{"id": "1023005", "url": "https://cs.wikipedia.org/wiki?curid=1023005", "title": "K-13", "text": "K-13\n\nK-13 (v kódu NATO AA-2 Atoll) je sovětská protiletadlová řízená střela krátkého dosahu typu vzduch-vzduch s infračerveným pasivním naváděním. První varianty střely vznikly reverzním inženýrstvím okopírováním amerických řízených střel AIM-9 Sidewinder. Střela dosáhla značného rozšíření a byla nasazena v několika válečných konfliktech.\n\nV průběhu druhé tchajwanské krize roku 1958 vyzbrojilo americké námořnictvo stíhací letouny F-86 Sabre letectva Čínské republiky nejnovějšími protiletadlovými řízenými střelami AIM-9B Sidewinder, aby tak mohly účinněji čelit čínským stíhačkám MiG-17. Už při druhém střetu s využitím střel AIM-9B se stalo, že se jedna nevybuchlá střela zaklínila v trupu čínského MiGu-17 a byla posléze předána SSSR. Jelikož sovětské střely technologicky výrazně překonávala, bylo rozhodnuto zpětným inženýrstvím vyvinout sovětskou střelu obdobné kategorie (podle některých zdrojů k tomu napomohly rovněž výkresy dodané švédským vojenským atašé a agentem KGB Stigem Wennerströmem). Takto vzniklá střela byla do výzbroje zavedena v roce 1960 pod označením R-3 (či též K-13). V březnu 1962 pak byl zaveden vylepšený model R-3S (v kódu NATO AA-2 Atoll-A), vyvinutý experimentální konstrukční kanceláří OKB-134, pracující v rámci moskevského Závodu č. 134 (od roku 1967 Strojírenský závod Vympel) a vyráběný ve velkých sériích. V polovině 60. let pak byla zavedena verze K-13R (R-3R, v kódu NATO AA-2 Atoll-B) s poloaktivním radarovým naváděním, která byla protějškem Sidewinderů modelu AIM-9C.\n\nOd listopadu 1967 byla OKB-134 pověřena vývojem nové verze střely s infračerveným naváděním K-13M (R-13M, v kódu NATO AA-2 Atoll-C), v zásadě odpovídající americkým AIM-9D. Střely měly mít především větší dosah a schopnost postřelovat cíle z přední polosféry. Jelikož byly americké střely AIM-9D nasazeny ve Vietnamské válce, sovětská vyhledávací skupina v oblasti dokázala nalézt řadu komponentů těchto střel, které byly v rámci vývoje K-13M náležitě prostudovány. Podnikové zkoušky střely proběhly v letech 1969–1971 a státní zkoušky proběhly do ledna 1973. Dne 3. ledna 1974 byla střela K-13M zavedena do výzbroje sovětského letectva.\n"}
{"id": "1023011", "url": "https://cs.wikipedia.org/wiki?curid=1023011", "title": "Petr Žůrek", "text": "Petr Žůrek\n\nMgr. Petr Žůrek, S.T.D. (* 9. září 1966 Slavičín) je český politik, ředitel a projektový manažer, od roku 2010 zastupitel a místostarosta obce Lhotsko na Zlínsku, od dubna 2018 starosta obce, člen hnutí STAN.\n\nPo absolvování oboru strojírenství v letech 1984 až 1986 na Středním odborném učilišti ve Zlíně vystudoval v letech 1988 až 1994 Cyrilometodějskou bohosloveckou fakultu Univerzity Karlovy v Litoměřicích a Cyrilometodějskou teologickou fakultu Univerzity Palackého v Olomouci, kde získal titul Mgr. Doktorský titul S.T.D. získal na Pontificia universitá lateranense v Římě, kde v letech 1996 až 2001 studoval obor řízení a činnost církve.\nV roce 2018 absolvoval Liberálně konzervativní akademii na CEVRO v Praze.\n\nV letech 2001 až 2007 působil jako odborný asistent na Cyrilometodějské teologické fakultě UP v Olomouci. V letech 2008 až 2009 pak byl odborným asistentem a proděkanem Fakulty humanitních studií Univerzity Tomáše Bati ve Zlíně.\n\nNásledně se v letech 2009 až 2011 živil jako technik a administrativní pracovník ve společnosti M line Vizovice. V letech 2011 až 2013 dále pracoval jako projektový manažer Místní akční skupiny Vizovicko a Slušovicko, kde se v roce 2013 stal ředitelem.\n\nOd roku 2013 předsedá Krajskému shromáždění Sdružení místních samospráv ČR ve Zlínském kraji. Angažoval se také jako ředitel obecně prospěšné společnosti Educol a člen správní rady obecně prospěšné společnosti Na dlani.\n\nV roce 2015 se přihlásil do výběrového řízení na generálního ředitele Českého rozhlasu.\n\nJe členem hnutí Starostové a nezávislí.\n\nDo politiky vstoupil, když byl v komunálních volbách v roce 2010 zvolen jako nestraník za STAN na kandidátce subjektu \"Náš domov\" do Zastupitelstva obce Lhotsko na Zlínsku. V listopadu 2010 byl navíc zvolen místostarostou obce.\n\nVe volbách do Senátu PČR v roce 2014 kandidoval za hnutí STAN s podporou TOP 09 v obvodu č. 78 – Zlín. Se ziskem 9,76 % hlasů skončil na 4. místě. Tehdejší vítěz František Čuba se nezúčastnil ani jedné předvolební debaty. V současnosti je neuvolněným starostou obce. \n"}
{"id": "1023017", "url": "https://cs.wikipedia.org/wiki?curid=1023017", "title": "Medaile Za osvobození Prahy", "text": "Medaile Za osvobození Prahy\n\nMedaile Za osvobození Prahy je medaile, která byla zřízena dle výnosu Prezidia Nejvyššího Sovětu SSSR dne 9. června 1945. V ten den byla schválena její podoba, popis i vyhláška. Dne 31. srpna 1945 byla doplněna Vyhláška o postupu při předávání medaile.\n\nVyznamenaní mohli být příslušníci vojenských jednotek, kteří se přímou účastí podíleli na osvobození Prahy ve dnech 3. až 9. května 1945.\n\nPro přidělení medailí, jež bylo prováděno ve jménu Prezidia Nejvyššího Sovětu SSSR, byl potřeba rozkaz náčelníků úřadů a velitelů jednotek, kteří předkládali seznam na návrh vyznamenaných. Přidělení bylo prováděno na základě dokumentů, které potvrzovaly bezprostřední účast v bojích o osvobození Prahy.\n\nJedná se o medaili, za jejíž základní materiál byla zvolena mosaz. Průměr je 32 mm a šířka 2,5 mm. Na lícové straně se nahoře nachází nápis ЗА ОСВОБОЖДЕНИЕ a dole ПРАГИ. Jsou zde dvě vavřínové větvičky spojené pod pěticípou hvězdou a paprsky slunce. Lem je vystouplý. Rubová strana připomíná den osvobození 9 МАЯ 1945 a pod ním se nachází symbol pěticípé hvězdičky. Všechny nápisy i motivy jsou vystouplé. K medaili náleží pětiúhlá kolodka, která je potažena světle fialovou stuhou o šířce 24 mm. Prostředkem vede tmavě modrý pruh o šířce 8 mm.\n\nTato medaile byla udělována za hrdinství a statečnost přímo prokázanou v boji proti fašismu. Celkem bylo uděleno 400.070 kusů. Medaile se udělovala až do zániku Sovětského svazu v roce 1991.\n\n"}
{"id": "1023020", "url": "https://cs.wikipedia.org/wiki?curid=1023020", "title": "Jiří Prager", "text": "Jiří Prager\n\nJiří Prager (* 9. ledna 1951, Praha) je český dabér a herec.\n\nV českém dabingu daboval a doposud dabuje Woodyho Allena, Dustina Hoffmana, Dannyho De Vita, Samuela Jacksona, Al Pacina, Rowana Atkinsona, Petera Sellerse, nebo Petera MacNicola.\nZa svůj herecký výkon v dabingu získal v roce 2001 cenu Františka Filipovského za ztvárnění role ve filmu .\n\n\nJe pravnukem významného českého spisovatele Aloise Jiráska.\n\n"}
{"id": "1023023", "url": "https://cs.wikipedia.org/wiki?curid=1023023", "title": "Shonen Knife", "text": "Shonen Knife\n\nShonen Knife (少年ナイフ) je japonská ženská rocková skupina. Její styl vychází z garage rocku šedesátých let a melodického punk rocku, zejména z tvorby skupiny The Ramones, z jejíhož repertoáru převzala řadu skladeb. Zpívá japonsky i anglicky.\n\nSkupinu založily v prosinci 1981 sestry Naoko a Atsuko Yamanovy. Obdivovatelem Shonen Knife byl Kurt Cobain, v roce 1991 pozval kapelu na společné turné s Nirvanou. V americkém filmu \"Poslední smích\" (1995) zazněla píseň Shonen Knife \"Top of the World\" (remake hitu od Carpenters).\n\n\n"}
{"id": "1023026", "url": "https://cs.wikipedia.org/wiki?curid=1023026", "title": "Satya Nadella", "text": "Satya Nadella\n\nSatya Nadella (, celým jménem Satya Narayana Nadella; * 19. srpna 1967 Hajdarábád, Indie) je současným CEO (anglicky Chief Executive Officer – generálním ředitelem) společnosti Microsoft. V této funkci nahradil 4. února 2014 po cca 14 letech Steva Ballmera.\n\nSatya Nadella se narodil v Hajdarábádu v Indii, do USA odcestoval až v dospělosti kvůli vzdělání.\n\nVe společnosti Microsoft vedl významné projekty (jako např. stěhování společnosti do cloudu, jenž je čím dál více významnější). Za svou dlouhou kariéru v Microsoftu před tím, než byl jmenován generálním ředitelem této společnosti, vystřídal mnoho funkcí, z nichž poslední byla funkce prezidenta divize server and tools. Od té doby, co se stal generálním ředitelem společnosti Microsoft, se tato společnost výrazně proměnila, je více otevřenější ostatních operačním systémům, v čele s Androidem, iOS i Linuxem.\n\nV roce 1992 se oženil s Anupamou, se kterou má syna a dvě dcery, a žijí v Bellevue ve státě Washington. Satya Nadella je vášnivým čtenářem americké i indické poezie a rád hraje kriket.\n"}
{"id": "1023027", "url": "https://cs.wikipedia.org/wiki?curid=1023027", "title": "Manuel Santana", "text": "Manuel Santana\n\nManuel Santana Martínez (* 10. května 1938, Madrid) je bývalý španělský tenista, vítěz pěti grandslamových turnajů.\n\nPochází z chudé rodiny, na živobytí si vydělával jako sběrač míčků. V roce 1956 začal hrát vrcholově v tenisovém oddíle Realu Madrid, v roce 1958 se poprvé zúčastnil Wimbledonu, vypadl v prvním kole s Williamem Alvarezem z Kolumbie. Ve stejném roce získal na turnaji v Madridu svůj první titul. Vyhrál French Open v roce 1961, v dalších dvou letech hrál semifinále a v roce 1964 vyhrál znovu. V roce 1963 také vyhrál čtyřhru, jeho spoluhráčem byl Roy Emerson. Zvítězil rovněž na US Open 1965 (jako první Evropan od roku 1936). Byl vyhlášený antukář, je mu připisován často citovaný výrok, že tráva je pro krávy, přesto dokázal v roce 1966 vyhrát ve Wimbledonu. Španělský daviscupový tým díky Santanovi postoupil do finále Davisova poháru 1965 a 1967, v obou případech prohrál s Austrálií 1:4. Santana je dosud španělským rekordmanem s 92 vyhranými daviscupovými zápasy.\n\nV roce 1968 vyhrál dvouhru na olympiádě a ve čtyřhře podlehli s Juanem Gisbertem ve finále mexickému páru Rafael Osuna/Vicente Zarazua, tenis však tehdy byl jen neoficiálním ukázkovým sportem. Po hrách se stal profesionálem. Kariéru ukončil v roce 1977, v roce 1984 byl uveden do Mezinárodní tenisové síně slávy.\n\n"}
{"id": "1023030", "url": "https://cs.wikipedia.org/wiki?curid=1023030", "title": "Mistrovství světa týmů v judu 2014", "text": "Mistrovství světa týmů v judu 2014\n\nMistrovství světa týmů proběhlo v Traktor Ice Arena v Čeljabinsku, Rusko 31. srpna 2014.\n\nČeský tým nastoupil v tomto složení:\n\npozn. V tabulce jsou uvedení judisté, kteří přímo zasáhli do soutěže.\n"}
{"id": "1023034", "url": "https://cs.wikipedia.org/wiki?curid=1023034", "title": "Dobersberg", "text": "Dobersberg\n\nDobersberg je městys v okresu Waidhofen an der Thaya ve spolkové zemi Dolní Rakousy, rozkládající se u trojmezí Čech, Moravy a Dolních Rakous. Žije zde obyvatel.\n\nDobersberg leží v severní části Lesní čtvrti (Waldviertel) na levém břehu řeky Dyje (Deutsche Thaya). Rozloha obce je 47,57 km², z toho 27,39 % území je zalesněno.\n\nMěstys je tvořen 12 obcemi (počet obyvatel v říjnu 2011):\n\nV lednu 2014 v celém městysu žilo celkem 1674 obyvatelů.\nMěstys Dobersberg je připomínán již od roku 1230. Místo bylo dříve významné tím, že zde byl přechod přes řeku a byla tu křižovatka dvou obchodních cest.<\n\nV 18. století se tu začala rozvíjet textilní výroba. Význačnému rozvoji obce velmi pomohlo, když v roce 1895 tu byla postavena železniční trať.\n\n"}
{"id": "1023036", "url": "https://cs.wikipedia.org/wiki?curid=1023036", "title": "Humanoid City Live", "text": "Humanoid City Live\n\nHumanoid City Live je koncertní album a DVD německé skupiny Tokio Hotel, vydané v roce 2010. Live nahrávka byla pořízena na koncertu v italském Milánu v hale Mediolanum, během turné Welcome to Humanoid City. DVD obsahuje též bonusy - novou epizodu z \"Tokio Hotel TV\" - backstage videa a fotogalerii.\n\nBěhem koncertu skupina zahrála 19 písniček z anglického track listu. Na Humanoid Tour střídala totiž tracklisty dva – „německý“ a „anglický“. Oba obsahovaly skladby jak z tehdy aktuálně nejnovějšího alba Humanoid, tak z alb předešlých - Zimmer 483, Scream a Schrei.\n\n"}
{"id": "1023039", "url": "https://cs.wikipedia.org/wiki?curid=1023039", "title": "Kostel Navštívení Panny Marie (Nitra)", "text": "Kostel Navštívení Panny Marie (Nitra)\n\nKostel Navštívení Panny Marie je římskokatolický kostel nacházející se v Nitře. Kostel dal postavit biskup Imrich Palugyai, stavba v novorománském slohu byla dokončena v roce 1854. Rekonstruovaná byla v letech 1911, pak v čtyřicátých letech a v sedmdesátých letech 20. století. Donátora připomíná pamětní deska umístěná v kostele. Vysvěcení chrámu i kláštera vykonal jeho nástupce biskup Augustín Roškoványi.\n\nChrám je trojlodní, s prostornými empora ze tří stran chrámu. Délka hlavní lodi je 21 m, šířka 14,7 m a vnitřní výška hlavní lodi je 14,5 m. Celé stavbě dominuje neogotická věž, vysoká 48 m. Původně byla vyšší a zdobená neogotickými prvky, ale během bombardování Nitry za 2 světové války se část věže zřítila spolu se stropem. I proto není chrám prohlášen za národní kulturní památku.\n\nHlavní ozdobou kostela je vysoký dřevěný oltář se třemi oltářem obrazy, které vytvořil vídeňský malíř „Schiler“. Jsou to obrazy Panny Marie u Alžběty, sv. Imricha a sv. Vincence z Pauly. Pod obrazy je 12 soch apoštolů. Kazatelna je bohatě řezbářský zdobená a pozlacená. V západní empoře je umístěn zdobený varhany. Pod kostelem je prostorná krypta s oltářem, kde byly pohřbené řeholní sestry.\n\nDne 30. června 1996 na první výročí návštěvy papeže Jana Pavla II. V Nitře darovala města Nitra a Považská Bystrica papeži dar, který je umístěn právě v tomto kostele. Je to 9 m vysoká socha Ukřižovaného Krista vytesaná z jediného stromu. Původně stála na místě setkání sv. Otce s mládeží v Janíkovcích.\n\nŘeholní sestry řádu sv. Vincence de Paul se do tohoto objektu nastěhovaly v roce 1861 s posláním učit mladé dívky. Kromě klášterních budov využívaly i školní budovu, nemocnici s 12 lůžky a internát, které zde byly původně umístěny. Malá nemocnice sloužila jako lazaret pro raněné vojáky během 1. světové války.\n"}
{"id": "1023041", "url": "https://cs.wikipedia.org/wiki?curid=1023041", "title": "Jakub Haško", "text": "Jakub Haško\n\nJakub Haško, uváděný i jako Hašško, biskup Jakub II. Haško (27. dubna 1622, Lovčica-Trubín – 19. října 1695, Nové Mesto nad Váhom) byl nitranský sídelní biskup, probošt, vlastenec a mecenáš. Nitranským sídelním biskupem byl v letech 1690-1691.\n\nStudium absolvoval na kolegiu v Trnavě, filozofii a teologii v Pazmáneu. V Trnavě působil jako kazatel. Působil také v Modre. Od roku 1666 byl proboštem v Novém Městě nad Váhom. Město pozvedl hospodárně i kulturně, při farním kostele založil školu, v níž se vedle latině a němčině vyučovalo i česky. Od roku 1672, z popudu ostřihomského arcibiskupa Juraje Szelepcsényiho, který ho ještě v témže roce jmenoval biskupem, začal rozsáhlou opravu novoměstský Kostela Narození Panny Marie v barokním stylu. Pomocí italských umělců a vlastní finanční podpory, inicioval i stavbu mariánského sloupu. V období válek se staral o bezpečnost obyvatelstva. Kulturně a hospodářsky pozvedl mnohé obce, mezi nimi zejména Pobedim, Čachtice, Beckov. V Beckově v roce 1689 pokračoval ve stavbě františkánského kostela a kláštera, kterému daroval mnoho knih. Nitranským sídelním biskupem byl jmenován v roce 1690, pro těžkou chorobu jím byl jen jeden rok. Jakub Haško se účastnil rekatolizačního hnutí na Slovensku. V r. 1693 vydal knihu Abrahámffiho \"Knížka modliteb náboženských\".\n\n"}
{"id": "1023042", "url": "https://cs.wikipedia.org/wiki?curid=1023042", "title": "COREMU", "text": "COREMU\n\nCOREMU (zkratka pro \"CORe EMUlator\") je otevřený paralelní emulační framework, odvozený ze sekvenčního emulátoru QEMU.\n\nProgram COREMU vytváří v počítači virtuální stroj, který emuluje CPU pomocí dynamického binárního překladu a poskytuje množinu modelů zařízení, umožňujících běh širokého spektra operačních systémů. COREMU je fork emulátoru QEMU, změnou pouze 2500 a přidáním pouze 2700 řádků kódu (LOCs) tenké knihovny (frameworku), a umožňuje vysoce efektivní paralelní emulaci. Příslušné změny umožňují na mnohojádrových strojích poskytovat vyšší výkon, než mateřský QEMU.\n\nZatímco QEMU selhává při emulaci 32-jádrového CPU, tak COREMU je schopno emulovat až 255 procesorových jader. Navíc, COREMU dosahuje 20-násobného zrychlení při emulaci 16-jádrového CPU při režii 1% z procesorového výkonu.\n\nKaždé jádro používá oddělenou instanci modifikovaného QEMU binárního překládacího stroje, s tenkým knihovním rámcem (frameworkem) pro řízení mezijádrové a mezihardwarové komunikace a synchronizace.\n\nREEMU je vylepšením předchozího COREMU frameworku, který používá odlišný softwarový algoritmus, než COREMU. Zavádí schopnost deterministického chování emulátoru celého systému. Přináší nový, efektivní a škálovatelný algoritmus. Na rozdíl od sekvenčních emulátorů je REEMU vhodný i pro testování výkonnostních parametrů vícethreadového software.\n\n\n"}
{"id": "1023046", "url": "https://cs.wikipedia.org/wiki?curid=1023046", "title": "Homer sám doma", "text": "Homer sám doma\n\nHomer sám doma (anglicky Homer Alone) je 15. díl ze 3. řady seriálu Simpsonovi. V americké televizní stanici Fox byl tento díl vysílán 6. února 1992.\n\nHomer a děti dělají Marge doma peklo. Ta se snaží o všechny postarat, vyslechnout a vyhovět jejich požadavkům. Nejvíce je Marge vytočená, když Bart a Líza nestihnou školní autobus a ona je musí odvést, nakoupit, odblešit kočku a ještě nechat propláchnout kouli na bowling. Marge s autem zastaví na mostě a dál se nehne, později ji však Homer přesvědčí. Marge v televizi uvidí reklamu na lázně a rozhodne se tam vyrazit. Bart a Líza skončí u svých tet Selmy a Patty. Maggie se však z domu dostat nepodaří a Homer s ní zůstává doma sám. Marge si užívá lázně, děti trpí u svých tet a Homer ztratí Maggie, které chybí matka, a tak se rozhodne ji hledat. Nakonec Maggie přinese domů šerif Wiggum. Marge je právě na cestě domů a všichni se setkají na nádraží.\n\n"}
{"id": "1023049", "url": "https://cs.wikipedia.org/wiki?curid=1023049", "title": "Seznam ostrovů Erijského jezera", "text": "Seznam ostrovů Erijského jezera\n\nToto je seznam ostrovů Erijského jezera.\n\n"}
{"id": "1023051", "url": "https://cs.wikipedia.org/wiki?curid=1023051", "title": "Istapp", "text": "Istapp\n\nIstapp (ve švédštině znamená \"rampouch\") je švédská metalová kapela z Mjöviku v provincii Blekinge. Zformovala se v roce 2005 a hraje melodický black metal. Stěžejní tematikou skupiny je chlad a zima, jedna skladba se jmenuje „I Väntan På den Absoluta Nollpunkten“ (V očekávání absolutní nuly).\nDebutní studiové album s názvem \"Blekinge\" vyšlo v červnu 2010.\n\n\n\n\n"}
{"id": "1023054", "url": "https://cs.wikipedia.org/wiki?curid=1023054", "title": "Christian de Chergé", "text": "Christian de Chergé\n\nDom Christian de Chergé, OCSO byl francouzský římskokatolický kněz, člen řádu trapistů. V roce 1996 byl spolu se svými šesti spolubratry za dodnes nevyjasněných okolností zavražděn.\n\nNarodil se jako Charles Marie de Chargé v Colmaru ve Francii v roce 1937. Jeho otec byl vojákem sloužícím v Alžírsku, kde Charles strávil část dětství. Od dětství cítil povolání ke kněžství. Věnoval se rovněž skautingu. Od roku 1958 studoval bohosloví. V roce 1964 přijal kněžské svěcení a několik let působil jako kaplan basiliky na Montmartru v Paříži. V roce 1969 vstoupil do noviciátu v trapistickém opatství Aiguebelle a přijal řeholní jméno Christian. Po třech letech přešel do trapistického kláštera v Tibhirine v Alžírsku.\n\nChristian šel do Alžírska s úmyslem žít v míru mezi muslimy, aniž by je chtěl mermomocně převádět na katolickou víru. V komunitě pro tyto své úmysly však příliš pochopení nenašel. Na pokyn představeného odešel do Říma studovat \"Papežský institut pro arabská a islámská studia\". Do Tibhirine se vrátil v roce 1974. Mezi spolubratřími vzbuzoval určitý rozruch svými zvyky - postil se během ramadánu, před vstupem do kaple či kostela si zouval boty a podobně.\n\nV roce 1976 složil Christian v Tibhirine věčné sliby. Nadále se snažil inovovat klášterní zvyklosti, čímž často u spolubratří vzbuzoval odmítavé reakce. Přesto jej komunita v roce 1984 zvolila převorem. Tibhirinský klášter získal určitá specifika, netypická pro trapistický řád (mniši udržovali čilé kontakty s lidmi vně kláštera, jeden z mnichů fungoval pro vesničany jako lékař a podobně). Christian se musel potýkat i se svou svévolí – stávalo se, že někdy udělal rozhodnutí týkající se celé komunity aniž by se zajímal o názor ostatních mnichů. Řada bratří proto v klášteře nevydržela. Situaci vyřešil příchod několika trapistů z Francie, kteří poměry v komunitě stabilizovali.\n\nTrapistická komunita v Tibhirine dokázala dlouhou dobu žít s okolními obyvateli – většinou muslimy – v míru a pokoji. Od začátku 90. let 20. století se v Alžírsku komplikovala celková situace. Začala občanská válka a docházelo k násilnostem a vraždám. Na Štědrý den roku 1993 byl tibhirinský klášter přepaden ozbrojenci. Převor Christian ale dokázal přesvědčit jejich velitele (mimo jiné tím, že mu doslovně citoval pasáže z Koránu), aby mnichy nechali být. Jeden člen komunity v důsledku tohoto přepadení utrpěl srdeční záchvat. Po této události byla mnichům nabídnuta vojenská ochrana klášterního areálu, což ale odmítli. Měli za to, že by přítomnost vojáků narušila pokojné vztahy komunity s venkovským obyvatelstvem z okolí. Rovněž tak odmítli možnost opuštění kláštera a návratu do Francie (opět s ohledem na vesničany, kteří přítomnost komunity vnímali jako jakousi známku jistoty a bezpečí).\n\nPod dojmem vánočního přepadení kláštera napsal Dom Christian svou závěť. V jejím závěru připouští možnost, že bude zabit a odpouští svému vrahovi.\n\nV roce 1996, v noci z 26. na 27. března vtrhli do kláštera ozbrojenci a mnichy odvlekli neznámo kam. Po šedesáti dnech byly nalezeny pouze odřezané hlavy převora Christiana a šesti jeho spolubratrů. Dodnes není zcela vyjasněno, kdo za smrt trapistů nese odpovědnost. Původní verze, že mnichy zavraždili islamističtí radikálové byla v roce 2009 zpochybněna. Hlavy mnichů jsou dnes pohřbeny v tibhirinském klášteře. Co se stalo s ostatními částmi jejich těl není dodnes známo.\n\nV roce 2010 natočil francouzský režisér Xavier Beauvois film O bozích a lidech, popisující život tibhirinských mnichů. Vzhledem k nevyjasněnosti jejich úmrtí má i film otevřený konec. Přes původní záměr natáčet přímo v Tibhirine byl film nakonec natočen v bývalém klášteře benediktinů v Tioumliline v Maroku. Bylo rovněž napsáno několik knih, které se zabývaly i osobnostmi ostatních zavražděných mnichů tibhirinské komunity.\n\nDne 31. března 2007 se započal jeho proces blahořečení, ve skupině s 18 dalšími mučedníky. Tento proces probíhá v arcidiecézi Alžír.\n\n"}
{"id": "1023063", "url": "https://cs.wikipedia.org/wiki?curid=1023063", "title": "SMS Moltke (1877)", "text": "SMS Moltke (1877)\n\nSMS Moltke byla korveta třídy \"Bismarck\" postavená pro Císařské loďstvo (\" Kaiserliche Marine\") v roce 1878.\n\nLoď sloužila jako školní loď. Dne 28. října 1911 byla přejmenována na \"Acheron\" aby se předešlo zmatení se jménem právě dokončovaného bitevního křižníku Moltke.\nV roce 1918 byla přeměněna na hulk pro posádky ponorek a v roce 1920 zrušena.\n"}
{"id": "1023064", "url": "https://cs.wikipedia.org/wiki?curid=1023064", "title": "Karel František Tepper", "text": "Karel František Tepper\n\nKarel František Antonín Tepper, \"někdy uváděn\" Carolus Töpper (20. října 1682, Chrudim - 14. listopadu 1738, Velké Meziříčí) patřil k zakladatelům barokní fresky na Moravě. Byl činný ve Velkém Meziříčí, Jihlavě, Brtnici, Polné, Olomouci, Velehradě, Žďáru nad Sázavou a Jaroměřicích nad Rokytnou.\n\nTepper se narodil v Chrudimi ale již po roce 1700 se usadil ve Velkém Meziříčí, 1707 se zde oženil s dcerou hejtmana, Annou Terezií Pacherovou a roku 1715 se stal zdejším měšťanem. O jeho malířském a freskařském školení a místech pobytu před odchodem do Meziříčí není nic známo, předpokládá se, že mohl být žákem chrudimského malíře Jiřího Vojtěcha Kubaty. \n\nStrýc Jakub Felix Pacher byl zámeckým kaplanem a majitelé zámku, hrabě a komtesa z Ugarte se stali kmotry všech pěti Tepperových dětí. J. F. Pacher zprostředkoval Tepperovi kontakt se žďárským opatem Václavem Vejmluvou a patrně s olomouckou kapitulou. Dalšími důležitými zprostředkovateli byli meziříčský farář Gundakar Ondřej hrabě z Eghu, pozdější farář v Jaroměřicích nad Rokytnou a olomoucký vikář a místní bratrstvo podporující svatořečení Jana Sarkandera, založené J. F. Pacherem.\nV zámku ve Velkém Meziříčí se Tepperovy práce nedochovaly, neboť roku 1723 vyhořel. Ve farním kostele se nachází jako připomínka Tepperův oltářní obraz sv. Floriána chránícího město před nebezpečím ohně.\nKolem roku 1715 jezuité Teppera povolali do Jihlavy, aby vyzdobil freskami klenbu tamějšího kostela sv. Ignáce (1717). Dnešní stav fresek je výsledkem pozdějších oprav a přemaleb. Další Tepperova práce v Jihlavě byla freska na klenbě divadelního sálu v budově jezuitského gymnázia, představující Parnas s Múzami a Pegasem (1727), která se nedochovala, stejně jako jeho fresky v kapucínském kostele. \n\nS Tepperovou prací byl obeznámen hrabě Antonín Rombald Collalto. Ten ho po pozval roku 1723, po dvojí návštěvě císaře Karla VI. na svůj zámek v Brtnici (dnes nepřístupná ruina), aby zde vytvořil cyklus obrazů s tématy návštěv císařů Ferdinanda II. roku 1630, Ferdinanda III. roku 1638, Leopolda I. roku 1679, Josefa I. roku 1701 a Karla VI. v roce 1723. Soubor 11 pláten (každé o rozměru 340 x 240cm) obepínal celý hlavní sál zámku. Další díla malíře pro bývalý brtnický klášter paulánů se nedochovala. \n\nV roce 1724, ještě před dokončením obrazů v Brtnici, získal Tepper další zakázku v Polné. Je autorem některých fresek na klenbách a v kupoli hřbitovního kostela sv. Barbory, hlavního oltářního obrazu se sv. Barborou a dvou bočních oltářních obrazů zasvěcených sv. Dorotě a sv. Agátě.\n\nTepperovi je přisuzována také fresková malba v kostele svatého Mikuláše v Humpolci z roku 1727, který barokně upravoval Jan Blažej Santini-Aichel. Tepperovy fresky v kostele svatého Petra a Pavla v Úsobí byly zničeny při pozdější přestavbě.\n\nRoku 1730 provedl Tepper nástropní fresku v slavnostním sále kapitulního proboštství v Olomouci, která na ploše 12 x 5 m znázorňuje Alexandra Velikého, jak po porážce Dareia III. v bitvě u Issu přijímá Dareiovu rodinu. Freska je inspirována stejnou scénou ve florentském paláci Pitti, kterou provedl Pietro da Cortona.\n\nOpat cisterciáckého kláštera Studnice blahoslavené Panny Marie ve Žďáře nad Sázavou Václav Vejmluva pozval Teppera, aby provedl freskovou výzdobu v kapli sv. Antonína Paduánského v Ronově. \n\nFresky patří k vrcholným dílům malíře a opat Vejmluva jej krátce nato pověřil výmalbou monumentálního sálu situovaného v patře prelatury kláštera ve Žďáru nad Sázavou postavené v letech 1722-1734 podle návrhu Jana Blažeje Santiniho-Aichela. Další fresky v křížové chodbě, kde Tepperovo autorství není jednoznačně doloženo, se dochovaly ve fragmentech a byly změněny pozdějšími přemalbami.\n\nKolem roku 1735 získal Tepper další zakázku na nástropní fresku sally tereny v klášterní prelatuře, kterou mu svěřil představený cisterciáckého kláštera na Velehradě Josef Malý.\n\nJeště během dokončování této fresky si objednal u Teppera výzdobu monumentální kupole chrámu sv. Markéty v Jaroměřicích nad Rokytnou majitel tamějšího zámku a mecenáš umění Jan Adam z Questenberka. Na tomto svém posledním rozsáhlém díle pracoval malíř roku 1737.\n\nTepperovo autorství některých oltářních obrazů, které mu byly v minulosti připisovány (Stonařov, Netín), se jeví sporné. Kromě tří oltářních obrazů v Polné je s jistotou autorem obrazu sv. Floriána ve Velkém Meziříčí a je zmíněn jako autor zdejších obrazů Svaté Trojice, Ukřižování a sv. Ignáce (nedochován). \n\nTepper byl autorem předloh k mědirytům ve spise \"Oslava Marchionatus Moraviae Flumen\" (1728) a grafické veduty Velkého Meziříčí. Jiné grafické listy zmiňované ve starší literatuře se nedochovaly.\n\n\n"}
{"id": "1023065", "url": "https://cs.wikipedia.org/wiki?curid=1023065", "title": "Idalis Ortízová", "text": "Idalis Ortízová\n\nIdalis (Idalys) Ortíz-Bocourt, (* 27. září 1989 v Candelarii, Kuba) je kubánská zápasnice – judistka. Je olympijskou vítězkou z roku 2012.\n\nS judem začala v 9 letech pod vedením Miguela Chamiza. Později studovala na sportovní škole, kde jí vedl Juan López. Během studia se dostala v roce 2006 do reprezentace, kde začala spolupracovat s Ronaldem Veitíou.\n\nV roce 2008 měla původně startovat na olympijských hrách v Pekingu zkušená Ibis Dueñasová, ale trenéři nakonec dali zelenou mládí. V Pekingu měla přívětivý los a bez větších potíží se dostala do semifinále, kde jí zastavila Číňanka Tchung Wen. Souboj o třetí místo zvládla a vybojovala v 19 letech bronzovou olympijskou medaili.\n\nV roce 2012 se na olympijských hrách v Londýně opět potkala s Číňankou Tchung Wen v semifinále. Číňanku do té chvíle ještě neporazila, ale tentokráte na ní recept našla. Koncem zápasu jí kontrovala za juko a náskok udržela až do konce. Ve finále se utkala s Japonkou Sugimotó a v normální hrací době i po prodloužení zápas skončil nerozhodně. Rozhodčí jí následně zvolili vítězkou. Získala zlatou olympijskou medaili.\n\n\n"}
{"id": "1023067", "url": "https://cs.wikipedia.org/wiki?curid=1023067", "title": "Infuneral", "text": "Infuneral\n\nInfuneral je švédská black metalová kapela z Järfälla u Stockholmu založená v roce 2002.\nStěžejní tematikou v textech skupiny je zlo všeobecně.\nDebutní studiové album s názvem \"Sepulchral Monument\" vyšlo v roce 2007.\n\n\n\n\n\n"}
{"id": "1023069", "url": "https://cs.wikipedia.org/wiki?curid=1023069", "title": "Secco", "text": "Secco\n\nSecco (al secco ital. – „na sucho“) je způsob malby na suchou omítku. Jako podklad slouží hlazená omítka upravená přírodní kaolinovou hlinkou (bolus), na kterou jsou nanášeny temperové vaječné barvy smíšené se lněným olejem. Je méně trvanlivá než freska, ale její výhodou je možnost pracovat na větší ploše nebo za nepříznivých technických podmínek bez nebezpečí, že omítka zaschne.\n\nPoužívala se zejména v antické, středověké a renesanční malbě. Touto technikou jsou zhotoveny např. románské malby v rotundě svaté Kateřiny ve Znojmě.\n\nV období baroka byl jako podklad pro šerosvitnou malbu užíván červenohnědý bolus.\n\n\n"}
{"id": "1023079", "url": "https://cs.wikipedia.org/wiki?curid=1023079", "title": "Zmizík", "text": "Zmizík\n\nZmizík je obchodní název přípravku, který může modrý psací inkoust chemicky zbavit jeho barvy a písmo tak učinit neviditelným. \n\nMazání inkoustem napsaného písma se dlouho dělalo mechanicky, vyškrabáváním, zejména na pergamenu. Na slabším papíru to bylo mnohem obtížnější. V 19. století se objevily mazací gumy s jemným brusným práškem a počátkem 20. století i chemické odstraňovače písma. Už ve 30. letech se rozšířil přípravek německé firmy Pelikan \"Tintenkiller\" a \"Tintentod\".\n\nInkousty jsou organická barviva, přičemž barvonosným prvkem bývají trifenylmetanové barvy. Působením například siřičitanu sodného (NaSO), hydrogensiřičitanu sodného a dalších podobných látek se naruší pohyblivost barvonosného elektronu a inkoust ztratí barvu. Písmo ovšem nezmizí a dá se opět vyvolat, například působením aldehydů nebo par kyseliny solné (HCl). Také působením horkého vzduchu se inkoust může opět zbarvit, obvykle do hněda, podobně jako samovolným stárnutím v průběhu let. \n"}
{"id": "1023097", "url": "https://cs.wikipedia.org/wiki?curid=1023097", "title": "Retro Jokers", "text": "Retro Jokers\n\nRetro Jokers je česká indie-rockenrollová hudební skupina založená v létě roku 2010. Svou oblíbenost si získala zejména díky živým energickým koncertům.\n\nSvou kariéru zahajují vyprodaným koncertem v ostravském klubu Chlív. Dne 4. 2. 2012 pokřtili své první EP The:Elevator a v září téhož roku jim Pavel Anděl předává cenu za první místo v celorepublikové soutěži kapel RGM Mercedes Benz Live Space. Díky tomu nahrávají své první plnohodnotné album Lonely Runner's Soul, které křtí v září 2013.\n\nV lednu 2014 vyrážejí na své první turné po České republice i Polsku. \n\n\n\n"}
{"id": "1023098", "url": "https://cs.wikipedia.org/wiki?curid=1023098", "title": "Ducati ST3", "text": "Ducati ST3\n\nDucati ST 3 je sportovně cestovní motocykl, vyvinutý firmou Ducati, vyráběný v letech 2004–2007. Předchůdcem je Ducati ST 2, a DUCATI ST 4. Typ ST 3 přinesl jako první v modelovém roce 2004 facelift do řady ST, když společně s modelem ST 4S továrna úpravou horní části kapotáže a instalací nového světlometu vytvořila ostřejší tvary, a také jeden z nejlépe svítících světlometů ve třídě sportovních turistů. Zajímavostí je použitý třiventilový vodou chlazený desmodromický dvouválec do L, který přináší výkon starší verze ST4 a to zároveň při nižších servisních nákladech. Tento tříventilový dvousvíčkový motor DUCATI použila výhradně pro tento motocykl. Hydraulicky ovládána spojka používala v prvním roce produkce (2004) suché lamely, v dalších ročnících pracovaly lamely už v olejové lázni. V případě motocyklu ST3 se jednalo se o nejuniverzálnější typ v nabídce DUCATI – až do příchodu Multistrady jediný typ Ducati, umožňující osazení vkusnými kufry v barvě motocyklu, volitelně 2 boční nebo 1 topcase. ST 3 je určen především pro cestování, ale nabízí výbornou ovladatelnost a nezapře tímto sportovní geny značky DUCATI.\n\nKonkurenci představují Suzuki TL 1000, Aprilia SL 1000 Falco, Honda VTR 1000F nebo Triumph Sprint ST 1050.\n\n\n\n"}
{"id": "1023102", "url": "https://cs.wikipedia.org/wiki?curid=1023102", "title": "Elvira Lindo", "text": "Elvira Lindo\n\nElvira Lindo Garrido (* 23. ledna 1962) je španělská spisovatelka a novinářka. Proslavila se sérií knih o Manolitovi Brejlounovi, desetiletém chlapci, který žije s rodinou v bytě v madridské čtvrti Carabanchel Alto. Taktéž je autorkou několika televizních a filmových scénářů. Od prosince do června žije v New Yorku, zbytek roku v Madridu.\n\nSérie o Manolitovi Brejlounovi\n\n\n\n\n\n\n\n"}
{"id": "1023106", "url": "https://cs.wikipedia.org/wiki?curid=1023106", "title": "Tvořič", "text": "Tvořič\n\nTvořič (, ) je odborné označení kolečka na přístroji, kterým se ovládají platiny při tvorbě pleteniny na okrouhlém zátažném stávku.\nKonstrukce tvořiče se v technické literatuře přičítá francouzským vynálezcům – jednak \"Leroiovi\" (kolečko s křídly) a jednak \"Fouquetovi\" a \"Terrotovi\" (nastavitelný tvořič v kombinaci s nástroji ke vzorování na okrouhlém stávku – od roku 1845). Na výkresu nahoře je Terrotův tvořič s označením m.\n\nV českých odborných publikacích se označení tvořič (resp. \"pracovní tvořič\") používá také pro pletací systémy na okrouhlých pletacích strojích.\n\nPod názvem \"Tvořič\" vydával bývalý státní podnik Jitex v Písku v letech 1951-1993 časopis pro své zaměstnance.\n\n \n"}
{"id": "1023122", "url": "https://cs.wikipedia.org/wiki?curid=1023122", "title": "Urgehal", "text": "Urgehal\n\nUrgehal je norská black metalová kapela založená v roce 1992 zpěvákem a kytaristou Trondem Bråthenem (vulgo Trondr Nefas) a kytaristou Enziferem v norském městě Hønefoss.\n\nVe svých textech kapela prezentuje satanismus a uctívání smrti, zla a temnoty. Hudebně je ovlivněna ranou norskou black metalovou scénou z počátku 90. let 20. století (a zejména kapelou Darkthrone).\nV roce 1994 vyšlo první demo \"Ferd\" a v roce 1997 první studiové album s názvem \"Arma Christi\".\n\n\n\n\n\n+ několik split nahrávek\n\n"}
{"id": "1023125", "url": "https://cs.wikipedia.org/wiki?curid=1023125", "title": "Marek Brajer", "text": "Marek Brajer\n\nMarek Brajer (* 16. listopadu 1967) je bývalý český fotbalista, záložník.\n\nV československé a české lize hrál za ASVS Dukla Praha a TJ Bohemians Praha. Nastoupil ve 38 ligových utkáních a dal 5 gólů.\n\n"}
{"id": "1023126", "url": "https://cs.wikipedia.org/wiki?curid=1023126", "title": "Fligny", "text": "Fligny\n\nFligny je francouzská obec v departementu Ardensko v regionu Grand Est blízko belgické hranice. V roce 2011 zde žilo 188 obyvatel.\n\nAny-Martin-Rieux (Aisne), Auge, Signy-le-Petit, Tarzy\n\n\n\"Počet obyvatel\" \n"}
{"id": "1023128", "url": "https://cs.wikipedia.org/wiki?curid=1023128", "title": "Hit století", "text": "Hit století\n\nHit století byla hudební anketa, která hledala nejlepší píseň složenou mezi roky 1900 a 1999. Uspořádala ji na přelomu let 1999 a 2000 stanice Radiožurnál Českého rozhlasu a společnost Musica. Organizátorem ankety byl Martin Hrdinka.\n\nRoku 2018 Český rozhlas Dvojka pořádá podobnou anketu 100 hitů republiky, ve které se vybírá nejoblíbenější hit z let 1918-2017.\n\nPro každý rok stanovili pořadatelé soutěže jednu píseň, pro niž lidé hlasovali. Ti mohli udělit vždy jeden hlas písni z každého desetiletí a dále směli jeden hlas určit některé ze zbývajících písní, bez ohledu na rok jejího vzniku. Následně skladba s nejvíce hlasy z každé dekády (1900–1909, 1910–1919 a tak dále) postoupila do dalšího kola, z něhož se opět hlasováním lidí volil hit století. Kromě těchto deseti skladeb postoupila i nejúspěšnější skladba z druhých míst a také skladba za rok 1999, která byla zvolena v anketě Český Slavík až začátkem roku 2000.\n\nVečerním galakoncertem konaným 8. ledna 2000 v pražském Národním domě na Smíchově, na němž byly výsledky ankety vyhlašovány, provázel Miroslav Vladyka. V průběhu večera zaznělo všech deset písní v novým úpravách a provedených tehdejšími umělci. Například píseň „Škoda lásky“ zazpíval Karel Gott s Marcelou Holanovou a píseň „Medvídek“ skupina Tři sestry spolu s Lou Fanánkem Hagenem. Vítězové (Josef, Jaromír a Jiří Vejvodové) převzali z rukou Libora Peška a Martina Hrdinky jehlan z olovnatého křišťálu z poděbradských skláren.\n\nVítězem se stala píseň „Škoda lásky“ následovaná skladbou „Medvídek“ od skupiny Lucie a na třetím místě skončil „Holubí dům“, který zpíval Jiří Schelinger.\n\nSoutěže se účastnily tyto písně:\n\n\n\n\n\nDo finále bylo nakonec nominováno těchto patnáct, namísto původně avizovaných dvanácti písní\nZe stovky nominovaných písní jich 99 vyšlo na pěti CD rozdělených po 20 letech. Pouze píseň \"Medvídek\" skupiny Lucie nemohla být vydána, neboť, jak napsal Ivan Rösler, \"skupina principiálně nedává souhlas k umístění na kompilační desky a tento princip neporušila ani při tak prestižní příležitosti\"\n"}
{"id": "1023131", "url": "https://cs.wikipedia.org/wiki?curid=1023131", "title": "Podnebí Nového Zélandu", "text": "Podnebí Nového Zélandu\n\nNový Zéland je podle Köppenovy klasifikace podnebí v pásmu mírného oceánického podnebí (Cfb). Nejmírnější podnebí je na západě NZ, kde je nejsilnější vliv oceánu, nejslabší vliv má oceán v horských údolích na jižním ostrově. Podnebí je podobné jako ve Velké Británii. Ve vnitrozemí jsou však v horských údolích častá mikroklimata, většinou spíše kontinentálnější oproti zbytku Nového Zélandu.\n\nNa většině NZ spadne mezi 600–1600 mm srážek za rok. Na Severním ostrově jsou srážky rovnoměrné na celém ostrově, Jižní ostrov je na rozdíl od severního, který je přísně rozdělený na návětrnou západní část s extrémními srážkami mezi 1600 až 6500 mm ročně a východní část ve srážkovém stínu Jižních Alp, kde ročně spadne jen 400–800 mm srážek. Například Milford Sound má 6700 mm ročně a v ani ne 100 km vzdálené Alexandře v Otagu spadne jen 300 mm ročně. V těch nejdeštivějších místech se spíše střídají dny bez deště s těmi s vytrvalým deštěm.\n\nSněžit může hlavně v Jižních Alpách, na východní části Jižního ostrova ve srážkovém stínu Jižních Alp, a to až k pobřeží, a na Severním ostrově sněží jen ve vnitrozemí ve vyšších nadmořských výškách. Například v Aucklandu sněžilo v roce 2011 (80 let od posledního sněhu), zatímco na východních pobřežích na jižní polovině Jižního ostrova může nasněžit jednou–dvakrát do roka. Na západních pobřežích celého NZ se sníh prakticky nikdy nevyskytuje. Pokud nasněží, tak se sníh v běžných nadmořských výškách obvykle neudrží přes celý den. Ani v těch nejstudenějších horských údolích Jižních Alp, kde může během roku nasněžit i vícekrát (většinou méně než 7 dní v roce), není moc obvyklé, aby se udržela celodenní souvislá sněhová pokrývka, pokud však najednou napadne větší množství sněhu, může se sníh udržet více než jeden den. Sníh může nahrazovat v některých oblastech jinovatka, která je tak silná, že vypadá jako sněhový poprašek, proslulá je tím hlavně oblast Otago.\n\nHlavně jihozápadní pobřeží Jižního ostrova má nejmírnější podnebí. Nejnižší zimní teploty jsou tam jen okolo 5 °C, průměrná teplota nejchladnějšího měsíce je okolo 10 °C, průměrná teplota nejteplejšího měsíce února je okolo 16 °C a nejvyšší teploty jsou okolo 20 °C (v zimě se mohou často vyšplhat k 15 °C). Na severnější polovině Jižního ostrova na západním pobřeží nezačíná úpatí Jižních Alp bezprostředně na pobřeží, ale je před nimi úzký pás celkem rovinaté plochy, to není tak návětrné místo jako jihozápadní pobřeží a tak je tam o něco méně vlhko a zimní teploty klesají i lehce pod bod mrazu nebo se dostávají do jeho těsné blízkosti, letní jsou o trošku vyšší než na na jihozápadě. V horských údolích Jižních Alp je to o dost jinak. Tam letní horka občas dosahují i 35 °C zatímco nejsilnější zimní mrazy bývají mezi −5 až −10 °C, v nejchladnějších dnech jsou odpolední teploty přibližně mezi 0 °C až 5 °C. Průměrná červencová teplota tu bývá mezi 2–5 °C, ta lednová mezi 15–18 °C. mezi Dále na (jiho)východ, kde už nejsou vysoké hory a jsou spíše roviny je počasí o trochu mírnější než v horských údolích, největší horka jsou okolo 30 °C, nejsilnější mrazy okolo −5 °C. Červencové průměry jsou mezi 4–8 °C, ty lednové mezi 15–18 °C.\n\nSeverní ostrov má teplejší podnebí než jižní a také mnohem menší klimatické rozdíly mezi západem a východem. Průměrné červencové teploty na západním pobřeží jsou přibližně 10–12 °C, ani nejnižší zimní teploty neklesají pod bod mrazu, maximálně tak těsně k blízkosti nuly (0–5 °C), i v zimě mohou odpoledne stoupat nejvyšší teploty k hodnotám mezi 15–20 °C (na celém ostrově). Lednové průměrné teploty jsou od 16 °C na jihu až po 20 °C na severu, nejvyšší letní teploty jsou okolo 25 °C. Ve vnitrozemí jsou průměrné červencové teploty asi o 2–5 °C stupňů nižší (5–10 °C), nejnižší ranní teploty tam klesají až k −5. Průměrné lednové teploty jsou srovnatelné jako ty na západním pobřeží, ale je tu tendence k větším výkyvům teplot, takže oproti západnímu pobřeží bývají o trochu chladnější rána a mírně teplejší dny. Teploty na východním pobřeží jsou velmi podobné jako na západním, jen letní maxima mohou být o trochu vyšší, až okolo 30 °C.\n\nNejméně (pod 1600) hodin slunečního svitu je na jihovýchodním cípu Jižního ostrova, naopak nejvíce (nad 2200) jich je na severu Jižního ostrova. Na většině Jižního ostrova, včetně spousty částí západního pobřeží (vyjma vysokých nadmořských výšek) je počet hodin nejčastěji mezi 1700–2000. 1700 až 2000 hodin je také téměř na celém Severním ostrově, vyjma pobřeží, kde je to o něco víc.\n\n"}
{"id": "1023135", "url": "https://cs.wikipedia.org/wiki?curid=1023135", "title": "Miroslav Ambro", "text": "Miroslav Ambro\n\nMiroslav Ambro (17. února 1934 Bílany – 22. ledna 1964 Brno) byl český kameraman a režisér dabingu české televize v Brně.\n\nV roce 1952 vystudoval gymnázium v Kroměříži. Před rokem 1964 začal studovat FAMU.\n\nM. Ambro zemřel na otravu kouřovými zplodinami při požáru budovy Typos v Brně, kde měla Československá televize své pracoviště.\nV té době pracoval na dabingu filmu režisera Romana Polanského \"Nůž ve vodě\".\n\nJeho dcera Alena (1955-2010) byla herečkou divadla Husa na provázku.\n\n"}
{"id": "1023139", "url": "https://cs.wikipedia.org/wiki?curid=1023139", "title": "Accrington Stanley FC (1891)", "text": "Accrington Stanley FC (1891)\n\nAccrington Stanley FC (celým názvem: Accrington Stanley Football Club) byl anglický fotbalový klub, který sídlil ve městě Accrington v nemetropolitním hrabství Lancashire. Založen byl v roce 1891. V roce 1921 byl přijat do Football League, kde setrval až do roku 1962, poté, co se klub v průběhu sezóny ze soutěže odhlásil. Klub byl po odhlášení z Football League přijat do Lancashire Combination, kde začal v nejnižší divizi. V roce 1966 zbankrotoval a byl následně zlikvidován. Po zániku byl ve městě v roce 1968 založen klub stejného názvu. Klubové barvy byly červená a bílá.\n\nSvé domácí zápasy odehrával na stadionu Peel Park s kapacitou 9 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1023141", "url": "https://cs.wikipedia.org/wiki?curid=1023141", "title": "Palác arcivévody Ludvíka Viktora", "text": "Palác arcivévody Ludvíka Viktora\n\nVídeňský palác arcivévody Ludvíka Viktora, \"Palais Erzherzog Ludwig Viktor\", je jedním z nejvýznamnějších paláců na Ringstraße. Byl vystavěn v letech 1863–1866 na Schwarzenberském náměstí v 1. vídeňském městském okrese Vnitřní Město na nároží Schubertringu / Schwarzenbergplatzu č. 1.\n\nArchitekt Heinrich svobodný pán von Ferstel byl roku 1861 pověřen výstavbou pomníku pro knížete Schwarzenberga na Glacis současně s přilehlým reprezentativním náměstím nesoucí totéž jméno. Jako první ze staveb na Schwarzenbergplatzu vznikl palác arcivévoda Ludvík Viktor, mladšího bratra císaře Františka Josefa.\nSám arcivévoda však roku 1866 dokončený palác pro své mimořádné oslavy dlouho neužil, neboť „Lutziwutzi“, jak byl Ludvík Viktor nazýván svými přáteli, po některých svých - pro císařský dvůr neúnosných - skandálech vykázán císařem na zámek Kleßheim poblíž Salzburgu.\n\nPo větší rekonstrukci Roku 1910 byl palác dán k dispozici vojenskému ubytovacímu zařízení a roku 1912 byl dějištěm prvního oficiálního masopustního bálu des K.Ö.St.V. Rudolfina Wien, známého jako Rudolfina Redoute. Po rozbití monarchie ovšem došlo k právnímu sporu mezi republikou a spolkem, který se znovu rozhořel po roce 1945. Poté bylo rozhodnuto, že bude velký společenský sál dán k dispozici Burgtheateru jako zkušební a provozní scéna. To také připomíná nápis „Burgtheater im KASINO“ na fasádě. Další část vnitřních prostor dnes využívá rakouské ministerstvo hospodářství a místnosti s okny do Ringstraße jsou pronajímány restauračnímu řetězci TGI Friday's.\n\nPalác je vystavěn v historismushisrorizujícím stylu italské renesance. Hlavní fasáda směřuje na Schwarzenbergplatz a dominuje jí široký středový risalit. Členění poschodí odpovídá zamýšlenému využití budovy. Prostory v přízemí byly určeny pro stáje a vozovny pro kočáry, v mezaninu se nacházely obytné místnosti a v prvním poschodí společenský sál. Nad ním se pak nacházely byty služebnictva.\n\nPrůčelí vystupujícího středového risalitu je korunován mocnými obloukovými okny s balustrádami slavnostního sálu. Svislé je členěno řadou kulatých sloupů. V nejvyšším poschodí se nacházejí dva a půl metru vysoké sochy Mikuláše staršího hraběte ze Salmu, Arnošta Rüdigera hraběte ze Starhembergu, Ernsta Gideona z Laudonu, Josefa ze Sonnenfelsu, Johanna Fischera z Erlachu a prince Evžena Savojského. Sochy jsou společným dílem Franze Melnitzkého a Josefa Gassera.\n\nStředová osa je osazena znakem arcivévody Ludvíka Viktora, z boku krytým karyatidami a třístranným lomenicovým štítem.\n\nAčkoli již pod vedením Clause Peymanna byl palác využíván jako místo představení Burgtheateru, se kasino na Schwarzenberském náměstí stalo teprve za éry Matthiase Hartmanna (2009–2014) centrální scénou Rakouského národního divadla. Sám Hartmann zde inscenoval tři své ústřední produkce:\nMimoto uvedení inscenací \"Nach der Oper. Würgeengel\" od Martina Wuttkeho (podle Luise Buñuela, 2012) a \"Wunschloses Unglück\" od Katie Mitchell (podle Petera Handkeho, 2014) dosáhl velikých úspěchů u diváků a u tisku.\n\n\n"}
{"id": "1023150", "url": "https://cs.wikipedia.org/wiki?curid=1023150", "title": "Scarborough FC", "text": "Scarborough FC\n\nScarborough FC (celým názvem: Scarborough Football Club) byl anglický fotbalový klub, který sídlil ve městě Scarborough v nemetropolitním hrabství North Yorkshire. Založen byl v roce 1879 členy místního kriketového klubu. V roce 1987 postoupil do Football League, kde setrval až do roku 1999, poté co sestoupil do Conference National. V roce 2007 byl klub kvůli dluhům ve výši 2 500 000 liber poslán londýnským Vrchním soudem do likvidace.\n\nPo jeho zániku byla ve městě založena klubovými příznivci nová organizace Scarborough Athletic FC. O rok později byl poté z bývalé rezervy založen klub Scarborough Town FC.\n\nSvé domácí zápasy odehrával na McCain Stadium s kapacitou 6 048 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1023158", "url": "https://cs.wikipedia.org/wiki?curid=1023158", "title": "In the Woods…", "text": "In the Woods…\n\nIn the Woods… (v českém překladu z angličtiny \"V lesích...\") je norská metalová kapela založená v roce 1992 v norském městě Kristiansand. Zpočátku hrála black metal, později se orientovala na avantgardní a progresivní styl metalu. V textech se objevují témata jako pohanství, příroda, filosofie.\n\nČlenové kapely Christopher Botteri (baskytara), Christian Botteri (kytara) a Anders Kobro (bicí) dříve hráli v death metalové skupině Green Carnation, těleso In the Woods… se rozhodli založit poté, co hlavní skladatel a kytarista Tchort odešel k Emperor. Death metal odložili stranou a rozšířili si své hudební obzory. V roce 1993 vyšlo první demo \"Isle of Men\" a v roce 1995 první studiové album s názvem \"Heart of the Ages\" (česky Srdce věků). Ačkoli vychází z tradičního norského black metalu, experimentuje i s rockovou formou. Dalšími dlouhohrajícími deskami \"Omnio\" (1997) a \"Strange in Stereo\" (1999) se zařadili do čela avantgardního metalu.\n\nV roce 1999 se Tchort vrátil do Green Carnation a pozval členy In the Woods..., aby hráli s ním. Poslední vydanou nahrávkou je kompilační album \"Three Times Seven on a Pilgrimage\" z roku 2000 (nepočítaje koncertní album \"Live at the Caledonien Hall\" z roku 2003).\nV roce 2014 se objevily signály, že by se kapela mohla vrátit na scénu a natočit dvě alba, která se nestihla realizovat v roce 2000 v době ukončení činnosti.\n\n\n\n\n\n\n"}
{"id": "1023162", "url": "https://cs.wikipedia.org/wiki?curid=1023162", "title": "Turbošansón", "text": "Turbošansón\n\nTurbošansón (2014) je čtvrté album kapely Poletíme?. Obsahuje 14 autorských písniček Rudolfa Brančovského. Úvodní píseň \"Hadi\" zpíval Brančovský už se svou předchozí kapelou Veselá zubatá (album \"Veselá Zubatá hodná sestra zlého Smrťáka Tvrďáka\", 2006). Brančovský také ilustroval booklet alba.\n\nAlbum kapela nahrávala nadvakrát, protože s první verzí nebyla spokojená. Došlo také ke změně skladby písniček, dvě z původní nahrávky se nakonec na desku nedostaly, přibyly však čtyři jiné.\n\nV médiích se objevila zpráva, že Facebook zakázal reklamu na toto album kvůli obrázku na obalu.\n\nK písním \"Flašinety\", \"Mimochodem\", \"Maluju\", \"Moje poslední vůle\" a \"Běž dál\" vznikly klipy, k písni \"Běž dál\" dokonce dva.\n\n\n\nKlip k písni \"Flašinety\" byl publikován již na jaře 2013 zároveň se singlem. Hraje v něm celá kapela (na bicí hraje ještě tehdejší bubeník Daniel Kačer Černý), dále pak herec divadla Husa na provázku Jiří Vyorálek v roli faráře a kovář Tomáš Holíček. Klip natočil Tomáš Vaverka.\n\nKlip a singl \"Mimochodem\" byly uvolněny v době vydání alba. Klip natočili Ondřej Kurčík a Pavel Brychta.\n\nNa přelomu let 2014 a 2015 vznikl animovaný klip k písni \"Maluju\". Vytvořil jej Tomsa Legierski metodou rotoskopie. Televizní premiéru měl v pořadu \"Dobré ráno\" v České televizi 26. ledna 2015.\n\nAnimovaný klip vytvořila studentka animace Monika Hrdličková v rámci soutěže pořádané studentskou iniciativou Animotéka. Premiéru měl 15. června 2015.\n\nKlip natočili, stejně jako klip k písni \"Mimochodem\", Ondřej Kurčík a Pavel Brychta. Vznikl v nahrávacím studiu Divadla na Orlí v Brně. Premiéru měl na internetu 26. února 2016.\n\nK písni \"Běž dál\" vznikl v roce 2019 druhý klip natočený Michalem Orsavou na letišti u Moravské Třebové.\n"}
{"id": "1023163", "url": "https://cs.wikipedia.org/wiki?curid=1023163", "title": "Heidler", "text": "Heidler\n\nPříjmení Heidler, v ženské variantě Heidlerová, nosí více osobností:\n"}
{"id": "1023164", "url": "https://cs.wikipedia.org/wiki?curid=1023164", "title": "Jaroslav Novotný", "text": "Jaroslav Novotný\n\nJméno a příjmení Jaroslav Novotný má více známých nositelů:\n\n"}
{"id": "1023165", "url": "https://cs.wikipedia.org/wiki?curid=1023165", "title": "Anticosti", "text": "Anticosti\n\nAnticosti je ostrov v ústí Řeky svatého Vavřince. Má rozlohu 7 914 km² a je největším ostrovem provincie Québec, dvacátým největším ostrovem Kanady a devadesátým největším ostrovem světa. Ostrov je rovinatý a porostlý jehličnatým lesem, osídlení je velmi řídké: podle sčítání z roku 2011 zde žije 240 obyvatel, jedinou vesnicí na ostrově je Port-Menier. Ve vnitrozemí leží jezero Wickenden, obklopené rozsáhlými rašeliništi. Turistickou atrakcí jsou 76 metrů vysoké Vauréalské vodopády na řece Vauréal River. U pobřeží se vzhledem k bouřlivému okolnímu moři nacházejí stovky lodních vraků. Klima ostrova je subpolární, s chladnými léty a poměrně mírnými zimami.\n\nOstrov objevil v roce 1534 Jacques Cartier a pojmenoval ho \"Isle de l'Assomption\" (ostrov Nanebevzetí). Současný název pochází z mikmackého výrazu \"Natigôsteg\" (země vpředu). V letech 1895 až 1931 byl ostrov soukromým majetkem rodiny Menierů, podnikajících v potravinářském průmyslu, kteří zde postavili továrnu na zpracování ryb a humrů. Ve vnitrozemí byl roku 2001 vyhlášen národní park o rozloze 572 km². Chráněnou místní rostlinou je střevíčník. V řekách na ostrově se hojně vyskytuje losos obecný a siven americký. Populace medvědů byla v důsledku intenzivního lovu vyhubena, naproti tomu se velmi rozmnožil jelenec běloocasý, uměle vysazený na ostrově koncem devatenáctého století. V roce 2011 byla na ostrově objevena ropa, zásoby se odhadují na třicet miliard barelů.\n\n"}
{"id": "1023168", "url": "https://cs.wikipedia.org/wiki?curid=1023168", "title": "Pol'and'Rock Festival", "text": "Pol'and'Rock Festival\n\nPol'and'Rock Festival, původním názvem Przystanek Woodstock (česky \"Zastávka Woodstock\"), je polský rockový festival pořádaný nadací Wielka Orkiestra Świątecznej Pomocy (česky \"Velký orchestr vánoční pomoci\"). První ročník festivalu, jehož inspirací se stal legendární americký hudební festival Woodstock, se konal v roce 1995.\n\nV současnosti se tato polská přehlídka mnoha rockových žánrů koná ve městě Kostrzyn nad Odrą na polsko-německé hranici. Počet návštěvníků se počítá na statisíce, rekordní účasti bylo podle organizátorů dosaženo na jubilejním 20. ročníku v roce 2014, kdy na něj přijelo asi 750 000 lidí, v roce 2011 byl počet návštěvníků odhadován až na 1 000 000. Patří tak mezi největší open-air festivaly v Evropě. Mezi hlavní hudebníky, kteří v předchozích letech vystoupili, patřily např. skupiny Prodigy, nebo Sabaton. \n\nMottem polského Woodstocku, který se tradičně koná na přelomu července a srpna, je \"„Láska, přátelství a hudba\"\". Jeho zakladatelem je polský novinář a aktivista Jerzy Owsiak. V letech 2016 a 2017 byl festival označen jako \"Zábava zvýšeného rizika\", což donutilo organizátory zpřísnit bezpečnostní opatření, např. areál oplotit a umístit bezpečnostní kontroly před vstupy na jednotlivé scény. V roce 2017 bylo umístění ohrady před hlavní scénou předmětem jednání mezi Owsiakem a starostou města Kostrzyna nad Odrą. Festival, resp. jeho organizátor, byl rovněž kritizován ze strany vládnoucí strany PiS a stal se předmětem politických kontroverzí v Polsku. Jeho možné přesunutí do Štětína navrhl tamní starosta v případě, kdy by se pořádání akce v Kostrzyně ukázalo být dále problematické.\n\n"}
{"id": "1023170", "url": "https://cs.wikipedia.org/wiki?curid=1023170", "title": "Scarborough Town FC", "text": "Scarborough Town FC\n\nScarborough Town FC (celým názvem: Scarborough Town Football Club) byl anglický fotbalový klub, který sídlil ve městě Scarborough v nemetropolitním hrabství North Yorkshire. Založen byl v roce 2008 z rezervy zaniklého Scarborough. Po odehrání sezóny 2012/13 byl klub kvůli nevyhovujícímu hřišti vyloučen z Humber Premier League (11. nejvyšší soutěž), následně byl po těchto událostech rozpuštěn. Rivalem klubu byl Scarborough Athletic, který byl založen v roce 2007.\n\nSvé domácí zápasy odehrával na McCain Sports Field s kapacitou 1 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1023175", "url": "https://cs.wikipedia.org/wiki?curid=1023175", "title": "Scarborough Athletic FC", "text": "Scarborough Athletic FC\n\nScarborough Athletic FC (celým názvem: Scarborough Athletic Football Club) je anglický fotbalový klub, který sídlí ve městě Scarborough v nemetropolitním hrabství North Yorkshire. Založen byl v roce 2007 po zániku původního Scarborough FC. Ve sportovní terminologii se tak jedná o tzv. Phoenix club. V letech 2007–2017 odehrával domácí zápasy mimo své sídelní město, přesněji ve městě Bridlington na místním stadionu Queensgate. Stadion původního klubu byl totiž natolik zadlužený, že se nový klub rozhodl postavit zcela nový stadion. Stavba na novém stadionu byla dokončena v roce 2017. Od sezóny 2018/19 hraje v Northern Premier League Premier Division (7. nejvyšší soutěž). Klubové barvy jsou červená a bílá.\n\nSvé domácí zápasy odehrává na stadionu Scarborough Leisure Village s kapacitou 2 070 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1023177", "url": "https://cs.wikipedia.org/wiki?curid=1023177", "title": "Verbování", "text": "Verbování\n\nVerbování, \"verbunk\" čili nábor nových vojáků, také rekrutů, prováděný verbíři. Rozumí se před vznikem Československa, od kdy hovoříme o odvodu branců, ze kterých se tak stávají rekruti neboli odvedenci, lidově nováčci (noví vojáci).\n\nPodle dobrovolnosti se může dít \n\nZejména nedobrovolná, povinná forma je vnímána jako synonymum verbování vůbec a je námětem umění, zejména literatury a textů písniček.\n\n"}
{"id": "1023178", "url": "https://cs.wikipedia.org/wiki?curid=1023178", "title": "Faust (opera)", "text": "Faust (opera)\n\nFaust (někdy také \"Faust a Markétka\") je francouzská opera (\"Grand opera\") o pěti dějstvích od Charlese Gounoda. Libreto na motivy legend o doktoru Faustovi sepsali Jules Barbier a Michel Carré. Opera měla premiéru 19. března 1859 v Théâtre-Lyrique.\n\nDěj se odehrává v 16. století na území dnešního Německa.\n\nDoktor Faust, učenec a znalec mnoha věd, dospěl ke konci života k přesvědčení, že jeho vědomosti jsou jemu i lidstvu k ničemu. Má pocit, že jeho život nemá smysl, a je odhodlán zemřít. Zvenčí slyší opěvovat Boha – on si je však jistý, že ani Bůh mu nemůže dát už nic. Proklíná svět a všechny lidské slasti a volá k sobě ďábla. Když se mu zjeví, zaskočený Faust jej posílá pryč. Mefistofeles však odmítá odejít a nabízí mu cokoli – slávu, bohatství, co jen si bude jeho „klient“ přát. Faust touží po jediném, po mládí s jeho rozkošemi, a Mefisto mu je slibuje výměnou za podpis na smlouvě a příslib, že až smlouva vyprší, role si vymění a Faust bude pro změnu sloužit Mefistovi. Ďáblova moc a touha po opětovném setkání s Markétkou Fausta přesvědčí a smlouvu podepíše, v nadšení opěvuje mládí, které mu Mefisto přislíbil. Oba se vydávají na cestu.\n\nU městských bran je živo, koná se slavnost a všude je plno lidí, všichni si užívají krásného dne i života. Dívky flirtují s mladíky a naopak, víno a pivo udržují náladu. Vojáci – mezi nimi Valentin a jeho přítel Wagner – se loučí s domovem a odcházejí do války. Valentin v modlitbě svěřuje svou sestru Markétku do Boží ochrany; mladík Siebel mu slibuje, že nad Markétkou, kterou tajně miluje, bude bdít. Na slavnosti se objevují i Faust s Mefistem, jenž na výzvu přítomných baví společnost písní opěvující zlato, které svou mocí omamuje všechny smrtelníky. I nadále je pak Mefisto duší společnosti, věští Valentinovi brzkou smrt (z rukou „někoho, koho znám“) a Siebelovi prorokuje, že každý květ, jehož se dotkne, zvadne. Nakonec Mefisto „vyčaruje“ ze sudu s vodou víno a připijí na zdraví Markétky – což vyprovokuje Valentina, když však tasí zbraň, Mefisto jej znehybní. Valentin a jeho druhové tuší blízkost ďábla a zahánějí jej znamením kříže. Pobavený Mefisto se stahuje do pozadí, aby napomohl Faustovu setkání s Markétkou. Dívka však odmítá Faustovu společnost a odchází.\n\nSiebel přináší kytici pro zbožňovanou dívku – jak však předpověděl Mefisto, květiny vadnou. Siebel je oživí svěcenou vodou a klade je na práh Markétčina domu s přáním, aby dívce vyjevily jeho city. Mefisto a Faust mladíka pozorují, Faust posléze podléhá kouzlu míst, kde žije jeho vyvolená, a rozhoduje se nepokoušet dívčinu počestnost. Mefisto jej ale „přivádí k rozumu“ a před příchodem Markétky pokládá vedle Siebelovy kytice skříňku se šperky. Nevidění pak oba pozorují Markétku. Dívka si po návratu domů zpívá píseň o králi v Thule, vzpomínku na dětství – pak ale objeví skříňku a postupně propadá kouzlu skvostů a vlastní krásy zdobené šperky. Ty nadchnou i přicházející Markétčinu sousedku Martu a Mefisto usoudí, že je ten pravý čas na seznámení s oběma ženami. Aby Faustovi umožnil nerušený rozhovor s Markétkou, ujme se paní Marty, jíž sděluje smutnou zprávu o smrti jejího manžela. Oba ve věcech lásky „zkušení hráči“, Mefisto a Marta, pokračují v rozhovoru plném vzájemných poklon a „vábení“, zatímco Faust jen pomalu získává Markétčinu důvěru. Ačkoliv dívku dvorný mladík zajímá a svěřuje mu leccos o sobě, stále se obává jeho citu. V následném proslulém čtyřzpěvu obě dvojice hrají – každá dle své povahy a zkušeností – známou hru mezi mužem a ženou. Markétka nakonec přijímá Faustovo dvoření a vyznává se mu ze svého citu, zároveň však svého milého prosí, aby odešel a vrátil se až zítra. Okouzlený Faust souhlasí a nechá dívku odejít domů – Mefisto jej ale zdrží na místě a tak Faust tajně vyslechne Markétčino další vroucí vyznání lásky. Už neodolá a rozhodne se nečekat na zítřek.\n\n\"V kostele\" <br>\nZoufalá Markétka, opuštěná Faustem, se modlí. Její modlitbu však neustále přerušuje hlas Mefista, který ji obviňuje z hříchu, proklíná ji a nakonec dívce sděluje, že Bůh pro ni nemá odpuštění a peklo už na ni čeká.\n\n\"Návrat vojáků\" <br>\nVojáci, s nimi i Valentin, se vracejí domů a opěvují svou vlast, pro niž bojují a pokládají životy. Siebel se snaží Valentinovi zatajit pravdu o Markétčině poklesku, v tu chvíli však přicházejí Faust s Mefistem, jenž zpívá Markétce (nebo spíš Valentinovi) posměšnou „milostnou serenádu“. Vyprovokovaný Valentin vyzývá sestřina svůdce na souboj v němž zděšenému Faustovi (který nechce prolít krev milenčina bratra) napomůže Mefisto k vítězství. Valentin prozrazuje všem pravdu o Markétčině hanbě a zoufalou sestru místo odpuštění nemilosrdně proklíná.\n\n\"Valpuržina noc\" <br>\nMefisto přivádí Fausta na sabat na hoře Blocksbergu v Harzu a nabízí mu společnost největších krásek světa. Faust přijímá tento způsob „léčby“ – je rozhodnut zapomenout na Markétku, kterou opustil, v opojení krásou, vínem a všemi rozkošemi smyslů. V zapomnění mu však brání stále se zjevující vidina Markétky, a proto nakonec přinutí Mefista k návratu.\n\n\"Vězení\" <br>\nFaust je rozhodnut osvobodit a zachránit Markétku, jež odsouzena za vraždu svého novorozeného dítěte čeká ve vězení na smrt. Zoufalé a pološílené dívce přináší přítomnost milého úlevu a naději na záchranu, je však už více na „druhé straně“ než po boku svého miláčka – a když za Faustem uvidí stín Mefista, odmítá společnost ďáblovu. Odmítá i útěk a poroučí se do ochrany Boží…\n"}
{"id": "1023179", "url": "https://cs.wikipedia.org/wiki?curid=1023179", "title": "Villa Swoboda", "text": "Villa Swoboda\n\nVilla Swoboda, dnes Casa Austria, je budova z grunderského období ležící v salcburské obci Anif, přímo na hranici s městskou částí Salcburk (Keltenallee 3). Stavbu z roku 1868 dnes obývá následník trůnu Karel Habsbursko-Lotrinský, syn Oty Habsbursko-Lotrinského. Také se zde konají různé významné slavnosti.\n\nJedním z největších selských dvorů v Anifu 19. století byl \"Mayerhofgut\", který odnepaměti patřil k územnímu panství chiemseeského biskupství, světícím biskupům salcburského arcibiskupství. Ve druhé půli 19. století se podnik dostal do ekonomických potíží a částečně musel být prodán. Vídeňský velkoobchodník farmaceutickými výrobky Wilhelm Swoboda roku 1866 dům a velký pozemek odkoupil včetně Mayerhofergutu. Parcelu nechal oplotit a zřídit park ve stylu anglického parku. Navíc pověřil vídeňského architekta Karla Sattlera (mohlo by se jednat o „vídenského architekta Sattlera“ ze školy Neustiftgasse Objekt ID: 27297 Vídeň/Neubau z roku 1873 a Deutsches Haus 1891) vybudováním panské vily v novorenesančním stylu. Ta byla dokončena v roce 1869.\n\nMezi zajímavosti v dějinách vily patří i skutečnost, že zde korunní princ Rudolf se svou mladou manželkou princeznou Štěpánkou strávil část svých líbánek. Korunní princ Rudolf svoji pozdější manželku roku 1881 přivítal na salcburské půdě. Salcburčané páru darovali skříňku, jejíž dřevo pocházelo z významné hrušně na valserském poli. Císařský pár strávil svatební noc v císařském zámku Laxenburg u Vídně, avšak Štěpánka si stěžovala na nedostatečné vybavení. Jelikož byl Salcburk na trase plánované svatební cesty, byla pro císařský pár pronajata Vila Swoboda.\n\nRoku 1884 získal Montforterhof s přilehlými nemovitostmi Alois hrabě von Arco-Stepperg. Jeho jediná dcera Sophie Arco-Steppberg, vdaná paní hraběnka Moy de Sons, roku zdědila 1893 celé panství a roku 1904 koupila i vilu Swoboda. V roce 1910 získala také ostatní části Mayrhofergutu. Od hraběnky Sophie přešla vila Swoboda stejně jako vodní zámek Anif se správou panství na jejího synovce, kunsthistorika Johannese hraběte von Moy. Jeho adoptivní syn, Johannes hrabě von Moy, je majitelem vily Swoboda dodnes.\n\nVila je nápadná svou barevností a asymetricky posazenou věží s plochou střechou. Budova je značně členitá díky bílým okenicím a kvádrovým blokům na rozích. Z hlediska architektonického má stavba romantický vzhled. Přilehlé pozemky s výjimkou několika hospodářských stavení vily (dnes zde má svou pobočku např. zahradnictví Lederleitner) jsou dodnes víceméně v původním stavu.\n\nNa konci 90. let 20. století byla vila z iniciativy hraběte Johannese von Moy renovována a poté si zde zřídil své sídlo a bydliště Karel Habsbursko-Lotrinský, syn následníka rakousko-uherského trůn Otty Habsburského jenž dům \"Casa Austria\" (‚Rakouský dům‘) stále obývá.\n\nVila je též příležitostně pronajímána jako zvláštní „prostředí pro významné události“.\n"}
{"id": "1023183", "url": "https://cs.wikipedia.org/wiki?curid=1023183", "title": "Wodensthrone", "text": "Wodensthrone\n\nWodensthrone je britská pagan/black metalová kapela založená v roce 2005 v anglickém městě Sunderland. V logu kapely je nápis Wodensthrone vyobrazen i runami (ᚹᚩᛞᛖᚾᛋᚦᚱᚩᚾᛖ v anglosaském futhorku). Mezi zakládající členy kapely patřili Brunwulf, Wildeþrýð, Gerádwine a Hréowsian.\n\nPrvní studiové album s názvem \"Loss\" bylo vydáno v roce 2009. K roku 2014 skupina vydala dvě split nahrávky a dvě dlouhohrající alba.\n\n\n\n\n"}
{"id": "1023189", "url": "https://cs.wikipedia.org/wiki?curid=1023189", "title": "Zdeňka Hamousová", "text": "Zdeňka Hamousová\n\nZdeňka Hamousová (* 8. června 1961 Příbram) je česká politička a pedagožka, současná starostka města Žatce na Lounsku a od října 2014 senátorka za obvod č. 6 – Louny.\n\nNarodila se v Příbrami a jako dítě bydlela s rodinou v Chomutově, od svých 10 let však trvale žije v Žatci. Většinu profesního života strávila ve školství v oboru speciální pedagogika. V letech 1997 až 2010 byla ředitelkou Základní školy praktické v Žatci.\n\nOd roku 2008 působí jako členka představenstva v akciové společnosti Žatecká teplárenská a od roku 2011 jako členka dozorčí rady firmy Skládka Vrbička.\n\nDo politiky se pokoušela vstoupit, když v komunálních volbách v roce 2002 kandidovala jako nestraník za subjekt \"Učitelé pro Žatec\" do Zastupitelstva města Žatce na Lounsku, ale neuspěla. Zvolena byla až v komunálních volbách v roce 2006 jako nestraník za Volbu pro město. Za tuto stranu obhájila mandát zastupitelky i ve volbách v roce 2010. Na začátku prosince 2010 byla zvolena starostkou města Žatce. V komunálních volbách v roce 2014 opět kandidovala jako nestraník za VPM, tentokrát v pozici lídryně kandidátky. Mandát zastupitelky města obhájila (VPM zároveň volby v Žatci vyhrála).\n\nV krajských volbách v roce 2012 kandidovala jako nestraník za Stranu Zdraví Sportu Prosperity (SZSP) v rámci \"Koalice SNK-ED a SZSP\" do Zastupitelstva Ústeckého kraje, ale neuspěla. Nepodařilo se jí to ani ve volbách v roce 2016, když kandidovala jako nestraník za hnutí ANO 2011.\n\nVe volbách do Senátu PČR v roce 2014 kandidovala jako nestraník za hnutí ANO 2011 v obvodu č. 6 – Louny. Se ziskem 25,79 % hlasů skončila v prvním kole na 2. místě a postoupila tak do kola druhého. V něm nakonec poměrem hlasů 52,31 % : 47,68 % porazila sociálního demokrata a ministra školství, mládeže a tělovýchovy ČR Marcela Chládka. Na konci října 2014 se navíc stala předsedkyní nově vzniklého Senátorského klubu ANO + Severočeši.cz.\n\nV pozici starostky se soustředila na zefektivnění chodu úřadu a městských institucí. Změny spočívající ve sloučení několika odborů a snížení počtu zaměstnanců úřadu o osm prosadila od ledna 2013. Proti těmto krokům část zaměstnanců protestovala a založila také odborovou organizaci.\n\nV dubnu 2013 na ni podali tři opoziční zastupitelé trestní oznámení kvůli podpisu dodatků smluv se společností Silnice Group bez schválení rady města, čímž měla město poškodit o tři miliony korun. Toto trestní oznámení policie odložila v lednu 2014.\n\nV srpnu 2014 začala policie prošetřovat manipulaci s veřejnými zakázkami na městské úřadu Žatec.\n\nNa Ustavujícím zasedání nově vzniklého zastupitelstva ji 13.11.2014 porazil Aleš Jelínek v poměru 11-10 hlasům a nahradil ji tak v této funkci. Po odvolání nově zvoleného starosty Jelínka, byla opět zvolena na post starostky města Žatce.\n\nV komunálních volbách v roce 2018 obhájila jako nestraník za hnutí ANO 2011 post zastupitelky města Žatec. Na začátku listopadu 2018 pak byla opět zvolena starostkou města.\n"}
{"id": "1023191", "url": "https://cs.wikipedia.org/wiki?curid=1023191", "title": "Vagn Walfrid Ekman", "text": "Vagn Walfrid Ekman\n\nVagn Walfrid Ekman (3. května 1874 Stockholm – 9. března 1954) byl švédský oceánograf.\n\nNarodil se ve Stockholmu v rodině F. L. Ekmana, o oceánografii se začal zajímat až při studiu fyziky na Univerzitě v Uppsale a konkrétně při přednáškách Vilhelma Bjerknese přednášejícím dynamiku kapalin.\n\nBěhem expedice na lodi \"Fram\" pozoroval Fridtjof Nansen, že se ledové kry nepohybují ve směru převládajícího větru, ale odchylují se v úhlu 20 až 40 stupňů vpravo. Bjerknes pozval Ekmana, stále ještě studenta, aby pomohl odhalit podstatu tohoto jevu, a v roce 1905 Ekman zveřejnil svou teorii, která vysvětlovala popsaný jev – grafické vyjádření tvoří Ekmanovu spirálu.\n\nPo dokončení doktorátu v Uppsale v roce 1902 nastoupil Ekman do Mezinárodní laboratoře oceánického výzkumu (Det internasjonale havforskningslaboratorium) v Oslo, kde pracoval sedm let, nevěnoval se jen teoretickým pracím, ale rozvíjel i experimentální techniky a praktické vybavení.\n\nOd roku 1910 do 1939 pokračoval se svými teoretickými a experimentálními pracemi na Univerzitě v Lundu, kde byl profesorem mechaniky a matematické fyziky. V roce 1935 byl zvolen členem Královské švédské akademie věd.\n\nEkman byl talentovaný a nadšený basový zpěvák, pianista a skladatel, neustále pracoval až do svého úmrtí v Gostad, poblíž Stockaryd ve Švédsku.\n\nV roce 1928 byl oceněn medailí Alexander Agassiz Medal za přínos oceánografii.\n"}
{"id": "1023193", "url": "https://cs.wikipedia.org/wiki?curid=1023193", "title": "Suelen Althemanová", "text": "Suelen Althemanová\n\nMaria Suelen (Suellen) Altheman (* 12. srpna 1988 São Paulo, Brazílie) je reprezentantka Brazílie v judu.\n\nS judem začal v 8 letech, když se v jejím rodném městě Amparu rozhodli vládní zavést judistický program. V 15 letech se dostala do programu nadějí v São Caetanu, kde trénovala například s Edinanci Silvou. V roce 2005 se dostala poprvé do seniorské reprezentace. V roce 2006 poznala svého budoucího manžela Honorata, ale zároveň u ní nastal pokles výkonnosti. Do reprezentační formy se dostala opět až v roce 2009. Mezi absolutní světovou špičku pronikla až s přechodem do vrcholového tréninkového centra v Santosu, který vede Rogério Sampaio.\n\nV roce 2012 se účastnila letní olympijských her v Londýně a hned v prvním kole vyřadili veteránku Anne-Sophie Mondière z Francie. Její cestu zastavila ve čtvrtfinále Japonka Mika Sugimoto aši-gurumou. O třetí místo se utkala Číňankou Tchung Wen, ale nestačila na ní. Obsadila 5. místo.\n\n\n"}
{"id": "1023198", "url": "https://cs.wikipedia.org/wiki?curid=1023198", "title": "Ivan Pecha", "text": "Ivan Pecha\n\nIvan Pecha (* 23. ledna 1986, Bratislava, Československo) je slovenský fotbalový obránce od ledna 2014 působící v FC Oțelul Galați. Fotbalový cestovatel, prošel vícero kluby na Slovensku, v Rumunsku, Bělorusku, Ázerbájdžánu, Lotyšsku.\n\nPecha svoji fotbalovou kariéru začal v ŠK Slovan Bratislava, poté hrál na Slovensku ještě v FC Senec.\nNásledovala zahraniční angažmá, postupně FC Ceahlăul Piatra Neamț, (Rumunsko), FK BATE (Bělorusko), FK Xəzər Lənkəran (Ázerbájdžán), FK Neman Hrodna (Bělorusko), Ravan Baku (Ázerbájdžán), FK Liepājas Metalurgs (Lotyšsko), FC Oțelul Galați (Rumunsko).\n\n"}
{"id": "1023200", "url": "https://cs.wikipedia.org/wiki?curid=1023200", "title": "Webová SQL databáze", "text": "Webová SQL databáze\n\nWebová SQL databáze je API webové stránky pro ukládání dat v databázi do které se lze dotazovat jazykem SQL.\n\nWebovou SQL databázi už podporují prohlížeče Google Chrome, Opera, Safari a prohlížeč Android.\n\nW3C přestala pracovat na specifikaci v listopadu 2010, s tím, že neexistuje dostatek nezávislých implementací (například použití jiného databázového systému, než SQLite v backendu). To je důvod, proč se specifikace nemůže dále rozvíjet a stát se tak W3C standardem. Potenciálním alternativním úložištěm je Indexed Database API.\n\n\n"}
{"id": "1023202", "url": "https://cs.wikipedia.org/wiki?curid=1023202", "title": "Královna ze Sáby (Gounod)", "text": "Královna ze Sáby (Gounod)\n\nKrálovna ze Sáby (v originále La reine de Saba) je grand opera o pěti (čtyřech) dějstvích francouzského skladatele Charlese Gounoda z roku 1862. Autoři libreta Jules Barbier a Michel Carré se inspirovali příběhem \"Les nuits de Ramazan\" (podle staré arabské legendy) z rozsáhlého díla Gérarda de Nervala \"Le voyage en Orient\" (1851). Opera měla premiéru v Opéra national de Paris (Salle Le Peletier) 28. února 1862.\n\nCharles Gounod vytvořil tuto operu v letech 1861 – 1862. Skladatele předtím proslavila ve světě jeho opera \"Faust\" z roku 1859, která po svém uvedení ve Francii sice nezaznamenala větší úspěch, ale později si získala uznání na světových operních scénách.\n\nOpera \"Královna ze Sáby\" se po své premiéře v Paříži v roce 1862 dočkala jen 15 repríz a ani po dalších uvedeních v Bruselu (1862), Darmstadtu (německy, 1863) a Londýně (jako \"Irene\", 1865) se nesetkala s příznivějším ohlasem k lítosti autora, který ji osobně považoval za svoji nejlepší operu. Chladné přijetí posluchači i kritiky neprolomilo ani zkrácení původně pětiaktové verze na čtyřaktovou.\n\nPříčinou neúspěchu však nebyla hudba k opeře, ale nezvyklé libreto, ve kterém vystupují dělníci a přímo na scéně se zobrazuje pracovní postup při odlévání obrovské bronzové plastiky. Také milostný trojúhelník dvou příslušníků královského rodu a stavitele, který je sice obdařen tajemnou mocí, ale v civilním životě je poddaným krále, se vymykal běžným zvyklostem.\n\nČastěji uváděnou se stala opera \"Královna ze Sáby\" (\"Die Königin von Saba\") maďarského skladatele Karla Goldmarka z roku 1875. Gounodovy árie z opery jsou tak zařazovány především do koncertních programů a ve svém repertoáru je mají přední světoví sólisté.\n\n\nMísto a doba: Jeruzalém, 950 př. n. l.\n\"Pracovna Adonirama; prostranství před chrámem\"\n\nAdoniram, architekt a hlavní stavitel Šalomounova chrámu, touží vytvořit monumentální bronzovou plastiku, jako ozdobu pro dokončovaný chrám. Uvědomuje si své omezené možnosti obyčejného smrtelníka a proto žádá boha Tubal-Kaina, patrona slévačů, aby mu pomohl v jeho zamýšleném díle (árie: \"Inspirez moi race divine\"). Z myšlenek ho vyruší příchod jeho žáka Benoniho, který mu oznamuje, že Balkis, královna ze Sáby, dorazí brzy do Jeruzaléma navštívit krále Šalomouna a opěvuje její krásu (árie: \" Comme la naissante aurore\").\n\nPotom ho navštíví tři jeho dělníci Amrou, Phanor a Méthousaël a požadují, aby jim zvýšil plat a prozradil tajné heslo, které znají jen mistři. Adoniram odmítne jejich žádost a po krátké chvíli přichází velekněz Sadoc, aby doprovodil Adonirama před shromážděný dav, který očekává krále Šalomouna a jeho hosta. Tři dělníci přísahají Adoniramovi pomstu (árie: \"Il nous repousse \").\nInstrumentální pochod oznamuje příchod Šalomouna a Balkis a shromážděný dav, mezi nímž je velký počet Adoniramových pracovníků, vítá královský pár s radostným jásotem. Když se hluk utiší, Šalomoun vyjadřuje svou lásku k Balkis a žádá ji o prsten, který mu slíbila jako symbol jejich zasnoubení. Balkis mu ho jen neochotně předává.\n\nObdivuje stavbu chrámu a přeje si poznat architekta. Když se Adoniram objeví, Balkis chválí jeho práci. Její hlas probudí v Adoniramovi ozvěnu předků jeho rodu. Chce upoutat královninu pozornost a tak tajným signálem ruky dává povel davu a ten se po jeho gestu přeskupí a členové různých cechů utvoří skupiny, které se ukázněně shromáždí v blízkosti Šalomouna a Balkis. Šalomoun je zděšen vlivem, který má Adoniram na takové množství svých podřízených, zato na Balkis to udělá takový dojem, že sejme svůj náhrdelník a připne ho Adoniramovi kolem krku.\n\n\"Náhorní plošina Sijónu (za scénou je vidět vysokou pec)\"\n\nDělníci oznamují Adoniramovi, že je vše připraveno k odlévání bronzové plastiky. On se však v myšlenkách stále vrací k setkání s Balkis. Pak si ale uvědomí, že se všichni musí soustředit na rozhodující okamžik odlití bronzu do formy. Král s královnou dorazí k účasti na odlévání. Když je roztavená kovová směs vypuštěna z pece, Benoni spěchá za Šalomounem a oznamuje mu, že mezi zaměstnanci jsou tři zrádci, kteří sabotují projekt. Šalomoun prohlašuje, že na přijetí opatření je již pozdě. Amrou, Phanor a Méthousaël jásají, když vidí, že se roztavená hmota z vysoké pece nekontrolovaně rozlévá a ničí formu. Všichni spěchají se ukrýt. Před očima Adonirama vysoká pec exploduje.\n\n\"Mýtina v palmovém a cedrovém háji\"\n\nKrálovniny služky a sluhové krále zpívají a tančí. Královna Balkis zpívá o svých pocitech po setkání s Adoniramem (árie: \"Plus grand dans son obscurité\"). Vtom přichází Adoniram zdrcený neúspěchem svého záměru s odlitkem a vrací královně její náhrdelník se slovy, že není hoden její přízně (duet: \" Qu'importe ma gloire effacée\"). Královna to odmítá a svěřuje se mu, že Šalomouna nemiluje, pouze jí lichotilo jeho dvoření.\n\nBenoni přichází se zprávou, že forma byla zázračně opravena a plastika je hotová na svém místě. Královna se ptá, jak je to možné a Adoniram se jí svěřuje, že má přízeň Tubal-kaina a že to bude dílo jeho duchů – džinů, kteří mu už několikrát pomohli. Připomíná také královně, že mají společně předky a jejich rod sahá až k bájnému lovci Nimrodovi. Na závěr královna otevřeně vyznává Adoniramovi své city. Amrou, Phanor a Méthousaël je tajně pozorují a domlouvají se, že řeknou Šalomounovi, co viděli a slyšeli (árie: \"O Tubalkaïn, mon père\").\n\n\"Rozlehlá místnost v letním paláci Šalomouna\"\n\nSlavnostní sbor zpívá \"Soliman notre roi\", ale král je zachmuřen. Balkis se čtyři dny neukázala, aby stvrdila svatební smlouvu a král se obává, že jeho city jsou pro ni bezvýznamné (árie: \"Sous les pieds d'une femme\"). Sadoc oznamuje, že Amrou, Phanor a Méthousaël čekají na přijetí. Přicházejí říci Šalomounovi o noční schůzce Adonirama a Balkis a vyzývají ho, aby zasáhl. Král ale odmítá uvěřit třem sabotérům a považuje to za jejich další pokus o pomstu Adoniramovi.\n\nJeho pochybnosti ale znovu vyvstanou, když ho Adoniram přijde požádat o propuštění z jeho služeb. Král se mu v tom snaží zabránit a nabízí mu rovnocenný podíl na moci. Když to Adoniram odmítne, král ho propustí ze svých služeb a chystá se přijmout královnu. Když zůstanou sami, žádá královna Šalomouna ještě o jeden den odkladu před svatbou a slibuje mu, že s ním zůstane jednu hodinu o samotě (duet: \"\" Elle est en mon pouvoir\").\n\nKrál připouští, že byl informován o tajné noční schůzce a v opilosti střídá hrozby a vyznání lásky ke královně. Když stupňuje svůj nátlak, Sarahil mu tajně nalije do poháru silné narkotikum. Lektvar účinkuje okamžitě a když král upadne do bezvědomí, stáhne mu Balkis z bezvládné ruky svůj prsten.\n\n\"Opuštěná rokle za bouřlivého počasí\"\n\nAdoniram čeká s obavami na královnu, aby s ní utekl. Je překvapen příchodem třech zrádců. Amrou, Phanor a Méthousaël vyslovují znovu své požadavky, ale Adoniram je s pohrdáním odmítne (árie: \"Tes yeux ont su me reconnaître\"). Oni ho pak probodnou a utečou. Balkis přichází, nalézá smrtelně zraněného Adonirama a myslí si, že ho dal zabít žárlivý král. Po konečném objetí mu navléká na důkaz lásky svůj prsten, který si vzala zpět od Šalomouna. Přicházejí otroci a služebnictvo královny, aby se zúčastnili závěrečného chvalozpěvu Balkis na těle mrtvého Adonirama (árie: \"Emportons dans la nuit\").\n\n\n\n"}
{"id": "1023206", "url": "https://cs.wikipedia.org/wiki?curid=1023206", "title": "Programmed Data Processor", "text": "Programmed Data Processor\n\nProgrammed Data Processor (PDP) byla série minipočítačů vyráběných a prodávaných firmou Digital Equipment Corporation (DEC) v letech 1957 až 1990. Jméno „PDP“ úmyslně neobsahuje slovo „počítač“, protože v době prvních PDP měly počítače pověst velkých, komplikovaných a drahých zařízení, a investoři firmy DEC (především Georges Doriot) nepodporovali snahy firmy DEC zkonstruovat „počítač“; slovo „minipočítač“ zatím neexistovalo. Firma DEC proto použila svoji existující řadu logických modulů pro vytvoření \"Programovatelného Datového Procesoru\" a mířila na zákazníky, kteří si nemohli dovolit větší počítače. \n\nRůzné PDP stroje lze seskupit do rodin podle délky slova.\n\nČleny série PDP jsou:\n\n\n\n\n\nRůzné WWW servery obsahují dokumenty, jejichž autorem je Charles Lasner, tvůrce diskusní skupiny alt.sys.pdp8 a další dokumenty od různých členů a čtenářů alt.sys.pdp8 s autoritativnějšími informacemi o různých modelech, především zaměřenými na různé členy rodiny počítačů PDP-8, ať vyráběných nebo nevyráběných firmou DEC.\n"}
{"id": "1023208", "url": "https://cs.wikipedia.org/wiki?curid=1023208", "title": "České exklávy v Horní Lužici", "text": "České exklávy v Horní Lužici\n\nHistorie českých exkláv v Horní Lužici sahá až do středověku, kdy římský císař Fridrich I. Barbarossa v roce 1158 propůjčil za vojenskou pomoc českému knížeti Vladislavu II. hrad a území Budyšín (německy Bautzen) v léno. Nástupem Habsburků na český trůn v roce 1526 se Horní Lužice dostala do sféry jejich mocenského vlivu. Po uzavření Pražského míru v roce 1635 mezi císařem Ferdinandem II. a katolickou ligou obdaroval císař Horní a Dolní Lužicí saského kurfiřta Jana Jiřího I. Územní ostrovy Günthersdorf (polsky Gosciszszów) a Niedergerlachsheim (polsky Grabiszyce), Schirgiswalde (česky Šerachov) a Niederleutersdorf, které byly již dědičným majetkem a pod správou Koruny české, se tak objevily uprostřed saského majetku. Území Günthersdorf a Niedergerlachsheim byla odstoupena Sasku v roce 1815 a Schirgiswalde v roce 1845. Teprve po dlouhém vyjednávání došlo v roce 1849 skrze výměnu území i na exlávu Niederleutersdorf.\n\nV roce 1002 daroval Jindřich II. polskému vévodovi Boleslavu I. Chrabrému lénem Milsko a v roce 1004 přenechal hrady Ostrusna, Trebista a Godobi (Göda) míšeňskému biskupovi. Po vítězství krále Konráda II. nad vévodou Měškem II. bylo léno uděleno markraběti míšeňskému a v roce 1076 českému vévodovi Vratislavovi II. Jako svatební dar putovalo území v roce 1084 jeho zeťovi, saskému hraběti Wiprechtovi z Grojče. Dědictví se pak ujali západně od Labe Wettinové a Horní Lužice připadla v roce 1135 k Čechám. Po krátkém držení míšeňskými hrabaty ji císař Fridrich Barbarossa udělil jako říšské léno znovu českému králi Vladislav I. Horní Lužice, až na léta 1254-1319, zůstala do roku 1806 součástí Českého království, respektive Rakouského císařství.\n\nV roce 968 byla zřízena tři tzv. lužickosrbská biskupství: v Meziboří (Merseburg), Žíči (Zeitz) a Míšni (Meißen), spadající pod arcibiskupství v Děvíně (Magdeburg). Frýdlantská oblast, kam pozdější české exklávy spadaly, byla v 10. století považována za část země Milčanů a zahrnovala území na horním toku Zhořelecké Nisy, území na horním toku několika potoků ve směru k Labi a na severu dosahovala až k Herrnhutu. Západní část se nazývala zemí Budyšínskou a jihovýchodní Záhvozd (Zagozd, Zagost). Záhvozd se rozprostíral od Chřibské – Nové Vsi až ke Kwize (Queiss) u Marklissa (Leśna, Polsko) a k Friedebergu (Mirsk, Polsko) a zahrnoval kraj Kvízy, panství Seidenberg (Zawidów, Polsko), okolí Žitavy, opatství Marienthal a panství Frýdlant, Liberec, Grabštejn, dále Varnsdorf, Tolštejn a Rumburk. Na jihu ohraničovaly Záhvozd Jizerské hory a Ještědské pohoří. Východní část Záhvozdu mezi Nisou a Kwizou se dotýkala až nynějších okresů Liberec a Jablonec nad Nisou, kde byl později ve 13. století vybudován hrad Frýdlant s okolními vesnicemi (Arnoltice, Horní Řasnice, Pertoltice, Bulovka, Dětřichovec, Hejnice, Jindřichovice, Kunratice, Ludvíkov, Libverda, Luh, Lužec, Raspenava, Větrov, Dolní Řasnice, Krásný Les, Ves, Dolní Oldříš, Mníšek, Oldřichov v Hájích, Dětřichov, Albrechtice a Višňová). Ještě v roce 1188 spravovalo ale Frýdlantsko míšeňské biskupství a patřilo k Lužici. \n\nVe 13. století došlo k novému vytyčení hranic. Frýdlantsko zůstalo u míšeňskému biskupství. Jeho severní hranici vytvářela spojnice mezi obcemi Windisch-Ossig (část Zhořelce), Schönberg (polsky Sulików), Halbendorf (polsky Mała Wieś), Bellmannsdorf (polsky Radzimów), Berna (polsky Bierna), Linda na severu a Radmeritz. Obce Wilka, Zwecke (polsky Ksawerów), Seidenberg (polsky Zawidów), Alt-Seidenberg (polsky St. Zawidów), Háj, Pertoltice, Bulovka, Horní, Střední a Dolní Grabiszyce ohraničovaly biskupství na jihu. Hrad Frýdlant s okolím vlastnili příslušníci žitavského purkrabského rodu Častoloviců (1257 Ronovec Častolov). Český král Přemysl Otakar II. pak v roce 1278 přenechal léno rytíři Rulkovi z Biberštejna (Bieberstein). Významné statky v Čechách, v Lužici a ve Slezsku byly v držení jeho vnuka Friedricha. Po vymření rodové linie na Frýdlantsku (před rokem 1551) připadly statky České koruně. V roce 1558 přenechal císař Ferdinand lenní panství Frýdlant (Liberec, Hamrštejnem a Seidenberg-Zawidów) Friedrichovi von Redern, synu Christopha v. Redern na Ruppersdorfu ve Slezsku. \n\nPanství ale za účast na povstání proti císaři Ferdinandovi II. propadlo státu a v roce 1622 jej císař přenechal jako korunní léno Albrechtu Václavu Eusebiovi z Valdštejna. Po jeho zavraždění v Chebu v roce 1634 získal frýdlantský majetek do dědičného vlastnictví polní maršál a president dvorské válečné rady Matthias hrabě Gallas. Panství se tehdy skládalo z množství vrchnostenských a lenních vsí. Mezi lenní vesnice v roce 1629 patřily Loučná, Dolní Oldřiš, Andělka, Háj, Ves, Arnoltice, Černousy, Poustka, Boleslav, Habartice, Srbská, dále Nová Ves, Gerlachsheim (Grabiszyce, Polsko) a Günthersdorf (Godzieszów Polsko), také části Bulovky a Višňové. Jako vrchnostenské vesnice se uváděly Krásný Les, Dolní Řasnice, Horní Řasnice, Jindřichovice, Dětřichovec, Ludvíkov, Libverda, Bílý Potok, Hejnice, Lužec, Luh, Raspenava, Oldřichov v Hájích, Mníšek, Albrechtice, Vysoká, Dětřichov, Heřmanice, Kunratice, Větrov, Předlánce a části Bulovky a Višňové. \n\nSamotný Rumburk je písemně zmíněn v roce 1298 a jeho jméno je spojeno s tehdejšími majiteli Berky z Dubé. Od roku 1464 drželi rumburské panství Vartenberkové. Po nich nastoupili roku 1485 Schleinitzové. V roce 1587 panství koupil Jiří Mehl ze Strehlitz a v letech 1604 - 1634 se do dějin panství zapsal rod Kinských. Na přelomu 16. a 17. století patřil Leutersdorf k jedné z nejdůležitějších tkalcovských vesnic jižní Lužice. Vzhledem k tomu, že nepatřila k žitavským vesnicím, neplatila ves žádné koncesní poplatky. Vedle Dolního Leutersdorfu (Niederleutersdorf) spadaly pod panství také vsi Gersdorf (Česká Kamenice), Innozenzendorf (Lesné), Josefsdorf (Skalice u České Lípy), Neu-Gersdorf (v Sasku), Neu-Leutersdorf (v Sasku), Nieder-Ehrenberg (Rumburk), Niedergrund (Dolní Podluží), Ober-Hennersdorf (Rumburk), Schönborn (Studánka) a Warnsdorf (Varnsdorf), takže tkalci nejenže odváděli jen malý poplatek ze stavů, ale obchodovali se zbožím přímo ve vsi. Na přelomu 17. a 18. století se majiteli panství stali Lichtenštejnové (1681 - 1848).\n\nRok 1635 a podepsání Pražského míru znamenalo definitivní odtržení Horní a Dolní Lužice ze svazku zemí Koruny české. Markrabství Lužice (Horní i Dolní) Ferdinand II. zastavil do správy saskému kurfiřtovi Janu Jiřímu I. Při předání již dříve zastaveného území se však nejednalo o české ostrovy, které byly bezprostřední součástí korunní země Čechy. Česko-lužická zemská hranice se totiž během středověku složitě utvářela a často měnila. Změny závisely na tom, kam která vrchnost, nejčastěji drobný šlechtic, učinil přiznání k zemi a kam odváděl zemskou berni. To vedlo k tomu, že při předání Lužic v roce 1635 existovalo několik ostrůvků, českých exkláv, na území Horní Lužice a naopak několik saských enkláv v Čechách.\n\nPo vojenské porážce v bitvě u Slavkova (viz Prešpurský mír) se František I. Rakouský vzdal titulu římského císaře, čímž došlo 6. srpna 1806 k formálnímu zániku Svaté říše římské. České království, jako součást Rakouského císařství, stálo v napoleonských válkách proti Francii. Sasko po porážce v bitvě u Jeny (viz Tylžský mír) využilo situace a v roce 1806 vstoupilo do Rýnského spolku. Jako Napoleonův spojenec získalo v roce 1807 Varšavské knížectví, od Pruska Chotěbuz (Cottbus), od Rakouska Západní Halič a Krakovsko. Napoleon dokonce přemýšlel i o tom, že by Sasku daroval i Čechy. V roce 1809 vypukla nová válka a území na česko-saské hranici sužovaly přechody rakouských a sasko-vestfálských vojsk. Na mírových jednáních saský král požadoval severozápadní pohraničí Čech od Chebu přes Ústí nad Labem až po Liberec, ale ze všech nároků nakonec zůstalo jen u českých historických enkláv. K předání ale kvůli dalším válkám nedošlo. Teprve až v roce 1849 se česká hranice vůči Sasku a Prusku (dnes vůči Německu a Polsku) ustálila na svém současném průběhu. \n\nZe začátku se jednalo o čtyři české ostrovy. Dva z nich, Günthersdorf a Nieder-Gerlachsheim (Günthersdorf, Taubentränke, Neukretchen, Nieder-Gerlachsheim, Winkel a Ginkel), byly po Vídeňském kongresu v roce 1815 s velkou částí Saska odstoupeny Prusku. Po roce 1815 zůstaly na saském území dva české ostrovy Schirgiswalde a Niederleutersdorf. Na město Schirgiswalde se vsí Neuschirgiswalde, Peterswalde a Niederleutersdorf s Josephsdorfem se díky válečným událostem nedostalo. Schirgiswalde tak fungovalo v jakémsi interregnu. Nejvyšším představitelem tohoto \"lužického San Marina\" se stal městský soudce. Na území české exklávy neexistovala povinná vojenská služba, neodváděly se daně a uzavřená smlouva s Pruskem umožnila dovážet do českých ostrovů zámořské zboží z Hamburku, Brém a Lübecku, které se pašovalo do okolního Saska a Čech. \n\nPo ukončení sedmileté války se v Horní Lužici rozmohlo pašeráctví a lupičství, které kolem roku 1800 nabralo nejvyššího vrcholu. Nejvíce se rozšířilo v oblasti mezi Sprévou a Lužickou Nisou, kde operovalo několik band najednou. Mezi nejznámější loupeživé vůdce patřili Palme, Jan Nepomuk Karasek (Prager Johannes nebo Prager Hansel), Václav Kummer (Böhmische Wenzel) a pašerák Friedrich Pietsche (Pascherfriedel). Pro své bezcelní území a nemožnost zásahu saské policie nabízely zejména exklávy Leutersdorf a Schirgiswalde bandám pašeráků a lapků nejlepší útočiště. Karáskovým hlavním stanem se stal Neuleutersdorf a Václav Kummer se zařídil v Neuschirgiswalde, odkud podnikali loupeživé výpravy do saského a blízkého českého okolí. Společně s Karáskem se podařilo z jeho 18-20 členné bandy zatknout jeho ženu Magdalénu a členy Joh. Gottlieba Kühneie, Jakoba Köhlera, Johanna Georga Kessela, Antona Klingera, Gottlieba Neumanna, Jakoba Engelmanna, Augusta Wessela, Friedricha Wessela, Gottloba Kellera, Franze Heegenbartha.\n\nCísařovna Marie Terezie zavedla v roce 1751 domácí loterii Lotto di Genova a zahraniční loterie, které odváděly domácí kapitál, zakázala. Loterie se stala jedním z nejvýznamnějších zdrojů státního rozpočtu. Postupně pro velkou oblibu vznikaly i lokální loterie. V české exklávě se tedy hrála loterie podle patentu rakouského a v době \"svobodné republiky\" se do Schirgiswalde sjížděli hazardní hráči z celého okolí. Tah probíhal v Praze a v Brně každou středu a neděli. Stávalo se, že bankéři v Schirgiswalde přijímali sázky ještě v době, kdy už byla v Čechách čísla dávno tažena. K tomu finanční podvodníci vyvinuli systém, kterým si předávali zprávy o tažených číslech z jednoho kopce na druhý. Přirozeně při odhalení takového podvodu, kdy banky podvodníkovi výhru nevyplatily, docházelo i k velkým bitkám.\n\nV českých exlávách hledali útočiště také osoby vykázané ze země a utečenci z různých zemí. Do roku 1813 žil v domě č. 66 francouzský abbé, v roce 1825 pod pseudonymem Heinrich jistý pruský rytmistr, v domě č. 275 až do roku 1831 ve vyhnanství rakouská hraběnka nebo do města mířili saští dezertéři. Taxa za dopadení se pohybovala kolem 18 grošů a vojenští zběhové pak putovali k nejbližší české posádce. \n\nBěhem interregna do Schirgiswalde mířili ze Saska, Pruska, Čech, ale i ze vzdálenějších zemí, všemožní řemeslníci. A to hlavně z důvodu velkého množství ve městě usazených cechů a nižších cechovních poplatků. Mnohem levněji tak skládali tovaryšské a mistrovské zkoušky. Už v roce 1704 působily ve městě cechy kovářů, zámečníků, kolařů, sudařů, stolařů, sklářů a zedníků. V roce 1716 přibyli hodináři, ostrožníci, puškaři, v roce 1721 tesaři, v roce 1722 krejčí, v roce 1742 ševci a obuvníci, v roce 1750 řezníci, pekaři, mlynáři, mýdlaři, hrnčíři, cukráři, knihvazači a jirchaři, v roce 1756 punčocháři. Konečně až v roce 1845 to byl také cech soukeníků. \n\nSituace se změnila až v roce 1834 založením Německého celního spolku (Deutsche Zollverein). Schirgiswalde a Niederleutersdorf se tak rázem dostaly do vnitřního území obklopeného hranicí s celnicemi. Schirgiswalde se vyhnulo tíživé situaci uzavřením smlouvy se Saskem, kterému městská správa odváděla celní poplatky. K nastolení pořádku došlo až po zásahu rakouského ministra zahraničí Metternicha. Dne 4. července se konalo za přítomnosti litoměřického krajského hejtmana, budyšínského okresního ředitele, představitelů města a církevní správy slavnostní předání.\n\nMnohem komplikovaněji probíhala jednání o předání exklávy v Niederleutersdorfu. Rumburské državy na samém severu Šluknovského výběžku zahrnovaly obce Nieder Leutersdorf, Neuleutersdorf, Josephsdorf a Neuwalde, které se nacházely v prostoru ohraničeném saskými obcemi Gersdorf, Hetzwalde, Neueybau, Oberleutersdorf, Neucunnersdorf a Seifhennersdorf. Smlouvu o předání a výměně území uzavřené mezi státy Rakouskem a Saskem se podařilo nakonec uzavřít 5. března 1848. Rakousku připadla oblast severně a jižně od Višňové (Weigsdorf), dále území obcí Minkovice (Minkwitz) a Víska (Alt- und Neudoerfel) na česko-saské hranici, dále na jižní hranici tehdejší Horní Lužice a dosud náležící k Sasku území u Oldřichova na Hranicích (Ullersdorf) a to až do Uhelné (Gohlig) a cesty do Luptinu (nyní poblíž obce Kopaczów). Naopak Koruně saské připadly statky Nieder Leutersdorf, Josephsdorf a Neuwalde.\n\nPo roce 1945 připadly bývalé české exklávy Günthersdorf (Gosciszszów) a Niedergerlachsheim (Grabiszyce Dolne) s ostatním územím v Horní Lužici, rozprostírajícím se v oblasti na východ od Nisy až po řeku Kwisu, Polsku. Günthersdorf se nachází v dolnoslezském vojvodství v okrese Bolesławiec a Niedergerlachsheim je součástí města Leśna v okrese Lubań. Rozhodnutí jaltské a postupimské konference potvrdila mírová smlouva o hranici Odra-Nisa z roku 1950 a v roce 1990 německo-polská příhraniční smlouva. Ostrovy Schirgiswalde a Niederleutersdorf náležely NDR a po zrušení zemí v roce 1952 spadala Horní Lužice z větší části pod kraj Drážďany a okresy Hoyerswerda a Weißwasser pod kraj Chotěbuz (Cottbus). Po roce 1990 jsou součástí Svobodného státu Sasko - Schirgiswalde v zemském okrese Budyšín a Niederleutersdorf v zemském okrese Zhořelec. Preambule Saské ústavy sice obsahuje návaznost saského lidu na dolnoslezskou historii, ale o Horní Lužici se nezmiňuje. Od 1. ledna 2011 tvoří město Schirgiswalde společně s obcemi Kirschau a Crostau správní obec Schirgiswalde-Kirschau.\n\n\n"}
{"id": "1023211", "url": "https://cs.wikipedia.org/wiki?curid=1023211", "title": "Alfréd Ressel", "text": "Alfréd Ressel\n\nDůstojníkem dělostřelectva z povolání byl Alfréd Ressel od roku 1919. Mezi léty 1919 až 1934 prošel v prvorepublikové československé armádě řadou velitelských funkcí. V roce 1934 ukončil studia na pražské Válečné škole, jejíž absolvování mu umožnilo působit v různých funkcích na Hlavním štábu československé branné moci. Spolu se svou rodinou odešel Alfréd Ressel v roce 1940 přes Slovensko, Maďarsko a Jugoslávii do Francie. Tady vykonával funkci náčelníka štábu dělostřelectva 1. československé divize. Po napadení Francie hitlerovským Německem (a po její kapitulaci) odjel Alfréd Ressel do Velké Británie. Tady působil ve funkci vedoucího studijní skupiny ofenzivního oddělení zpravodajského odboru československého Ministerstva národní obrany (MNO) v Londýně. Od roku 1943 pracoval ve Štábu pro vybudování branné moci při MNO. Na vlastní žádost byl Alfréd Ressel v listopadu 1944 převelen do Sovětského svazu jako posila velitelského sboru československých jednotek v SSSR. Nejprve mu byla svěřena funkce zástupce velitele dělostřelectva 1. československého armádního sboru v SSSR. Od 2. února 1945 se Alfréd Ressel stal velitelem dělostřelectva 1. československého armádního sboru v SSSR. Do osvobozeného Československa se Alfréd Ressel vrátil v hodnosti plukovníka generálního štábu. Po skončení druhé světové války se významnou měrou podílel na budování nové poválečné československé armády. Poté, co absolvoval v Moskvě Nejvyšší vojenskou akademii Klimenta Jefremoviče Vorošilova, byl povýšen do hodnosti brigádního generála a ustavoven do funkce náčelníka pražské Vysoké školy válečné. V roce 1951 (ve svých jedenapadesáti letech) byl Alfréd Ressel propuštěn z aktivní vojenské služby do zálohy. Až do svého odchodu do starobního důchodu pak pracoval v cestovní kanceláři Čedok. Za svou bojovou činnost na frontách druhé světové války obdržel celou řadu vyznamenání.\n\n\na další řády a medaile:\n\n\n\n"}
{"id": "1023215", "url": "https://cs.wikipedia.org/wiki?curid=1023215", "title": "Wallisové z Karighmainu", "text": "Wallisové z Karighmainu\n\nRod hrabat Wallisů z Karighmainu pochází z Francie. Získali majetek v Irsku a Skotsku. Roku 1622 vstoupil Richard baron z Karigheimu se svými syny do armády císaře Ferdinanda II., získal hodnost plukovníka a roku 1632 byl smrtelně raněn v bitvě u Lützenu.\nStarší syn Theobald se vrátil do Irska a mladší syn Olivier zůstal ve službách císaře a sloužil v armádě jako důstojník. Roku 1652 mu byl udělen inkolát v Čechách a roku 1667 zemřel jako generálmajor.\n\nStarší syn Oliviera Ernst Georg Wallis založil českou větev a Franz Ernst Wallis založil moravskou větev (Moravské Budějovice). Ernst Georg Wallis zemřel roku 1689 při obléhání Mohuče.\nPředstavitelé rodu vykonávali významné funkce u dvora a ve státní službě i u armády jako důstojníci.\n\n\n\n\n"}
{"id": "1023216", "url": "https://cs.wikipedia.org/wiki?curid=1023216", "title": "Klimatický summit OSN 2014", "text": "Klimatický summit OSN 2014\n\nKlimatický summit 2014 (někdy také zvaný Pan Ki-munův summit) bylo setkání ke klimatické změně, které vyhlásil generální tajemník OSN Pan Ki-mun v září 2013 a konal se v New Yorku 23. září 2014. Generální tajemník na něj pozval vrcholné představitele vlád, soukromého sektoru a občanské společnosti, aby se spojili ke konkrétním akcím směrem k nízkouhlíkové společnosti. Požádal je, aby na summit přivezli jasné sliby a závazky ke snížení emisí, zvýšení odolnosti vůči klimatickým změnám a také k politické vůli uzavřít smysluplnou právní dohodu v roce 2015. \n\nPřestože byl summit zaměřen spíše na iniciativy a opatření, než na diplomatická jednání mezi státy, je považován za důležitý milník na cestě ke snížení rozdílu mezi dosavadními závazky ke snižování emisí CO a sníženími, která jsou nezbytná podle scénáře, který počítá s tím, že nárůst teploty Země nebude vyšší, než o 2 °C. Nová právně závazná dohoda ke klimatické změně (globálnímu oteplování) byla uzavřena na následující Konferenci OSN o změně klimatu 2015 v Paříži.\n\nKlimatický summit se konal v sídle OSN v New Yorku 23. září 2014, den po každoročním zasedání Valného shromáždění OSN.\n\nSummitu se účastnilo 162 států z toho 120 států bylo reprezentováno nejvyššími představiteli, přijel mj. francouzský prezident François Hollande, maďarský prezident János Áder nebo italský premiér Matteo Renzi. Českou republiku zastupoval pouze ministr zahraničí Lubomír Zaorálek.\n\nSummit měl usnadnit nalezení takové dohody, ke které na Konferenci OSN o změně klimatu 2015 v Paříži přistoupí co nejvíce zemí a která povede k účinnému a právně vymahatelnému snižování emisí. Během setkání se mohly jednotlivé země připojit k šesti deklaracím. \n\n"}
{"id": "1023217", "url": "https://cs.wikipedia.org/wiki?curid=1023217", "title": "Lee McGiffinová", "text": "Lee McGiffinová\n\nLee McGiffinová, plným a nepřechýleným jménem Lewis Lee Shaffer McGiffin (1. října 1908, Delphi, Indiana – 9. června 1978, Arlingotn, Texas) byla americká novinářka a spisovatelka knih pro děti a mládež.\n\nLee McGiffinová se narodila roku 1908. V letech 1927-1929 navštěvovala DePauw University v Greencastle v Indianě a své vzdělání dokončila roku 1931 na University of Alabama jako bakalář svobodných umění. V letech 1931-1935 pracovala jako novinářka pro \"Syracuse Post Standard\" a v letech 1935-1937 pro \"Buffalo Evening News\". Roku 1937 se provdala a příští rok odjela se svým manželem do Saint Petersburgu na Floridě a kolem roku 1940 do Arlingtonu v Texasu. Během druhé světové války psala komentáře pro místní rozhlasovou stanici, a když se jí roku 1943 narodil syn, věnovala se především své domácnosti.\n\nRoku 1952 začala psát povídky pro takové časopisy jako je \"Saturday Evening Post\", \"Good Housekeeping\" a \"Ladies' Home Journal\" a roku 1956 vydala své první dvě dětské knihy \"Ten Tall Texans\" a \"The Fifer of San Jacinto\". Většinu dalších svých dobrodružných a historických knih napsala za spolupráce se svým manželem, který jí pomáhal ve vyhledání zdrojů. Když roku 1964 zemřel, začala jako asistentka vyučovat dějiny na Texaské univerzitě v Arlingtonu. V tomto městě žila až do své smrti roku 1978.\n\n"}
{"id": "1023218", "url": "https://cs.wikipedia.org/wiki?curid=1023218", "title": "Eva Francová", "text": "Eva Francová\n\nEva Francová (* 12. prosince 1968 Hořice) je česká sochařka, fotografka a autorka foodblogu \"Kuchařka ze Svatojánu\", který byl vydán i jako kniha v nakladatelství Motto (2014).\n\nVegetariánkou je od roku 1996. S manželem založila grafické studio Tres Mosquitos s.r.o. Nyní (2014) žije se svou rodinou ve Svatojanském Újezdu, nedaleko města Jičín.\n\nJejí recepty obsahují vegetariánské a veganské pokrmy, které jsou inspirovány kuchyní našich prarodičů a zároveň „šmrncnuty“ asijskou exotickou kuchyní. V roce 2014 účinkovala v pořadu \"Kouzelné bylinky\" České televize.\n\n\n\n"}
{"id": "1023223", "url": "https://cs.wikipedia.org/wiki?curid=1023223", "title": "Maria Sempleová", "text": "Maria Sempleová\n\nMaria Keogh Sempleová (* 1964, Santa Monica, Kalifornie) je americká spisovatelka a scenáristka. Její rodina se přestěhovala do Španělska brzy po jejím narození, kde její otec, scenárista Lorenzo Semple Jr. napsal pilotní díl televizního seriálu Batman. Rodina se přestěhovala do Los Angeles, a pak do Aspenu v Coloradu. Maria navštěvovala internátní školu v Choate Rosemary Hall, poté získal titul z angličtiny na Barnard College. Nyní žije se svým přítelem Georgem Mayerem v Seattlu a má dceru Poppy.\n\nSvůj první scénář napsala Maria v roce 1992 pro televizní seriál Beverly Hills 90210. Byla nominována na Emmy v roce 1997 za \"Med About You\" (Jsem do tebe blázen). Její spisovatelská dráha začala v roce 2008 knihou \"This One is Mine\" a následovala kniha v roce 2012 \"Where'd You Go, Bernadette\", kterou v českém jazyce vydalo nakladatelství Plus pod názvem \"Kde se touláš, Bernardetto\" (2014).\n\n\n\n"}
{"id": "1023227", "url": "https://cs.wikipedia.org/wiki?curid=1023227", "title": "Jürgen Locadia", "text": "Jürgen Locadia\n\nJürgen Locadia (* 7. listopadu 1993, Emmen, Nizozemsko) je nizozemský fotbalový útočník s kořeny z Curaçaa, který v současné době působí v klubu PSV Eindhoven. Jeho oblíbeným klubem je anglický Manchester United FC.<br>\nKromě fotbalu se věnuje i hudbě, vydal několik písní ve stylu house.\n\nDo A-mužstvu PSV Eindhoven pronikl v září 2011, ve své první sezoně vyhrál s PSV nizozemský fotbalový pohár po finálové výhře 3:0 nad Heracles Almelo.\n\nV roce 2012 vyhrál s PSV Johan Cruijff Schaal (nizozemský fotbalový Superpohár), finále proti Ajaxu Amsterdam skončilo poměrem 4:2. V sezoně 2012/13 se opět probojoval s týmem do finále nizozemského poháru, tentokrát proti AZ Alkmaar. Ač jednou skóroval, PSV podlehl soupeři 1:2 a trofej nezískal.\n\nJürgen Locadia prošel nizozemskými mládežnickými reprezentacemi od kategorie U17.\n\n"}
{"id": "1023230", "url": "https://cs.wikipedia.org/wiki?curid=1023230", "title": "Paula Paretová", "text": "Paula Paretová\n\nPaula Belén Paretová Méndezová (* 16. ledna 1986) je argentinská zápasnice – judistka, olympijský vítězka z roku 2016.\n\nS judem začínala v 9 letech na předměstí Buenos Aires v Clubu San Fernando po vzoru staršího bratra Marca, který je jejím největším fanouškem a doprovází jí na všech významných turnajích. Vrcholově se připravuje v River Plate v Clubu Estudiantes pod vedením Fernanda Yumi a ve vrcholovém tréninkovém centru CeNARD pod vedením Tigrana Karganjana. Její osobní trenérkou je Laura Martinelová. V argentinské ženské reprezentaci se pohybuje od roku 2006 v superlehké váze do 48 kg. V roce 2007 si děleným 5. místem na mistrovství světa v Riu zajistila přímou kvalifikaci na olympijské hry v Pekingu v roce 2008. V Pekingu takticky nezvládla čtvrtfinálový zápas s Japonkou Rjóko Taniovou a spadla do oprav. Z oprav se probojovala do souboje o třetí místo proti Severokorejce Pak Ok-song, kterou v závěrečných sekundách kontrovala technikou tani-otoši a získala bronzovou olympijskou medaili.\n\nV roce 2012 se kvalifikovala na olympijské hry v Londýně. Jako vítězka Panamerických her v Guadalajaře z roku 2011 však olympijský turnaj takticky nezvládla. Rozhodčí často neakceptovali její taktickou hru utíkat do techniky sode-curikomi-goši a za stahování jí penalizovali. Ve čtvrtfinále prohrála na napomínání s Japonkou Tomoko Fukumiovou a v souboji o třetí místo prohrála po uděleném napomenutí za stahování s Belgičankou Charline Van Snickovou. Obsadila dělené 5. místo.\n\nNa svých třetích olympijských hrách v Riu v roce 2016 startovala jako úřadující mistryně světa. Svoji typickou hru na honěnou doplnila o účinnou kombinací nožní techniky o-uči-gari s dokončením sode-curikomi-goši. V semifinále touto kombinací v úvodní minutě zápasu zaskočila Japonku Ami Kondóovou a vedení na wazari udržela do konce hrací doby. Ve finále proti Jihokorejce Čong Po-kjong ujala v závěru druhé minuty po výpadu ko-uči-gari vedení na wazari a bodový náskok udržela do zápasu. Získala zlatou olympijskou medaili.\n\n\n\n"}
{"id": "1023231", "url": "https://cs.wikipedia.org/wiki?curid=1023231", "title": "Bitva u Zborova (1649)", "text": "Bitva u Zborova (1649)\n\nBitva u Zborova, svedená v roce 1649, byla významnou epizodou kozáckého povstání pod vedením Bohdana Chmelnického proti Republice obou národů. Důsledkem bitvy bylo uzavření Zborovské dohody, která fakticky potvrdila autonomii nově vzniklého kozáckého státu – základu současné Ukrajiny.\n"}
{"id": "1023234", "url": "https://cs.wikipedia.org/wiki?curid=1023234", "title": "Erik Pieters", "text": "Erik Pieters\n\nErik Pieters (* 7. srpna 1988, Tiel, Nizozemsko) je nizozemský fotbalový obránce a reprezentant, který v současné době působí v anglickém klubu Stoke City FC. Hraje na levé straně obrany, ale může alternovat i ve středu obranné řady.\n\nV Nizozemsku nejprve působil v VV Rhelico a FC Utrecht, kde hrával v mládežnických týmech. V letech 2006–2008 hrál v A-týmu Utrechtu, odkud přestoupil v létě 2008 do PSV Eindhoven. V sezoně 2011/12 vyhrál s PSV nizozemský fotbalový pohár po finálové výhře 3:0 nad Heracles Almelo.\n\nKoncem června 2013 přestoupil za 3 miliony britských liber do anglického klubu Stoke City FC.\n\nErik Pieters prošel nizozemskými mládežnickými reprezentacemi od kategorie U17.\nZúčastnil se Mistrovství světa hráčů do 17 let 2005 v Peru, kde mladí Nizozemci vybojovali bronzové medaile. Byl přítomen i na domácím Mistrovství Evropy hráčů do 21 let 2007, kde Nizozemsko obhájilo titul v této věkové kategorii z roku 2006. Ve finále porazili Nizozemci Srbsko 4:1.\nS reprezentací do 23 let se zúčastnil také Letních olympijských her 2008 v Číně, kde byli Nizozemci vyřazeni ve čtvrtfinále po výsledku 1:2 po prodloužení.\n\nV A-týmu Nizozemska (tzv. Oranje) debutoval pod trenérem Bertem van Marwijkem v prvním přátelském zápase po MS 2010 v Jihoafrické republice (kde skončili Nizozemci druzí za Španělskem) 11. srpna 2010 proti domácí Ukrajině. Nastoupil na hřiště do druhého poločasu (remíza 1:1).\n\n"}
{"id": "1023235", "url": "https://cs.wikipedia.org/wiki?curid=1023235", "title": "Ruský zákon proti LGBT propagandě", "text": "Ruský zákon proti LGBT propagandě\n\nRuský zákon proti LGBT propagandě (také známý jako \"zákon proti gay propagandě\" nebo dle západních médií zjednodušeně \"antigay zákon\") je novela ruského federálního zákona na ochranu dětí a mládeže před sociálně patologickými jevy, neboli „za účelem ochrany dětí a mládeže před informacemi potírajícími tradiční rodinné hodnoty“. Novela byla téměř jednomyslně schválena Státní dumou dne 15. června 2013. Ze 436 přítomných poslanců nebyl nikdo proti, pouze Ilja Ponomarjov se zdržel hlasování. a 30. června 2013 byla předložena k podpisu prezidentu Vladimíru Putinovi.\n\nNový zákon se stal nástupcem podobných zákonných opatření přijatých dříve na úrovni některých ruských regionů. V novelizovaném zákoně na ochranu dětí mládeže však chybí přesná definice toho, co znamená slovo „propaganda“ a „netradiční sexuální vztahy“. Zákon byl primárně určen k tomu, aby děti a mládež nebyly ovlivňovány jakoukoliv ideologií či kulturou podporující homosexualitu, údajně v zájmu ochrany tradiční rodiny.\n\nPřijetí zákona za velké podpory konzervativního ruského národa se setkalo s širokou mezinárodní kritikou, jak ze strany aktivistů, tak i médií. Označovali jej za homofobní v důsledku špatně volených termínů a ustanovení zakazujících podporu homosexuálů a kultury leseb, gayů, bisexuálů a transgenderů (LGBT). V souvislosti s novou právní úpravou došlo jak k nárůstu násilí vůči homosexuálům, tak i k obavám v souvislosti s konáním Zimních olympijských her 2014 v Soči kvůli možné diskriminaci a útoků na LGBT sportovce i návštěvníky.\n\nAčkoli větší města, jako je Moskva a Petrohrad, jsou považovány v oblasti života homosexuálů za prosperující, došlo od roku 2006 k nárůstu antigay nálad na politické scéně. Ruská metropole Moskva začala aktivně odmítat konání festivalu gay pride za podpory primátora Jurije Lužkova, který svůj nesouhlas ke konání prvních dvou festivalů Moscow Pride odůvodnil tím, že jsou satanské a obvinil západní společnost ze šíření „této ideologie“ v zemi. Politická strana Spravedlivé Rusko se zástupcem v parlamentu Alexandrem Čujevem byla vždycky proti podpoře práv homosexuálů a vytvořila první podobnou verzi antigay zákona v roce 2007. V reakci na veřejné vystoupení LGBT aktivisty Nikolaje Alexejeva tvrdícího, že Čujev v rámci své kampaně uzákonění stejnopohlavních manželství. Roku 2010 Rusko obvinil Evropský soud pro lidská práva kvůli obžalobě Alexejeva na diskriminaci proti homosexuálům v souvislosti s nekonáním festivalu gay pride. Přes obhajobu, že je tak kvůli prevenci rizika násilí, soud rozhodl, že se jedná o podporu homofobních skupin. V březnu 2012 ruský soudce odmítl vydat povolení ke zřízení Pride Housu v Soči u příležitosti konání Zimní olympijských her 2014 s odůvodněním, že by to podkopávalo tradice ruské společnosti a veřejnou morálku v oblasti s vysokou koncentrací rodin s dětmi. V srpnu 2012 Moskva zamítla petici Nikolaje Alexejeva proti 100letému zákazu organizace festivalu Moscow Pride s tvrzením, že tak je kvůli ochraně veřejného pořádku.\n\nZákon o ochraně dětí a mládeže před sociálně-patologickými vjevy obsahuje předpisy zakazující propagaci „sociálně patologických“ materiálů mezi dětmi a mládeží. Jejich součástí je také pasáž „mohoucí způsobit strach, děs nebo paniku dítěti či mladistvému“ zahrnující pornografii spolu s materiály zobrazujícími násilí, nezákonné aktivity, drogové závislosti nebo sebepoškozování. Novela zákona přijatá roku 2012 zavedla novou zmínku ohledně materiálů převzatých skrz informační a telekomunikační služby (jako je televize či internet) a zřídila černou listinu cenzurovaných webových stránek zobrazujících drogovou závislost, sebevražedné chování nebo dětskou pornografii.\nNovela z roku 2013, která zavádí termín „propagace netradičních sexuálních vztahů“ jako zdraví škodlivý faktor, byla podle ruské vlády přijata s úmyslem chránit děti před propagací homosexuality jako sociální normy. Cílem zákona je ochrana tradiční rodiny. Autorka zákona Jelena Mizulinová (členka Výboru na ochranu rodiny, žen a dětí v rámci Státní dumy) argumentujíc, že vztah mezi mužem a ženou je hoden zvláštní ochrany ze strany státu. Novela se rovněž rozšířila na některé zákony přijaté různými ruskými regiony, zahrnující Rjazaň, Archangelsk (který tyto zákony zrušil krátce po přijetí federální verze) a Petrohrad.\n\nNovela Zákona na ochranu dětí před sociálně-patologickými jevy zahrnující zákaz propagace „netradičních sexuálních vztahů“ trestá toho, kdo úmyslně vystavuje děti a mladistvě informacím vyvolávajícím u nich vznik sklonů k netradičním sexuálním vztahům, jejich vyhledávání, nebo před nimi propaguje netradiční sexuální vztahy jako zcela rovnocenné se vztahy tradičními, bude potrestán odnětím svobody, peněžitým trestem, nebo vyhoštěním (u cizinců). Zatímco některé z předcházejících regionálních zákonů užívaly termín „homosexuální propaganda“, federální zákon používá termín „netradiční sexuální vztahy“, které znamená jakékoliv sexuální vztahy, z nichž nemůže být počat nový život, čili jiné než heterosexuální.\n\nZákon se dočkal mezinárodní kritiky ze strany zemí EU a USA. Důvodem kritiky byla zejména evropská politika rovnosti heterosexuality s homosexualitou, v níž se homosexuálům přiznává možnost uzavřít registrované partnerství, v některých zemích dokonce i sňatek se společnou adopcí. V přímém důsledku přijetí zákona mnoho slavných osobností z řad sportovců a politiků, jak LGBT, tak i heterosexuálních, odmítlo účast na Zimních olympijských hrách 2014. Kromě toho byl také natočen dokument o životě mladých homosexuálů v Putinově Rusku a došlo k mnoha protestům jak ze strany cizinců, tak i ruských LGBT aktivistů. Součástí protestů bylo také líbání před ruskou ambasádou v českém hlavním městě Praze, jak mezi heterosexuály, tak i homosexuály. Například krátce po přijetí zákona se před budovou Ruského parlamentu veřejně políbily dvě dívky, na které následně začali kolemjdoucí házet vajíčka.\n"}
{"id": "1023238", "url": "https://cs.wikipedia.org/wiki?curid=1023238", "title": "Klapská tabule", "text": "Klapská tabule\n\nKlapská tabule je geomorfologický okrsek v severovýchodní části Hazmburské tabule, ležící v okresech Litoměřice a Louny v Ústeckém kraji.\n\nÚzemí okrsku se nachází zhruba mezi sídly Lovosice a Třebenice (na severu), Brozany nad Ohří (na východě), Libochovice a Koštice (na jihu), Obora (na jihozápadě) a Libčeves (na severozápadě). Uvnitř okrsku leží jen obce, např. titulní Klapý.\n\nOkrsek zahrnuje chráněná území CHKO České středohoří (část na SZ), NPP Kamenná slunce, PP Koštice, PP Třtěnské stráně.\n\nOkrsek Klapská tabule (dle značení Jaromíra Demka VIB–1A–1) náleží do celku Dolnooharská tabule a podcelku Hazmburská tabule. Dále se člení na podokrsky Chotěšovská tabule na východě, Slatinská tabule uprostřed a Hnojnická tabule na západě.\n\nTabule sousedí s dalšími okrsky Dolnooharské tabule (Dolnooharská niva na jihozápadě, Oharská niva na jihovýchodě a Bohušovická rovina na severovýchodě) a s celkem České středohoří na severu a západě.\n\nNejvyšším vrcholem Klapské tabule, potažmo celé Hazmburské tabule, je Hazmburk (418 m n. m.).\n\n\n"}
{"id": "1023241", "url": "https://cs.wikipedia.org/wiki?curid=1023241", "title": "Klučná", "text": "Klučná\n\nKlučná je potok v chráněné krajinné oblasti Křivoklátsko. Pramení ve dvou ramenech západně od lovecké chaty Emilovna u Karlovy Vsi. U Vsi Roztoky se vlévá do Berounky.\n\nKlučná pramení ve dvou ramenech západně od lovecké chaty Emilovna. Severní rameno pramení v lokalitě \"Srnčák\", jižní na louce západně od Emilovny. Zde se do něj vlévají i vody artézského vrtu, který zde byl proveden ve 20. století v souvislosti se zvažovaným zbudováním vodní elektrárny. Dále toto rameno pokračuje k východu, u Emilovny protéká dvěma rybníky a mírně se stáčí na sever, kde se do něho počase vlévá severní rameno. Potok se vine údolím mezi Nízkým a Vysokým Tokem (546 m) a dále pokračuje podél silnice z Karlovy Vsi do Roztok. Zde se po čase zlomí k severu. Na zlomu se do něj vlévá jiný potok zprava tekoucí od Karlovy Vsi. Další dva potoky se poté vlévají zleva, a jeden zprava.\n\nZajímavostí jsou tzv. Kneippovy lázně v lokalitě Tři Prameny. \n"}
{"id": "1023242", "url": "https://cs.wikipedia.org/wiki?curid=1023242", "title": "Tři prameny", "text": "Tři prameny\n\nTři prameny je trojice vydatných pramenů na levém (branovském) břehu potoka Klučná, u hranice katastrů Branov a Roztoky u Křivoklátu v okrese Rakovník, v údolí u silnice III/23621 Karlova Ves – Roztoky, zhruba 2,7 km pod Karlovou Vsí, zhruba 1 km nad ústím Klučné, nad trampskou osadou Údolí hříchu. Vydatnost pramenů je 100–200 l/min. Všechny tři prameny jsou pitné a vyvedené do výtokových trubic. Hlavní pramen se jmenuje Voda z lesních tišin, další dva prameny jsou bezejmenné. \n\nPrameny napájejí mělký betonový bazén hluboký 20 cm s rozměry cca 2×4 m, jehož dno je vysypáno mělkými oblázky. Ten slouží jako Kneippovy lázně. \n\nMísto je vybaveno turistickým přístřeškem se stolem a lavičkami, postavený Lesy České republiky. \n\n"}
{"id": "1023255", "url": "https://cs.wikipedia.org/wiki?curid=1023255", "title": "Petr Kostecký", "text": "Petr Kostecký\n\nPetr Kostecký (* 7. ledna 1967) je bývalý český fotbalista.\n\nV československé lize hrál za ASVS Dukla Praha. Nastoupil ve 26 ligových utkáních a dal 1 gól. Ve druhé lize hrál za TJ Auto Škoda Mladá Boleslav. V Poháru UEFA nastoupil v 1 utkání.\n\n"}
{"id": "1023256", "url": "https://cs.wikipedia.org/wiki?curid=1023256", "title": "Aleš Foldyna", "text": "Aleš Foldyna\n\nAleš Foldyna (* 11. října 1967) je bývalý český fotbalista, záložník.\n\nV československé lize hrál za Duklu Praha. Nastoupil ve 128 ligových utkáních a dal 18 gólů. V Poháru vítězů pohárů nastoupil ve 4 utkáních a dal 1 gól a v Poháru UEFA nastoupil ve 2 utkáních a dal 1 gól. Vítěz Československého poháru 1990.\n\n"}
{"id": "1023257", "url": "https://cs.wikipedia.org/wiki?curid=1023257", "title": "GeWorko", "text": "GeWorko\n\nMetoda GeWorko (Model GeWorko) je metoda spojení syntetických finančních instrumentů na základě elementárních aktiv: měnové páry, akcie, komoditní futures atd. Podstatou této metody je vyjádřit hlavní aktiva/portfolia s pomocí kotačních aktiv/portfolií na základě jejích ukazatelů (poměru).\n\nPersonální kompozitní instrument je produktem realizace modelu GeWorko. PCI ovládá vypočítávanými historickými kotacemi a považuje se jednotkou nákupních a prodejních transakcí v souladu se zvoleným operačním objemem. Sada možných obchodních strategií na základě PCI obsahuje, ale se neomezuje obchodními páry, obchodním spreadem, investicemi do cenných papírů.\n\nSoubor a struktura personálního kompozitního instrumentu se určují investorem prostřednictvím obchodního softwarového zajištění PCI. Vyjadřuje individuální přístup investora k analýze finančních trhů. To umožňuje porovnat hodnoty portfolia a předvídání odvětví nebo ekonomických sektorů ohledně vývoje na základě individuálního přístupu k analýze trhu.\n\n\n"}
{"id": "1023258", "url": "https://cs.wikipedia.org/wiki?curid=1023258", "title": "Petr Mirovský", "text": "Petr Mirovský\n\nPetr Mirovský (* 7. května 1967) je bývalý český fotbalista.\n\nV československé lize hrál za RH Cheb. Nastoupil ve 3 ligových utkáních.\n\n"}
{"id": "1023259", "url": "https://cs.wikipedia.org/wiki?curid=1023259", "title": "Minipočítač", "text": "Minipočítač\n\nMinipočítač ( ) je označení používané pro menší počítače, které se objevily v polovině 60. let 20. století a které se prodávaly za mnohem menší cenu než mainframy a počítače střední velikosti firmy IBM a jejích přímých konkurentů. Průzkum, který uskutečnil list \"New York Times\" v roce 1970, dospěl k definici, že minipočítač je stroj s cenou méně než s pamětí o kapacitě alespoň 4K slov a se vstupně-výstupním zařízení jako je dálnopis, který je schopen zpracovávat programy ve vyšším programovacím jazyce, jako je Fortran nebo BASIC. Minipočítače tvořily zvláštní skupinu s vlastní softwarovou architekturou a operačními systémy. Nepoužívaly se pro hromadné zpracování dat nebo složité numerické výpočty, ale pro obsluhu přístrojového vybavení, řízení, mezilidskou interakci, jako komunikační routery nebo pro přípravu dat pro větší počítače. Často byly prodávány se speciálními aplikacemi pro koncové zákazníky prostřednictvím OEM výrobců. Během dvou desetiletí existence minipočítačů (1965–1985) se na tomto poli objevilo téměř 100 společností, ale přežila jich necelá desítka.\n\nPo příchodu jednočipových procesorů, z nichž první byl Intel 4004 v roce 1971, se termín „minipočítač“ začal používat pro stroje, který leží mezi mikropočítači a nejmenšími mainframy. Po roce 2000 se termín „minipočítač“ příliš nepoužívá; funkci minipočítačů převzaly pracovní stanice a menší servery s procesory SPARC, PowerPC a Itanium firem jako Oracle, IBM a Hewlett-Packard.\n\n"}
{"id": "1023263", "url": "https://cs.wikipedia.org/wiki?curid=1023263", "title": "Královská vila v Monze", "text": "Královská vila v Monze\n\nKrálovská vila (italsky: \"Villa Reale\") je historická stavba v severoitalské Monze.\n\nStavba od Giuseppe Piermariniho pochází z let 1777-1780, kdy byla Lombardie součástí Rakouského císařství, a byla původně vystavěna pro arcivévodu Ferdinanda Rakouského. Vila se nachází na březích řeky Lambro, obklopena rozlehlým parkem, jedním z největších uzavřených (oplocených) parků v Evropě.\n\nPalácový komplex zahrnuje královskou kapli (Cappella Reale), jízdárna (Cavallerizza), Rotonda dell'Appiani, dvorní divadlo (Teatrino di Corte) a oranžerii. Obytné místnosti v prvním patře zahrnují větší salóny a sály, a také královské pokoje italského krále Umberta I. a jeho choti, královny Markéty Savojské. Před palácem jsou královské zahrady, navržené Piermarinim jako anglický park.\n\nKrálovská rodina vilu opustila v roce 1900, poté co byl král Umberto I. zavražděn poblíž vstupu do vily, když se vracel ze společenské události.\n\nDo července 2011 se ve vile konaly víceméně jen krátkodobé výstavy, poté v paláci našly trvalé sídlo kanceláře 4 ministerstev (hospodářství a financí, reforem, rozvoje, a cestovního ruchu).\n"}
{"id": "1023265", "url": "https://cs.wikipedia.org/wiki?curid=1023265", "title": "Jiří Ammer", "text": "Jiří Ammer\n\nJiří Ammer (* 24. března 1942) je bývalý československý basketbalista a trenér. Je zařazen na čestné listině mistrů sportu.\n\nByl hráčem družstva Slavia VŠ Praha (1960-1969 a 1970-1972), s nímž byl pětkrát mistrem a šestkrát vicemistrem Československa. Dvě sezóny hrál za RH Pardubice a získal další titul vicemistra a jedno čtvrté misto v ligové soutěži. V československé basketbalové lize hrál od roku 1960 celkem 14 sezón a po roce 1962 (zavedení podrobných statistik zápasů) zaznamenal 2970 bodů.\n\nS týmem Slavia VŠ Praha startoval v šesti ročnících Poháru evropských mistrů, v roce 1966 skončili na 2. místě, v roce 1967 na 3. místě, v letech 1970 a 1971 prohráli až v semifinále s CSKA Moskva a další dva roky hráli ve čtvrtfinálové skupině. V soutěži FIBA – Evropský pohár vítězů pohárů v roce 1968 hráli ve finále a v roce 1969 tento pohár tým vyhrál po výhře ve Vídni nad Dynamo Tbilisi (Gruzie) 80:74. V roce 1970 ve světovém poháru (International Cup 1970) tým skončil na 4. místě. \n\nZa československou basketbalovou reprezentací hrál na Mistrovství světa 1970 v Lublani (6. místo), v kvalifikaci na Olympijské hry 1972 a na třech Mistrovství Evropy a získal na nich stříbrnou medaili v roce 1967 a bronzovou medaili v roce 1969. Celkem odehrál za reprezentační družstvo Československa 147 utkání, z toho na světových a evropských soutěžích 40 a zaznamenal v nich 198 bodů. Hrál za družstvo výběru Evropy ve dvou zápasech v roce 1966 v Lublani.\n\nPo skončení hráčské kariéry byl v letech 1974-1977 trenérem ligového družstva RH Pardubice, s nimiž získal 7., 9. a 11. místo v československé basketbalové lize.\n\nV roce 2014 byl uveden do Síně slávy České basketbalová federace.\n\n\n\n\n\n"}
{"id": "1023266", "url": "https://cs.wikipedia.org/wiki?curid=1023266", "title": "Ducati ST 2", "text": "Ducati ST 2\n\nDucati ST 2 je sportovně cestovní motocykl, vyvinutý firmou Ducati, vyráběný v letech 1997-2003. Předchůdcem je Ducati 907 Paso, nástupcem se stala v roce 2004 šestiventilová Ducati ST3.\n\nV příhradovém ocelovém rámu je uložen vodou chlazený desmodromický dvouválec do V. Spojka je suchá. Je určena především pro cestování.\n\n\n\n"}
{"id": "1023269", "url": "https://cs.wikipedia.org/wiki?curid=1023269", "title": "Římskokatolická farnost Kostomlaty nad Labem", "text": "Římskokatolická farnost Kostomlaty nad Labem\n\nŘímskokatolická farnost Kostomlaty nad Labem je zaniklé územní společenství římských katolíků v Kostomlatech nad Labem a okolí. Organizačně spadalo do nymburského vikariátu, který byl jedním z vikariátů litoměřické diecéze. Nymburský vikariát zanikl v rámci změn hranic diecézí ke 31. květnu 1993 a farnost byla začleněna do pražské arcidiecéze do staroboleslavského vikariátu.\n\nVe farnosti se nacházely také další drobné sakrální stavby a pamětihodnosti.\n\nFarnost byla kanonicky zřízena od roku 1737. Zanikla od 1. ledna 2006, kdy se stala součástí farnosti Lysá nad Labem.\n\n\n"}
{"id": "1023270", "url": "https://cs.wikipedia.org/wiki?curid=1023270", "title": "Svartsyn", "text": "Svartsyn\n\nSvartsyn (švédské slovo pro pesimismus) je švédská kapela z města Nynäshamn, která hraje black metal. Zformovala se v roce 1993, založil ji hudebník s přezdívkou Ornias, ke kterému se přidal v roce 1996 bubeník Draugen. Předchůdcem byla kapela Chalice, která existovala v letech 1991–1993.\n\nDebutní studiové album s názvem \"The True Legend\" (česky Skutečná legenda) vyšlo v roce 1998.\n\n\n\n\n\n"}
{"id": "1023271", "url": "https://cs.wikipedia.org/wiki?curid=1023271", "title": "Bernardin Patočka", "text": "Bernardin Patočka\n\nBernardin Patočka (-1739) byl český františkán a kazatel. Narodit se mohl někdy mezi lety 1670 až 1680, v 90. letech 17. století zřejmě vstoupil do františkánského řádu a přijal kněžské svěcení. Těžiště jeho pastoračního a řeholního působení spočívalo právě v kázáních. Jako kazatel v českém jazyce působil v klášteře v Plzni od srpna 1699 do září 1702. Následujících šest let strávil v nějakém jiném konventu, ale v Plzni si získal u řeholníků oblibu. V létě 1708 se totiž do západočeské metropole vrací jako klášterní představený – kvardián. O rok později sice jako kvardián končí, nová funkce klášterního vikáře (zástupce představeného) mu nicméně umožnila věnovat se pastoračním aktivitám. U plzeňských františkánů tak od roku 1709 působil opět jako kazatel a navíc magistr noviců (novicmistr). Pro své zásluhy zřejmě již dříve příležitostně kázal kromě klášterního chrámu i v plzeňském farním kostele sv. Bartoloměje. Od září 1710 pak následující čtyři roky přímo působil v Plzni jako „český farní kazatel“, jako jediný mezi plzeňskými františkány první poloviny 18. století. Od září 1722 působil tři léta jako sváteční kazatel v Zásmukách. Po dvouroční přestávce v letech 1725-1727, kdy pobýval v jiném konventu, se ale do Zásmuk vrací, opět jako sváteční kazatel, jímž byl do léta 1730. Do Plzně, kde strávil zřejmě většinu svého řeholního života, se bratr Bernardin vrátil v létě 1731, kdy byl znova jmenován plzeňským klášterním vikářem a magistrem noviců. Z funkce novicmistra nicméně po roce, snad z nedostatku sil, odstoupil, když jej nahradil spolubratr Šebestián Jedlička († 1743). V Plzni již zřejmě zůstal a pastoračně zde horlivě působil až do své smrti. Ještě stačil ve městě připravovat velikonoční procesí, když, slovy místního klášterního kronikáře, tento „velmi pracovitý a oceňovaný muž zasažen mrtvicí“ zemřel ráno ve středu Svatého týdne 25. března 1739. Pohřben byl v klášterním kostele františkánů v Plzni v kryptě svatého Antonína.\n\nSvá kázání při mimořádných příležitostech si Bernardin Patočka zapisoval a zanechal nám tak své promluvy pronesené zřejmě vesměs v češtině na různých místech v letech 1700 až 1727.\n\nDalším, rovněž v rukopise dochovaným dílem Patočky jsou životopisy svatých Třetího (dnes sekulárního) františkánského řádu \"Vštípení růže v Jerichu v zahradu růžovou\", které napsal zřejmě jako plzeňský kvardián. Zda usiloval o následné tištěné vydání díla nebo šlo opět jen o kazatelovy zápisky, které používal při možné pastoraci františkánských terciářů, není známo.\n\n \n"}
{"id": "1023276", "url": "https://cs.wikipedia.org/wiki?curid=1023276", "title": "Čirůvka dvoubarvá", "text": "Čirůvka dvoubarvá\n\nČirůvka dvoubarvá, dříve nazývaná Rudočechratka dvoubarvá (\"Lepista saeva\" (Fr.) P.D. Orton, 1960) je jedlá houba z čeledi čirůvkovitých.\n\n"}
{"id": "1023279", "url": "https://cs.wikipedia.org/wiki?curid=1023279", "title": "Osobní ordinariát Naší Paní Jižního kříže", "text": "Osobní ordinariát Naší Paní Jižního kříže\n\nOsobní ordinariát Naší Paní Jižního kříže je ordinariát katolické církve pro anglikány, kteří přestoupili ke katolické víře, nachází se v Austrálii.\n\nOrdinariát v souladu s ustanoveními apoštolské konstituce \"Anglicanorum coetibus\", která rozšiřuje pravomoc nad věřícími, kteří přešli z anglikánství ke katolictví a kteří se zdržují na území Austrálie, patří pod jurisdikci Australské biskupské konference.\n\nHlavní chrám ordinariátu je zasvěcen Svatému Ninianovi a Sv. Ceadovi a nachází se v Maylands, na předměstí Perthu.\n\nByl založen dne 15. června 2012 papežem Benediktem XVI., dekretem \"Nejvyšší zákon\" Kongregace pro nauku víry; zároveň byl jmenován první ordinář Harry Entwistle, bývalý biskup Anglikánské katolické církve v Austrálii. V tentýž den byl vysvěcen na katolického kněze.\n\nK roku 2012 měl 300 věřících, 7 kněží a 4 farnosti. Počet stoupá : 2013 - 1 000 věřících, 8 kněží a 4 farnosti, 2014- 2 000 věřících a 14 kněží už v 11 farnostech.\n\n\n"}
{"id": "1023284", "url": "https://cs.wikipedia.org/wiki?curid=1023284", "title": "Ambro", "text": "Ambro\n\nSlovo Ambro může být použito v těchto významech:\n\njméno\n\npříjmení\n\n\njméno koně \n\nvodstvo\n\nfirmy\n"}
{"id": "1023285", "url": "https://cs.wikipedia.org/wiki?curid=1023285", "title": "Magnetické pole (album)", "text": "Magnetické pole (album)\n\nMagnetické pole je první studiové album hudební skupiny Kryštof. Nahráno bylo ve studiu Citron v Ostravě v březnu - dubnu 2001. Pokřtěno bylo 22. června 2001 v ostravském klubu \"Boomerang\" ve Stodolní ulici a vydáno 16. července 2001. Obsahuje celkem 13 skladeb. Album produkoval Dušan Neuwerth, jinak zvukař Tata Bojs a podílel se na něm i mistr zvuku Dan Václavek. Album nahrála skupina Kryštof již v klasickém obsazení, tedy Richard Krajčo (akustická kytara, zpěv), Nikolaj Atanasov Arichtev (basová kytara), Jakub Dominik (bicí, vibrafon, klávesy), Evžen Hoffman (elektrické kytary) a Nikos Petros Kuluris (saxofon); avšak Ondřej Kyjonka (trombon) a Nikolaos (Nikos) Grigoriadis (trubka) jsou na bookletu uvedeni ještě jako \"stálí hosté\".\n\nAlbum vydalo Monitor-EMI v rámci nového labelu Escape, který byl koncipován jako nezávislý (vycházely pod ním první desky skupin jako Divokej Bill, Priessnitz, Ecstasy Of Saint Theresa nebo Umakart).\n\nMagnetické pole bylo příznivě přijato kritikou a s odstupem let je hodnoceno, po druhém albu V siločarách a třetím Mikrokosmem, jako nejlepší.\n\nV reedici (v rámci trafikové série České hudební legendy) byla deska vydána 16. června 2010.\n\n\n\nKromě skupiny Kryštof a prozatím \"stálých hostů\" (Ondřej Kyjonka a Nikolaos Grigoriadis) se na albu podíleli další hosté:\n\nPřestože byla skupina nominována na několik hudebních cen Anděl, odnesla si jen tu za objev roku. Cenu navíc kapela nepřevzala osobně, čímž se postarala o lehký rozruch.\n\nVe druhém ročníku Českých internetových hudebních cen, které pořádal server MusicServer.cz, hlasovalo přes 13.000 čtenářů. Skupina Kryštof si odnesla cenu nejen za objev roku, ale také za skladbu roku (\"Ženy\") a dvě ceny za \"Lolitu\" (hit roku, videoklip roku).\n\n"}
{"id": "1023286", "url": "https://cs.wikipedia.org/wiki?curid=1023286", "title": "Celebrity (film)", "text": "Celebrity (film)\n\nCelebrity (v americkém originále: Celebrity) je americká filmová komedie z roku 1998. Režisérem filmu je Woody Allen. Hlavní role ve filmu ztvárnili Kenneth Branagh, Judy Davis, Winona Ryder, Leonardo DiCaprio a Melanie Griffith.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1023287", "url": "https://cs.wikipedia.org/wiki?curid=1023287", "title": "Římskokatolická farnost Milovice", "text": "Římskokatolická farnost Milovice\n\nŘímskokatolická farnost Milovice (dříve \"Římskokatolická farnost Mladá\") je zaniklé územní společenství římských katolíků v Milovicích a okolí. Organizačně spadalo do nymburského vikariátu, který byl jedním z vikariátů litoměřické diecéze. Nymburský vikariát zanikl v rámci změn hranic diecézí ke 31. květnu 1993 a farnost byla začleněna do pražské arcidiecéze do staroboleslavského vikariátu.\n\nVe farnosti se nacházely také další drobné sakrální stavby a pamětihodnosti.\n\nV místě byla od roku 1787 lokálie. Farnost byla kanonicky zřízena roku 1855 jako Římskokatolická farnost Mladá. Roku 1907 byla farnost přenesena do Milovic a stala se z ní Římskokatolická farnost Milovice. Obec Předměřice nad Jizerou územím patřila do pražské arcidiecéze, avšak do duchovní správy byla delegována milovickému faráři. Milovická farnost zanikla od 1. ledna 2006, kdy se stala součástí farnosti Lysá nad Labem.\n\n\n"}
{"id": "1023289", "url": "https://cs.wikipedia.org/wiki?curid=1023289", "title": "Pláž (film)", "text": "Pláž (film)\n\nPláž (v britském originále: The Beach) je britsko-americký dramatický film z roku 2000. Režisérem filmu je Danny Boyle. Hlavní role ve filmu ztvárnili Leonardo DiCaprio, Tilda Swintonová, Robert Carlyle, Virginie Ledoyen a Guillaume Canet.\n\nAutorem originální hudby k filmu je Angelo Badalamenti, dále jsou zde použity písně od skupiny New Order (píseň „Brutal“) či hudebníků Johna Calea a Briana Ena („Spinning Away“ v podání skupiny Sugar Ray).\n\nSlavná Pláž z filmu se ve skutečnosti jmenuje Maya Bay, leží na ostrově Ko Phi Phi v Thajsku. Svůj věhlas získala především díky tomuto filmu. Filmaři si ji však zásadně upravili: ve filmu se několikrát objeví záběr na moře, který působí tak, že je pláž skrytá a obehnaná skalisky. Ve filmu byla další skála doplněna v post-produkci, ve skutečnosti je přístup na pláž volný. \n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1023290", "url": "https://cs.wikipedia.org/wiki?curid=1023290", "title": "Jørgen Jørgensen", "text": "Jørgen Jørgensen\n\nJørgen Jørgensen, od roku 1817 změnil příjmení na Jorgenson (7. dubna 1780 Kodaň, Dánsko — 20. ledna 1841 Hobart, Tasmánie) byl dánský korzár, který se v roce 1809 pokusil odtrhnout Island od Dánska. Na Islandu je známý jako \"Jörundur hundadagakonungur ( Král psích dní)\"\n\nNarodil se v Kodani, jeho otec byl hodinářem v královských službách. Už jako patnáctiletý odešel na moře, v letech 1798 až 1806 navštívil na palubě lodi \"Lady Nelson\" jižní Afriku a Austrálii. Po bitvě o Kodaň vstoupil do dánských služeb jako kapitán lodi \"Admiral Juul\", napadající britská obchodní plavidla. V březnu 1808 ho Britové chytili nedaleko Scarboroughu a internovali jako válečného zajatce. 26. června 1809 připlul ve funkci tlumočníka na britské lodi \"Clarence\" na Island, kde za pomoci posádky svrhl dánského guvernéra, vyhlásil nezávislost ostrova a sám se jmenoval jeho vládcem. Vztyčil vlastní vlajku, modrou s vyobrazením tří sušených tresek. Slíbil rozsáhlé reformy, jako obnovení tradičního sněmu Althing a povolení volného obchodu Islanďanů s cizinou bez dánských prostředníků. Po necelých dvou měsících připlula britská válečná loď \"Talbot\" a ukončila jeho vládu, když ho zatkla za útěk ze zajetí. Do islandských dějin vešel Jørgensen pod přezdívkou \"Hundadagakonungur\" (Král psích dní), protože vládl pouze v období vrcholného léta, nazývaném tradičně „psí dny“ podle toho, že tehdy hvězda Sirius v souhvězdí Velkého psa vychází zároveň se Sluncem.\n\nByl vězněn za nelegální opuštění Anglie do roku 1812, kdy byl pro své jazykové znalosti nasazen jako tajný agent britské výzvědné služby. Zvykl si na nákladný život a brzy upadl do dluhů. V roce 1820 byl pro obvinění z krádeží a podvodů znovu uvězněn a odsouzen k trestu smrti, který mu však byl později změněn na vyhnanství. V roce 1826 připlul na ostrov Tasmánie, kde se stal uznávaným badatelem, který vydal řadu publikací o přírodě i historii ostrova, spolupracoval také s proslulým botanikem Josephem Banksem. Na sklonku života dokonce tento rebel a kriminálník vstoupil do řad koloniální policie a účastnil se operací proti domorodým Tasmáncům.\n\nClaudio Magris se o Jørgensenovi zmiňuje ve své knize \"Poslepu\".\n\n\n"}
{"id": "1023291", "url": "https://cs.wikipedia.org/wiki?curid=1023291", "title": "Kneippova lázeň", "text": "Kneippova lázeň\n\nKneippova lázeň je vodoléčebnou otužovací procedurou, která též zrychluje metabolismus. Podstatou Kneippovy lázně je ochlazování a ohřívání nohou s použitím vody. Klasická lázeň se sestává ze dvou chodníků, které jsou vydlážděny oblázky. V jednom je teplá voda okolo 40 °C, ve druhém studená voda. Napřed se nohy zahřejí, pak se zchlazují. Takto se to opakuje několikrát zasebou. Pokud není k dispozici teplá voda, nohy se zahřívají zdviháním do výšky v sedě či leže.\n\nKneippova lázeň nese své jméno po svém objeviteli německém faráři a léčiteli Sebastianu Kneippovi (1821–1897).\n"}
{"id": "1023294", "url": "https://cs.wikipedia.org/wiki?curid=1023294", "title": "7,65 × 21 mm Parabellum", "text": "7,65 × 21 mm Parabellum\n\nNáboj 7.65 x 21 mm Parabellum (označovaný také jako 7,65 Parabellum podle C.I.P. a také známý jako .30 Luger nebo 7.65 mm Luger) je pistolový náboj který byl uveden na trh v roce 1898 německým výrobcem zbraní, firmou Deutsche Waffen und Munitionsfabriken (DWM) pro jejich novou pistoli Luger P.08. Hlavními konstruktéry byli Georg Luger a Hugo Borchardt, kteří vyvinuli náboj z předchozího 7,65 × 25 mm Borchardt během jejich práce v DWM.\n\nV roce 1897 byla předána k testování Švýcarské vojenské zkušební komisi pistole Borchardt C-93. Komise shledala pistoli Borchardt příliš těžkou a neskladnou jako služební záložní zbraň. Georg Luger byl pověřen firmou DWM vylepšením pistole Borchardt. Vyvinul náboj 7,65 x 21 mm Parabellum odvozený od náboje 7,65 × 25 mm Borchardt. Zkrácením nábojnice Luger byl schopen zúžit rukojeť pistole. Přechodový model Borchardt-Luger v nové ráži byl předán k testům švýcarské komisi v roce 1898. Po dalších vylepšeních se konečný výsledek stal ve firmě DWM pistolí Parabellum (\"Luger P.08\"). Náplň pro novou nábojnici byla standardizována a sériová výroba začala v letech 1900–1901 v továrně DWM v Karlsruhe.\n\nOkolo roku 1903 byla vyvinuta ještě varianta pro Parabellum karabiny, navýšením prachové náplně přibližně o 20 % (ze standardních 0.32–0.35 gr na 0.4 gr) a očerněním nábojnice. Výroba této varianty byla ukončena po první světové válce.\n\nOd uvedení byla munice 7,65 x 21 mm Parabellum vyráběna v několika zemích (Německo, Švýcarsko, Finsko, Francie, Portugalsko, Spojené království a Spojené státy) jak pro domácí použití, tak pro vývoz.\n\nSe zavedením pistole Luger P.08 v roce 1900 se náboj 7.65 mm Luger stal standardním pistolovým nábojem Švýcarské armády do 40. let 20. století. Pozdější záložní zbraň Švýcarské armády SIG P210 byla také komorována pro tuto ráži, ale pouze pro civilní použití. Model P210 používaný Švýcarskou armádou byl komorován pro 9 x 19 mm Parabellum.\n\nNáboj 7,65 x 21 mm Parabellum byl nahrazen v Německé armádě nábojem 9 x 19 mm Parabellum. Toho se dosáhlo jednoduchým rozšířením zúžení nábojnice 7,65 x 21 mm Parabellum, aby pojmula střelu s průměrem 9 mm. Díky téměř identickým rozměrům nábojnic, může být většina pistolí 7.65 mm Parabellum konvertována na 9 mm Parabellum a obráceně, pouze výměnou hlavně.\n\nPistole Luger pistol v ráži 7,65 mm byla přijata Finskou armádou v roce 1923 s označením \"Parabellum Pistooli 23\", zkráceně m/23. Bylo dodáno okolo 8000 pistolí, ale pouze pár jich přežilo válku. Mnoho z těchto pistolí bylo konvertována na ráži 9 mm a omezené množství zůstalo ve skladech až do roku 1980 pro vyzbrojení personálu, který se přímo neúčastní bojů.\n\nVedle pistolí Luger P.08 Parabellum a SIG P210 bylo několik dalších ručních zbraní vyráběno v této ráži, většinou pro komerční prodej v zemích, které omezují civilní použití soudobých vojenských ráží jako 9 mm Parabellum. Například Astra A-80, B80, Beretta M952, Beretta 92, Browning Hi-Power, Mamba Pistol, některé varianty Ruger P a SIG Sauer P220.\n\nTaké několik samopalů bylo vyrobeno v této ráži. Například SIG Bergmann 1920 (licencovaná švýcarská verze Bergmann MP-18/1), Flieger-Doppelpistole 1919, M/Neuhausen MKMS, rakouský MP 34 a Suomi M-26.\n\nJméno Parabellum je odvozeno od latinské fráze \"si vis pacem, para bellum\" — \"Hledáš-li mír, připrav se na válku.\"\n\nNábojnice 7.65 x 21 mm Parabellum má objem 0,93 ml (14.3 gr).\n\nMaximální rozměry náboje 7.65 x 21 mm Parabellum podle C.I.P.\n\n\n\n"}
{"id": "1023300", "url": "https://cs.wikipedia.org/wiki?curid=1023300", "title": "Christopher Thomas Knight", "text": "Christopher Thomas Knight\n\nChristopher Thomas Knight \"známý jako\" North Pond Hermit ( \"Poustevník od Severního rybníka\") (* 7. prosince 1965) je Američan, který byl poustevníkem. Po 27 let se vyhýbal kontaktu s lidmi v lesích amerického státu Maine. Přežíval díky vloupáním do prázdných domů, kde kradl jídlo, oblečení, baterie a plyn v lahvích. Vloupal se přibližně do 1000 domů, což znamená, že provedl přibližně 40 vloupání ročně. Jeho zatčení se věnovala média po celém světě.\nDo lesa odešel v roce 1986 ve věku dvaceti let. Od té doby se jeho kontakt s lidmi zúžil na jediné setkání s turistou, kterého pozdravil. Byl zadržen při vloupání v roce 2013.\n\nRodiče Christophera Knighta nikdy neoznámili jeho zmizení. Mnoho lidí ho obdivuje, že dokázal tak dlouho přežít tvrdé zimy v státě Maine. Nikdy nerozdělával oheň, aby na sebe neupozorňoval. \n\nPo svém zatčení byl odsouzen k 7 měsícům vězení, z čehož při rozsudku po odečtení doby strávené ve vyšetřovací vazbě zbýval pouhý týden. Popsal své hluboké etické pochybnosti, které provázely krádeže a deklaroval, že krást je špatné. Státní zástupce uvedl, že delší trest by byl příliš krutý. Po propuštění musí každý týden navštěvovat soudce, musí se vyhýbat alkoholu a sehnat si práci nebo vzdělávání.\n\n"}
{"id": "1023302", "url": "https://cs.wikipedia.org/wiki?curid=1023302", "title": "Nikitsch", "text": "Nikitsch\n\nNikitsch (chorvatsky Filež, maďarsky Füles) je obec v okrese Oberpullendorf v Burgenlandu v Rakousku. Rozloha obce je 50,72 km².\n\nÚzemí zahrnuje celkem tři vesnice (v závorce počet obyvatel k 31. říjnu 2011):\nV lednu 2014 v obci žilo celkem 1425 obyvatelů, přitom téměř 1240 ( 87 %) jich patřilo k etnické skupině Burgenland-Chorvatů.\n\nObec se nachází jen 4 km jižně od maďarských hranic. Leží v nadmořské výšce zhruba 228 m, v blízkosti potoku, který se jmenuje Nikitsch (Nikitschbach).\n\nPrvní písemná zmínka je z roku 1150 kdy přišli do Nikitsch Chorvaté a Slovinci. Poslední velká vlna osídlení obce  Chorvaty proběhla v letech 1565-1579. Až do roku 1920 byla obec součástí Maďarska. Na základě smlouvy ze St. Germain a Trianonu se Nikitch stal od roku 1921 součástí Burgenlandu.\n"}
{"id": "1023303", "url": "https://cs.wikipedia.org/wiki?curid=1023303", "title": "Krvavý diamant (film)", "text": "Krvavý diamant (film)\n\nKrvavý diamant (v americkém originále: Blood Diamond) je americko-německý dobrodružný film z roku 2006. Režisérem filmu je Edward Zwick. Hlavní role ve filmu ztvárnili Leonardo DiCaprio, Djimon Hounsou, Jennifer Connelly, Kagiso Kuypers a Arnold Vosloo. Snímek získal smíšené recenze od kritiků, většina však chválila výkon DiCapria a Hounsoua. Oba byli nominováni na Oscara. \n\nFilm vydělal 57,3 milionů dolarů v Severní Americe a 114 milionů dolarů v ostatních oblastech, celkově tak vydělal přes 171 milionů dolarů po celém světě. Rozpočet filmu činil 100 milionů dolarů. V Severní Americe byl uveden dne 8. prosince 2006 v 1910 kinech. Za první víkend vydělal přes 8 milionů dolarů a stal se pátým nenavštěvovanějším snímkem týdne. Druhý víkend se stal sedmým nejnavštěvovanějším s výdělkem 6,5 milionů dolarů. Třetí týden se stal dvanáctým nejnavštěvovanějším s výdělkem 3 miliony dolarů.\n\nFilm získal smíšené recenze od kritikůvětšina však chválila výkon DiCapria a Hounsoua. Oba byli nominováni na Oscara. Na recenzní stránce Rotten Tomatoes získal z 211 započtených recenzí 62 procent s průměrným ratingem 6,3 bodů z deseti. Na serveru Metacritic snímek získal z 39 recenzí 64 bodů ze sta. Na Česko-Slovenské filmové databázi si snímek drží 84 procent a je 285. nejoblíbenější film. \n\n"}
{"id": "1023308", "url": "https://cs.wikipedia.org/wiki?curid=1023308", "title": "Nouzový východ (film)", "text": "Nouzový východ (film)\n\nNouzový východ (v americkém originále: Revolutionary Road) je americko-britský dramatický film z roku 2008. Režisérem filmu je Sam Mendes. Hlavní role ve filmu ztvárnili Leonardo DiCaprio, Kate Winslet, Dylan Baker, Zoe Kazan a Kathy Bates.\n\nKate Winslet získala za roli v tomto filmu Zlatý glóbus, nominována byla na cenu BAFTA a SAG Award. Michael Shannon byl za svou roli v tomto filmu nominován na Oscara. Leonardo DiCaprio byl za svou roli v tomto filmu nominován na Zlatý glóbus. Film byl dále nominován na dva Oscary (kategorie nejlepší výprava a kostýmy), dva Zlaté glóby (kategorie nejlepší film - drama a režie) a tři ceny BAFTA (kategorie nejlepší scénář, výprava a kostýmy).\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1023311", "url": "https://cs.wikipedia.org/wiki?curid=1023311", "title": "Labyrint lží", "text": "Labyrint lží\n\nLabyrint lží (v americkém originále: Body of Lies) je americký dramatický film z roku 2008. Režisérem filmu je Ridley Scott. Hlavní role ve filmu ztvárnili Leonardo DiCaprio, Russell Crowe, Mark Strong, Golshifteh Farahani a Oscar Isaac.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1023312", "url": "https://cs.wikipedia.org/wiki?curid=1023312", "title": "Lažany (okres Prešov)", "text": "Lažany (okres Prešov)\n\nLažany jsou obec na Slovensku v okrese Prešov, poblíž obce Svinia. První písemná zmínka o Lažanech pochází z roku 1320. Žije zde přibližně 180 obyvatel.\n\nV obci se nachází novoklasicistní římskokatolický kostel z roku 1887. Lažany protéká Malá Svinka.\n"}
{"id": "1023313", "url": "https://cs.wikipedia.org/wiki?curid=1023313", "title": "J. Edgar", "text": "J. Edgar\n\nJ. Edgar (v americkém originále: J. Edgar) je americký životopisný film z roku 2011. Režisérem filmu je Clint Eastwood. Hlavní role ve filmu ztvárnili Leonardo DiCaprio, Armie Hammer, Naomi Wattsová, Josh Lucas a Judi Denchová.\n\nLeonardo DiCaprio byl za svou roli v tomto filmu nominován na Zlatý glóbus a SAG Award. Armie Hammer byl za svou roli v tomto filmu nominován na SAG Award.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1023316", "url": "https://cs.wikipedia.org/wiki?curid=1023316", "title": "Emanuel Filibert Savojský", "text": "Emanuel Filibert Savojský\n\nEmanuel Filibert Savojský ( \"Emanuele Filiberto di Savoia\", * 22. června 1972, Ženeva), je televizní herec, potomek italské královské dynastie savojských. Narodil se ve Švýcarsku, kde také žije. Se svou rodinou je nucen žít v exilu, neboť jeho předkové byli vyhoštěni na základě republikánské ústavy. Jeho první návštěva Itálie byla umožněna až na konci roku 2002.\n\nNarodil se jako syn Viktora Emanuela Savojského a jeho ženy Mariny Ricolfi Doria v Ženevě, kde jeho rodiče žili v exilu. Je vnukem italského krále Umberta II. Při křtu dostal jméno \"Emanuele Filiberto Umberto Reza Ciro René Maria di Savoia\".\n\nJeho třetí jméno \"Umberto \"(Hubert), následované jmény Ciro (Cyril) a Reza, (jako pocta přátelství Savojských s perským šáhem Muhammad Rezá Pahlaví, jehož syn má jméno Kýros (Ciro) Rezá.\n\nKrál Umberto II. se ovšem později zúčastnil křtu svého vnuka. Ten však nedostal tradiční křestní jméno \"Viktor Emanuel\" po svém dědovi, jméno které jeho předkové dědili po generace již od doby sjednocení Itálie. Přesto král Umberto vnukovi udělil titul kníže piemontský, který sám nosil až do doby, než se stal králem, a který se – stejně jako jméno – dědilo a který se střídal s titulem neapolského knížete. Tyto skutečnosti podle některých poukazují na snahu Umberta II. o usmíření rodiny, aniž by přitom považoval narození Emanuela Filiberta za významné z dynastického hlediska. Naproti tomu, pro téhož Emanuela Filiberta, jenž ve chvíli svého křtu dostal titul benátského knížete, byla účast děda při udílení svátosti jasným dynastickým znamením a také uznáním sňatku jeho rodičů ex post.\n\n25. září 2003 se Emanuel Filibert v Římě oženil s francouzskou herečkou Clotilde Courau. Obřad se konal v bazilice Santa Maria degli Angeli e dei Martiri, tedy v místě svatby svého pradědečka z otcovy strany. Spolu mají dvě dcery.\n\nEmanuel Filibert po absolvování vysoké školy studoval ještě na Ženevské univerzitě.\n\nJako syn Viktora Emanuela Savojského, následníka italského trůnu, se stává příštím v pořadí následnictví v rámci savojské dynastie, čímž zároveň vzniká dynastický nárok na pořadí následnictví italského trůnu v mužské linii. Tento nárok je však předmětem sporů ohledně následnictví kvůli jeho narození mimo italské území. Důvodem byl dlouholetý nesouhlas krále Umberta II. se sňatkem syna Viktora Emanuela s Marinou Ricolfi Doria, který se nakonec odehrál bez ohlášení.\n\nDočasné ustanovení italské ústavy mu jako mužskému následníkovi dynastie Savojských, zakazovalo vstup na italskou půdu. Emanuel Filibert se však virtuálně přiblížil v letech 1995-96 jako stálý host v oblíbeném sportovním televizním pořadu italské televize “Quelli che il calcio”.\n"}
{"id": "1023317", "url": "https://cs.wikipedia.org/wiki?curid=1023317", "title": "Klávesový akordeon", "text": "Klávesový akordeon\n\nKlávesový akordeon (nebo též tahací harmonika) je hudební nástroj, jehož zdrojem zvuku jsou kovové jazýčky, které rozechvívá proud vzduchu vznikající pohybem měchu. Nástroj se ovládá pomocí dvou skupin kláves. Jedno z nich jsou klapky, druhou klávesy s rozsahem dvě až tři oktávy.\n\n"}
{"id": "1023320", "url": "https://cs.wikipedia.org/wiki?curid=1023320", "title": "První smrtelný hřích", "text": "První smrtelný hřích\n\nPrvní smrtelný hřích (v americkém originále: The First Deadly Sin) je americký filmový thriller z roku 1980. Režisérem filmu je Brian G. Hutton. Hlavní role ve filmu ztvárnili Frank Sinatra, Faye Dunaway, David Dukes, George Coe a Brenda Vaccaro.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1023322", "url": "https://cs.wikipedia.org/wiki?curid=1023322", "title": "Runcorn FC Halton", "text": "Runcorn FC Halton\n\nRuncorn FC Halton (celým názvem: Runcorn Football Club Halton) byl anglický fotbalový klub, který sídlil ve městě Runcorn v nemetropolitním hrabství Cheshire.\n\nZaložen byl v roce 1918 pod názvem Highfield and Camden Tanneries RC, o rok později byl přejmenován na Runcorn FC. V sezóně 1981/82 zvítězil v Alliance Premier League, což byl největší úspěch v klubové historii. V roce 2001 byl uzavřen stadion Canal Street, na kterém klub hrával od jeho založení. \"The Linnets\" se tak museli nuceně přestěhovat do nedalekého města Widnes, což přineslo i změnu názvu na Runcorn FC Halton. Klub zde také v roce 2006 zanikl, a to kvůli finančním problémům spojených s přesunem mimo své sídelní město. Po zániku byl fanoušky založen nový klub Runcorn Linnets FC.\n\nSvé domácí zápasy odehrával na stadionu Canal Street s kapacitou 11 000 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1023324", "url": "https://cs.wikipedia.org/wiki?curid=1023324", "title": "Rozsudek (film)", "text": "Rozsudek (film)\n\nRozsudek (v americkém originále: The Verdict) je americký dramatický film z roku 1982. Režisérem filmu je Sidney Lumet. Hlavní role ve filmu ztvárnili Paul Newman, Charlotte Rampling, Jack Warden, James Mason a Milo O’Shea.\n\nPaul Newman a James Mason byli za své role v tomto filmu nominováni na Oscara a Zlatý glóbus. Film byl dále nominován na tři Oscary (kategorie nejlepší film, režie a scénář) a tři Zlaté glóby (kategorie nejlepší film-drama, režie a scénář).\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1023325", "url": "https://cs.wikipedia.org/wiki?curid=1023325", "title": "Kaple svatého Leonarda (Háj u Duchcova)", "text": "Kaple svatého Leonarda (Háj u Duchcova)\n\nKaple Panny Marie a svatého Leonarda Noblatského (sv. Linharta) v Háji u Duchcova je neoklasicistní kaplička stojící při pravé straně polní cesty, která spojuje obec Háj u Duchcova s městem Osek. Nachází se západním směrem od Háje u Duchcova asi 300 metrů směrem k Oseku.\n\nKapli postavil místní sedlák Josef Beck, jako prosebnou kapli zasvěcenou patronu hovězího dobytka sv. Linhartovi na odvrácení dobytčího moru, který postihl kraj v roce 1842. Podobu, kterou má kaple dodnes získala v roce 1843. Kaple byla 2. března 1907 prodána důlní společnosti Brusner. V roce 1940 se dostává do německých rukou a v roce 1947 ji vykupuje Mostecká uhelná společnost. K rekonstrukci kaple dochází v roce 2007 pracovníky údržby obce Háj u Duchova, kdy je jedinou dochovanou církevní památkou v obci. Interiér kaple byl vymalován panem Lucákem z Oseka, dřevěný kříž ve štítu zhotovil Jiří Fujan z Domaslavic. Střešní šindele pocházejí z hradu Krupka. Osecký cisterciácký řeholník P. Charbel Schubert O.Cist. daroval kapli sochu \"Santa Maria Rosa Mystica\", která je umístěna uvnitř kaple. Po opravě byla kaple, která je ve vlastnictví obce, slavnostně vysvěcena 14. října 2007.\n\nJedná se o drobnou sakrální stavbu půlkruhového půdorysu. Její průčelní stěna je hladká, na nárožích členěná hladkým pilastrem s římsovou profilovou hlavicí, která nese nízké kladí. Na toto kladí navazuje trojúhelníkový štít s profilovaným rámem. Na vrcholu štítu je umístěn jednoduchý dřevěný kříž. Střecha kaple je kryta šindelem. Ve východní vstupní ose je prolomen valený vstup přístupný jedním schodovým stupněm. Nad tímto schodovým stupněm se nachází pískovcový klenák s vročením stavby opatřený římskými číslicemi MDCCCXLIII (1843).\n\n"}
{"id": "1023326", "url": "https://cs.wikipedia.org/wiki?curid=1023326", "title": "Zbirožský potok", "text": "Zbirožský potok\n\nZbirožský potok je vodní tok v okrese Rokycany v České republice. Je pravobřežním přítokem Berounky.\n\nPramení v lesích severně od města Mýto u Sirské hory (593 m n. m.), v místech kde se říká \"Panský les\". Pokračuje východně, vlní se a stáčí se k jihu k dálnici D5. Podteče pod dálnicí a pokračuje východně až severovýchodně poblíž lokality Kařízek II. Zde se vlévá do Hořejšího a později Dolejšího kařezského rybníka. Protéká vsí Kařez a otáčí se k severu. Následně protéká Zbirohem, po němž je pojmenován, pak zahloubeným údolím v prostoru chráněné krajinné oblasti Křivoklátsko. Východně od obce Čilá se vlévá do Berounky. Vytváří Skryjský vodopád a protéká Skryjskými jezírky. V dolní části tvoří hranici Středočeského kraje (obec Skryje, okres Rakovník) a Plzeňského kraje (obec Čilá, okres Rokycany). \n"}
{"id": "1023327", "url": "https://cs.wikipedia.org/wiki?curid=1023327", "title": "Schůzka naslepo", "text": "Schůzka naslepo\n\nSchůzka naslepo (v americkém originále: Blind Date) je americká filmová komedie z roku 1987. Režisérem filmu je Blake Edwards. Hlavní role ve filmu ztvárnili Kim Basinger, Bruce Willis, John Larroquett, William Daniels a George Coe.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1023329", "url": "https://cs.wikipedia.org/wiki?curid=1023329", "title": "Ruben Schaken", "text": "Ruben Schaken\n\nRuben Schaken (* 3. dubna 1982, Amsterdam) je nizozemský fotbalový obránce a bývalý reprezentant surinamského původu, v současnosti hráč klubu ADO Den Haag.\n\nRuben Schaken debutoval v A-týmu Nizozemska pod trenérem Louisem van Gaalem 12. října 2012 v kvalifikačním utkání proti Andoře, ve kterém gólem přispěl k výhře 3:0.\n\n"}
{"id": "1023331", "url": "https://cs.wikipedia.org/wiki?curid=1023331", "title": "Runcorn Linnets FC", "text": "Runcorn Linnets FC\n\nRuncorn Linnets FC (celým názvem: Runcorn Linnets Football Club) je anglický fotbalový klub, který sídlí ve městě Runcorn v nemetropolitním hrabství Cheshire. Založen byl v roce 2006 po krachu původního Runcorn FC Halton. Od sezóny 2018/19 hraje v Northern Premier League Division One West (8. nejvyšší soutěž). Klubové barvy jsou zelená a žlutá.\n\nPůvodně své domácí zápasy Runcorn odehrával ve městě Northwich, a to až do roku 2010. Po otevření nového stadionu v témže roce, hrají \"The Linnets\" své domácí zápasy v sídelním městě.\n\nZdroj: \n\n\n\nZdroj: \n\n\n\nZdroj: \n\n"}
{"id": "1023332", "url": "https://cs.wikipedia.org/wiki?curid=1023332", "title": "Západ slunce (film)", "text": "Západ slunce (film)\n\nZápad slunce (v americkém originále: Sunset) je americký akční film z roku 1988. Režisérem filmu je Blake Edwards. Hlavní role ve filmu ztvárnili Bruce Willis, James Garner, Malcolm McDowell, Mariel Hemingway a Kathleen Quinlan.\n\nFilm byl nominován na Oscara v kategorii nejlepší kostýmy.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1023334", "url": "https://cs.wikipedia.org/wiki?curid=1023334", "title": "Seznam španělských křižníků", "text": "Seznam španělských křižníků\n\n\n\n\n\n"}
{"id": "1023335", "url": "https://cs.wikipedia.org/wiki?curid=1023335", "title": "V nepřátelském poli", "text": "V nepřátelském poli\n\nV nepřátelském poli (v americkém originále: In Country) je americký dramatický film z roku 1989. Režisérem filmu je Norman Jewison. Hlavní role ve filmu ztvárnili Bruce Willis, Emily Lloyd, Joan Allen, Kevin Anderson a John Terry.\n\nBruce Willis byl za svou roli v tomto filmu nominován na Zlatý glóbus.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1023336", "url": "https://cs.wikipedia.org/wiki?curid=1023336", "title": "Auge (Ardennes)", "text": "Auge (Ardennes)\n\nAuge je francouzská obec v departementu Ardensko v regionu Grand Est. Žije zde obyvatel.\n\nObec leží na severozápadě departementu Ardensko u hranic s departementem Aisne, tedy i u hranic regionu Grand Est s regionem Hauts-de-France.\n\n"}
{"id": "1023345", "url": "https://cs.wikipedia.org/wiki?curid=1023345", "title": "Kdopak to mluví", "text": "Kdopak to mluví\n\nKdopak to mluví (v americkém originále: Look Who's Talking) je americká filmová komedie z roku 1989. Režisérem filmu je Amy Heckerling. Hlavní role ve filmu ztvárnili John Travolta, Kirstie Alley, George Segal, Olympia Dukakis a Twink Caplan.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1023347", "url": "https://cs.wikipedia.org/wiki?curid=1023347", "title": "Aldershot FC", "text": "Aldershot FC\n\nAldershot FC (celým názvem: Aldershot Football Club) byl anglický fotbalový klub, který sídlil ve městě Aldershot v nemetropolitním hrabství Hampshire. Klubové barvy byly červená, modrá a bílá.\n\nZaložen byl v roce 1926 pod názvem Aldershot Town FC. V roce 1932 byl přijat do Football League, ve stejném roce byl změněn název klubu na pouhý Aldershot. V roce 1992 byl klub kvůli dluhům poslán londýnským Vrchním soudem do likvidace. Poslední vítězný zápas sehrál 28. prosince 1991 proti týmu Maidstone United, který paradoxně zanikl o pět měsíců později. Po zániku byl ve městě založen klub Aldershot Town.\n\nSvé domácí zápasy odehrával na stadionu Recreation Ground s kapacitou 7 100 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1023348", "url": "https://cs.wikipedia.org/wiki?curid=1023348", "title": "Kdopak to mluví 2", "text": "Kdopak to mluví 2\n\nKdopak to mluví 2 (v americkém originále: Look Who's Talking Too) je americká filmová komedie z roku 1990. Režisérem filmu je Amy Heckerling. Hlavní role ve filmu ztvárnili John Travolta, Kirstie Alley, Elias Koteas, Olympia Dukakis a Twink Caplan. Jedná se o pokračování filmu \"Kdopak to mluví\".\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1023349", "url": "https://cs.wikipedia.org/wiki?curid=1023349", "title": "Johann Nepomuk Steiner", "text": "Johann Nepomuk Steiner\n\nJohann Nepomuk Steiner (19. března 1725, Jihlava – 20. listopadu 1793, Vídeň) byl portrétista a malíř oltářních obrazů, dvorní malíř Marie Terezie, člen Vídeňské akademie.\n\nSteiner se učil malířství během studií na jihlavském jezuitském gymnáziu. Ve dvaceti letech odjel do Itálie a zdržoval se zde s přestávkami 14 let. Podporoval ho jeho otec a také bohatý jihlavský obchodník Antonín Adolf Zebo z Breitenau, majitel zámku v Plandrech.\nRoku 1755 si jeho práce v kostele v Loučkách povšiml státní kancléř Václav Antonín z Kounic-Rietbergu, který Steinera pozval do Vídně. Steiner byl jmenován c. k. dvorským a komorním malířem a ve Vídni vytvořil mnoho obrazů s historickými náměty, krajin a portrétů.\n\nDo Jihlavy se Steiner vrátil poprvé roku 1759 a k městu si udržoval blízký vztah. Roku 1770 kopíroval Noseckého obraz z kaple jezuitského semináře a v roce 1778 zakoupil dva obrazy Václava Jindřicha Noseckého ze zrušeného kapucínského kláštera.\n\nSteiner se do Jihlavy vrátil definitivně roku 1787, když císař Josef II při reorganizaci dvora ve Vídni zrušil řadu míst a odňal mu titul komorního malíře. Steiner přivezl do Jihlavy rozsáhlou sbírku obrazů a knih \n\nV rodinné tradici pokračovaly Steinerovy děti František Jan Nepomuk Steiner a jeho dcera Barbara Krafft (rozená Maria Barbara Steiner). Jeho žákem byl portrétista a malíř oltářních obrazů Alois Geissler, pozdější učitel malíře Františka Preisse.\n\nSteiner v Itálii studoval díla klasicizujícího proudu boloňské akademie, francouzů žijících v Římě, zejména Nicolase Poussina a jeho žáků a díla neoklasicismu. Jeho styl je eklektický, ale svědčí o dobrém obezámení s díly Annibala Carracciho, Domenico Zampieriho a Tiziana a jeho malba je kvalitní.\n\nDalší díla se mají nacházet v Hranicích, Frýdku-Místku, Nové a Staré Říši.\n\n\n"}
{"id": "1023350", "url": "https://cs.wikipedia.org/wiki?curid=1023350", "title": "Federica Mogheriniová", "text": "Federica Mogheriniová\n\nFederica Mogheriniová, nepřechýleně \"Mogherini\", (* 16. června 1973 Řím) je italská levicová politička a politoložka, která v letech 2014–2019 zastávala úřady místopředsedkyně Junckerovy Evropské komise a šéfky evropské diplomacie – z titulu vysoké představitelky Unie pro zahraniční věci a bezpečnostní politiku. V této funkci nahradila Britku Catherine Ashtonovou. K  jejímu jmenování Evropskou radou došlo 30. srpna 2014.\n\nOd února do října 2014 působila na postu italské ministryně zahraničních věcí ve vládě Mattea Renziho jakožto nejmladší osoba v této pozici od konce druhé světové války.\n\nNarodila se roku 1973 v Římě do rodiny režiséra a filmového architekta Flavia Mogheriniho (1922–1994).\n\nVystudovala římskou univerzitu La Sapienza, kde absolvovala politologii. Disertační práce se tematicky zaměřila na politickou filosofii a vztah náboženství a politiky v islámu. Na jejím vzniku pracovala během výměnného studentského programu Erasmus v jihofrancouzském Aix-en-Provence.\n\nJiž během studií se aktivizovala v hnutích proti genderové diskriminaci, atomovým zbraním a jihoafrickému apartheidu. V roce 2014, kdy vystoupala na nejvyšší úroveň diplomacie, byl na internetu sdílen její snímek neznámého data vzniku, kde stojí vedle palestinského předsedy OOP Jásira Arafata.\n\nJejím manželem je Matteo Rebesani, s nímž má dvě dcery Caterinu (nar. 2005) a Martu (nar. 2010).\n\nV roce 1988 se jako mladá představitelka radikálně levicových názorů stala členkou Italské federace mladých komunistů (\"Federazione Giovanile Comunista Italiana\"), mládežnické organizace Italské komunistické strany. V roce 1991 se tato strana transformovala do nového uskupení zvaného Demokratická strana levice (\"Partito Democratico della Sinistra\"). Nástupnickou organizací mladých komunistů se stala Mladá levice (\"Sinistra Giovanile\"), což byla mládežnická organizace napojená na jmenovanou sociálnědemokratickou stranu. Mogheriniová do ní vstoupila. Od roku 2001 působila v celostátní radě strany Levicových demokratů (\"Democratici di Sinistra\"), což je uskupení, které navázalo na předchozí Demokratickou stranu levice. Později zde také zasedala v politické komisi a celostátním výkonném výboru.\n\nV roce 2003 začala v rámci Levicových demokratů působit v zahraniční sekci, kde měla odpovědnost za vztahy s mezinárodními hnutími a politickými stranami. Postupně se vypracovala na koordinátorku zahraničního odboru, aby následně přešla do kanceláře předsedy Piera Fassiniho s gescí zahraničních záležitostí a mezinárodních vztahů. V tomto období se zaměřovala na vývoj situace v Iráku, Afghánistánu a mírový proces na Středním východu. Udržovala vazby se Stranou evropských socialistů, Socialistickou internacionálou a jejich členy, stejně tak i s Demokratickou stranu Spojených států.\n\nPo založení italské Demokratické strany v říjnu 2007 se stala 4. listopadu téhož roku členkou kanceláře předsedy Waltera Veltroniho, s nímž již spolupracovala během jeho římského primátorování.\n\nV roce 2008 byla poprvé zvolena do Poslanecké sněmovny Parlamentu Itálie, ve volebním obvodu Benátsko. Během šestnáctého funkčního období působila jako tajemnice komise pro obranu, členka italské stálé delegace při Parlamentním shromáždění Rady Evropy a členka stálé delegace v Parlamentním shromáždění Západoevropské unie.\n\nNový šéf Demokratické strany Dario Franceschini ji 24. února 2009 jmenoval do svého týmu, v němž zodpovídala za záležitostí týkající se rovných příležitostí. Působila také v roli místopředsedkyně nevládní italsko-americké organizace a nadace Italy-USA Foundation.\n\nV únoru 2013 byla do sněmovny znovuzvolena ve volebním okrsku Emilia-Romagna. Zasedala opět v obranném výboru, nově pak ve výboru pro zahraničí a řadila se mezi členy italské delegace do Parlamentního shromáždění NATO, kterému také v dubnu 2013 předsedala. Od 1. srpna téhož roku se pak stala předsedkyní italských zástupců v tomto shromáždění.\n\nNový stranický předseda Matteo Renzi ji 9. prosince 2013 ustavil do svého týmu, v němž se věnovala záležitostem evropských vztahů. Zařadila se ke členům think tanku German Marshall Fund.\n\nV nově zformované vládě Mattea Renziho byla 22. února 2014 jmenována ministryní zahraničí, jakožto třetí žena, po Susanně Agnelliové a své předchůdkyni Emmě Boninové, a vůbec nejmladší osoba v tomto úřadu od druhé světové války. Prvním jejím krokem jako ministryně bylo, že se společně s italským ministrem obrany sešla s manželkami italských vojáků zadržovaných v Indii – Massimilianem Latorrem a Salvatorem Gironem. Stalo se tak v důsledku incidentu italského tankeru „Enrica Lexie“ u indických břehů roku 2012; tito dva vojáci měli z paluby trajektu zahájit palbu na neznámé blížící se plavidlo a přitom zastřelit dva indické občany.\n\nPod jejím vedením usilovala italská diplomacie o osvobození odsouzené súdánské lékařky Meriam Ishagové a její převoz do Itálie. Vzhledem k dobrým italsko-súdánským bilaterálním vztahům došlo 24. července 2014 k propuštění a transportu této Súdánky na palubě italského vládního letadla.\n\nPoté, co se od listopadu 2014 ujala funkcí v Evropské komisi, ji v italské vládě jako ministr zahraničí nahradil Paolo Gentiloni.\n\nBěhem července 2014, vzhledem k velkému zastoupení italských europoslanců v parlamentní skupině Pokrokové spojenectví socialistů a demokratů po volbách 2014, se uvnitř Evropské rady začalo zmiňovat její jméno v souvislosti s postem šéfky evropské diplomacie – vysoké představitelky Unie pro zahraniční věci a bezpečnostní politiku, respektive místopředsedkyně nově se formující Junckerovy komise.\n\nDeník \"Financial Times\" ve svém vydání z 13. července 2014 zveřejnil zvěsti, že se proti jejímu jmenování postavili někteří východoevropští členové, včetně Lotyšska, Estonska, Litvy a Polska, podle nichž zastávala vůči Rusku v ukrajinské krizi příliš měkký postoj. Italský premiér Renzi ji přesto 2. srpna 2014 oficiálně navrhl designovanému předsedovi Evropské komise Jeanu-Claudu Junckerovi.\n\nNa schůzce socialistických premiérů, uskutečněné krátce před oficiálním summitem Evropské rady 30. srpna 2014, její jmenování potvrdili všichni členové Strany evropských socialistů. Téhož dne pak proběhlo její jmenování na zasedání rady, což na Twitteru oznámil předseda Herman Van Rompuy. V úřadu tak od 1. listopadu 2014 nahradila britskou političku Catherine Ashtonovou.\n\nKritika Mogheriniové vycházela z tvrzení, že je prorusky orientovaná, postavená blízko Kremlu, a týkala se také jejího vlažného přístupu k vojenské přítomnosti Ruska na ukrajinském území během tamního válečného konfliktu. Litevská prezidentka Dalia Grybauskaitė ji veřejně označila za „prokremelskou“. Její první nominaci na pozici šéfky evropské diplomacie zablokovaly východoevropské členské státy Evropské unie. Přesto, některé z jejích domnělých přístupů k Rusku se neodlišují od pozic, které zaujímají Německo či Francie.\n\nVýtky směřovaly také k nedostatku zkušeností pro funkci šéfky evropské diplomacie, když se teprve v únoru 2014 stala ministryní zahraničí.\n\n\n"}
{"id": "1023352", "url": "https://cs.wikipedia.org/wiki?curid=1023352", "title": "Jetro Willems", "text": "Jetro Willems\n\nJetro Willems (* 30. dubna 1994, Rotterdam, Nizozemsko) je nizozemský fotbalový obránce a reprezentant s kořeny z Curaçaa, který v současné době působí v klubu PSV Eindhoven. Účastník Mistrovství Evropy 2012 v Polsku a na Ukrajině.\n\nS profesionálním fotbalem začal v klubu Sparta Rotterdam, odkud v srpnu 2011 přestoupil do PSV Eindhoven. Ve své první sezoně vyhrál s PSV nizozemský fotbalový pohár po finálové výhře 3:0 nad Heracles Almelo.\n\nV roce 2012 vyhrál s PSV Johan Cruijff Schaal (nizozemský fotbalový Superpohár), finále proti Ajaxu Amsterdam skončilo poměrem 4:2. V sezoně 2012/13 se opět probojoval s týmem do finále nizozemského poháru, tentokrát proti AZ Alkmaar, ale PSV podlehl soupeři 1:2 a trofej nezískal.\n\nJetro Willems prošel nizozemskými mládežnickými reprezentacemi U17, U19 a U21.\nS týmem do 17 let vyhrál v roce 2011 Mistrovství Evropy U17 konané v Srbsku, kde Nizozemsko porazilo ve finále Německo 5:2. Ve stejném roce hrál i na Mistrovství světa hráčů do 17 let v Mexiku, kde mladí Nizozemci vyhořeli a obsadili s jedním bodem poslední čtvrté místo v základní skupině A.\n\nV A-týmu Nizozemska (tzv. Oranje) debutoval pod trenérem Bertem van Marwijkem 26. května 2012. Šlo o přípravný zápas s Bulharskem před Eurem 2012, který Nizozemci prohráli 1:2. Willems nastoupil na hřiště v základní sestavě a střídal v 64. minutě.\n\nVan Marwijk jej vzal i na Mistrovství Evropy 2012 v Polsku a na Ukrajině, kde Nizozemsko prohrálo v základní skupině B všechny tři zápasy (v tzv. „skupině smrti“ postupně 0:1 s Dánskem, 1:2 s Německem a 1:2 s Portugalskem) a skončilo na posledním místě. Willems odehrál všechny tři zápasy ve skupině a ve věku 18 let a 71 dní se stal nejmladším hráčem historie Mistrovství Evropy ve fotbale (překonal rekord 18 let a 115 dní Belgičana Enza Scifa z roku 1984).\n\n"}
{"id": "1023361", "url": "https://cs.wikipedia.org/wiki?curid=1023361", "title": "Antheny", "text": "Antheny\n\nAntheny je francouzská obec v departementu Ardensko v regionu Grand Est. V roce 2011 zde žilo 106 obyvatel.\n\nAuge, Auvillers-les-Forges, Bossus-lès-Rumigny, Champlin, Neuville-lez-Beaulieu, Rumigny, Tarzy,\n\n\"Počet obyvatel\" \n\n"}
{"id": "1023371", "url": "https://cs.wikipedia.org/wiki?curid=1023371", "title": "Kyle Ebecilio", "text": "Kyle Ebecilio\n\nKyle Ebecilio (* 17. února 1994, Rotterdam, Nizozemsko) je nizozemský fotbalový záložník, který v současné době působí v klubu FC Twente.\n\nJetro Willems prošel nizozemskými mládežnickými reprezentacemi U16, U17, U19 a U21.\nS týmem do 17 let vyhrál v roce 2011 Mistrovství Evropy U17 konané v Srbsku, kde Nizozemsko porazilo ve finále Německo 5:2. Ebecilio ve finálovém střetnutí jednou skóroval a s celkovými 3 brankami se stal společně se třemi dalšími hráči nejlepším střelcem turnaje. Ve stejném roce hrál i na Mistrovství světa hráčů do 17 let v Mexiku, kde mladí Nizozemci vyhořeli a obsadili s jedním bodem poslední čtvrté místo v základní skupině A.\n\n"}
{"id": "1023377", "url": "https://cs.wikipedia.org/wiki?curid=1023377", "title": "Karim Rekik", "text": "Karim Rekik\n\nKarim Rekik (arabsky كريم رقيق, narozen 2. prosince 1994, Haag, Nizozemsko) je nizozemský fotbalový obránce a mládežnický reprezentant s tuniskými kořeny, který v současné době působí v klubu Olympique Marseille. Hraje na pozici stopera (středního obránce).\n\nOtec je z Tuniska, matka Nizozemka.\nKarim Rekik prošel nizozemskými mládežnickými reprezentacemi U16, U17, U19 a U21.\nS týmem do 17 let vyhrál v roce 2011 Mistrovství Evropy U17 konané v Srbsku, kde Nizozemsko porazilo ve finále Německo 5:2. Ve stejném roce hrál i na Mistrovství světa hráčů do 17 let v Mexiku, kde mladí Nizozemci vyhořeli a obsadili s jedním bodem poslední čtvrté místo v základní skupině A. Na turnaji byl kapitánem týmu.\n\nV A-týmu Nizozemska (tzv. Oranje) debutoval pod trenérem Louisem van Gaalem 5. 3. 2014 na Stade de France proti domácí Francii (porážka 0:2).\n\n"}
{"id": "1023378", "url": "https://cs.wikipedia.org/wiki?curid=1023378", "title": "Davy Pröpper", "text": "Davy Pröpper\n\nDavy Pröpper (* 2. září 1991, Arnhem, Nizozemsko) je nizozemský fotbalový záložník a reprezentant, od léta 2017 hráč klubu Brighton & Hove Albion.\n\nProfesionální fotbalovou kariéru zahájil ve Vitesse, klubu z Arnhemu. V roce 2015 přestoupil do PSV Eindhoven. V letním přestupovém okně roku 2017 přestoupil do anglického klubu Brighton & Hove Albion, nováčka Premier League 2017/18. Cena přestupu se uváděla cca 6 milionů £.\n\nDavy Pröpper byl členem nizozemských mládežnických výběrů od kategorie U17.\n\nV A-mužstvu Nizozemska debutoval pod trenérem Guusem Hiddinkem 5. 6. 2015 v přátelském zápase v Amsterdamu proti reprezentaci USA (porážka 3:4).\n\n"}
{"id": "1023379", "url": "https://cs.wikipedia.org/wiki?curid=1023379", "title": "Tkaničnice atlantská", "text": "Tkaničnice atlantská\n\nTkaničnice atlantská je ostnoploutvá ryba vyskytující se v teplých mořích po celém světě. Má stříbrně zbarvené tělo dlouhé až dva metry, dosahuje váhy kolem pěti kilogramů a může se dožít patnácti let. Typickými znaky jsou velké oči, ostré zuby, hřbetní ploutev táhnoucí se od hlavy až k ocasu a dlouhý, tenký, na konci roztřepený ocas. Je dravá, žije převážně v hloubce a v noci vystupuje k hladině. Pro své kvalitní maso s minimem kostí je předmětem rozsáhlého komerčního lovu. Na Azorských ostrovech je místní specialitou pod jménem \"peixe-espada\" (ryba-meč, podle výrazně protáhlého tvaru).\n\n"}
{"id": "1023380", "url": "https://cs.wikipedia.org/wiki?curid=1023380", "title": "Barbara Krafftová", "text": "Barbara Krafftová\n\nBarbara Krafftová, nepřechýleně Krafft, rozená Maria Barbara Steiner (1. dubna 1764, Jihlava – 28. září 1825, Bamberk) byla rakouská malířka, známá zejména posmrtným portrétem Wolfganga Amadea Mozarta.\n\nNarodila se v Jihlavě, v rodině vídeňského dvorního malíře Johanna Nepomuka Steinera, který zde v té době pracoval. Malovat se naučila u svého otce a roku 1786 ho doprovázela do Vídně, kde pokračovala ve studiu na vídeňské Akademii. Roku 1786, ve věku 22 let, zde poprvé vystavovala a později byla stejně jako její otec zvolena členkou Akademie umění.\n\nRoku 1789 se provdala za vídeňského lékárníka Josefa Kraffta a přestěhovala se s ním do Salzburku (1794). Jejich syn Johann August Krafft, narozen roku 1792, se učil malířství u své matky a později se stal malířem a litografem.\n\nBarbara Krafftová od roku 1794 pracovala a žila v Salzburku a od roku 1798 v Praze. Do roku 1803 strávila také nějaký čas v Jihlavě. V roce 1804 se rozvedla a usadila se v Salzburku, kde žila do roku 1821. Poslední čtyři roky života strávila v Bamberku, kde zemřela ve věku 61 let.\n\nDíky citlivému a klasicistnímu ztvárnění se stala jedním z nejvyhledávanějších portrétních malířů své doby. Proslavil ji její portrét Wolfganga Amadea Mozarta, namalovaný 28 let po smrti skladatele podle pokynů jeho sestry Nanerl, který se stal jeho nejčastěji reprodukovanou podobou. Kromě portrétů byla autorkou žánrových scén a náboženských motivů a malířkou miniatur. Své obrazy signovala \"Barbara Krafft nata Steiner pinx\".\n\nV Praze malovala roku 1801 oltářní obraz pro kostel svatého Gotharda v Bubenči, obrazy pro klášter na Slovanech, a pro královský letohrádek ve Stromovce. Zhotovila zde také portréty místní šlechty a významných měšťanů. Rektor Karlovy univerzity u ní objednal portréty tří profesorů pražské lékařské fakulty: Josefa Mayera (1752-1814), Josefa Rottenbergera (1760-1834) a Ignáce Matušky (1758-1819) a roku 1798 ji pražská univerzita požádala o zhotovení tří reprezentačních císařských portrétů pro výzdobu Velké auly.\n\nJeště v posledních čtyřech letech života za pobytu v Bambergu zhotovila 145 portrétů.\n\nObraz objednal roku 1819 Joseph Sonnleithner, který vytvářel sbírku portrétů známých skladatelů. Požádal dosud žijící sestru Mozarta Marii Annu (Nanerl), zda by ukázala portréty Mozarta z rodinného archivu Barbaře Krafftové. Ta měla k dispozici podoby šestnáctiletého Mozarta z roku 1773 (Knoller), rodinný portrét z doby, kdy mu bylo 22 let (Johann Nepomuk della Croce) a malou podobenku ve věku 26 let (Joseph Lange, nezvěstné). B. Krafftová vycházela z rodinného portrétu a poslední známé podoby Mozarta (Lange).\n\n\n\"Heslo bylo přeloženo z anglické a německé Wikipedie za použití textu z Wikimedia Commons a externích odkazů.\"\n\n"}
{"id": "1023381", "url": "https://cs.wikipedia.org/wiki?curid=1023381", "title": "13 (album, Die Ärzte)", "text": "13 (album, Die Ärzte)\n\n13 je osmé studiové album německé punkrockové kapely Die Ärzte. Bylo vydáno 25. května 1998.\n\n\n"}
{"id": "1023384", "url": "https://cs.wikipedia.org/wiki?curid=1023384", "title": "Jean-Paul Boëtius", "text": "Jean-Paul Boëtius\n\nJean-Paul Boëtius (* 22. března 1994, Rotterdam, Nizozemsko) je nizozemský fotbalový záložník a reprezentant, který v současnosti působí v klubu FC Basilej. Hraje většinou na křídle.\n\nJeho bratrancem je fotbalista Urby Emanuelson.\n\nProfesionální fotbalovou kariéru zahájil ve Feyenoordu v roce 2012 pod trenérem Ronaldem Koemanem. V roce 2015 přestoupil do švýcarského popředního klubu FC Basilej.\n\nBoëtius byl členem nizozemských mládežnických výběrů od kategorie U17.\nV A-týmu Nizozemska (tzv. Oranje) debutoval pod trenérem Louisem van Gaalem 5. 3. 2014 na Stade de France proti domácí Francii (porážka 0:2).\n\n"}
{"id": "1023387", "url": "https://cs.wikipedia.org/wiki?curid=1023387", "title": "Auch (album)", "text": "Auch (album)\n\nauch je dvanácté atudiové album německé rockové kapely Die Ärzte. Bylo vydáno 13. dubna 2012.\n\n\n"}
{"id": "1023389", "url": "https://cs.wikipedia.org/wiki?curid=1023389", "title": "Davy Klaassen", "text": "Davy Klaassen\n\nDavy Klaassen (* 21. února 1993, Hilversum, Nizozemsko) je nizozemský fotbalový záložník a reprezentant, od července 2018 hráč klubu Werderu Brémy. V roce 2014 získal \"Cenu Johana Cruijffa\" (Johan Cruijff Prijs), která se v Nizozemsku každoročně uděluje nejlepším mladým hráčům do 21 let. Poté získal ocenění nizozemský fotbalista roku 2016.\n\nProfesionální fotbalovou kariéru zahájil v Ajaxu, klubu, ve kterém prošel proslulou mládežnickou akademií.\nS Ajaxem vyhrál třikrát po sobě ligovou soutěž Eredivisie (2011/12, 2012/13, 2013/14).\n\nV červenci 2017 přestoupil do klubu anglické Premier League, Evertonu.\nPo jedné sezóně zamířil do německého klubu Werder Brémy, protože se v Evertonu neprosadil.\n\nDavy Klaassen byl členem nizozemských mládežnických výběrů od kategorie U16.\n\nV A-mužstvu Nizozemska debutoval pod trenérem Louisem van Gaalem 5. března 2014 v přátelském zápase proti Francii na Stade de France. Nastoupil na hřiště v 72. minutě, Nizozemci prohráli 0:2.\n\n"}
{"id": "1023390", "url": "https://cs.wikipedia.org/wiki?curid=1023390", "title": "Runter mit den Spendierhosen, Unsichtbarer!", "text": "Runter mit den Spendierhosen, Unsichtbarer!\n\nRunter mit den Spendierhosen, Unsichtbarer! je deváté studiové album německé punkrockové kapely Die Ärzte. Bylo vydáno 23. října 2000.\n\n\n"}
{"id": "1023392", "url": "https://cs.wikipedia.org/wiki?curid=1023392", "title": "Planet Punk", "text": "Planet Punk\n\nPlanet Punk je šesté studiové album německé punkrockové kapely Die Ärzte. Bylo vydáno 18. září 1995.\n\n\n"}
{"id": "1023393", "url": "https://cs.wikipedia.org/wiki?curid=1023393", "title": "Yassin Ayoub", "text": "Yassin Ayoub\n\nYassin Ayoub (* 6. března 1994, Al Hoceima, Maroko) je nizozemský fotbalový záložník marockého původu, který v současné době působí v klubu Feyenoord Rotterdam.\n\nYassin Ayoub prošel nizozemskými mládežnickými reprezentacemi U17, U18, U19 a U21.\nS týmem do 17 let vyhrál v roce 2011 Mistrovství Evropy U17 konané v Srbsku, kde Nizozemsko porazilo ve finále Německo 5:2. Ve stejném roce hrál i na Mistrovství světa hráčů do 17 let v Mexiku, kde mladí Nizozemci vyhořeli a obsadili s jedním bodem poslední čtvrté místo v základní skupině A.\nZúčastnil se Mistrovství Evropy hráčů do 19 let 2013 v Litvě, kde mladí Nizozemci skončili na nepostupové třetí příčce základní skupiny A.\n\n"}
{"id": "1023394", "url": "https://cs.wikipedia.org/wiki?curid=1023394", "title": "Rafael Silva", "text": "Rafael Silva\n\nRafael Carlos da Silva (* 11. května 1987 Aquidauana, Brazílie) je brazilský zápasník–judista, bronzový olympijský medailista z roku 2012 a 2016.\n\nVyrůstal v Rolândii. S judem začal v 15 letech v nedalekém Cambé v klubu Harmonia Tênis Clube pod vedením Marcose Kazuyoshi Omoriho. V roce 2005 byl vybrán do programu \"Projeto Futuro\" zameřeném na výchovu talentovaných judistů v São Paulu. Jeho osobním trenérem se stal Hatiro Ogawa. Od roku 2008 se vrcholově připravuje v klubu Esporte Clube Pinheiros.\n\nV brazilské seniorské reprezentaci se objevuje od roku 2009. V roce 2011 pronikl mezi absolutní světovou špičku v těžké váze a na olympijské hry v Londýně v roce 2012 patřil k adeptům na jednu z medailí. Po dvou krásných ipponech (pravé o-soto-gari a soto-makikomi) v prvním a druhém kole narazil ve čtvrtfinále na Rusa Alexandra Michajlina. V první polovině zápasu měl nad svým soupeřem převahu, kterou však přetavil v pouhé šido a to Michajlinovi stačilo aby s přibývajícím časem převzal otěže zápasu díky lepší fyzické kondici. Při hantei rozhodčí upřednostnili praporky jeho soupeře. V opravách se mu dařilo, v boji o třetí místo porazil na dvě šida (tehdy juko) Jihokorejce Kim Song-Mina a vybojoval bronzovou olympijskou medaili.\n\nV roce 2015 během přípravy na Panamerické hry utrpěl vážné zranění pravého ramene a přišel o zbytek sezony. V olympijské roce 2016 byl připraven startovat jako domácí reprezentant na olympijských hrách v Riu. Podobně jako v Londýně vyhrál dva první zápasy na ippon svojí osobní technikou (pravé o-soto-gari (makikomi)). Ve čtvrtfinále mu cestu do finále zkřížil Francouz Teddy Riner, na kterého jako již po několikáte ve své kariéře recept nenašel a prohrál na wazari. V opravách se mu dařilo, v boji o třetí místo porazil Uzbeka Abdullu Tangrieva a obhájil bronzovou olympijskou medaili.\n\nRafael Silva je pravoruký judista, osobní technika o-soto-gari.\n\n\n\n\n"}
{"id": "1023399", "url": "https://cs.wikipedia.org/wiki?curid=1023399", "title": "Moravanská venuše", "text": "Moravanská venuše\n\nMoravanská venuše je pravěká, 7,5 cm velká Venuše vyřezaná z klu mamuta v období gravettienské kultury okolo r. 22 800 př. Kr. Vyoral ji rolník Štefan Hulman-Petrech v době první republiky na tábořišti lovců mamutů v Moravanech nad Váhom, poblíž slovenských Piešťan.\n\nSošku získal německý archeolog Lothar Zotz, který pak za války zkoumal naleziště. V šedesátých letech díky odlitku venuše v Musée de l'Homme inicioval Emanuel Vlček nalezení a návrat originální sošky z Německa na Slovensko. Dnes ji uchovává Ponitranské muzeum v Nitře.\n\n"}
{"id": "1023405", "url": "https://cs.wikipedia.org/wiki?curid=1023405", "title": "Franz Wagner", "text": "Franz Wagner\n\nJméno Franz Wagner se může vztahovat k následujícím osobnostem:\n\n"}
{"id": "1023406", "url": "https://cs.wikipedia.org/wiki?curid=1023406", "title": "Kari Eloranta", "text": "Kari Eloranta\n\nKari Eloranta (* 29. února 1956, Lahti) je bývalý finský hokejový obránce. Finsko reprezentoval 3× na Zimních olympijských hrách (1980, 1988 a 1992 a 4× na Mistrovství světa (1979, 1981, 1986 a 1989). Je držitelem stříbrné olympijské medaile ze Zimních olympijský her 1988 v Calgary.\n\nV NHL odehrál za týmy Calgary Flames a St. Louis Blues celkem 267 zápasů v základní části, ve kterých vstřelil 13 gólů a zaznamenal 103 asistencí. V play-off odehrál 26 zápasů, ve kterých vstřelil 1 gól a zaznamenal 7 asistencí.\n\nPo skončení aktivní činnosti působí jako hokejový trenér.\n\n"}
{"id": "1023407", "url": "https://cs.wikipedia.org/wiki?curid=1023407", "title": "Venuše z Lespugue", "text": "Venuše z Lespugue\n\nVenuše z Lespugue je pravěká, 15 cm vysoká venuše vyřezaná z mamutího klu v období gravettienu před přibližně 25 000 lety. Je výrazně stylizovaná a odpovídá kánonu popsaného A. Leroi-Gourhanem: prsy, břicho a boky jsou vepsány do kruhu a zbytek těla (hlava, nohy) tvoří okolo kosočtverec. \n\nVenuši nalezl 9. srpna 1922 René de Saint-Périer v jeskyni \"Grotte des Rideaux\" v kaňonu řeky Save v Lespugue v departmentu Haute-Garonne v jihozápadní Francii. Během výkopu byla nedopatřením poškozena. Dnes je součástí sbírek pařížského Musée de l'Homme.\n"}
{"id": "1023408", "url": "https://cs.wikipedia.org/wiki?curid=1023408", "title": "Eloranta", "text": "Eloranta\n\nExistuje více nositelů příjmení Eloranta:\n\n"}
{"id": "1023409", "url": "https://cs.wikipedia.org/wiki?curid=1023409", "title": "Patrioti České republiky", "text": "Patrioti České republiky\n\nPatrioti České republiky (zkatka Patrioti ČR, neoficiálně \"Patrioti\") je česká neparlamentní konzervativní euroskeptická politická strana.\n\nStranu založil 10. února 2014 Jiří Vítek pod názvem Volba pro Prahu (VPP). Strana vznikla z členské základny občanského sdružení \"Volba pro Prahu 8\" působícího v Praze od roku 2004. V červenci 2014 si strana změnila název na Patrioti – Volba pro Prahu a jejím předsedou se stal Jiří Vítek, bývalý profesionální hasič a držitel Zlatého záchranářského kříže za záchranu lidského života, který byl několikrát mimořádně povýšen za svoji službu a 1. místopředsedou se stal Petr Duchek, zastupitel Prahy 21, bývalý radní městské části. V prosinci 2014 se strana přejmenovala na Patrioti České republiky a jejím jihomoravským předsedou a místopředsedou strany se stal Leoš Prokeš, někdejší kandidát Úsvitu přímé demokracie na primátora města Brna. V srpnu 2015 se strana téměř dohodla s Občanskou konzervativní stranou na sloučení, ke kterému však nakonec nedošlo a většinové vedení Občanské konzervativní strany strany raději využilo nabídky Víta Bárty ke spolupráci se stranou Úsvit NK,\n\nPatrioti ČR patří mezi konzervativní strany, nevystupují však nijak proti homosexualitě, rasové rozdílnosti a tím se od mnohých ostatních konzervativních stran liší. Předseda Vítek veřejně deklaroval, že v současné době tolik viditelná proti židovská a proti homosexuální témata strana nikdy nebude používat a tato témata nejsou slučitelná s programem a etikou strany, přestože sám vnímá klasickou rodinu jako tu nejdůležitější instituci ve společnosti. Předseda strany Vítek byl v květnu 2016 obviněn z pomluvy za svůj blog na iDnes.cz, kde kritizoval práci policie ČR. Obvinění předsedy Vítka bylo zastaveno v říjnu 2016 ze strany Policie ČR na základě zprávy státního zástupce o nesmyslnosti obvinění. Vítek se několikrát sešel s Heinzem-Christianem Strachem, ke vstupu do společné organizace MENF však nedošlo, protože strana Patrioti ČR nemá poslance, což je jednou z podmínek vstupu do této organizace. Koncem roku 2016 strana Patrioti úzce spolupracuje se stranou Alternativa pro Česko 2017, které však vzhledem k nesrovnalosti s výroční zprávou byla v dubnu 2017 pozastavena činnost, tím oficiální spolupráce byla ukončena. Na Slovensku strana Patrioti spolupracuje a sympatizuje se stranou SME rodina předsedy Borise Kollara. Jiří Vítek jako první rozvířil v České republice diskuzi ohledně těžby lithia, již v roce 2016 publikoval články o netransparentnosti prodeje lithia. Jeho video \"ukradené lithium\" se během krátké doby v červnu 2017 stalo jedním z nejsledovanějších politických videí na stránkách Facebook. Následně se lithium stalo tématem, které v současné době komentují téměř všechny politické strany v ČR. Na politické scéně je strana Patrioti, také kritizována ze strany tzv. vlasteneckých uskupení a části extrémní pravice, že na kandidátce do komunálních voleb v roce 2018 nominovala primáře Duchcovské nemocnice chirurga MUDr. Abdula Khaloufa, občana ČR se syrským původem, který přišel do ČSSR před rokem 1989. Strana Patrioti ČR je kritizována paradoxně, že do senátního obvodu Svitavy postavila překvapivě zakladatele SPD Jaroslava Nováka., \"Nehodnotím kdo je v jaké straně, ale co dělá pro své okolí, pan Novák je pro nás především patriot, který se dlouhodobě bojuje o záchranu a pietní vzpomínku na koncentrační tábor v Brněnci na Svitavsku,\" uvedl Vítek v reakci na kritiku na svém profilu na sociální síti. Vítek ve svém videu z červenece 2018 na sociálních sítích informuje, že strana Patrioti ČR, že v prosinci 2018 připravuje konferenci \"Neutralita-utopie nebo budoucnost?\", čímž jako první strana po roce 1992 otevřela diskuzi o neutralitě jako možném směřování politiky ČR\n\nV komunálních volbách v roce 2010 kandidovalo sdružení Volba pro prahu 8 do zastupitelstva městské části Prahy 8, kde získalo dva zastupitelské posty a v roce 2013 také pozici radního pro bezpečnost v koalici s ODS a TOP 09.\n\nDo komunálních voleb v roce 2014 strana kandidovala v Praze 8 samostatně, v Praze 5 v koalici s Demokraty Jana Kasla, lídrem byla radní Marie Ulrichová-Hakenová. V Praze 21 pod názvem \"Hnutí SÚL a Patrioti – VPP\" získala jeden zastupitelský mandát, lídrem byl 1. místopředseda strany Petr Duchek a v Praze 11 jako \"Naše Praha 11\". Do komunálních voleb na pražský magistrát strana kandidovala spolu s \"Iniciativou za MHD zdarma\", kterou vede Kryštof Rímský. Do Senátních voleb vyslala strana jediného kandidáta, a to bývalého ředitele školy Mgr. Miroslava Korandu v obvodě č. 22 – Praha 10.\n\nV parlamentních volbách 2017 se strana rozhodla nekandidovat z důvodu rozštěpení konzervativních sil v ČR a navázala neformální spolupráci s politickou stranou Realisté Petra Robejška.\n\nV komunálních volbách 2018 kandiduje ve sdružení s nestraníky ve 20 obcích a městech v ČR. Straně Patrioti ČR se podařilo získat 35 zastupitelů Hořín 40,23% 4 zastupitelé,  Jáchymov 26,99% 4 zastupitelé, Ostravice 28,05%  5 zastupitelů, Rumburk 7,29%  3 zastupitelé, Benešov nad Ploučnicí  25.59%  4 zastupitelé, Dolní Lánov 20,71%  2 zastupitelé,  Králíky 5,49%  1 zastupitel,  Praha 8  5,60%  3 zastupitelé, Praha 21  7,1% 1 zastupitel,   Jindřichův Hradec  7,79%, 2 zastupitelé , Pasohlávky 17,47% 3 zastupitelé,  Vítkovice  13,56  3 zastupitelé.\n\nPatrioti získávají několik starostů a místostarostů. Předseda strany Jiří Vítek je zvolen v městské části Praha 8 místostarostou.\n"}
{"id": "1023414", "url": "https://cs.wikipedia.org/wiki?curid=1023414", "title": "Slečna", "text": "Slečna\n\nSlečna (zkracováno sl., s., \"Miss\", \"mademoiselle\", \"Fräulein\") dříve formální oslovení příslušící svobodné (neprovdané) ženě, dnes spíše používané jako neformální označení pro dívku či mladou ženu. V písemném styku bez znalosti stavu adresátky je slečna vytlačována ve prospěch neutrálního titulu \"paní\". K tomu přispívá i rozšiřující se stav řady žen ve stálém, ale neoficiálním partnerském a rodinném svazku, formálně \"slečny\", ve skutečnosti \"paní\".\n\nSlovo v češtině nejspíše vzniklo zkomolením slova \"šlechtična\". První doklady pochází ze 17. století (zde s významem \"šlechtična\"), ve významu neprovdané vznešené ženy od první poloviny 18. století.\n\n"}
{"id": "1023415", "url": "https://cs.wikipedia.org/wiki?curid=1023415", "title": "Římskokatolická farnost Veleliby", "text": "Římskokatolická farnost Veleliby\n\nŘímskokatolická farnost Veleliby je zaniklé územní společenství římských katolíků ve Velelibech a okolí. Organizačně spadalo do nymburského vikariátu, který byl jedním z vikariátů litoměřické diecéze. Nymburský vikariát zanikl v rámci změn hranic diecézí ke 31. květnu 1993 a farnost byla začleněna do pražské arcidiecéze do staroboleslavského vikariátu.\n\nVe farnosti se nacházely také další drobné sakrální stavby a pamětihodnosti.\n\nJedná se o starobylou farnost. Kanonicky byla znovuobnovena roku 1865. Velelibská farnost zanikla od 1. ledna 2006, kdy se stala součástí farnosti Nymburk.\n\n\n"}
{"id": "1023417", "url": "https://cs.wikipedia.org/wiki?curid=1023417", "title": "Today", "text": "Today\n\nToday \"(Dnes)\" je skladba německé hudební skupiny Scooter. Jako singl vyšla 26. září 2014 (53. singl kapely). Je druhým singlem z alba The Fifth Chapter. Singl vznikl ve spolupráci s australskou zpěvačkou Vassy. Rádiová verze skladby byla zveřejněna už 5. září 2014, celý singl vyšel o tři týdny později.\n\nNa přední obálce singlu se nachází stejná fotka jako na obálce studiového alba The Fifth Chapter. Je taktéž černobílá, jen pozadí je tyrkysové.\n\nVe videoklipu vidíme kromě kapely i zpěvačku Vassy. Je v něm vylíčen neobvyklý příběh narážející na ženskou emancipaci.\n\n\n"}
{"id": "1023427", "url": "https://cs.wikipedia.org/wiki?curid=1023427", "title": "Dejan Bodiroga", "text": "Dejan Bodiroga\n\nDejan Bodiroga (cyrilicí Дејан Бодирога, * 2. března 1973, Zrenjanin) je bývalý srbský basketbalista.\n\nMěří 205 cm, hrál na pozici křídla nebo pivota. Stal se italským mistrem s týmem Olimpia Miláno, vyhrál Euroligu v letech 2000 a 2002 za Panathinaikos BC a v roce 2003 za FC Barcelona Regal. S jugoslávskou reprezentací se stal třikrát mistrem Evropy a dvakrát mistrem světa, byl vyhlášen nejužitečnějším hráčem MS 1998. V roce 2002 vyhrál hlasování sportovních novinářů o nejlepšího basketbalistu Evropy, byl zvolen nejlepším sportovcem Jugoslávie za roky 1998 a 2002. V roce 2008 byl zařazen mezi padesát největších osobností v historii Euroligy.\n\n"}
{"id": "1023428", "url": "https://cs.wikipedia.org/wiki?curid=1023428", "title": "Ambrozie peřenolistá", "text": "Ambrozie peřenolistá\n\nAmbrozie peřenolistá (\"Ambrosia artemisiifolia\") je statná, expanzivní, plevelná rostlina šedozelené barvy, jednoletý druh z rodu ambrozie. Rostlina je jednodomá a má samčí a samičí květy seskupené do jednopohlavných úborů.\n\nDruh je původní v Severní Americe, odkud se druhotně rozšířil nejen do celé Ameriky, ale na sklonku 19. století i do Evropy. Postupně pronikl i do severní Afriky, a místy do Asie, Austrálie a Oceánie včetně Nového Zélandu.\n\nV české přírodě byla ambrozie peřenolistá poprvé zaznamenána již v roce 1883 a v současnosti se v Česku vyskytuje místy hojně. Je považována za invazní neofyt, který byl do ČR neúmyslně zavlečen ze Severní Ameriky.\n\nV České republice roste hlavně v klimaticky teplejších oblastech, zejména v Polabí, méně často na jižní Moravě a Ostravsku. Na území státu se dostala hlavně s dovozem americké sóji a osiva jetelovin, kanadského obilí i železné rudy. Její dlouhodobě životné nažky do ČR putují hlavně vodní cestou po Labi a po železnici. Nejčastěji vyrůstá na plně osvětlených místech na ruderálních stanovištích, kolem lidských sídel, podél železničních tratí a silnic, na okrajích polí nebo i přímo na orné půdě. Pro velký vzrůst, bohatý květ i tvorbu semen potřebuje výživnou půdu.\n\nJednoletá jednodomá rostlina s lodyhou vysokou až 150 cm, ojediněle vyrůstá i do výše 200 cm. Tupě čtyřhranná, přímá, vespod dřevnatějící lodyha bývá nahoře bohatě větvená a je obvykle porostlá přilehlými chlupy. Vyrůstá z kůlovitého rozvětveného kořene, který proniká do hloubky i 4 m. Až 15 cm dlouhé listy, rostoucí vespod lodyhy vstřícně a výše střídavě, mají krátké řapíky a jsou v obrysu vejčité. Chlupaté čepele jsou jednoduše až trojnásobně peřenosečné a jejich úkrojky mohou být obvejčitě kopinaté nebo podlouhlé, po obvodu bývají celokrajné, zubaté či laločnaté; z lícní strany jsou tmavě zelené a z rubové našedlé.\n\nKvětní úbory jsou jednopohlavné, samčí vyrůstají ve vrcholových hroznovitých bezlistenných květenstvích a samičí v úžlabních svazečcích nebo jednotlivě. Nicí zelenožluté stopkaté samčí úbory bývají 4 až 5 mm široké a v počtu 10 až 100 úborů vyrůstají na vřetenu hustého hroznu, vysokého až 20 cm. Úbor obsahuje 5 až 15 světle žlutých, 2 mm dlouhých trubkovitých kvítků s pětilaločnou korunou a s pěti tyčinkami s prašníky. Nenápadné samičí květy s redukovaným okvětím vyrůstají nejčastěji jednotlivě v úžlabí listu nebo pod samčím květenstvím. Květy jsou větrosnubné, rostliny kvetou od srpna do října.\n\nPlodem je semeno obalené tvrdými, miskovitě srostlými listeny zákrovu. Vytváří vzhledově velmi variabilní nažku, která může mít barvu od světle po tmavě hnědou nebo i černou s bílými tečkami. Nažka je obvejčitého tvaru a na vrcholu má kuželovitý zobáček, pod níž je několik ostnitých výrůstků. Bývá 1,5 až 4 mm dlouhá, 0,75 až 2 mm široká a poměrně lehká, HTS je udávána od 1,5 do 2 gramů. Ploidie druhu je 2n = 36.\n\nAmbrozie peřenolistá se rozmnožuje výhradně semeny, která dozrávají většinou až koncem zář; na jedné rostlině jich uzraje 500 až 3000. Vlastní holé semeno se v přírodě běžně nevyskytuje, je vždy obaleno ztvrdlým zákrovem, pod semenem je zde myšlena nažka.\n\nNažky opadají z rostliny obvykle až během zimy a musí projít obdobím dormance. Klíčí v polovině dubna při teplotě 6 až 8 °C z hloubky nejvýše 8 cm. Nažky, které nemají chmýr, jsou šířeny větrem, vodou nebo přichycením na srst zvířat, na velké vzdálenosti jsou však rozšiřovány hlavně lidským zapříčiněním při přepravě zboží. V půdě si podržují extrémní klíčivost, je uváděno 25 až 40 roků.\n\nVe své severoamerické domovině je ambrozie peřenolistá místně používána jako léčivka: využívá se olej ze semen. Pro pasoucí se dobytek a koně je čerstvá rostlina pochoutkou. V Americe má několik přirozených hmyzích škůdců, požírajících listy nebo semena, a je napadána i houbami, které se v Evropě nevyskytují.\n\nPatří mezi rostliny s bohatou produkcí pylu. Obsahuje proteiny, které jsou nebezpečnými alergeny s nepříjemnými dopady na zdravotní stav lidí. Tím, že kvete až od srpna do října, šíří svůj pyl v období, kdy většina stromů i travin již odkvetla a u mnoha lidí tak prodlužuje období alergické rýmy. Odhaduje se, že v Německu po rozšíření ambrozie peřenolisté stouply náklady na léčbu senné rýmy přibližně o 3 miliardy eur ročně.\n\nV Severní Americe i dalších zemích, kde zdomácněla, se jedná o závažný plevel. Je to konkurenčně silná rostlina, která kulturním plodinám odčerpává velké množství vody i živin a silně je zastiňuje. Nejvíce škodí v širokořádkových plodinách, např. slunečnici, kukuřicei nebo kořenové zelenině. Českou republiku zatím tento plevel příliš nepostihuje, jen ojediněle se vyskytuje na polích v kukuřičné nebo řepařské oblasti.\n\nNa zemědělské půdě lze její výskyt potlačit pravidelným zpracováním půdy a střídáním plodin, na nezemědělské půdě aplikací herbicidů. Pokud se rostliny pokosí v době, kdy kvetou, velmi rychle regenerují. V USA však existují klony s velkou rezistencí vůči běžným herbicidům. Hledá se způsob, jak její výskyt omezit použitím fytofágního hmyzu, konají se pokusy využít můru světlopásku \"Tarachidia candefacta\" nebo brouka mandelinku \"Zygogramma saturalis\".\n\nAmbrozie peřenolistá je zařazena mezi 100 nejnebezpečnějších invazivních druhů bioty, které se v Evropě vyskytují.\n\nAmbrosia artemisiifolia je vzhledově dosti proměnlivá a někdy jsou uváděny tři její variety:\n\n"}
{"id": "1023431", "url": "https://cs.wikipedia.org/wiki?curid=1023431", "title": "Cemetary", "text": "Cemetary\n\nCemetary (v českém překladu \"hřbitov\") byla švédská metalová kapela. Byla založena roku 1989 Mathiasem Lodmalmem ve městě Borås. Na debutním dlouhohrajícím albu \"An Evil Shade of Grey\" (1992) hrála převážně death metal, jenž se v té době nacházel na vrcholu popularity. Poté se skupina orientuje více na doom metal a nakonec její tvorba vykrystalizuje do gothic metalu.\n\nPrvní album \"An Evil Shade of Grey\" bylo stvořeno v sestavě Mathias Lodmalm, Juha Sievers, Zrinko Culjak a Christian Saarinen. Sestava se poté obměnila. Kapela byla na evropském koncertním turné společně s Atheist a Benediction (hráli mj. i v Brně). Po vydání alba \"Last Confessions\" v roce 1997 Lodmalm ukončuje kvůli personálním záležitostem a problémy s vydavatelstvím činnost kapely a společně s Johnnym Hagelem (bývalý člen švédské kapely Tiamat) zakládá skupinu Sundown. Pod její hlavičkou vyšla dvě alba \"Design 19\" (1997) a \"Glimmer\" (1999), poté Lodmalm s Hermanem Engströmem vzkřísili Cemetary, zpočátku pod novým názvem Cemetary 1213.\n\nPod názvem Cemetary 1213 vyšlo pouze jediné album \"The Beast Divine\" v roce 2000. V květnu 2005 vychází poslední LP \"Phantasma\", poté Lodmalm ohlašuje odchod ze scény.\n\nKapela užívala tři verze loga, nejstarší bylo ve stylu klasických deathmetalových kapel, obsahovalo pěticípou hvězdu s lidskou lebkou. Po změně hudebního stylu kapela používala jednoduchý snadno čitelný nápis CEMETARY. Třetí variantou je CEMETARY 1213, prakticky totožné s druhou verzí.\n\nNa obalech alb \"Sundown\", \"Last Confessions\" a \"The Beast Divine\" se objevuje motiv opeřené kostry ptáka.\n\n\n\n\n\n\n"}
{"id": "1023432", "url": "https://cs.wikipedia.org/wiki?curid=1023432", "title": "Oleksandrivka (Oleksandrivský rajón Doněcké oblasti)", "text": "Oleksandrivka (Oleksandrivský rajón Doněcké oblasti)\n\nOleksandrivka (ukrajinsky '; rusky ' – \"Alexandrovka\") je sídlo městského typu v Doněcké oblasti na Ukrajině. Leží v Oleksandrivském rajónu na severozápadě oblasti a v roce 2013 v ní žilo bezmála čtyři tisíce obyvatel.\n\nOleksandrivka leží na horním toku Samary (levého přítoku Dněpru) na severozápadě Doněcké oblasti ve vzdálenosti zhruba 130 kilometrů od Doněcku, správního střediska oblasti.\n\nOleksandrivka byla založena v roce 1762 a v březnu 1923 se stala střediskem rajónu. Za druhé světové války byla Oleksandrivka od 18. října 1941 obsazena německou armádou a dobyta zpět Rudou armádou byla 12. září 1943.\n\nOd 26. května 1965 je Oleksandrivka sídlem městského typu.\n"}
{"id": "1023436", "url": "https://cs.wikipedia.org/wiki?curid=1023436", "title": "Asistenční pes", "text": "Asistenční pes\n\nAsistenční pes je pes vyškolený na pomoc, či asistenci osobě se zdravotním postižením. Asistenční psi bývají vyškoleni buď ve specializovaných organizacích, nebo mohou být vyškoleni jejich majitelem (někdy s pomocí profesionálního cvičitele).\n\nJako první se začali cvičit psi pro zrakově postižené. Výcvik psů pro vozíčkáře začal v 70. letech v USA a odtud se postupně dostávají informace do celého světa. \nV České republice je několik neziskových organizací (občanských sdružení či obecně prospěšných společností), které se výcviku a předávání asistenčních psů klientům věnují. Asistenční pes není v ČR uznán jako kompenzační pomůcka pro postižené a není tedy hrazen státem. Toto postavení má v českých zákonech pouze pes vodicí. Organizace zabývající se výcvikem asistenčních a dalších psů pro postižené klienty tedy náklady na pořízení, přípravu, výcvik psa a následné služby klientům hradí ze sponzorských darů, dotací a příspěvků dobrovolníků.\n\n\n\n\n\n\n\n\nKaždý pes je cvičen individuálně pro konkrétního klienta. Všichni psi musejí ovládat povely základní poslušnosti (sedni, lehni, vstaň, zůstaň, přivolání, aport). K těmto povelům se přidávají specifické úkony dle potřeb postiženého. Celkový počet povelů, které pes ovládá, je kolem 50, na příklad: \n\nPečlivě vybrané štěně přibližně ve věku 8 týdnů opouští matku a vydává se do tzv. \"pečovatelské rodiny\". Zde o štěně 24 hodin denně pečuje dobrovolník, který jej hravou formou učí socializaci, hygienickým návykům i základním povelům poslušnosti. Až nastane doba vhodná k začátku výcviku (většinou v jednom roce věku, kdy je již ukončen fyzický růst i psychický vývoj psa), vrací se pes k mateřské organizaci a nastává pro něj školní období. Pes projde sérií zdravotních testů, aby se vyloučila onemocnění neslučitelná s \"profesí\" asistenčního psa. Výcvik konkrétních povelů u zkušených cvičitelů je zakončen zkouškou pod dohledem státních orgánů. Pes se za pomoci cvičitelů seznamuje s novým pánem, jeho potřebami a prostředím a po vzájemném secvičení odchází ke klientovi domů.\n\n"}
{"id": "1023437", "url": "https://cs.wikipedia.org/wiki?curid=1023437", "title": "Kalinov (okres Medzilaborce)", "text": "Kalinov (okres Medzilaborce)\n\nKalinov je obec nacházející se na Slovensku v okrese Medzilaborce v Prešovském kraji.\n\nLaborecká vrchovina – Nízké Beskydy – Východní Karpaty\n\nNadmořská výška: 453 m n. m. – střed obce, 400–845 m n. m. na katastru. Obec leží v údolí Hlbokého potoka při státní hranici s Polskem, 7 km severovýchodně od Medzilaborec.\n\nSousedí s katastry obcí Medzilaborce a Habura a Polskem. Výrazně členitý povrch tvoří třetihorní flyš. Převládá souvislý les – buk, bříza.\n\nV písemnostech je obec poprvé vzpomínána v roce 1595. Vlastníky byli humenští magnáti Drugetové, kteří v tomto kraji vládli od roku 1321 do 1684. Patřily jim rozsáhlé Zemplínske majetky. V 17. století obec patřila rodu Csáků a později rodu Szirmay. Ve středověkých listinách se obec objevuje pod názvem \"Kalenó\". Pravděpodobně název obce (a nasvědčují tomu lidové pověsti) pochází od kaliny (keř s červenými plody, lat. \"Viburnum\").\n\nV katastru obce byl objeven vzácný poklad z doby římské. Zachovalo se z něj 21 mincí. Poklad tvořily denáry římských císařů (21 mincí o celkové váze 1,5–2 kg), který se na území Slovenska dostal kolem roku 200 př. n. l. Tento nález potvrzuje existenci cesty z Potisí k Baltu.\n\nV soupisu památek Slovenska je řeckokatolický chrám Zesnutí Přesvaté Bohorodičky z 18. století. V obci se nachází množství památníků z 2. světové války.\n\n"}
{"id": "1023438", "url": "https://cs.wikipedia.org/wiki?curid=1023438", "title": "Bischofsmütze", "text": "Bischofsmütze\n\nBischofsmütze (2458 m) je nejvyšší hora hřebene Gosaukamm, který samostatně vybíhá z masivu Dachstein. Vypíná se ve spolkové zemi Salcbursko nad městem Filzmoos. Nejlépe je dostupná od horské chaty Hofpürglhütte.\n\nDvouvrcholová osamělá hora Bischofsmütze (Biskupská čapka nebo Mitra) byla ve starších publikacích označována jako Čertovy rohy.\n\nHora je pro horolezce velice atraktivní. Je dostupná pouze horolezeckou technikou. Prvovýstup vykonali Johann Anhäusler a Johann Steiner 28. června 1879 cestou Mützenschlucht (Jižní strž) obtížnosti 3 UIAA.\n\nVrcholové partie nejsou stabilní. V roce 1999 a 2001 byla pozorována velká řícení skal, která následovala po masivním řícení 22. září 1993, kdy se samovolně zřítil dvě stě metrů vysoký skalní pilíř. Dříve vedlo na Bischofsmütze přibližně třicet horolezeckých cest, zřícené stěny a pilíře zredukovaly tento počet na polovinu.\n\n"}
{"id": "1023439", "url": "https://cs.wikipedia.org/wiki?curid=1023439", "title": "Třída Blas de Lezo", "text": "Třída Blas de Lezo\n\nTřída Blas de Lezo byla třída lehkých křižníků španělského námořnictva. Celkem byly postaveny dvě jednotky. Jedna se dočkala nasazení ve španělské občanské válce a později byla vyřazena, druhá se potopila už v roce 1932.\n\nLodě byly v podstatě srovnatelné s britskými křižníky třídou C nebo D postavenými během první světové války. Podle návrhu měly výtlak 4700 tun s trupem podobných rozměrů jako u britských křižníků.\nHlavní výzbroj zahrnovala šest jednotlivých 150 mm kanónů Vickers-Carraca, s jedním dělem na přídi, po jednom na levoboku a pravoboku za můstkem, dvěma na horní palubě a jedním na zádi. Jednalo se o děla s maximální elevací 15°, střílející projektil o váze 45,3 kg. Protiletadlovou výzbroj tvořila čtyři samostatně instalovaná děla ráže 47 mm, která byla pravděpodobně značky Hotchkiss. Torpédovou výzbroj tvořily čtyři tříhlavňové torpédomety ráže 533 mm umístěné na hlavní palubě, dva na každém straně. \nPancéřový pás na čáře ponoru byl 75 mm silný v místě strojovny a snižoval se na 31 mm. Horizontální ochrana byla omezena na 25 mm silnou pancéřovou palubu, velitelskou věž pak chránil pancíř o síle 152 mm.\nPohon zajišťovaly 4 turbíny s 6 kotly na naftu a 6 kotly na uhlí.\n\nV roce 1944 byl \"Mendez Nunez\" přestavěn do podoby protiletadlového křižníku v loděnici El Ferrol. Všechna výzbroj byla demontována, nástavba odstraněna a komíny byly sdružené do dvou. Překvapivě nebyly stroje převedeny na čistě naftový provoz. Výzbroj nově tvořilo 8× 120mm kanónů Vickers Armstrong v jednoduché instalaci s maximální elevací 80°. Šest z nich bylo instalováno v ose, tři vpřed a tři vzadu v třístupňové superpozici podobně, jako na britských křižnících Dido nebo americké Atlantě. Zbývající dvojice byla na bocích.\nMenší ráže představovaly čtyři dvojité kanóny ráže 37 mm a dva čtyřhlavňové ráže 20 mm. Torpédomety byly redukovány na dva trojité ráže 533 mm. Můstek byl kompletně přestavěn a byly nainstalovány dva protiletadlové zaměřovače.\n\nJednotky třídy \"Blas de Lezo\":\n\"Mendez Nunez\" sloužil nejprve u pobřeží Maroka na konci Riffské války. V roce 1927 byl nasazen v Číně na ochranu španělských zájmů během nepokojů v Šanghaji.\n\nNa začátku španělské občanské války byl křižník v Rovníkové Guineji, a vrátil se domů, aby se přidal na stranu republikánů. Během tohoto konfliktu měl aktivní kariéru, účastnil se první bitvy u mysu Palos dne 25. dubna 1937, boje u mysu Chechel dne 7. srpna 1937 a druhé bitvy u mysu Palos, kdy byl potopen křižník Baleares. S koncem občanské války vyplula republikánská eskadra dne 5. března 1939 z Cartageny a byla internována v Bizerte až do konce konfliktu (duben), kdy Francie vrátila lodě zpět španělské vládě. Po přestavbě na protiletadlový křižník pak sloužil až do svého vyřazení v roce 1963.\n\n"}
{"id": "1023440", "url": "https://cs.wikipedia.org/wiki?curid=1023440", "title": "Vela (družice)", "text": "Vela (družice)\n\nVela byla skupina družic vyvinutých coby součást projektu Vela, divize Vela Hotel. Projekt vykonávala agentura ARPA Spojených států amerických. Účelem bylo monitorování dohody LTBT z roku 1963 (\"Limited Test Ban Treaty\" – částečný zákaz testování [jaderných zbraní]) ze strany Sovětského svazu. Název je odvozený ze španělského „[on/ona] to vidí“.\n\nPřestože projekt dostal uplatnění až v roce 1963, začal jako nízkorozpočtový výzkumný projekt již v roce 1959 a skončil po 26 letech ve formě úspěšného, efektivního vojenského vesmírného programu, který též poskytl data o přirozených zdrojích vesmírné radiace. V 70. letech mise detekce jaderných testů byla převzata systémem DSP (Defense Support Program) a v pozdních 80. letech se rozšířila na družice Navstar, které zavedly GPS. Nyní se program nazývá Integrated Operational Nuclear Detection System (IONDS).\n\nDružic bylo vypuštěno dvanáct – šest navržených v rámci subprojektu Vela Hotel a šest rozšířeného návrhu Vela. Veškeré družice vyráběla TRW Inc. a vypouštěla je ve dvojicích, buď na raketách Titan III-C nebo Agena. Byly umístěny na orbity ve vzdálenosti 118 tisíc kilometrů, daleko nad Van Allenovy pásy. Jejich Apogeum bylo v 1/3 vzdálenosti Země–Měsíc. Doba oběhu byla 112 hodin. První dvojice družic byla vypuštěna 17. října 1963, týden poté, co dohoda PTBT vešla v platnost; a poslední v roce 1965. Navržená životnost byla půl roku, ale ve skutečnosti operovaly 5 let. Družice rozšířeného návrhu (Advanced Vela design) byly vypuštěny v letech 1967, 1969 a 1970. Ty měly životnost navrženu na 18 měsíců, později zvýšenou na 7 let, nicméně, poslední družice byla vypnuta v roce 1984 – necelých 15 let po vypuštění.\n\nModely byly pojmenovány Vela 1A, Vela 1B, Vela 2A, Vela 2B, … až Vela 6A a Vela 6B.\n\nDne 22. září 1979 americká družice Vela zaznamenala velký záblesk (je přisuzován podle intenzity výbuchu menší jaderné bombě nebo dopadu velkého meteoru) v pásu jižního Indického oceánu mezi Bouvetovým ostrovem a ostrovem prince Edwarda.\n\n"}
{"id": "1023443", "url": "https://cs.wikipedia.org/wiki?curid=1023443", "title": "Projekt Vela", "text": "Projekt Vela\n\nProjekt Vela byl projekt Spojených států amerických vyvinout a implementovat způsoby, jak monitorovat plnění dohody PTBT (Partial Test Ban Treaty – dohoda o částečném zákazu testování [jaderných zbraní]). Vývoj primárně řídila agentura ARPA s dohledem US Air Force.\n\nTento subprojekt monitoroval seismické signály ve snaze detekovat podzemní jaderný test ②\nTento subprojekt vznikl pro detekci atmosferického jaderného testování ①\n\nTento subprojekt sloužil k detekci testování jaderných zbraní z vesmíru ③\n"}
{"id": "1023453", "url": "https://cs.wikipedia.org/wiki?curid=1023453", "title": "Josef Ringel", "text": "Josef Ringel\n\nJosef Ringel (* 25. ledna 1965) je bývalý český fotbalista, obránce.\n\nV československé a české lize hrál za Spartak Hradec Králové a AFK Atlantik Lázně Bohdaneč. Nastoupil v 86 ligových utkáních a dal 2 góly.\n\n\n"}
{"id": "1023454", "url": "https://cs.wikipedia.org/wiki?curid=1023454", "title": "Římskokatolická farnost Všejany", "text": "Římskokatolická farnost Všejany\n\nŘímskokatolická farnost Všejany je zaniklé územní společenství římských katolíků ve Všejanech a okolí. Organizačně spadalo do nymburského vikariátu, který byl jedním z vikariátů litoměřické diecéze. Nymburský vikariát zanikl v rámci změn hranic diecézí ke 31. květnu 1993 a farnost byla začleněna do pražské arcidiecéze do staroboleslavského vikariátu.\n\nVe farnosti se nacházely také další drobné sakrální stavby a pamětihodnosti.\n\nFarnost byla v místě od roku 1384. Zanikla od 1. ledna 2006, kdy se stala součástí farnosti Nymburk.\n\n\n"}
{"id": "1023463", "url": "https://cs.wikipedia.org/wiki?curid=1023463", "title": "Jámový zvedák", "text": "Jámový zvedák\n\nJámový zvedák, též kanálový zvedák, je zařízení používané zejména v autoservisech a stanicích technických kontrol. Jámový zvedák je určený k částečnému zvedání osobních i nákladních automobilů, autobusů a nebo částí motorových vozidel (nápravy, motoru, převodovky) při jejich opravách. Jámový zvedák je umístěn na pojezdu. Ten se vyrábí převážně podle rozměrů montážní jámy, po které se bude pohybovat. Volba druhu pohonu jámového zvedáku (například pneumaticko-hydraulický, elektro-hydraulický, ruční hydraulický) je závislá především na vytížení zařízení v průběhu pracovní doby.\n"}
{"id": "1023470", "url": "https://cs.wikipedia.org/wiki?curid=1023470", "title": "Toufar", "text": "Toufar\n\nToufar může být:\n\n\n\n\n"}
{"id": "1023475", "url": "https://cs.wikipedia.org/wiki?curid=1023475", "title": "Querétaro", "text": "Querétaro\n\nQuerétaro může znamenat:\n\n"}
{"id": "1023477", "url": "https://cs.wikipedia.org/wiki?curid=1023477", "title": "Krajt", "text": "Krajt\n\nKrajt (\"Gereute\", \"Reut\") je zaniklý manský statek s tvrzí, ležící na dosud blíže neznámém místě při Marynské stezce.\n\nPrvní informace o Krajtu přináší August Sedláček. Ten o něm uvádí, že se jednalo o manský statek hradu Tachov. V roce 1518 jej král Ludvík udělil v manství Jiříkovi z Trautenberka, po němž je zde v roce 1528 zmiňován sezením jeho potomek Erhart. V roce 1606 je zmiňován pustý zámek \"Greyte\" a v roce 1637 je jako součást Štokova uváděn pustý dvůr Krajt. Sedláček jej ve svém díle \"Hrady, zámky a tvrze Království českého XIII\" z roku 1905 umisťuje do lesů na severozápad od Štokova. V díle \"Místopisný slovník historický Království českého\", který vyšel o 3 roky později, je pak statek zasazován do okolí tří vesnic Brand. Těmito vesnicemi je myšlena obec Žďár, která se skládala z Předního, Prostředního a Zadního Žďáru a několika dalších samot (např. Viehruh či Ganabartl).\n\nVe 40. letech 20. století Antonín Profous ve svém díle odhaluje vznik názvu z výrazu \"Gereut\", což označuje novinu, kopaninu, myť či paseku. Další informace k historii přinášejí v roce 1988 v díle \"Hrady, zámky a tvrze okresu Tachov I\" historici Zdeněk Procházka a Jiří Úlovec. Podle nich získal Jiří z Trautenberku statek již v roce 1505 a v roce 1518 je zde uváděna tvrz s rybnatým potokem a dalším příslušenstvím. K roku 1528 se však již tvrz neuvádí. Ve zprávě z roku 1606 je jako nový majitel části tachovského panství zmiňován Václav Chlumčanský na Štokově a Jemnici, který jej obdržel od císaře Rudolfa II. (mezi nimi i pustý zámek Greyte). Z této doby také pochází bližší lokalizování statku, když jej zpráva zasazuje na levou stranu Marynské stezky ve směru na Marynk (dnešní Mähring v Německu). Při prodeji části Štokova k Plané v roce 1637 je zmiňován pustý dvůr na Kraytu. Autoři závěrem docházejí k možnosti, že na místě Krajtu později stál některý ze Žďárů, vyskytujících se v pramenech až od roku 1727.\n\nV roce 1994 upozornil Zdeněk Procházka ve svém díle o Českém lese na zaniklou lokalitu \"Tišina\", zvanou také \"Kenruh\" či \"Viehruh\". Měla zde stávat hájovna velkostatku Planá a Procházka se domníval, že by se v jejím okolí mohla nalézat zaniklá tvrz s dvorem, známá jako Krajt.\n\nO lokalizaci tvrziště se na počátku 21. století pokusil historik Zdeněk Buchtele. Ten provedl terénní výzkum oblasti mezi Halží, Štokovem a Broumovem, kde se podle známých historických údajů měl Krajt nacházet. Po několikaměsíčním průzkumu pak 15. července 2003 zveřejnil své závěry, na základě nichž dle svého názoru lokalizoval místo zaniklého Krajtu. Tvrziště se mělo nacházet asi 350 metrů na východ od zaniklé osady Ganabartl (zaniklé v roce 1946) a více jak 1 km na sever od Předního Žďáru, na Hvozdném potoce, pravostranném přítoku Hamerského potoka. Za tvrziště zde označil jeden z rybníků. Nedaleko se nachází patrné pozůstatky hrázky, která podle jeho názoru měla sloužit k regulaci vody v dnes zatopeném příkopu. Za centrální tvrziště považuje nenápadný travnatý ostrůvek nacházející se přibližně uprostřed rybníka. Na západní straně pak měl být stále patrný příkop a na jihu a jihovýchodě val, sloužící dnes jako hráz. K místu navíc zveřejnil mapku lokality.\n\nNedlouho po zveřejnění prvních závěrů a objevu tvrziště se na Zdeňka Buchteleho snesla kritika, především ze strany historika Luďka Krčmáře. Podle něho totiž mapka neodpovídala realitě a nemohl tak místo najít. Ten ovšem nemohl na místě najít ani onen nenápadný ostrůvek a proto se rozhodl dané místo v rybníce prozkoumat osobně. V místech, kde se měl ostrůvek nacházet, však zjistil, že v místě pahorku se povrch propadá do hloubky, naopak v místě příkopu je úroveň stejná jako blíže ke břehu.\n\nBuchtele ve své reakci nejenže kritizuje Krčmářovu neschopnost orientovat se podle mapy, zároveň ale také přináší doplňující informace k opevnění tvrze. Upozorňuje především na skutečnost, že v období mezi světovými válkami mělo dojít k poškození valu tvrziště, který tam musel být několikrát provizorně opravován. K dalšímu poničení mělo dojít za druhé světové války a teprve po válce mělo být místo vyčištěno a val/hráz opravena do současné podoby. Kvůli problém s průsaky nebyl vzniklý rybníček nikdy využíván. Další doplňující informace se zaobírali cestou do Mähringu, která byla v okolí rybníčku rozbahněná a po roce 1989 zarostla náletovým porostem, takže se stala neprostupnou.\n\nTerénní situaci po objevu prozkoumali také Karel a Martin Prachovi. Ani těm se nepodařilo identifikovat onen travnatý ostrůvek. Naopak na základě provedené geobotanické indikace označili celou zarostlou plochu rybníčku za naplaveninu s porosty zblochanu vzplývavého, ostřice zobánkaté a menší ostrůvky skřipiny lesní. Také oni se tedy přiklonili k názoru, že zde Krajt zřejmě nestál.\n\nTaké Zdeněk Procházka nesouhlasil s názorem na objevení tvrziště Krajt v Buchtelem uvedené lokalitě. Upozorňuje především na chybějící přítomnost Marynské stezky. Krajt se měl nacházet nedaleko Štokova, takže v tomto případě by v úvahu připadaly plánská nebo tachovská větev stezky. Ovšem uváděná lokalita se nachází mezi těmito větvemi při cestě, která spojovala Chodský Újezd se samotou Ganabartl. Lokalizaci Krajtu navíc ztěžuje fakt, že zmínka z roku 1606 se netýká přímo Krajtu, ale pozemků, které získal Václav Chlumčanský. Vlastní statek se tak mohl nacházet i na pravé straně stezky. Vlastní rybníček, na jehož \"ostrůvku\" se měla tvrz nacházet, pak vznikl patrně někdy mezi lety 1768 a 1850. Největší šířky rybníček dosahuje 40 m. Jak uvádí Zdeněk Procházka, pokud by se na každé straně odečetlo 10 m na příkopy, zbývalo by na místo vlastní pozdně gotické tvrze či spíše renesančního sídla pouhých 20 m, což je velmi málo. Ostrůvek v rybníčku je tedy s největší pravděpodobností vzniklý naplaveninami a místo Krajtu je tedy třeba hledat jinde.\n\nZdeněk Buchtele publikoval v časopise \"Objevy a zajímavosti v okolí Mariánských Lázní\" v roce 2011 článek, v němž se snaží předložit další důkazy pro „svoji“ lokalizaci tvrze. Připojil výřezy ze starých map, svědectví pamětníků, fotografie z terénního průzkumu, leteckou fotku a svůj situační náčrtek.\n\n"}
{"id": "1023486", "url": "https://cs.wikipedia.org/wiki?curid=1023486", "title": "Nezahualcóyotl", "text": "Nezahualcóyotl\n\nNezahualcóyotl může znamenat:\n\n"}
{"id": "1023488", "url": "https://cs.wikipedia.org/wiki?curid=1023488", "title": "Panné samet", "text": "Panné samet\n\nPanné samet (angl.: \"panne velvet\", něm.: \"Felbel\")\nje obchodní označení textilie s jednostranným, řezaným, velmi řídkým vlasem. Charakteristický je velmi lesklý povrch, který se dosahuje horkým lisováním vlasu.\n\nVyrábí se\n\nPoužití: svrchní ošacení a karnevalové kostýmy\n\nPoužití: večerní šaty a kostýmy\n\nTkaná varianta je také \"panné atlas\" („zrcadlový atlas“), který se vyrábí jako imitace pravého panné ve vazbě osmi- až desetivazného atlasu. Použití: klobouky, límce\n"}
{"id": "1023492", "url": "https://cs.wikipedia.org/wiki?curid=1023492", "title": "Pamětní medaile k 20. výročí osvobození ČSSR", "text": "Pamětní medaile k 20. výročí osvobození ČSSR\n\nPamětní medaile k 20. výročí osvobození ČSSR byla zřízena dne 24. února 1965 zákonným opatřením, které vydalo předsednictvo Národního shromáždění. Sloužila jako čestné uznání, které oceňovalo mimořádné zásluhy prokázané v boji proti fašismu a při osvobození Československa. \n\nTato pamětní medaile byla propůjčována prezidentem republiky na návrh vlády. Pokud se jednalo o propůjčení medaile vojákům nebo příslušníkům ozbrojených sborů, návrh byl podáván ministrem národní obrany přímo prezidentovi republiky. Spolu s medailí byl vydáván i diplom, který potvrzoval vlastnictví. \n\nMedaile je vyrobena z bronzu, její průměr je 35 mm. Lícovou stranu tvoří kvetoucí slovanská lípa a na kraji je nápis „Dvacáté výročí osvobození ČSSR“ s letopočtem 1965. Na rubu je samopal, který rozráží svazek ostnatého drátu jako symbol vítězství nad fašismem. U okraje se nachází nápis „Za zásluhy v boji proti fašismu“ a letopočet 1945. Průvlečná stuha má šířku 38 mm. Základní barvou je šedá, kterou uprostřed vede modrý, červený a bílý proužek, každý o šířce 2 mm. Okraj stuhy je tvořen červeným pruhem, který je široký 4 mm. \n\nPamětní medaile je nošena na levé straně prsou. Pokud se nosí jen stužka medaile, je napnutá na liště dlouhé 38 mm a široké 10 mm.\n\nUdělení této medaile bylo opravdu výběrové. Přitom nebylo hleděno stranických zásluh, ale šlo o aktivní odboj proti fašismu v II. světové válce a podíl na osvobození vlasti, a to častokrát s nasazením vlastního života. \n\nAutorem medaile byl Josef Hvozdenský. \n\n"}
{"id": "1023495", "url": "https://cs.wikipedia.org/wiki?curid=1023495", "title": "Tarzy", "text": "Tarzy\n\nTarzy je francouzská obec v departementu Ardensko v regionu Grand Est. V roce 2011 zde žilo 141 obyvatel.\n\nAntheny, Auge, Fligny, Neuville-lez-Beaulieu, Signy-le-Petit,\n\n\"Počet obyvatel\" \n\n"}
{"id": "1023496", "url": "https://cs.wikipedia.org/wiki?curid=1023496", "title": "Vlasová textilie", "text": "Vlasová textilie\n\nVlasová textilie (angl.: \"pile fabric\", něm.: \"Polstoff\")\nje pletenina, tkanina nebo netkaná textilie s odstávající vrstvou vláken nebo nití po jedné nebo obou stranách plochy. \n\nVlas může sestávat z celých nebo řezaných smyček, jejich délka a hustota jsou proměnlivé, v některých případech patří střídání délky a hustoty ke vzorování výrobku.\n\n\nsamety, velury, manšestry, moket, mikiny a panné\n\nCelé smyčky mají např.: \nsmyčkové plyše, froté, buklé \n\nVlasové tkaniny se vyrábějí také v různých \"nopových vazbách.\" \n"}
{"id": "1023498", "url": "https://cs.wikipedia.org/wiki?curid=1023498", "title": "Auge", "text": "Auge\n\nAuge je název nebo součást názvu více obcí ve Francii:\n\n\n"}
{"id": "1023499", "url": "https://cs.wikipedia.org/wiki?curid=1023499", "title": "Chance (film)", "text": "Chance (film)\n\nChance je americký komediálně-dramatický film z roku 2002 režisérky a scenáristky Amber Benson, která v něm také ztvárnila hlavní roli.\n\nNezávislý film byl natočen během deseti dnů v březnu a dubnu 2001 během filmování páté řady seriálu \"Buffy, přemožitelka upírů\", na kterém se řada herců i členů štábu \"Chance\" také podílela (mj. Joss Whedon napsal úvodní píseň „Burn Me Down“). Původní odhad rozpočtu snímku činil 25 tisíc dolarů, skutečné náklady nepřesáhly částku 100 000 dolarů. Film byl částečně financován crowdsourcingovou kampaní, která probíhala od února do dubna 2001. V následujících měsících získali tvůrci další finance díky dražbám scénářů, rekvizit, kostýmů a pod. Snímek \"Chance\" měl premiéru 22. září 2002 na filmovém festivalu v americkém městě Birmingham, kde získal cenu diváků. V roce 2003 vyšel na VHS a DVD.\n\nPříběh pojednává o dívce jménem Chance, která hledá muže svého srdce. V nelineárním vyprávění musí řešit problémy se svým spolubydlícím Simonem, který je posedlý časem, bláznivým sousedem, svou matkou, jež se zabývá hnutím New Age, svým otcem, který má možná poměr se sekretářkou, a také mrtvolou jedné dívky, která zůstane v Chancině posteli. Snímek bourá čtvrtou stěnu, neboť Chance se často se svými myšlenkami obrací přímo do kamery.\n\n"}
{"id": "1023507", "url": "https://cs.wikipedia.org/wiki?curid=1023507", "title": "Hannappes", "text": "Hannappes\n\nHannappes je francouzská obec v departementu Ardensko v regionu Grand Est. Žije zde obyvatel.\n\nObec leží na severozápadě departementu Ardensko u hranic s departementem Aisne, tedy i u hranic regionu Grand Est s regionem Hauts-de-France.\n\n"}
{"id": "1023508", "url": "https://cs.wikipedia.org/wiki?curid=1023508", "title": "Žirovnice (zámek)", "text": "Žirovnice (zámek)\n\nZámek Žirovnice vznikl v Žirovnici z raně gotického hradu. Je chráněn jako kulturní památka České republiky.\n\nZaložení původního hradu se datuje k polovině 13. století pravděpodobně pány z Hradce. Nejrozsáhlejší stavební úpravy zde proběhly po roce 1485, kdy hrad získal Václav Vencelík z Vrchovišť, který jej mimo jiné nechal vyzdobit rozsáhlými freskami mimořádné kvality, jejichž velká část se dochovala do současnosti.\n\nKolem roku 1550 se do Žirovnice vrátil rod pánů z Hradce a hrad přestavil na renesanční zámek. Koncem 17. století třicetiletou válkou poškozený zámek získali Šternberkové a zůstali zde více než dvě století. Z počátku jejich působení byly v Žirovnici provedeny barokní rekonstrukce, ale protože další generace Šternberků již na zámku nežily, byl zámek v roce 1910 prodán městu již ve velmi špatném stavu. V té době se na zámku nacházely kanceláře správy panství a nájemní byty.\n\nV roce 1964 zámek vyhořel. Od 70. do 90. let 20. století proběhly rozsáhlé rekonstrukce pro účely muzea.\n\nV současné době mohou návštěvníci na zámku vidět unikátní soubor nástěnných gotických maleb a expozici „Květiny na šlechtickém sídle“.\n\nDále pak mohou navštívit výstavu vesnických tradic a řemesel v zámeckém špýcharu nebo expozici žirovnického knoflíkářství a perleťářství, pivovarnictví a šicích strojů v zámeckém pivovaru.\n\nNa zámku se dochovaly unikátní nástěnné malby, zpracovaná formou al secco. Jejich autorství je přisuzováno Mistru nástěnné žirovnické malby, který podobné fresky měl vytvořit i na hradě Švihově či na zámku v Jindřichově Hradci, který byl stejně jako Žirovnice vlastněn pány z Hradce.\nPostupné odkrývání začali již kolem roku 1900. Vznik vzácných dochovaných nástěnných maleb je datován kolem roku 1490 (podle datace z kaple). Nejlépe dochované malby se nachází v kapli (náboženské motivy) a v tvz. Zelené světnici (mytologické náměty, bajky). Dále jsou dochovány fragmenty maleb v Rytířském sále s novozákonními příběhy z Kristova života.\n\n\n"}
{"id": "1023509", "url": "https://cs.wikipedia.org/wiki?curid=1023509", "title": "Matyáš Kovanda", "text": "Matyáš Kovanda\n\nMatyáš Kovanda (17. února 1711, Nižbor - 13. prosince 1767, Uherské Hradiště) byl barokní sochař a štukatér, jezuita, starší bratr sochaře Václava Kovandy.\n\nOd roku 1741 činný v Jihlavě, kde prováděl štukové výzdoby měšťanských domů (např. Palackého ul. čp. 5) a zhotovil štukový portál kaple Bolestné Panny Marie v kostele sv. Jakuba. Roku 1744 se ujal výzdoby dvou oltářů v kapli sv. Vincenta Ferrerského v dominikánském klášterním kostele ve Znojmě.\n\nOd roku 1744 byl členem jezuitského řádu, kde pracoval jako sochař i v úřednických funkcích v Jihlavě, Praze, Kutné Hoře a Olomouci. Je autorem dřevěných soch sv. Ignáce a sv. Jana Nepomuckého pro jezuitskou kolej v Jihlavě a oltáře v kostele sv. Kříže (nedochováno).\n\nV Praze v letech 1751-1757 působil jako jezuitský koadjutor a je autorem soch andělů v kostele sv. Salvátora.\nV Uherském Hradišti, kde pobýval roku 1760 a znovu od roku 1766 do své smrti v následujícím roce, je mu připisováno autorství pozlacených soch andělů na hlavním oltáři kostela svatého Františka Xaverského. \n\n\n"}
{"id": "1023512", "url": "https://cs.wikipedia.org/wiki?curid=1023512", "title": "Miroslav Dvořák (fotbalista)", "text": "Miroslav Dvořák (fotbalista)\n\nMiroslav Dvořák (* 2. listopadu 1963) je bývalý český fotbalista.\n\nV československé lize hrál za Spartak Hradec Králové. Nastoupil v 3 ligových utkáních. Ve druhé nejvyšší soutěži hrál za TJ Vagónka Česká Lípa, nastoupil v 62 utkáních a dal 3 góly.\n\n\n"}
{"id": "1023513", "url": "https://cs.wikipedia.org/wiki?curid=1023513", "title": "Pamětní mince", "text": "Pamětní mince\n\nPod pojmem pamětní mince jsou nejčastěji chápány takové mince, které jsou vydávány jako připomínka určité příležitosti nebo věci. Přesná definice podle zákona zákon č. 136/2011 Sb., o oběhu bankovek a mincí, zní: „\"Pamětní mince je tuzemská mince vyrobená z obecných nebo drahých kovů určená ke sběratelským účelům.\"“ Pamětní mince mají design odkazující na událost nebo osobu, kvůli které byly emitovány. Mince i pamětní mince vykazují společné charakteristiky – nominální hodnotu, rok emise a název emitenta. Největší rozdíl mezi mincemi a pamětními mincemi spočívá v hodnotě kovu, ze kterého jsou vyrobeny. Pamětní mince jsou vyráběny z hodnotnějších kovů a jejich emise jsou přísněji limitovány.\n\nOd roku 1993 jsou české pamětní mince emitovány Českou národní bankou. Až na první čtyři stříbrné 200 Kč byly a jsou všechny české pamětní mince raženy Českou mincovnou v Jablonci nad Nisou.\n\nPamětní mince mohou být rozděleny do základních dvou kategorií:\n\nOběžné pamětní mince jsou emitovány na určité časové období. Jsou považovány za běžné platidlo, ale zároveň mají významnou sběratelskou hodnotu. Nejznámějším reprezentantem oběžných pamětních mincí jsou pamětní 2 € mince. Tyto mince oslavují nějakou historickou událost z evropských dějin nebo upozorňují na to, co se právě v Evropě děje.\n\nNeoběžné pamětní mince jsou teoreticky legálním platidlem, ale nejsou zařazeny v oběhu. Centrální banka tak musí tyto mince vykoupit za nominální hodnotu, avšak soukromými subjekty mohou, ale nemusí být přijaty jako prostředek směny. Cena, za jakou jsou sběratelům neoběžné pamětní mince prodávány převyšuje jejich nominální hodnotu.\n\nPamětní mince vždy vykazovaly větší historickou, než ekonomickou hodnotu. Připomínaly důležité milníky a osobnosti dějin. Mezi sběrateli jsou tedy pamětní mince oblíbené převážně pro jejich historická témata.\n\nTémata pamětních mincí jsou závislá převážně na situaci v daném státu a období. Například římské mince často odkazovaly na vojenské akce a úspěchy. Takové mince se pak také stávaly prostředkem politické propagandy.\n\nPodobnost historických mincí na českém území s dnešními pamětními mincemi je shledávána zejména v obsaženém množství drahých kovů. Platidlo se měnilo podle rodu, který na našem území zrovna vládl.\n\nHistorické prameny se přesně neshodují v tom, za kterého knížete z rodu Přemyslovců začala na českém území ražba mincí. Je však jisté, že po roce 955 se zde objevily denáry, které vedle obchodních účelů sloužily jako demonstrace státní suverenity. Vedle rodu Přemyslovců razili denáry i Slavníkovci. Po vyvraždění Slavníkovců v roce 995 získal výsadní právo na ražbu mincí pouze český panovník.\n\nNa počátku 13. století reformoval Přemysl Otakar I. českou měnu. Od denárů se přešlo k českým brakteátům. Ani ne o sto let později, za vlády Václava II., došlo k další mincovní reformě a přechodu k pražským grošům. Veškerá ražba byla zároveň převedena do Kutné Hory. Díky tomu byla zajištěna jednotná forma mincí. Pražský groš byl ražen celých 247 let. Za tak dlouhé období došlo k silnému oslabení měny.\n\nZačátkem 16. století se v českých zemích objevil tolar, který postupně groš vytlačil. Brzy poté se však habsburští monarchové snažili ve svých zemích sjednotit měnu a zavést jednotné krejcary. To se podařilo až po tzv. velké kaladě roku 1623. Měna však byla nestabilní vlivem velkých útrat šlechty a vojenských výdajů. Ke stabilizaci došlo za vlády Marie Terezie. Takzvaný Tereziánský stříbrný tolar se stal silným platidlem a významně se zapsal do dějin peněz.\n\nSe vznikem samostatného Československého státu vznikla i Národní banka Československá. Během této doby začalo být raženo více stříbrných a zlatých pamětních mincí. V období okupace přestaly být pamětní mince raženy. Po druhé světové válce byla ražba pamětních mincí znovu zavedena a docházelo k ní v pravidelných emisích.\n\n\n"}
{"id": "1023515", "url": "https://cs.wikipedia.org/wiki?curid=1023515", "title": "Jukka Porvari", "text": "Jukka Porvari\n\nJukka Porvari (* 19. ledna 1954, Tampere) je bývalý finský hokejový útočník. Finsko reprezentoval na ZOH 1980 v Lake Placid, na Kanadském poháru 1981 a 4× na Mistrovství světa (1977, 1978, 1979 a 1981).\n\nV NHL odehrál za týmy Colorado Rockies a New Jersey Devils celkem 39 zápasů v základní části, ve kterých vstřelil 3 góly a zaznamenal 9 asistencí.\n\n"}
{"id": "1023519", "url": "https://cs.wikipedia.org/wiki?curid=1023519", "title": "Václav Kovanda", "text": "Václav Kovanda\n\nVáclav Kovanda (10. července 1719, Praha – 28. března 1788, Jihlava) byl barokní sochař a řezbář působící v Jihlavě, mladší bratr Matyáše Kovandy\nStudoval sochařství na vídeňské císařské Akademii. \n\nDo Jihlavy ho povolal roku 1746 jeho starší bratr Matyáš Kovanda, který zde získal zakázku na sochařské práce. \n\nVáclav Kovanda se následujícího roku v Jihlavě oženil s dcerou malíře Františka Österreichera, se kterou zplodil čtrnáct dětí. Jeho nástupcem se stal jeden ze synů, František Kovanda (zemřel 1795).\nJeho provedení soch upomíná svými lyrickými detaily na bavorskou rokokovou tvorbu.\n"}
{"id": "1023520", "url": "https://cs.wikipedia.org/wiki?curid=1023520", "title": "Tragédie u Honda Point", "text": "Tragédie u Honda Point\n\nTragédie u Honda Point byla největší ztráta amerických námořních lodí v době míru. Večer 8. září 1923, sedm torpédoborců plujících rychlostí 20 uzlů (37 km/h) najelo na mělčinu u Honda Point, jen několik kilometrů severně od kanálu Santa Barbara u pobřeží okresu Santa Barbara v Kalifornii. Další dvě lodě najely na mělčinu, ale byly schopny vyprostit se. Během katastrofy zahynulo 23 námořníků.\n\nČtrnáct torpédoborců třídy Clemson, tvoříci 11. eskadru torpédoborců, sledovalo v linii vlajkovou loď USS \"Delphy\" při cestě ze zálivu San Francisco, skrze kanál Santa Barbara, a nakonec do San Diega. Eskadra se vracela ze dvacetičtyřhodinového cvičení ze severní do jižní Kalifornie. Vlajková loď byla zodpovědná za navigaci, ale špatná viditelnost u pobřeží kvůli mlze znamenala, že navigátoři museli použít navigaci výpočtem (\"dead reckoning\"), kdy svoji pozici odhadovali na základě rychlosti a směru plavby. Ačkoliv USS Delphy měla na palubě vybavení pro rádiové zaměřování (RDF) a mohla zaměřit svůj kurz vůči stanici v Point Arguello, bylo použití RDF zamítnuto jako nové a nespolehlivé. Pouze na základě vypočtené polohy tedy kapitán Watson nařídil flotile obrat na východ do kanálu Santa Barbara. Nicméně USS \"Delphy\" byl několik kilometrů severovýchodně od vypočteného místa. Tato chyba způsobila najetí lodí na mělčinu u Honda Point. K chybnému výpočtu přispěly výrazně silnější pobřežní proudy, způsobené silným zemětřesením v Japonsku 1. září.\n\n\n\n\n"}
{"id": "1023542", "url": "https://cs.wikipedia.org/wiki?curid=1023542", "title": "Vražedné myšlenky", "text": "Vražedné myšlenky\n\nVražedné myšlenky (v americkém originále: Mortal Thoughts) je americký mysteriózní film z roku 1991. Režisérem filmu je Alan Rudolph. Hlavní role ve filmu ztvárnili Demi Moore, Bruce Willis, Glenne Headly, John Pankow a Harvey Keitel.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1023544", "url": "https://cs.wikipedia.org/wiki?curid=1023544", "title": "Zvončín", "text": "Zvončín\n\nZvončín je obec na Slovensku v okrese Trnava. Žije zde obyvatel.\n\nV obci stojí římskokatolický kostel sv. Anny z roku 1794.\n\nObec se nachází v Trnavské pahorkatině v blízkosti řeky Parné, asi 8 km severozápadně od města Trnavy, ve výšce 137 m n. m.\n\nHistorie obce Zvončín je písemně doložena od roku 1539. V té době byl připojen k Suché. Obec patřila k panství Červený Kameň.\n"}
{"id": "1023545", "url": "https://cs.wikipedia.org/wiki?curid=1023545", "title": "Šarišské Bohdanovce", "text": "Šarišské Bohdanovce\n\nŠarišské Bohdanovce jsou obec na Slovensku v okrese Prešov. Obec leží v Košické kotlině, v dolní části údolí východního přítoku Torysy, poblíž obce Drienov. Žije zde přibližně 750 obyvatel.\n\nPrvní písemná zmínka o obci pochází z roku 1299.\n"}
{"id": "1023546", "url": "https://cs.wikipedia.org/wiki?curid=1023546", "title": "CargoCap", "text": "CargoCap\n\nCargoCap je návrh dopravního systému, jehož autorem je Dietrich Stein z univerzity v německé Bochumi. CargoCap přesouvá dopravu z dopravně přetížených oblastí do podzemí. Statisticky nejčastěji se přepravují dvě euro palety, které jsou v navrženém systému přepravovány v automatizovaném vozítku, které využívá podzemní železniční trať. Trať je vedena tubusem o vnějším průměru 2 m, který je vytvořen pod hlavními silnicemi metodami řízeného vrtání a protlačování, čímž se eliminuje dopad na povrch.\n\nMaximální rychlost je 36 km/h, aby se minimalizoval odpor. Napájení vozítek probíhá indukčně pomocí dvojice napájecích kabelů.\n\nSystém je navržen s ohledem na minimalizaci provozních nákladů např. možností vytvoření ucelených vlaků, či volbou poměru tvrdosti kolejnic a okolí vozítka, aby se minimalizovala nutnost výměny kolejnic. \n\nBěžný odstup vozítek je 10 metrů, což stačí pro bezpečné odbočení vozítka.\n\nNávrh počítá s vytvořením základní sítě v Porúří o délce 76 km a s jejím postupným rozšiřováním.\n"}
{"id": "1023547", "url": "https://cs.wikipedia.org/wiki?curid=1023547", "title": "Fakír", "text": "Fakír\n\nFakír je muslimský asketa na Blízkém východě nebo v Indii, který svůj život směřuje k duchovním hodnotám a opomíjí hmotný majetek, jímž opovrhuje. Svou obživu získává obvykle prostřednictvím žebrání, popřípadě předvádění neobvyklých úkonů (například levitace).\n\nV novějších dějinách jsou fakíři často napodobováni, k novodobým českým fakírům patří například Zdeněk Zahrádka nebo Petr Fiedor.\n"}
{"id": "1023548", "url": "https://cs.wikipedia.org/wiki?curid=1023548", "title": "Poslední skaut", "text": "Poslední skaut\n\nPoslední skaut (v americkém originále: The Last Boy Scout) je americký mysteriózní film z roku 1991. Režisérem filmu je Tony Scott. Hlavní role ve filmu ztvárnili Bruce Willis, Damon Wayans, Chelsea Field, Noble Willingham a Taylor Negron.\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1023550", "url": "https://cs.wikipedia.org/wiki?curid=1023550", "title": "Hudson Hawk", "text": "Hudson Hawk\n\nHudson Hawk (v anglickém originále Hudson Hawk, v doslovném překladu „Hudsonský jestřáb“) je americký akční komediální film z roku 1991. Režisérem filmu je Michael Lehmann. Podle námětu Bruce Willise a Roberta Krafta napsali scénář Steven E. de Souza a Daniel Waters. Hlavní role ztvárnili Bruce Willis, Danny Aiello, Andie MacDowell, James Coburn a Sandra Bernhard.\n\nFilm produkoval Joel Silver, který už předtím spolupracoval s Willisem na dvojici filmů \"Smrtonosná past\" a \"Smrtonosná past 2\". Natáčení probíhalo v létě 1990 na celé řadě lokací včetně Brooklynského mostu, Říma či Budapešti, a trvalo podle různých zdrojů 81 či 106 dní. \"Hudson Hawk\" tak dosáhl rozpočtu 65 milionů dolarů.\n\nStudio TriStar uvedlo snímek do amerických kin 24. května 1991 a ten mu za prodloužený první víkend vydělal 7 milionů dolarů na domácích tržbách, čímž se v návštěvnosti dostal na 3. místo za akční thriller \"Oheň\" a komedii \"A co Bob?\". Celkově však na americkém trhu vydělal jen 17,2 milionu dolarů. Pro společnost to znamenalo citelnou finanční ránu, z které ji vysvobodilo převzetí studiem Columbia Pictures.\n\nFilm byl hodnocen velmi kriticky, v recenzním agregátoru Rotten Tomatoes získal na základě 34 recenzí jen 26 % a na webu Metacritic si z 15 recenzí vysloužil pouhých 17 bodů ze sta (s celkovým hodnocením „zdrcující odpor“). Janet Maslinová z \"The New York Times\" film označila za „kolosálně pokažené a špatně vymyšlené selhání“\n\nPřestože film kasovně propadl a kritiky nebyly zcela příznivé, s odstupem času získával na oblibě a v některých kruzích je chápán jako kultovní, některá média ho označovala za jeden z výrazných momentů Bruce Willise.\n\nFilm získal mezi diváky na největších filmových databázích spíše průměrné hodnocení (aktuální k 3. září 2014):\n\n"}
{"id": "1023551", "url": "https://cs.wikipedia.org/wiki?curid=1023551", "title": "Blanchefosse-et-Bay", "text": "Blanchefosse-et-Bay\n\nBlanchefosse-et-Bay je francouzská obec v departementu Ardensko v regionu Grand Est. Žije zde obyvatel.\n\nObec leží na severozápadě departementu Ardensko u hranic s departementem Aisne, tedy i u hranic regionu Grand Est s regionem Hauts-de-France.\n\n"}
{"id": "1023553", "url": "https://cs.wikipedia.org/wiki?curid=1023553", "title": "Marie Háchová", "text": "Marie Háchová\n\nMarie Háchová, \"rozená\" Klausová (17. dubna 1873 Praha – 6. února 1938 Praha) byla manželkou a sestřenicí Emila Háchy, pozdějšího třetího československého prezidenta.\n\nNarodila se v roce 1873. V roce 1902 se provdala za budoucího československého prezidenta Emila Háchu, o rok později se jim narodila dcera Milada. Marie zemřela v Praze ve věku 64 let v roce 1938. Ve stejném roce se její dcera rozvedla. Emila Háchu její smrt hluboce zasáhla. Pohřbena je se svým manželem na Vinohradském hřbitově v Praze. Deset měsíců po její smrti se Emil Hácha stal prezidentem Česko-Slovenské republiky.\n"}
{"id": "1023555", "url": "https://cs.wikipedia.org/wiki?curid=1023555", "title": "Billy Bathgate", "text": "Billy Bathgate\n\nBilly Bathgate (v americkém originále: Billy Bathgate) je americký kriminální film z roku 1991. Režisérem filmu je Robert Benton. Hlavní role ve filmu ztvárnili Dustin Hoffman, Nicole Kidman, Loren Dean, Bruce Willis a Steven Hill.\n\nNicole Kidman byla za svou roli v tomto filmu nominována na Zlatý glóbus.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1023556", "url": "https://cs.wikipedia.org/wiki?curid=1023556", "title": "Klasifikace věd", "text": "Klasifikace věd\n\nKlasifikace věd (anglicky Classification of the sciences) je popisována v knize Blahoslava Kováře \"Věcné pořádání informací a selekční jazyky\" takto: „Klasifikace věd je v zásadě klasifikací forem vývoje hmoty od jednoduchých ke složitým a zároveň vyjevením objektivních vztahů a přechodů, které existují mezi jednotlivými formami vývoje hmoty\". Všechny tyto vztahy, vývoj a přechody se zrcadlí v lidském poznání. Klasifikace věd je tedy zároveň klasifikací poznání těchto vztahů a přechodů a tohoto rozvoje, jak se ukazuje ve vědách.\n\nCílem každé klasifikace je stanovit pořádek v předmětech a myšlenkách. Pokud je tato operace aplikována ve vědách v daném okamžiku jejich vývoje, poskytuje věrný, i když jen dočasný obrázek vědeckých poznatků té doby. Tím umožňuje vytvářet jakýsi inventář vědění. Mapování historie klasifikace věd může vést k nalezení propojenosti a analogie mezi různými oblastmi znalostí v určitém čase a v rámci určitého typu civilizace. Historie klasifikace věd není statická, ale má evoluční charakter.\n\nKlasifikace věd je velmi důležitá pro oblast selekčních jazyků, protože jsou na ni přímo závislé nebo alespoň operují s pojmovým aparátem převzatým z teorie klasifikace věd. Při klasifikování jsou podstatná rozumová kritéria. Klasifikace může být \"přirozená\", to znamená, že jsou sdružovány podobné prvky na základě jejich podstatných vlastností, nebo může být \"umělá\", tj. spojování nahodilých vlastností klasifikovaných prvků.\n\nKlasifikace věd by se měla považovat za v zásadě historický proces, který podléhá neustálému vývoji. Každá éra historie lidstva byla provázena určitými vládnoucími paradigmaty, která ovlivňovala pohled na filozofii a vědu té dané doby. Společenské podmínky a věda tak na sebe působily a dodnes působí. Toto všechno je potřebné vnímat jako důležitý faktor pro zkoumání historie klasifikace věd, která vždy musela z něčeho vycházet.\nExistuje nespočet různých klasifikací věd, které byly vytvořeny v průběhu lidských dějin. Ty, které jsou považovány za nejpodstatnější, jsou popsány níže.\n\nVýznamným uspořádáním tohoto období byla pythagorejská klasifikace věd, která měla na klasifikaci vliv i ve středověku, kdy byla přetvořena do podoby tzv. kvadrivia. Poznání v podání pythagorejců bylo rozděleno na \"aritmetiku\", \"harmonii\" a \"dialektiku\".\n\nDalším důležitým systémem, který byl postaven na Pythagorovo klasifikaci věd, bylo Platónovo třídění disciplín. Platón třídil disciplíny na \"aritmetiku\", \"geometrii\", \"harmonii\" a \"dialektiku\". Pro všechny tyto vědy používal termín mathemata.\n\nDodnes nejznámějším autorem starověké klasifikace byl Aristotelés, který rozlišoval vědy na \"praktické\", zabývající se etikou, \"teoretické\" a \"poetické\", věnované slovesnému umění. Teoretické vědy pak zahrnovaly učení o první podstatě, tedy zkoumání otázek filozofických, vědy o přírodě a vědy matematické. Z antických systematiků stojí také za zmínku Aristotelův žák Demetrius, který zavedl členění veškerého vědění s cílem umožnit specializaci v daném oboru.\n\nZřetelné úsilí o klasifikaci věd je rozpoznatelné také u arabských myslitelů. Z arabských filozofů, kteří se pokusili o systematizaci věd, stojí za zmínku jména Avicenna, Al Farabi či Ibn Qutaibah, jenž napsal pojednání \"Adab al Katiba\" obsahující esej o klasifikaci.\nDobře propracované systémy se objevovaly již od starověku také v Číně a Indii. V roce 1615 Mei Ying - tsu publikoval \"Tzu – hui\", což byl revoluční slovník v uspořádání slov na základě grafických analogií. O století později byl na stejném základě vytvořen nový slovník \"K'ang - Hsi tzu – tien\", sloužící jako základ čínských encyklopedií dodnes.\n\nZásadním východiskem pro celý středověký křesťanský Západ byla Aristotelova klasifikace. Nejrozšířenější klasifikací užívanou ve středověku bylo trivium a kvadrivium. Kombinace trivia a kvadrivia tvořila sedmero svobodných umění, jež bylo základem středověkého vzdělávání. Trivium zahrnovalo \"gramatiku\", \"logiku\" a \"rétoriku\". Bylo považováno za přípravu ke kvadriviu, které mělo své základy v klasifikaci pythagorejců. Do kvadrivia se řadila \"aritmetika\", \"hudba\", \"geometrie\" a \"astronomie\".\n\nHlavní středověké členění věd, vyplývající z filozofie, zahrnovalo všechny znalosti. Filozofie se dělila na: \"teoretické vědy\" (matematika, fyzika, teolofie); \"praktické vědy\" (soukromé nebo veřejné); \"mechanické vědy\" (navigace, zemědělství, myslivost, medicína, divadlo) a \"logiku\" včetně gramatiky a rétoriky.\n\nNejdůležitějším tříděním v období raného novověku byla klasifikace Rogera Bacona, jež byla vzorem i pro pozdější dobu. Podle Bacona byly základními vědami \"gramatika\", \"logika\", \"matematika\", \"filozofie\", \"metafyzika\" a \"etika\".\nLocke a Leibniz jasně rozlišovali rozdíl mezi \"přírodními vědami\" (těla a mysli) a \"vědami morálními\" (historií a etikou). Locke rozlišoval tři druhy věd: \"fyzické vědy\" tj. filozofie přírody, \"praktické vědy\" tj. lidská aktivita směřující k určitému cíli a \"sémiotické vědy\" neboli vědy o znacích. V osmnáctém století většina vědců a filozofů zabývající se klasifikací věd dělila vědy do dvou základních typů: vědy o přírodě a vědy o mysli.\n\nV polovině devatenáctého století se objevil systém Auguste Comta, v němž jsou vědy klasifikovány podle stupně obecnosti. Comteova stupnice věd obsahovala šest věd v následujícím pořadí: \"matematika\", \"astronomie\", \"fyzika\", \"chemie\", \"biologie\", \"sociologie\". Fyzik Ampère navrhl přehlednou tabulku všech vědních oborů. Ampèrův systém je založen na obsahu věd, má velmi dynamickou vnitřní strukturu, bere v úvahu historické vztahy mezi různými doménami a je nejúplnějším soupisem vědeckých poznatků poloviny devatenáctého století. Zajímavou klasifikaci navrhl také novokantovský filozof Wilhelm Windelband. Klasifikaci postavil na tzv. bipartici věd, která se dělí na vědy \"nomotetické\" a vědy \"idiografické\". Vědy nomotetické zahrnují vědy, které zkoumají jevy řídící se objektivními zákonitostmi. Do této skupiny věd patří převážně vědy přírodní. Vědy idiografické se zabývají takovými vědami, které jsou jedinečné. Sem patří vědy sociální a historické. Americký vědec a filozof Charles S. Peirce klasifikoval vědy na \"logiku\", \"psychologii\", \"matematiku\", \"astronomii\", \"optiku\", \"chemii\" a \"technologii\".\nMezi nedávné myslitele, posedlé problémem klasifikace, patřil sovětský spisovatel Bonifatii M. Kedrov, jehož systém byl uzavřený, cyklický a pevně strukturovaný. Vycházel ze zásad objektivity, podřízenosti a přechodu z nižší formy na vyšší.\n\nVe vývoji vědy dochází k významným novým prvkům. Vznikají dále nové vědy, jako například celá nová vědní soustava věd technických. Vedoucí roli klasifikace věd začíná mít v poslední době jazyk. Lingvistický problém je vázán k elektronickému zacházení s \"informacemi\", což je předmětem zájmu nejen filologů, filozofů a psychologů, ale stejně tak i mnoha matematiků, kybernetických teoretiků a techniků. Díky jazyku vše směřuje ke sjednocení znalostí. Tento postup směrem k jednotě by měl být možná hlavním cílem nového vědeckého humanismu.\n\nJedno z často uváděných třídění věd z nedávné doby dělí vědy na:\n\n\n\n"}
{"id": "1023559", "url": "https://cs.wikipedia.org/wiki?curid=1023559", "title": "Daan Disveld", "text": "Daan Disveld\n\nDaan Disveld (* 20. ledna 1994, Lent, Nizozemsko) je nizozemský fotbalový obránce, který v současné době působí v klubu NEC Nijmegen.\n\nS profesionálním fotbalem začal v klubu NEC Nijmegen.\n\nDisveld prošel nizozemskými mládežnickými reprezentacemi U17, U18 a U19.\nS týmem do 17 let vyhrál v roce 2011 Mistrovství Evropy U17 konané v Srbsku, kde Nizozemsko porazilo ve finále Německo 5:2. Na turnaji byl kapitánem týmu. Ve stejném roce hrál i na Mistrovství světa hráčů do 17 let v Mexiku, kde mladí Nizozemci vyhořeli a obsadili s jedním bodem poslední čtvrté místo v základní skupině A.\n\n"}
{"id": "1023560", "url": "https://cs.wikipedia.org/wiki?curid=1023560", "title": "Seppo Suoraniemi", "text": "Seppo Suoraniemi\n\nSeppo Suoraniemi (* 26. srpna 1951, Oulu) je bývalý finský hokejový obránce. Finsko reprezentoval na ZOH 1980 v Lake Placid a 4× na Mistrovství světa (1974, 1976, 1977 a 1981).\n\n"}
{"id": "1023561", "url": "https://cs.wikipedia.org/wiki?curid=1023561", "title": "Pachuca de Soto", "text": "Pachuca de Soto\n\nPachuca (formálně Pachuca de Soto) je hlavní a největší město státu Hidalgo. Nachází se uprostřed jeho jižní části. Zároveň je sídlem stejnojmenné obce. Leží na mexické federální silnici č. 85 ve vzdálenosti 90 km od Ciudad de México. V roce 2005 žilo ve městě 267 751 obyvatel, což tvořilo 97% obyvatel stejnojmenné obce. Stejnojmenná metropolitní oblast má rozlohu 1202 km² a spadají do ní i obce Mineral del Monte a Mineral de la Reforma. V roce 2005 měla 438 692 obyvatel. Hlavním městem státu Hidalgo ji vyhlásil Benito Juárez roce 1869.\n\nMěsto se rozkládá v malém údolí, které je obehnáno kopci. Na jejich svazích je bytová zástavba. Centrum si zachovalo historický koloniální charakter a okolo něj byly postaveny moderní sklady, továrny a supermarkety. Je zde také velký fotbalový stadion zvaný El Huracán, na kterém domácí tým získal osm národních a mezinárodních titulů.\n"}
{"id": "1023563", "url": "https://cs.wikipedia.org/wiki?curid=1023563", "title": "Miusynsk", "text": "Miusynsk\n\nMiusynsk (, ) je město v Luhanské oblasti. V roce 2014 zde žilo 4 732 obyvatel.\n\nMiusynsk se nachází na břehu řeky Mius, 74 km od Luhansku mezi městy Torez a Antracyt.\n\nSídlo bylo založeno v roce 1887 na řece Mius jako ves Novopavlivka, od roku 1938 je sídlem městského typu, v roce 1965 se stal městem rajónního významu a získal současné jméno.\n\nV polovině srpna 2014 proruští separatisté obsadili několik měst v Luhanské oblasti včetně Miusynsku. Ukrajinské síly získaly město z rukou separatistů zpět 9. srpna. V pokračujících srážkách byli v okolí města 12. srpna 2014 zabiti dva čeští občané bojující na straně protivládních sil (Vojtěch Hlinka a Ivo Stejskal).\n"}
{"id": "1023564", "url": "https://cs.wikipedia.org/wiki?curid=1023564", "title": "Smrt jí sluší", "text": "Smrt jí sluší\n\nSmrt jí sluší (v americkém originále: Death Becomes Her) je americký fantasy film z roku 1992. Režisérem filmu je Robert Zemeckis. Hlavní role ve filmu ztvárnili Meryl Streep, Bruce Willis, Goldie Hawn, Isabella Rossellini a Ian Ogilvy.\n\nFilm získal Oscara a cenu BAFTA za nejlepší vizuální efekty. Meryl Streep byla za svou roli v tomto filmu nominována na Zlatý glóbus.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1023566", "url": "https://cs.wikipedia.org/wiki?curid=1023566", "title": "Elysium (album, Stratovarius)", "text": "Elysium (album, Stratovarius)\n\nElysium je třinácté studiové album power metalové kapely Stratovarius, které bylo vydáno 12. ledna 2011 ve vydavatelství Victor Entertainment (Japonsko) a 14. ledna ve vydavatelství Edel AG (světově). Téhož roku dosáhlo 1. místa na finských hudebních žebříčcích a je to zároveň poslední album Stratovarius, ve kterém se angažoval dlouhodobý bubeník Jörg Michael, který opustil kapelu v roce 2012.\n\nOficiální seznam skladeb byl poprvé oznámen klávesistou Jensem Johanssonem na foru webové stránky kapely dne 8. listopadu 2010. Album bylo vydáno ve čtyřech různých formátech: obyčejném CD, luxusní Digipak edici s bonusovým diskem, obsahujícím ukázky z celého alba, dvoudiskovou sběratelskou edici se dvěma bonusovými skladbami na singlu a na desce. \"Darkest Hours\" a \"Infernal Maze\" byly vydány jako singl 26. listopadu 2010 a dosáhly 4. místa na finských hudebních žebříčcích. S délkou 18:07 minut je úvodní skladba Elysium nejdelší skladbou skupiny. Přebal alba byl vytvořen Gyulou Havancsákem a zobrazuje stejnou kosmickou loď, jako přebal alba Polaris.\n\n\nCelková délka 56:29 minut.\n\n\n\nOficiální stránka Stratovarius\n\nAlbum na Metal Archives\n"}
{"id": "1023567", "url": "https://cs.wikipedia.org/wiki?curid=1023567", "title": "Země císaře Viléma", "text": "Země císaře Viléma\n\nZemě císaře Viléma byla částí Německé Nové Guineje ( \"Deutsch-Neuguinea\"). Území bylo pojmenováno na počest německého císaře a pruského krále Viléma II. a rozkládalo se na severovýchodní části dnešní Papui Nové Guineje. Mezi lety 1884 a 1918 bylo kolonií Německého císařství.\n\nVětšina německých osadníků v Zemi císaře Viléma byla vlastníky plantáží, horníci a státní úředníci a počet evropských přistěhovalců nebyl nikdy příliš vysoký. V roce 1885 se v zemi pohybovali také katoličtí a luteránští misionáři.\nÚzemí kolonie nebylo Němci nikdy zcela prozkoumáno, přestože v roce 1914 byla vyslána expedice s úkolem prozkoumat a zmapovat vnitrozemí. Luteránští misionáři byla často prvními Evropany zkoumajícími vnitrozemí a objevovali různé druhy fauny a flóry.\n\nPobřeží severní a východní části Nové Guineje bylo poprvé zmapováno na počátku 17. století. Němečtí kartografové se zaměřovali hlavně na pobřežní oblasti a povodí řek, kde byly zakládány plantáže. Hranice mezi Papuou a Zemí císaře Viléma byla ustanovena společnou britsko-německou expedicí, vnitrozemí nebylo zmapováno.\nV roce 1884 byla v Berlíně založena obchodní společnost \"„Německá Novoguinejská společnost“\" ( \"Neuguinea-Kompagnie\"). Jejím zakladatelem byl Adolph von Hansemann, významný německý bankéř z Cách. Hlavním cílem a předmětem činnosti společnosti bylo získání území v Pacifiku a následný ekonomický rozvoj území. S vědomím kancléře Otto von Bismarcka byla vypravena expedice pod vedením ornitologa a výzkumníka Dr. Otta Finsche. Jeho úkolem bylo vybrat místo pro plantáže na severovýchodním pobřeží Nové Guineje a založení obchodních stanic. Jeho vliv se brzy rozšířil na celý severovýchod Nové Guineje a některé ostrovy při pobřeží.\n\nExpedice Německé Novoguinejské společnosti vyplula ze Sydney na Novou Guineu na parolodi Samoa. Kapitánem lodi byl Eduard Dallmann. Kancléř Bismarck zavedl německý protektorát nad severovýchodní částí Nové Guineje a Bismarckovým souostrovím 19. srpna 1884.\n\nV letech 1885 a 1887 založil Johann Flier misie v Simbangu a ostrově Timba. Po epidemiích malárie v letech 1889 a 1891, která zabila téměř polovinu evropského obyvatelstva na u Finschhafenu se většina Evropanů přesunula do Friedrich Wilhemshafenu (nyní Madang). Flierl založil misii v Sattelbergu, na vysočině 700m nad mořem v letech 1890 a 1891 a vybudoval silnici dlouhou cca 24 kilometrů do přístavu Finschhafenu. Tato silnice zkrátila cestu ze tří dnů na pět hodin.\n\nNěmecká koloniální správa na Nové Guineji trvala 30 let. Prvních patnáct let byla kolonie spravována soukromou společností pod dohledem státu po vzoru Nizozemské Východoindické společnosti, ale s menší úspěšností. V letech 1899 až 1914 byla Nová Guinea řízena guvernérem. Po této změně byl guvernérovým prvořadým úkolem rychlý ekonomický rozvoj založený na plantážích.\n\nPo vypuknutí 1. světové války v roce 1914 obsadily australské jednotky Zemi císaře Viléma. Podepsáním Versailleské smlouvy ztratilo Německo své veškeré kolonie včetně Německé Nové Guineje, jejíž součástí byla Země císaře Viléma. 17. prosince 1920 bylo ustanoveno mandátní území Společnosti národů jménem Teritorium Nová Guinea. Toto území spadalo pod správu Austrálie.\n"}
{"id": "1023568", "url": "https://cs.wikipedia.org/wiki?curid=1023568", "title": "Viktor Emanuel Savojský", "text": "Viktor Emanuel Savojský\n\nViktor Emanuel Savojský, celým jménem \"Viktor Emanuel Albert Karel Teodor Hubert Bonifác Amadeus Damián Bernardin Gennaro Maria Savojský\" (nar. 12. února 1937 Neapol, Itálie), je synem posledního italského krále Umberta II. a královny Marie Josefy. Je ženatý s Marinou Ricolfi Doria, se kterou má syna, Emanuela Filiberta.\n\nPři svém narození v roce 1937 získal od svého děda titul knížete neapolského, jak bylo zvykem v savojské dynastii pro dědičné následníky trůnu a jejich prvorozené syny. Titul kníže neapolský se uděloval střídavě s historickým titulem kníže piemontský, který kdysi dostal jeho otec Umberto, jako tehdejší následník trůnu. Při svém narození byl Viktor Emanuel zároveň provolán \"říšským knížetem\".\n\nV roce 1938 se podle britských diplomatických zdrojů (zpráva o tom vyšla najevo až o mnoho let později) měla matka prince Viktora Emanuela, pozdější královna Marie Josefa, dohodnout s Rodolfem Grazianim a šéfem policie Arturem Bocchinim na přípravě státního převratu za pomoci několika ozbrojených jednotek v čele s generálem Pietrem Badogliem. Cílem akce bylo odstavit Benita Mussoliniho od moci, nahradit ho jistým \"milánským protifašistickým advokátem\" (zřejmě se jednalo o Carla Aphela) a přinutit krále Viktora Emanuela III. k abdikaci ve prospěch jeho syna Umberta. Ten by poté okamžitě abdikoval ve prospěch dosud nezletilého Viktora Emanuela. Marie Josefa měla být zároveň jmenována regentkou Italského království přes existenci tzv. Albertinského statutu (tento statut uznával regentství královny matky pouze v případě absence mužských příbuzných), a to až do dovršení 21 let předpokládaného mladého panovníka. Tento domnělý komplot, s nímž měli souhlasit také Italo Balbo, anglofil Dino Grandi a ambiciozní protiněmecky naladěný zeť \"duceho\" Galeazzo Ciano, se ovšem nedostal dále než k předběžnému setkání v Racconigi a k několika schůzkám v Miláně, přičemž Marie Josefa se spiklenci nikdy nehovořila přímo. Spolčení se účastnil také Edgardo Sogno.\n\n7. srpna 1943 musely na příkaz krále Viktora Emanuela III. Maria Josefa a její tři dcery opustit Řím. Odjely do Sant'Anny ve Valdieri v Piemontu.. Z důvodů bezpečnosti se rodina poté přestěhovala na hrad Sarre a večer 8. září 1943 dostala příkaz k odjezdu do Švýcarska. Po skončení války se Viktor Emanuel a jeho sestry mohli o několik dnů dříve než jejich matka vrátit do Říma.\n\nPo abdikaci Viktora Emanuela III. 9. května 1946 se mladý Viktor Emanuel stal korunním princem. 5. června 1946, krátce po hlasování o ústavním referendu 2. a 3. června 1946, nařídil Umberto II. vzhledem k nevraživosti ministrů a šéfů politických uskupení své manželce, aby s dětmi opustila Itálii a vyčkala výsledků jednání, neboť chtěl zabránit ohrožení jejich životů.\n\nV noci z 12. na 13. června 1946 italská vláda udělila moc provizorní hlavě státu, předsedovi Státní rady, aniž by vyčkala vyhlášení definitivních výsledků ústavního referenda kasačním soudem, které bylo naplánovano na 18. června. Umberto, který situaci vyhodnotil jako projev revoluce, se rozhodl opustit Itálii, aby zabránil dalšímu krveprolití.\n\nManželkou Viktora Emanuela Savojského je Marina Ricolfi Doria, která se narodila 12. února 1935. Je původem ze Švýcarska, dcera továrníka vyrábějícího sušenky. Před svým sňatkem byla známou sportovkyní, závodila ve vodním lyžování.\n\nHlavě savojské dynastie tradičně náleží titul vévody savojského. Tento titul byl však přiznán bratranci Viktora Emanuela, Amadeovi Savojskému z Aosty. S tím je spojena rozepře mezi oběma bratranci také ohledně teoretického následnictví italského trůnu.\n\n"}
{"id": "1023581", "url": "https://cs.wikipedia.org/wiki?curid=1023581", "title": "Pouru-Saint-Remy", "text": "Pouru-Saint-Remy\n\nPouru-Saint-Remy je francouzská obec v departementu Ardensko v regionu Grand Est. V roce 2011 zde žilo 1 244 obyvatel.\n\nBrévilly, Douzy, Escombres-et-le-Chesnois, Francheval, Pouru-aux-Bois, Sachy, Tétaigne\n\n\"Počet obyvatel\" \n\n"}
{"id": "1023582", "url": "https://cs.wikipedia.org/wiki?curid=1023582", "title": "Gymnázium Kojetín", "text": "Gymnázium Kojetín\n\nGymnázium, Kojetín vzniklo v roce 1993 a navazuje na tradici středoškolského vzdělávání v Kojetíně. Jde o všeobecně zaměřenou školu s osmiletým a čtyřletým studijním programem. Svou kapacitou je škola uzpůsobena pro dvanáct tříd, ve kterých může studovat maximálně 360 žáků. \n\nHistorie gymnaziálního školství v Kojetíně sahá do padesátých a šedesátých let 20. století, kdy v Kojetíně existovala jedenáctiletá střední škola a poté všeobecně vzdělávací škola. Její poslední žáci ukončili studium maturitní zkouškou ve školním roce 1964/65. Poté byla škola zrušena a žáci převedeni do Přerova.\n\nNová historie školy je spojena s rokem 1993. Iniciátorem založení školy byl její budoucí ředitel RNDr. Jaroslav Kopřiva (ve funkci 1993 – 1998). O zřízení gymnázia projevilo velký zájem i tehdejší vedení města Kojetína a kojetínské radnice, která školu až doposud podporuje.\n\nPůvodně gymnázium sídlilo v prostorách ZŠ Svatopluka Čecha, kde byly zmodernizovány prostory pro výuku. Protože žáků přibývalo, počet tříd byl v modelu školy plánován na celkových dvanáct, bylo nutné hledat nové prostory. Gymnázium se tedy přestěhovalo na novou adresu Svatopluka Čecha 683 do budovy bývalé ISŠ. Zde byla ke zrekonstruované původní budově připojena zcela nová moderní přístavba s venkovním sportovním areálem, kde sídlí škola doposud.\n\nPrvní maturanti vyšli ze školy v roce 1997, byli to absolventi čtyřletého studia. Od tohoto roku opouštějí budovu školy jak absolventi čtyřletého, tak i osmiletého studijního programu.\n\nŠkola sídlí v prostorách, ke kterým od roku 2010 přibyly moderně zrekonstruované prostory v půdní vestavbě. Gymnázium je vybaveno učebnami s projekční a audiovizuální technikou, počítačovými učebnami, odbornými učebnami, chemickou, biologickou laboratoří a tělocvičnou. Samozřejmostí je internetové připojení dostupné na všech počítačích školy. Gymnázium má vlastní venkovní sportovní areál.\n\nNa projektech spolupracuje Gymnázium v Kojetíně mimo jiné se Soudcovskou unií ČR a s fakultami Univerzity Palackého v Olomouci, přírodovědeckou, pedagogickou a právnickou.\n\n"}
{"id": "1023585", "url": "https://cs.wikipedia.org/wiki?curid=1023585", "title": "Ukrajinská opera", "text": "Ukrajinská opera\n\nUkrajinská opera jako samostatná národní škola opery vzniká v poslední třetině 19. století na základě mezinárodních podnětů i domácí tradice lidového a pololidového hudebního divadla. Nejstarší živou součástí ukrajinského repertoáru je \"Záporožec za Dunajem\" Semena Hulaka-Artemovského z roku 1863, za vlastního zakladatele ukrajinské opery je považován Mykola Lysenko, který jí svými díly (\"Natalka Poltavka\", \"Taras Bulba\") vtiskl folklórní ráz.\n\nVětší rozvoj ukrajinské opery mohl začít až po založení prvních profesionálních operních divadel v letech 1925–1926. Nejvýznačnějším dílem 1. poloviny 20. století je \"Zlatá obruč\" Boryse Ljatošynského z roku 1929, představující osobitou syntézu lidové hudby a poválečné avantgardy (expresionismu). Od 30. let 20. století však byla povinně prosazována estetika socialistického realismu: relativně nejlepší díla v tomto konzervativním a zploštělém stylu vytvořili Julij Mejtus – jeho \"Mladá garda\" platila za vzorové dílo – a Kosťantyn Daňkevyč (s historickou freskou \"Bohdan Chmelnický\").\n\nVelký rozvoj ukrajinské opery nastal koncem 50. a v 60. letech 20. století. Náměty i stylem pokračoval v duchu předchozí epochy Heorhij Majboroda (\"Mylana\", \"Jaroslav Moudrý\"), modernější témata i hudební vyjadřování si osvojili například Vitalij Kyrejko (\"Lesní píseň\") nebo Vitalij Hubarenko (\"Milostné dopisy\"). Pozoruhodné dílo vytvořil v 70. letech Jevhen Stankovyč ve folkové opeře \"Když kvete kapradí\". Mezi nečetnými díly poprvé uvedenými ve 21. století se nejvíce prosadil \"Mojžíš\" Myroslava Skoryka.\n\nNejvýznamnějšími operními scénami na Ukrajině jsou Ukrajinská národní opera Tarase Ševčenka v Kyjevě a národní akademická divadla opery a baletu v Charkově, Oděse, Lvově a Doněcku.\n\nOpera se objevila na území dnešní Ukrajiny poměrně pozdě, protože se tato země nacházela spíše na periferii novověkých států (Rusko a Polsko, resp. Habsburská monarchie). Od doby Kateřiny Veliké, kdy se v Petrohradě rozvíjela italská a francouzská opera, se začala pořádat operní představení týchž žánrů na venkovských statcích ruské šlechty i na ukrajinském území. První známou operou ukrajinského autora je \"\" Maksyma Sozontovyče Berezovského (1745–1777), typická italská opera seria na libreto Pietra Metastasia, jež měla premiéru roku 1773 v Livornu. Ukrajinským rodákem byl rovněž jeden z nejvýznamnějších domácích operních tvůrců u petrohradského dvora Dmitrij Bortňanskij (1751–1825), autor několika oper na italská a francouzská libreta.\n\nVeřejná divadla na území dnešní Ukrajiny vznikala ve městech od konce 18. století, a to nejdříve ve Lvově, jenž jako hlavní město Haliče po jejím připojení k Habsburské monarchii (1772) zažil rychlý kulturní rozkvět: roku 1774 vzniklo německé operní divadlo (bylo v provozu do roku 1872) a roku 1780 i polské (do 1939). Neslavnějším obdobím lvovské opery byla léta 1873–1900, kdy zde jako druhý a poté první kapelník působil a několik svých oper uvedl významný polský skladatel Henryk Jarecki.\n\nV ruské části Ukrajiny vzniklo – díky tradicím hudebního školství – vzápětí divadlo v Charkově (1780). Operní představení v Kyjevě jsou doložena od roku 1803, roku 1810 bylo postaveno i divadlo v nově založené a rychle se vyvíjející Oděse (ruská operní společnost zde byla založena již o rok dříve). Divadla v ruské části Ukrajiny nejprve neměla vlastní umělecký personál a byla pronajímána na jednotlivé sezóny putovním, zejména italským operním společnostem. Zejména Oděsa, jež byla největším jihoruským městem a střediskem mezinárodního obchodu, se stala v 19. století významným střediskem italské a francouzské opery. K italskému repertoáru přispívali i domácí skladatelé (Alexander Katakuzenos: ' 1860, Jurjevič: \" \" a '). Pouze zde se také italská představení udržela až do počátku 20. století.\n\nPro vznik stálých divadelních souborů u městských divadel nebyly do poslední třetiny 19. století vhodné podmínky, zejména chyběl kvalifikovaný personál, zatímco vysoká šlechta si až do zrušení nevolnictví roku 1861 mohla dovolit udržovat na svých sídlech početné nevolnické orchestry i herecké soubory. Teprve po zrušení nevolnictví mohla být z uvolněných hudebníků ustavena v ukrajinských městech stálá umělecká tělesa, a to nejprve v Kyjevě, kde vzniklo první ruské operní divadlo mimo Petrohrad a Moskvu. \"Askoldovou mohylou\" Alexeje Nikolajeviče Verstovského zde 27. října (podle gregoriánského kalendáře 8. listopadu) 1867 začal působit ruský operní soubor, jehož hudebníci se rekrutovali z velké části ze zrušeného nevolnického orchestru hraběte Pavla Petroviče Lopuchina (1788–1873), zatímco zpěváky přivezl podnikatel Ferdinand Berger z Petrohradu. Od roku 1874 se hrály opery v ruštině soustavněji i v Charkově, kde se organizace souboru ujal zpěvák Alexandr Semjonovič Rapport. Charkovský soubor zanikl roku 1886, definitivně však byl obnoven roku 1890. U charkovského divadla působil jako dirigent také Váša Suk, který zde v premiéře uvedl i svou operu \"Lesův pán\" (1892). V Oděse se opery v ruštině začaly hrát roku 1873, avšak ruská opera plně nahradila italskou až roku 1910. Operní soubor byl mezitím konsolidován při otevření nového divadla roku 1887. Repertoárově se všechna tato tři divadla orientovala na carskou operu v Petrohradě (Mariinské divadlo) a Moskvě (Velké divadlo), jen někdy dávala příležitost uvést svá operní díla svým domácím hudebníkům (Leonid Dmitrijevič Malaškin, Váša Suk), mezi nimiž se však žádná výrazná osobnost neprojevila. V ukrajinském jazyce tato divadla nehrála, koncem 19. a počátkem 20. století však bývaly jejich budovy mimo sezónu někdy pronajímány ukrajinským divadelním společnostem.\n\nOd roku 1877 fungovalo profesionální veřejné divadlo hrající též opery, a to v německém jazyce, rovněž v Černovicích, nejprve pod záštitou města a od roku 1884 v režii místního divadelního družstva. Rozkvět opery (a hudebního života obecně) v Černovicích je spojován se jménem skladatele Vojtěcha Hřímalého, který zde uvedl i své opery \"Zakletý princ\" a \"Švanda dudák\".\n\nŘada ruských skladatelů napsala opery na ukrajinská folklórní nebo historická témata – například Rimského-Korsakova \"Noc před Vánocemi\" a \"Májová noc\", Čajkovského \"Mazepa\" a \"Střevíčky\" nebo i Borodinův \"Kníže Igor\". Jejich přijetí na Ukrajině však nebylo jednoznačné a nacionalistické kruhy tato díla odmítaly jako vzdálená ukrajinskému duchu.\n\nNa rozdíl od mnoha jiných národních operních škol vykazuje ukrajinská opera – vedle aspektů převzatých z mezinárodní operní kultury – návaznost na lidové a pololidové divadelní tradice, a to nejen z hudebního, ale i z dramatického hlediska.\n\nOd počátku 17. století se na Ukrajině objevuje školské drama, jež vychází patrně z jezuitských vzorů zprostředkovaných polským katolickým prostředím, ale záhy si je osvojily i pravoslavné vzdělávací instituce včetně nejvýznamnější z nich, Kyjevsko-mohyljanské akademie.\n\nŠkolská dramata předváděli studenti škol na veřejnosti; nejrozšířenějšími tématy byly hry vánoční a velikonoční (mystéria), dále též mirákly (ze života svatých), morality (alegorická mravoučná dramata) a historická dramata. Od počátku měly výraznou hudební (vokální i instrumentální) i taneční složku. Jejich struktura měla zpravidla dvě roviny: hlavní, vážný či posvátný děj se odehrával ve stylizované, vznešené rovině, čemuž odpovídal i použitý jazyk – církevní slovanština, polština či ruština nebo i latina –, zatímco mezi vážné scény byly vloženy scény komické, tzv. intermedia, v nichž vystupovaly lidové postavy mluvící a zpívající místním jazykem. Představení využívala hudby různého původu, často lidové nebo lidové hudbě blízké.\n\nPříkladem takové hry, který byl rekonstruován a uveden i v novější době, je tzv. Rostovská hra (\"Komedie o Kristově narození\") ukrajinského učence a duchovního Danila Savviče Tuptala, známějšího pod jménem Dimitrij Rostovský (1651–1709).\n\nRovněž od 17. století je na Ukrajině doložena tradice lidového loutkového divadla zvaného vertep (vertěp). Jeho dramaturgie se podobá školním hrám: má dvě části, náboženskou (zpravidla hra o Narození Páně) a světskou, a obě obsahové roviny představení jsou symbolicky odděleny pomocí typického dvouúrovňového jeviště. Vzájemný poměr vertepu a školského dramatu není jednoznačný, ovlivňovaly se však navzájem a k velkému rozvoji vertepu dochází právě po zákazu školských her na Mohyljanské akademii roku 1765. Toto velmi populární loutkové divadlo bylo provázeno živou instrumentální hudbou i zpěvem, mělo často i činoherní složku a vyvinulo se i „vertepské drama“ neboli „živý vertep“, ve kterém namísto loutek vystupovali pouze herci. Charakteristickým prvkem vertepu, přesněji jeho světské části, byly typizované situace a postavy, ztvárňované s hrubozrnným humorem. Hlavní postavou býval neohrožený záporožský kozák, dále vystupovali nedovtipný Děd a svárlivá Bába, krasavice Darja Ivanivna, prostořeká šenkýřka Chvasja, poživačný Ďáček (kaplan), domácí hrdiny doplňovaly karikatury jiných národností: ruských vojáků (Moskalů), Maďarů, Poláků, Cikánů nebo Židů. Tyto scénky často přejímaly lidové obřady nebo hry a obsahovaly lidové písně a tance.\n\nVertep (společně se zpívanými lidovými obřady) označil za výchozí podobu ukrajinské národní opery již její zakladatel Mykola Lysenko.\n\nI na výše uvedené tradice navázalo novodobé ukrajinské divadlo. Jeho zakladatelem je poltavský spisovatel Ivan Petrovyč Kotljarevskyj (1769–1838). Poté, co položil základy moderní ukrajinštiny ve svém několikadílném satirickém eposu \"Aeneida\", vedl v letech 1817–1821 Poltavské lidové divadlo a napsal pro ně roku 1819 dvě komedie, \"Natalka Poltavka\" (\" \", 1819) a \"Voják–čaroděj\" (\"\", 1819). Tyto hry, odehrávající se na ukrajinském venkově, měly formu vaudevillu, tj. byla v nich řada písní a sborů, jejichž nápěvy Kotljarevskyj zčásti napsal sám, z větší části však převzal již existující známé městské i venkovské písně (autorský podíl není zcela vyjasněn). V dramaturgii i vyjadřování autor využívá tradice intermedií, vertepu i své znalosti ukrajinského folklóru. Zejména \"Natalka Poltavka\" se stala natrvalo nejoblíbenějším divadelním kusem na Ukrajině, hraným amatérskými, kočovnými i plně profesionálními divadly; významný dramatik a divadelní organizátor Ivan Karpenko-Karyj ji nazval „pramáti ukrajinského národního divadla“.\n\nBrzy vznikaly i další podobné hry se zpěvy, jejichž autory byli například Hryhorij Fedorovyč Kvitka-Osnovjanenko (1778–1843), autor oblíbených komedií \"Námluvy v Hončarivce\" (', 1835) a \"Ordonanc Šelmenko\" (', 1837), nebo kozácký generál Jakiv Gerasymovyč Kucharenko (1799/1800–1862), autor etnografické komedie \"Černomořský pobyt na Kubáni v letech 1794–1796\" (', 1836). Oproti jiným evropským kulturám (včetně ruské), kde tento žánr vyšel postupně z módy, vznikaly na Ukrajině vaudevilly až do konce 19. století a požívaly velké popularity: například \"Nebožtík Opanas\" (') Antona Jankovského, \"S klobáskou a skleničkou je konec svárů\" (') Mychajla Staryckého nebo \"Po revizi\" (') Marka Kropyvnyckého. Všechny tyto hry byly hojně hrány v řadě adaptací, existovaly v různých hudebních redakcích a písně i celé scény – mající často jen volnou souvislost s dějem – putovaly z jedné hry do druhé.\n\nMezistupněm mezi hrou se zpěvy a operou se ve 2. polovině 19. století stává opereta. Operetní žánr se rychle šířil z francouzské pravlasti a počátkem 60. let již byl populární v německém a polském divadle ve Lvově. Pro první profesionální ukrajinské divadlo, založené v tomto městě roku 1864, žánr převzal a přizpůsobil domácí vaudevillové tradici Mychajlo Mychajlovyč Verbyckyj (1815–1870). Zejména jeho opereta \"Lidé z podhůří\" (', 1865) získala značnou popularitu a brzy následovaly další, například \"Selští plnomocníci\" (', 1879) na téma výkupu z roboty. Již \"Lidé z podhůří\" mají charakteristické rysy ukrajinské „prostonárodní“ operety, totiž domácí, většinou vesnické lidové prostředí a folklorizující hudbu. Dalším populárním skladatelem operet byl černovický rodák Sydir Ivanovyč Vorobkevyč (1836–1903), autor např. \"Hnata Prybludy\" ('), \"Ubohé Marty\" (') nebo \"Zlatého Mopsa\" ('). Na ruské Ukrajině patří mezi rané operety například Kropyvnyckého komická díla \"Přišli o rozum\" (', 1875) a \"Vij\" (', 1895) nebo svého času oblíbená díla Volodymyra Stepanovyče Alexandrova \"Odcházím za Němen\" (', 1872) a \"Nechoď, Hryci, na besedu\" (\"\", 1873). V dílech M. Lysenka \"Černomořci\", \"Vánoční noc\" (1. verze) a \"Natalka Poltavka\" se národopisná opereta přibližuje na hranici opery a podílí se na jejím vzniku.\n\nOd svého nástupu na začátku 60. let 19. století se operetní žánr v ukrajinském hudebním divadle rozvíjel po následujících sto let a přispěla k němu řada skladatelů včetně těch nejvýznamnějších: Kyrylo Stecenko, Oleksij Rjabov, Oleksandr Bilaš, Vadym Homoljaka, Kosťantyn Daňkevyč, Vadym Iljin, Dmytro Klebanov, Petro Poljakov, Volodymyr Lukašov, Oleksandr Krasotov, Vsevolod Roždestvenskyj, Bohdan Kryžanivskyj, Oskar Sandler, Anatolij Kos-Anatolskyj, Arkadij Filipenko, Jakiv Cegljar, Vitalij Hubarenko, Levko Kolodub a jiní. Nejslavnějším skladatelem operet pocházejícím z Ukrajiny byl Isaak Osipovič Dunajevskij (1900–1955), jeho tvorba je však součástí ruské kultury.\n\nProblémem rozvoje opery v ukrajinském jazyce byl dlouho nedostatek profesionálního divadla. Pro působení stálých divadel se nedostávalo ukrajinsky mluvícího obecenstva: s výjimkou Poltavy tvořili Ukrajinci ve velkých městech jen početně i sociálně slabou menšinu. Navíc postoj carských úřadů k ukrajinské kulturní aktivitě byl většinou negativní. Po relativní volnosti v ponapoleonské době (tehdy působil Kotljarevskyj) se za Mikuláše I. (1825–1855), a zejména po porážce revoluce z let 1848/49, stal ryze nepřátelským. Krátké ukrajinofilství ruských vládních kruhů na počátku 60. let bylo přerušeno obavami z nacionalismu neruských národů po porážce polského povstání roku 1863; mírné uvolnění počátkem 70. let se zvrátilo v přísný zákaz ukrajinské kulturní – včetně divadelní – produkce v tzv. Emžském ukazu roku 1876. Centrem ukrajinské (hudebně-)divadelní kultury se za těchto okolností stal rakouský Lvov, kde již roku 1864 bylo založeno první stálé ukrajinské divadlo fungující při spolku Ruska besida.\nTeprve počátkem 80. let 19. století se poměry uvolnily natolik, aby mohlo i v Rusku vzniknout první profesionální ukrajinskojazyčné divadlo – kočovné divadlo Marka Kropyvnyckého (1882). Stalo se velmi úspěšným, stejně jako rychle vznikající další kočovné divadelní společnosti – Mychajla Staryckého, Panase Saksahanského, Ivana Karpenka-Karého a Mykoly Sadovského. Poslednímu z nich se po revoluci z roku 1905 podařilo konečně (roku 1907) založit stálé ukrajinské divadlo v Kyjevě.\n\nPrakticky všechna ukrajinsky hrající divadla, amatérská i profesionální, byla hudebně-dramatickými a v jejich repertoáru převažovaly inscenace s hudbou (vaudevilly, hry se zpěvy, operety, případně i opery – vedle původních ukrajinských byly nejpopulárnější Moniuszkova \"Halka\", Smetanova \"Prodaná nevěsta\" a Mascagniho \"Sedlák kavalír\"). Kvantitativně ani kvalitativně však tato divadla vesměs nebyla vybavena pro operní inscenace. Zatímco řada souborů měla poměrně početné i kvalitní sbory (30–50členné), orchestry byly zpravidla jen skromně obsazené (kolem 15 hráčů) a sólisté byli především všestranní zpívající herci, přičemž talentovaní pěvci brzy odcházeli do ruských divadel. Ani stálé divadlo M. Sadovského nemělo početnější soubor, jeho kvalitu však postupně zvyšoval příchod absolventů Lysenkovy hudebně-dramatické školy. Šíří operního repertoáru předstihovala všechna ukrajinská divadla v carském Rusku až do první světové války lvovská Ruska besida, ale její plány na vybudování vlastní divadelní budovy se nikdy neuskutečnily.\n\nSituace v ukrajinském divadelnictví podstatně tlumila i operní produkci ukrajinských skladatelů. Okruh možných témat oper byl omezený nejen kvůli orientaci divadel na lidové obecenstvo, ale i kvůli carské cenzuře, která u ukrajinských představení tolerovala komické či sentimentální prostonárodní příběhy, nikoli však závažná sociální nebo historická témata. Navíc musela být jejich díla inscenovatelná amatérskými soubory, nebo později soubory sice profesionálními, ale v podstatě činoherními, bez většího orchestru nebo školených pěvců. Hudebně náročná díla – pokud se je autor nerozhodl napsat na ruský text – se do roku 1917 na jeviště dostat nemohla. Proto také řada oper z tohoto období zůstala neprovedena, nedokončena nebo jen ve stadiu záměru a i proto většině ukrajinských skladatelů chyběla průprava zejména v orchestraci a v hudební dramaturgii.\n\nTakový byl osud i děl prvního skladatele oper na ukrajinské texty, folkloristy Petra Petrovyče Sokalského (1832–1887). Jeho historická opera \"Mazepa\" (') z let 1857–1859, líčící osudy kozáckého hejtmana Ivana Mazepy na základě básně Alexandra Sergejeviče Puškina \"Poltava\", je první ukrajinskou operou, avšak zůstala z praktických i cenzurních důvodů neprovedena (stejné téma později zhudebnil Petr Iljič Čajkovskij). Ukrajinské dějiště v \"Mazepovi\" charakterizují zejména sbory, jinak je však hudba této opery závislá na soudobých italských vzorech a navíc má různé dramaturgické i kompoziční nedostatky. Na jeviště se nedostala ani opera \"Májová noc\" ('), již Sokalskyj psal v letech 1862–1876 podle Gogolovy povídky. I zde však převládá roztříštěnost jak v libretu (jež kombinuje úryvky z lidových písní, texty Gogola, Ševčenka i jiných i vlastní verše), tak v hudbě kolísající mezi folklórem a měšťanskou salónní hudbou. Až na úryvky se provedení nedočkalo ani Sokalského vrcholné dílo, čtyřaktová historická opera \"Obléhání Dubna\" (\"\") z roku 1878 psaná na ruské libreto podle Gogolovy novely \"Taras Bulba\"; roku 1884 vyšel alespoň klavírní výtah. Je to první ukrajinská opera tohoto rozsahu a skladatel v ní obratně využil řady lidových melodií, celkově však jde o hudebně eklektické dílo, opět s řadou dramaturgických vad.\n\nPrvní skutečně národní ukrajinskou operou se stala opera Semena Hulaka-Artemovského \"Záporožec za Dunajem\" (rusky \", ukrajinsky \", 1863 Petrohrad). Ukrajinec Hulak-Artemovskyj, významný zpěvák carské opery, napsal tuto komickou operu v ruštině pro petrohradské divadlo a sám se obsadil do titulní postavy. Velkou popularitu toto dílo získalo až po skladatelově smrti, po nastudování v ukrajinštině ve Lvově (1881) a společností Marka Kropyvnyckého (1884), i když řada písní z opery na Ukrajině zlidověla již v 70. letech. \"Záporožec\" byl i několikrát zfilmován a dodnes je živou součástí ukrajinského repertoáru. Jde o nenáročné a neambiciózní, ale živé a přesvědčivé dílo spojující prvky západní (zejména italské) opery se situacemi a osobami ukrajinského lidového divadla a s hudbou vycházející z ukrajinského folklóru. Tento přístup, v němž pokračoval i Mykola Lysenko, se stal na dlouhou dobu východiskem pro ukrajinskou operu vůbec.\n\nZa skutečného zakladatele ukrajinské opery je považován Mykola Vitalijovyč Lysenko (1842–1912). Již za studií na univerzitách v Charkově a Kyjevě se zapojil do ukrajinského národního hnutí a s moderní hudbou se seznámil zejména za studií na konzervatoři v Lipsku (1867–1869, v té době navázal i kontakty s pražskými hudebními kruhy) a později u Rimského-Korsakova v Petrohradě (1874–1875). Po celý život se zabýval ukrajinskou lidovou hudbou a vydal řadu svazků lidových písní ve své úpravě. Pro jeho operní dílo – které vědomě koncipoval jako základ národního repertoáru – byly zásadní přátelství a spolupráce s dramatikem a divadelním organizátorem Mychajlem Staryckým (1840–1904). Na jeho nebo jím upravené texty psal svá první díla: \"Andrašiáda\" (', 1866–77) zůstala neprovedena, o to větší ohlas v amatérském provedení měla národopisná opereta \"Černomořci\" (', 1872) a náročnější opereta \"Vánoční noc\" (', 1874) na námět z Gogola. Tu Lysenko za studií v Petrohradě v letech 1874–1875 přepracoval na operu, jež měla premiéru v roce 1883 (po zrušení Emžského ukazu) stejně jako jeho následující opera na gogolovskou látku, \"Utonulá\" ('). V těchto dílech Lysenko postupně vytvořil hojně následovaný model romanticko-komické opery na témata ze života ukrajinského venkova, s prostým dějem, ale rázovitými postavami a situacemi, s podrobným vyobrazením lidových zvyků a obřadů, s mluvenými dialogy a písňovými, sborovými a tanečními hudebními čísly vycházejícími z ukrajinské lidové hudby, a to v podobě přímé citace i stylizované nápodoby, avšak v profesionálním hudebním zpracování.\n\nDruhou verzi \"Vánoční noci\" a \"Utonulou\" lze považovat za skutečně první ukrajinské opery – takové, které byly napsány v ukrajinštině pro ukrajinského diváka a dostaly se skutečně na jeviště. Tato díla se brzy stala základem zpěvoherního repertoáru ukrajinských divadel, největší popularity však dosáhla Lysenkova úprava Kotljarevského vaudevillu \"Natalka Poltavka\" (1889). Ta vytlačila veškeré předchozí úpravy této látky a stala se Lysenkovým nejhranějším dílem (ač paradoxně jeho osobní vklad je v \"Natalce\" nejvíce omezený) a dosud je základním kamenem ukrajinského zpěvoherního repertoáru. Dílo lze nazvat národopisnou operetou, díky „intenzitě hudebního výrazu“ (slovy Anny Hostomské) a místu, které zaujímá v repertoáru současných divadel, je však lze charakterizovat jako lidovou komickou operu. Brzy poté dopsal Lysenko své nejambicióznější dílo, historickou operu \"Taras Bulba\" (', 1880–1891), jejíž forma vycházela ze západoevropského typu grand opéra. Ukrajinské divadlo schopné ji inscenovat však neexistovalo a Lysenko se zdráhal poskytnout svou operu k profesionálnímu provedení v ruštině; byl si vědom, že by tím ztratila svůj symbolický význam jako národní opera a stala se pouhou národopisnou kuriozitou. Proto nebyl \"Taras Bulba\" za skladatelova života – a v původní podobě vlastně nikdy – inscenován. Zhruba v téže době navíc Lysenko pro své děti a děti svých známých napsal tři dětské opery (\"Drzá koza\" ['], \"Pan Kocký\" ['] a \"Zima a jaro\" [']) pro různě vyspělé dětské pěvce a na základě lidových pohádek i melodií; založil tím dodnes silnou tradici v ukrajinské hudební pedagogice.\n\nV pozdní fázi svého života Lysenko hledal nové cesty nad rámec dosavadního folklorismu. V letech 1896–1904 pracoval na opeře \"Sapfo\" (') na starořecký námět a s využitím starořeckých modů, již však nedokončil. Burleskní satirická opera \"Aeneida\" (', 1910) má blízko k offenbachovské operetě a kousavě paroduje samoděržaví, četné folklórní scény (olympští bohové tančící hopak a Trójané kozáček) jsou pojednány (sebe-)ironicky. Lysenkův hudební epilog, jednoaktová lyricko-fantastická opera \"Nokturno\" (\"\", 1912), poetickou formou vystihuje kontrast odcházejícího starého romantického světa a nadcházející moderní, věcné doby.\n\nSoučasně s Lysenkem na konci 19. a počátku 20. století působila řada dalších skladatelů. Výchozím typem byla nadále písňová opera s mluveným dialogem a etnografickým námětem i hudbou, postupně se však objevovaly jiné formy a témata a i vliv ukrajinské lidové hudby, přestože byl nadále určující, přecházel z pasivní nápodoby do tvůrčího přetvoření. Od počátku 20. století se někteří autoři odvracejí od konzervativní etnografické linie tvorby a objevují se díla typická pro přelom století s prvky estetismu, dekadence a kosmopolitismu. Odvrat od lokálních námětů také pro skladatele často znamenal odvrat od ukrajinských libret k ruskojazyčným – přičemž faktorem byla i omezení, která představovaly provozní podmínky hudebního divadla hrajícího v ukrajinském jazyce.\n\nPřesto převládala historická a venkovská témata, která skladatelé brali zejména z děl Tarase Ševčenka a N. V. Gogola. Životní dílo lvovského skladatele Anatola Klymovyče Vachnjanyna (1841–1908), opera \"Kupalo\" (', 1870–1892), jež kombinovalo vlivy západoevropské opery s etnografickým zájmem o západoukrajinský folklór, se pro inscenační nároky dočkalo premiéry až roku 1929 v charkovském divadle. Na jeviště se naopak dostala folklórní opera Boryse Volodymyrovyče Pidhoreckého (1873–1919) \"Kupalova jiskra\" (', 1901 Kyjev) tradičnějšího střihu. Sentimentální operu \"Ubohá Líza\" (\"\", 1914–1919) napsal Pidhoreckyj na ruské libreto podle stejnojmenné povídky Nikolaje Michajloviče Karamzina. Nebyla za života autora uvedena, na rozdíl od málo významných ruskojazyčných oper Michaila Michailoviče Ivanova, Konrada Ivanoviče Nečaje-Gruzeviče, Julia Napoleona Wilhelma Hartewelda, Eduarda Granelliho, Eugenia Esposita, Nikolaje Korženěvského, Alexeje Stěpanoviče Gluchovceva aj.\n\nNa ruská libreta psal též Heorhij Oleksijovyč Kozačenko (1858–1939), žák Rimského-Korsakova. Roku 1892 uvedl svou operu \"Kníže Stříbrný\" (') na námět stejnojmenné prózy Alexeje Tolstého v Mariinském divadle v Petrohradě, kde působil jako sbormistr; vrcholem jeho díla je však ukrajinská lyricko-komická opera \"Pan setník\" (', 1902) podle Ševčenkovy básně \"Setník\". K námětu z jihoevropského středověku sáhl Mykola Apollonovyč Tutkovskyj (1857–1931) v ruskojazyčné opeře \"Bujný vítr\" ('). Pavlo Ivanovyč Senicja (1879–1960) napsal na námět Calderónova dramatu operu \"Život je sen\" (') a nedokončil operu \"Děvečka\" (') podle stejnojmenné Ševčenkovy epické básně. Světovým tématům nejotevřenější a moderním proudům nejpřístupnější byl z ukrajinských operních skladatelů počátku 20. století byl Borys Karlovyč Janovskyj (1875–1933), autor deseti oper, z nichž vyniká \"Sulamit\" (', 1908/1920).\n\nPlně ukrajinské tvorbě se věnoval významný skladatel Kyrylo Hryhorovyč Stecenko (1882–1922). Své dvě hlavní opery – \"Polonjanka\" (', 1902–1904) a \"Karmeljuk\" (', 1905–1911) – nedokončil a do své smrti pracoval i na monoopeře \"Ifigenie na Tauridě\" (', 1907–1922) podle dramatu Lesji Ukrajinky. Haličský skladatel Denys Volodymyrovyč Sičynskyj (1865–1909) napsal na orientální námět operu \"Roxolana\" (', 1908, premiéra až po skladatelově smrti roku 1911), jež svou exotickou tematikou (osud sultánovy manželky Roxelany) i orientací na velkou západoevropskou historickou operu rozšířila záběr ukrajinské opery a dosáhla značné divácké obliby. Jaroslav Josypovyč Lopatynskyj (1871–1936) vytvořil roku 1906 operu \"Aeneas na cestách\" (\"\", premiéra 1911) podle eposu Ivana Kotljarevského, tj. na stejný námět, který brzy poté pro svou \"Aeneidu\" použil Lysenko; i Lopatynského opera má blízko k operetě.\n\nZ celé této tvorby Lysenkových mladších současníků se jako nejživotnější prokázalo dílo Mykoly Mykolajovyče Arkase (1852–1909). Jeho jediná opera \"Kateryna\" (\"\", 1890, premiéra 1899, na vlastní libreto podle stejnojmenné básně Tarase Ševčenka) kombinací mluvené prózy a zpěvu, dějem zakotveným v ukrajinském venkovském životě a opíráním se o lidovou hudbu připomíná Lysenkova díla; novinkou je tragické téma (hlavní hrdinku opustí její milý – voják, když pak čeká nemanželské dítě, vesnice ji odvrhne a Kataryna spáchá sebevraždu), připomínající např. na Ukrajině dobře známou Moniuszkovu \"Halku\". Arkas stvořil velmi přitažlivé melodie a jeho hudba prozrazuje dramatický smysl, nebyl však školeným hudebníkem, což se projevilo zejména na primitivní instrumentaci.\n\nPo Lysenkově vzoru se někteří z jeho následovníků věnovali též dětské opeře: Volodymyr Ivanovyč Sokalskyj (1863–1919) napsal dětskou operu \"Veliká řepa\" (', 1898) a K. H. Stecenko opery \"Ivasyk-Telesyk\" (') a \"Liška, kocour a kohout\" ('). Celovečerní fantastickou pohádku na andersenovskou látku \"Sněhová královna\" (', 1911) napsal Fedir Stepanovyč Jakymenko (1876–1945).\n\nPrvní světová válka (1914–1918) a občanská válka na Ukrajině (1917–1920) rozvrátily dosavadní soukromopodnikatelské operní scény v zemi (například soubor kyjevské opery byl roku 1917 rozpuštěn). Za hejtmanátu kyjevské městské divadlo nastudovalo v ukrajinštině Čajkovského \"Střevíčky\", ale iniciativa k celkovému poukrajinštění divadla vyšla naprázdno. Obnova finančně i provozně nákladného operního života v době budování sovětské vlády byla obtížná; komunistická kulturní politika a praxe oscilovala mezi celkovým odsouzením opery jakožto překonaného buržoazního žánru ze strany proletkultu (který operu považoval za „kulturní skandál diktatury proletariátu“) a naopak snahou o její zlidovění a co největší přiblížení pracujícím masám (podle lidového komisaře školství Anatolije Lunačarského bylo „operní divadlo svou podstatou nejproletářštější a proletariátu nejpotřebnější“). Již roku 1919 byla všechny divadla zestátněna, v Kyjevě bylo utvořeno ruskojazyčné Státní operní divadlo Karla Liebknechta. Zpěvoherní divadla vznikala chaoticky na různých místech (Poltava, Žytomyr, Záporoží, kočovná divadla), narážela však na značné organizační a finanční překážky a brzy zanikala.\n\nPod státním dohledem obnovená operní divadla v Kyjevě, Oděse a Charkově procházela v první polovině 20. let pozvolnou konsolidací. Jejich repertoár se omezoval na tradičně inscenovaná klasická díla a hrála v ruštině. Jen oděské divadlo v době působení režiséra Volodymyra Apollonovyče Losského (1919–1920) vynikalo novostí a kvalitou inscenací. Pro ukrajinská hudebně dramatická díla bylo roku 1919 zřízeno Státní ukrajinské hudebně dramatické divadlo v Kyjevě, v jehož čele stál významný avantgardní režisér Les Kurbas. To zahájilo činnosti inscenaci Lysenkovy \"Utonulé\", avšak po příchodu Děnikinova vojska zaniklo. Plán na jeho obnovu po znovunastolení sovětské vlády z finančních a organizačních důvodů selhal. Rovněž plány na utvoření Státní kočovné ukrajinské opery se základnou v tehdejším hlavním městě Ukrajiny Charkově se nerealizovaly. Pokusy o uvádění některých děl v ukrajinštině (\"Halka\" a \"Sedlák kavalír\" v Kyjevě, \"Halka\" a \"Májová noc\" v Oděse, \"Kataryna\" a \"Halka\" v Charkově) měly zprvu kolísající úspěch: ukrajinské opeře se nedostávalo vlastních děl vhodných pro velké scény, dobrých překladů i jazykově školených interpretů.\n\nDvacátá léta však byla ve znamení politiky „ukrajinizace“, jejíž hlavním představitelem byl významný bolševický funkcionář a Leninův spolupracovník Mykola Skrypnyk, a poukrajinštění operních divadel v zemi bylo její nedílnou součástí. Testem připravenosti souboru i diváků v tehdejším hlavním městě Ukrajiny Charkově se stala premiéra Lysenkovy opery \"Taras Bulba\" 3. října 1924. Pod dojmem rozhodného úspěchu této inscenace pak 23. dubna roku 1925 Rada lidových komisařů USSR rozhodla o zřízení Státní ukrajinské opery v Charkově, jež byla otevřena 3. října 1925 programově moderní a antiromantickou inscenací Musorgského \"Soročinského jarmarku\". Již v následujícím roce byla reorganizována a „ukrajinizována“ též operní divadla v Kyjevě a Oděse; problémy s přechodem na nový režim zpočátku pomáhalo řešit jejich sdružení v Jednotě státních operních divadel.\n\nNa přelomu 20. a 30. let tuto síť doplnila kočovná divadla: státní soubory, jejichž úkolem bylo přivádět operu do menších měst. Roku 1928 vzniklo v Poltavě Státní dělnické operní divadlo (DROT), sdružující řadu mladých umělců; po několika letech pojízdného působení se tato společnost v roce 1931 usadila v Dněpropetrovsku. Roku 1929 byla založena Státní ukrajinská pravobřežní opera se základnou ve Vinnycji. Konečně roku 1930 vznikla Kočovná ukrajinská opera se základnou v Chersonu a Státní ukrajinská levobřežní opera se základnou v Poltavě.\n\nZ inscenačního hlediska byly pro sovětské divadlo této doby příznačné experimentální a avantgardní postupy, charakterizované jako expresionismus nebo konstruktivismus; ty našly velké uplatnění i na ukrajinských operních scénách. Značný vliv na operní estetiku měl tehdy činoherní režisér Les Kurbas a jeho divadlo Berezil, kteří se programově stavěli proti sentimentálnímu folklorismu a povrchnímu realismu předrevoluční režie a výpravy. Na repertoár se dostávala nejnovější díla sovětské (Deševov: \"Led a ocel\", Knipper: \"Severní vítr\") i západní (Křenek: \"Jonny vyhrává\", Brand: \"Strojník Hopkins\") avantgardy, později prohlašovaná za odstrašující reprezentanty „formalismu“.\n\nPřekážkou rychlého rozvoje ukrajinského operního divadla byla chudoba domácího repertoáru. Existoval jen omezený počet starších oper – byť rozhojněný o díla, která předrevoluční poměry neumožňovaly inscenovat, jako Lysenkův \"Taras Bulba\" nebo Vachnjanynův \"Kupalo\" – a i ty se jevily v nové společenské situaci zastaralé (skladatel B. Janovskyj nazval Lysenkovu nejambicióznější operu \"Taras Bulba\" „staromódní, vybledlou hudbou“). Přitom v prvních letech sovětské vlády nové opery téměř nevznikaly, nanejvýše skladatelé (Ljudkevyč, Pidhoreckyj, Janovskyj, Stecenko, Jaroslavenko…) dokončovali své lyricko-psychologické opery předrevolučního stylu. Sovětské vedení však vyžadovalo „bolševizaci“ a „proletarizaci“ umění, docházelo k „totální ideologizaci uměleckého života země“, umělci byli především „pracovníky ideologické fronty“. Komunistická strana požadovala od uměleckých děl především zobrazení třídního boje a vyzdvižení masy či obecně kolektivu na úkor individua. Psychologické vystižení osobnosti a filosofické tázání muselo ustoupit optimismu jediného správného světového názoru. Ve 20. letech ještě probíhaly o kulturní politice poměrně otevřené diskuse a hledání toho, jak formálně i obsahově vyhovět novým požadavkům, vedlo k řadě experimentů a konečně i ke vzniku závažných a novátorských oper, od počátku 30. let však začala převažovat stereotypnost a šablonovitost jak libret, tak hudby.\n\nKulturní činitelé se tedy snažili motivovat skladatele, aby rozmnožili repertoár o díla odpovídající ideovému zadání a námětově čerpající zejména ze současnosti a z vybraných epizod národní minulosti. Pobídkou pro autory bylo i to, že nové ukrajinské opery byly nastudovány neprodleně a mnohdy vícero divadly. O kulturní politice přesahující rámec pouhé propagandy svědčí ambiciózní, ale jen zčásti naplněný plán státních zakázek charkovského divadla na opery podle děl ukrajinských literárních klasiků (Ševčenka, Franka, Ukrajinky).\n\nPrvními pokusy o opery se současnými, revolučními tématy byly zcela nepovedené \"Jiskry\" (') nováčka Isaje Myronovyče Rozentura (Rojzentura) a zajímavější, ale též jen prostě ilustrativní \"Výbuch\" (') zkušeného B. Janovského, uvedené v roce 1927 v Kyjevě a Charkově. Lyričtěji, občas až sentimentálně pojímalo revoluční problematiku \"Jabloňové zajetí\" (', 1930) Olesi Semenovyče Čyška (1895–1976). První opery s budovatelskými tématy psal mladý Volodymyr Jakovyč Joryš (1899–1945): \"Plevel\" (') a \"Báseň o oceli\" (\"\", 1932); projevuje se v nich dobové opojení „hudbou strojů“. Společným rysem tohoto repertoáru byl rychlý, kaleidoskopický děj inspirovaný filmovým způsobem vyprávění (někdy i integrující film do inscenace), avšak často schematický a prvoplánově agitační. Z dramaturgického hlediska byl kladen důraz na kolektivního hrdinu, proto má výraznou úlohu sbor a hlavním postavám je vymezeno méně prostoru ve prospěch četných postav vedlejších. Od zpěváků se namísto „krásného zpěvu“ vyžadovala především dramatická akce.\n\nNejlepší dílo tohoto typu napsal Volodymyr Oleksandrovyč Femelidi (1905–1931). Jeho opera \"Rozštěp\" (', na téma Kronštadtského povstání, premiéra 1929 v Oděse) je hudební drama založené na deklamovaných dialozích, které stylizují – dokonce i ve sborech – skutečně mluvenou řeč, zejména účinně vystihují tón soudobého revolučního řečnictví. Autor přitom v opeře k charakterizaci jednotlivých vrstev využívá nejrůznější hudební styly od folklóru přes salónní měšťanskou romanci až po revoluční masové písně. Nadaný autor zemřel před dokončením své druhé opery \"Caesar a Kleopatra\" (') podle Bernarda Shawa.\nNa historické náměty vznikly například opera \"Karmeljuk\" (', 1930) Viktora Stepanovyče Kosenka (1896–1938) a stejnojmenná opera V. Joryše, o vůdci selského povstání v Podolí v první třetině 19. století. Vasyl Andrijovyč Zolotarjov ve své jednoaktové opeře-dumě \"Chvesko Andyber\" (', 1927) poprvé zužitkoval dumy, lidové heroicko-epické písně příznačné pro ukrajinský folklór, a obrátil se ke kozáckému prostředí. Ve větším formátu a s větším úspěchem tak vzápětí učinil B. Janovskyj ve své opeře \"Černomořská duma\" (\"\", 1928), jež se odehrává v době takzvaného tureckého zajetí kozáků a je tak vážnějším protipólem slavného \"Záporožce za Dunajem\". Hudební styl je poměrně konzervativní, skladatel vychází z ruské klasiky a z Giuseppe Verdiho, jemuž je partitura věnována.\n\nVrcholem této vlny historické opery, ale i veškeré ukrajinské operní tvorby 1. poloviny 20. století, se stala \"Zlatá obruč\" (\"\", 1930), kterou podle novely Ivana Franka napsal nejvýznamnější skladatel této generace Borys Mykolajevyč Ljatošynskyj (1895–1968). V libretu se mísí historické a sociální téma s folklórním a mytologickým podkladem, čemuž odpovídá i hudba přirozenou kombinací soudobé expresivní hudební řeči s archaickým ukrajinským folklórem. Skladatelova práce s lidovou hudbou se nevyčerpává převzetím či nápodobou písňových melodií – opera je ostatně stavěna jako deklamační hudební drama provázané příznačnými motivy, intonacemi i harmoniemi – ale využívá a přetváří její starobylé intonační a harmonické postupy. V historii ukrajinské opery je \"Zlatá obruč\" rovněž prvním reprezentantem „symfonické opery“, tj. opery s bohatým využitím orchestrálních prostředků. Vznikla však na sklonku této epochy umělecké volnosti a elánu a rázný nástup změněných kulturních poměrů v době stalinismu jí vymezil jen krátký jevištní život.\n\nUkrajinské zpěvoherní divadlo mimo USSR nemělo v meziválečné době takový význam jako v předchozí epoše. Národnostním menšinám nepřátelská politika tehdejšího Polska brzdila rozvoj ukrajinského divadla; jeho centrem zůstával Lvov, ale živořilo bez řádné budovy a podpory z veřejných prostředků. Stejně nepříznivá byla situace v Rumunsku. Naproti tomu poprvé vzniklo profesionální ukrajinskojazyčné divadlo na Podkarpatské Rusi. Působily zde Ruské divadlo (1920–1929) a Nová scéna (1934–1939), jejichž zpěvoherní ambice však dosahovaly jen po \"Záporožce za Dunajem\" a \"Natalku Poltavku\". Zpěvoherní divadlo pěstovali rovněž ukrajinští emigranti ve Spojených státech amerických a Kanadě (\"Natalka Poltavka\" se hrála ve Winnipegu již roku 1908). Režisér Vasyl Aramenko zde natočil jedny z prvních filmových adaptací ukrajinských oper: \"Natalku Poltavku\" roku 1935 a \"Záporožce za Dunajem\" roku 1939. Na těchto filmech hudebně spolupracoval skladatel Antin Ivanovyč Rudnyckyj (1902–1975), který v americkém exilu napsal též operu \"Dovbuš\" (', 1938) a později též opery \"Anna Jaroslavna, královna francouzská\" (', 1967) a \"Kněžna Olga\" (\"\", 1968). Z nich \"Anna Jaroslavna\" była poprvé uvedena až v roce 1996 v Kyjevě.\n\nTřicátá léta 20. století jsou pro ukrajinské dějiny temné období. Násilná kolektivizace vyústila v hladomor, politika ukrajinizace byla zastavena, ba částečně zvrácena, a nastalo vrcholné období Stalinova totalitního režimu vyznačující se tuhou centralizací a ideologickým dozorem. Ve druhé polovině 30. let začaly rozsáhlé represe, jež mimo jiné citelně zasáhly ukrajinský kulturní život včetně hudebního. Roku 1932 byla rozpuštěna volná Asociace proletářských hudebníků Ukrajiny i ostatní hudební sdružení a zřízen pevně organizovaný a kázeň udržující Svaz skladatelů USSR. Nedávno stvořeným kočovným divadlům byla roku 1932 přidělena stálá sídla (DROTu v Dněpropetrovsku, Pravobřežní opeře ve Vinnycji a Levobřežní opeře v Luhansku), čímž se usnadnil dozor nad jejich činností. Umělecké experimenty 20. let musely ustoupit jednotné, stranou diktované estetice socialistického realismu. Tento styl se obecně definoval pomocí pojmů realističnosti, lidovosti, srozumitelnosti a pravdivosti a byl stavěn proti nežádoucímu „formalismu“, „kosmopolitismu“ nebo „buržoazní dekadenci“, což byly vše nejasně vymezené pojmy. Jak shrnuje muzikolog Jiří Fukač, spíše než o umělecký směr šlo o „mocensky konstruovaný systém ideologických a estetických norem, jejichž faktická realizace byla mnohem pochybnější a vágnější než samotné normy,“ a byl v podstatě synonymem pro primitivizaci umění.\n\nStalinská politika 30. let znamenala faktický návrat ke společenským hodnotám a kulturním hierarchiím předrevoluční doby (ruské vlastenectví, kázeň, rodina…), byť ve značně deformované podobě, a tomu odpovídala i kulturní politika vracející se do 19. století. Opera – zejména velká historická opera – byla po revolučních převratech znovu oficiálně postavena na vrchol uměleckých forem a získávala velkou státní podporu, současně jí však byly vymezeny velmi úzké mantinely. Základní tón nesmlouvavě udala Stalinem iniciovaná ostrá kritika Šostakovičovy \"Lady Macbeth Mcenského újezdu\" v Pravdě roku 1936 pod názvem \"Chaos místo hudby\". Jako vzor pro všechny skladatele byly propagovány tzv. písňové opery: například \"Tichý Don\" Ivana Ivanoviče Dzeržinského nebo \"V bouři\" Tichona Nikolajeviče Chrennikova. Jiným závazným vzorem byly ruské vlastenecko-historické opery 19. století , zejména \"Boris Godunov\" a \"Život za cara\" (Stalinem rehabilitovaný pod názvem \"Ivan Susanin\"). Prosté porušení diktovaných zásad mohlo pro skladatele i interprety znamenat vystavení se represi (i Svaz ukrajinských skladatelů citelně postihla velká čistka roku 1937) a např. Ljatošynskyj měl prý v této době neustále připraven kufr pro případ, že jej odvede NKVD). Zatímco současná témata – s výjimkou námětů z revoluce a občanské války – a moderní hudební zpracování mohly opeře vynést zničující obvinění z „formalismu“, náměty z historie a využití národních hudebních tradic – tak žádané u ruských skladatelů – mohlo být u ukrajinských skladatelů kritizováno jako nacionalismus. Není proto divu, že významné nové opery v této době prakticky nevznikaly a i divadla se raději obezřetně přidržovala klasického repertoáru. Inscenátoři oper upustili od veškerých experimentů, stalinskou estetiku charakterizovala monumentální pompéznost výpravy a naddimenzované orchestry a sbory, což se projevilo i na výběru takového repertoáru, který se dal využít k vnějším efektům.\n\nZ oper 30. let lze jmenovat prvotinu Kosťantyna Fedorovyče Daňkevyče (1905–1984) \"Tragická noc\" (', 1935) z prostředí stavby Dněprostroje, \"Neznámé vojáky\" (', 1937, ve druhé verzi \"Jean Girardin\") Pylypa Omeljanovyče Kozyckého (1893–1960), \"Marynu\" (', 1939) Hermana Leontijovyče Žukovského (1913–1976) nebo \"Jacquerie\" (', 1935) Serhije Serhijovyče Ždanova (1907–1968). Mychajlo Ivanovyč Verykivskyj (1896–1962) se po satirické protináboženské opeře \"Nebeské činy\" (', 1934) podle povídky Ostapa Vyšni, v té době internovaného v pracovním táboře, věnoval operám na ševčenkovské náměty \"Setník\" (', 1938) a \"Děvečka\" (', 1940). V. Joryš napsal první životopisnou operu o velikánovi ukrajinské kultury Tarasi Ševčenkovi: dílo s názvem \"Ševčenko\" (', též \"Osud básníka\" [']) uvedlo kyjevské divadlo roku 1940. Typu písňové opery nejlépe vyhovoval – a nejvíce inscenací v Sovětském svazu dosáhl – \"Křižník Potěmkin\" (', 1937, druhá verze 1955) O. Čyška.\n\nZvláštní státní zakázka měla povzbudit kult mladého bolševického revolucionáře a vojenského organizátora Nikolaje Alexandroviče Ščorse: opery s názvem \"Ščors\" (\"\") složili V. Joryš (1936) a S. Ždanov (1938), příslušná komise však po porovnání partitur dala přednost stejnojmenné opeře B. Ljatošynského. Skladatel se v ní pokusil zkombinovat svou představu symfonicky založeného hudebního dramatu s typem písňové opery a ve vypodobnění idealizovaného hrdiny dosáhnout skutečného revolučního patosu. Ljatošynského operu lze v kontextu jeho díla charakterizovat jako „stylistickou katastrofu“, ukrajinské hudebněvědné bádání ji však považuje za nejcennější původní dílo této dekády.\n\nDětská opera byla v meziválečných letech na okraji zájmu, za pozornost stojí jen antifašistická opera \"Elsa Straussová\" (\"\", 1938) Oskara Aronovyče Sandlera (1910–1981).\n\nUvádění předrevolučních ukrajinských oper naráželo na různé překážky: vedle ideologických námitek k libretům zde byla praktická otázka, jak tato díla, jež byla psána pro malá poloprofesionální divadla, uvádět na velkých a personálně mnohem lépe vybavených oficiálních scénách. Řada těchto oper proto byla přepracována jak textově, tak hudebně (skladatelé ostatně mohli touto prací prokázat věrnost oficiální politice a přitom se vyhnout nutnosti pracovat na zakázkách na prorežimní nové opery). Příkladem jsou velkooperní adaptace \"Záporožce za Dunajem\" a \"Natalky Poltavky\", za jejichž hudební stránku odpovídal V. Joryš, adaptace Lysenkovy \"Utonulé\" P. Tolsťakova nebo adaptace \"Natalky Poltavky\" V. Kostenka; tyto úpravy však šly proti duchu děl a byly později odvrženy ve prospěch autentických partitur. Mnohem větší význam mělo naopak moskevským stranickým vedením iniciované přepracování Lysenkovy nejvýznamnější opery \"Taras Bulba\" ve vzornou národně-historickou operu, jakéhosi ukrajinského \"Ivana Susanina\". Text upravil nejvýznamnější soudobý ukrajinský básník Maksym Rylskyj, hudbu upravil a výrazně doplnil významný skladatel Levko Revuckyj – pro nějž to bylo jediné setkání s operním žánrem – a novou instrumentaci celé opery vypracoval Ljatošynskyj, neboť Lysenkova autorská orchestrace byla v té době považována za ztracenou. První redakce z roku 1937, jež zdůrazňovala tragické vyústění příběhu, musela být pod stalinskou kritikou nahrazena novou, bojovnější, a konečného znění se \"Taras Bulba\" dočkal až v 50. letech.\n\nRoku 1939 obsadil Sovětský svaz východní Polsko: východní Halič byla připojena k Ukrajině a operní divadlo ve Lvově bylo předáno ukrajinskému souboru. Operní divadlo v blízké Vinnycji bylo zrušeno a jeho soubor se spojil s luhanským souborem, který se na jaře 1941 přesunul do nově vybudovaného divadla v Stalinu (nyní Doněck).\n\nJiž roku 1941 však byla Ukrajina obsazena německým vojskem. Významní skladatelé, zpěváci, hudebníci a divadelníci, ba značné části celých uměleckých souborů byly evakuovány: soubor kyjevského divadla působil v Ufě a Irkutsku, oděského v Alma-Atě a Krasnojarsku, charkovského v Čitě a Irkutsku, dněpropetrovského v Krasnojarsku a doněckého v Prževalsku se zájezdy do Frunze. Nouzové provozní podmínky těchto divadel si vyžádaly mnohem prostší inscenace, což bylo s ohledem na pompéznost předchozího období paradoxně kladem. Z premiér bylo nejvýznamnější první uvedení Verykivského \"Děvečky\" v Irkutsku roku 1943. Tato nepolitická, lyrická a folklórem napěchovaná opera si získala oblibu v sibiřském exilu i po návratu divadla do Kyjeva, po válce však byl její autor terčem oficiální kritiky kvůli údajnému zahledění do minulosti.\n\nSoučasně však na okupovaných územích udržovaly německé (respektive v případě Oděsy rumunské) úřady velká městská divadla v chodu. Musela sice hrát mimo jiné v němčině, zato mimo dosah komunistické kulturní politiky získala větší volnost zejména v dramaturgickém ohledu.\n\nSkladatelé byli v této době často vysláni k jiným národům SSSR, aby přispěli k formování jejich hudební kultury. V některých případech to zahrnovalo i operu: tak Reinhold Glière přispěl k formování opery uzbecké, Julij Mejtus turkmenské, Pylyp Kozyckyj baškirské. Kozyckého baškirská opera \"Za vlast\" (', 1941, spolu s Chabibullou Kalimullovičem Ibragimovem, premiéra v Ufě 1943) byla jednou z prvních oper bezprostředně reagujících na válečné události. Muzikologové ji charakterizují jako „operu-plakát“, v níž je děj odsunut stranou ve prospěch oratorně tvarovaných reakcí individuálních hrdinů i kolektivu na vpád Německa do Sovětského svazu. Týž konflikt se symbolicky odehrává v hrdinské historické opeře Hliba Pavlovyče Taranova (1904–1989) \"Alexandr Něvský\", též zvané \"Ledové bojiště\" (' nebo \"\", 1937–1942).\n\nPo válce byla znovuotevřena operní divadla v Kyjevě, Charkově, Oděse, Lvově a Stalinu; neobnovilo se divadlo v Dněpropetrovsku, jehož soubor se sloučil s oděským (operní a baletní divadlo zde vzniklo znovu roku 1974). Válka, hrdinství, sovětské vlastenectví a bratrství národů Sovětského svazu již za války a dlouhou dobu po ní tvořily převládající témata umělecké, včetně operní tvorby – jak to ostatně výslovně požadovalo usnesení VKS(b) z 23. září 1946 o divadelním repertoáru. V Oděse a ve Lvově měly premiéru opery ruských skladatelů Mariana Viktoroviče Kovala \"Sevastopolci\" (') a Vladimira Robertoviče Enkeho \"Ljubov Jarovová\" ('), z tvůrčí vlny bezprostředně po válce vyvstala i H. Žukovského \"Čest\" (', 1947) a \"Jediným životem\" (', 1947) D. Klebanova a O. Sandlera – vesměs povrchní a schematická díla. Z této řady vyniká jen první verze Mejtusovy \"Mladé gardy\".\n\nDo této doby spadá i druhá vlna represí v kulturní politice, spojené především se jménem ukrajinského rodáka Andreje Ždanova, který v letech 1946–1948 řídil sovětskou kulturní politiku. Ten v únoru 1948 inicioval tažení proti „formalismu“, které se dotklo většiny významných sovětských skladatelů (Šostakoviče, Prokofjeva, Chačaturjana, na Ukrajině třeba Ljatošynského). Ideologické požadavky a výtky obecně formulovalo usnesení ÚV VKS(b) z 10. února 1948 k opeře Vana Muradeliho \"Velké přátelství\" (premiéra 1947 ve Stalinu), na Ukrajině přijal podobné usnesení Ústřední výbor Komunistické strany Ukrajiny 28. května 1948. Kritika zasáhla většinu operních děl včetně Mejtusovy \"Mladé gardy\", hlavním terčem oficiální kritiky se však stal dosud vůbec nejambicióznější počin ukrajinské opery, velká historická freska \"Bohdan Chmelnický\" (\"\", 1951), kterou Kosťantyn Daňkevyč napsal na objednávku ke 300. výročí spojení Ukrajiny a Ruska. Opera se vyhnula větším výtkám k hudebnímu zpracování, po prezentaci v Moskvě však byla kritizována zejména pro údajný nacionalismus a skladatel s libretisty ji museli podstatně přepracovat. Daňkevyč se k opeře vrátil ještě na sklonku života roku 1977 a odstranil některé vnucené zásahy. Přes určité nedostatky (statičnost některých, zejména sborových scén) a problémy s hodnocením jejího námětu i zpracování z novodobého pohledu zůstává \"Bohdan Chmelnický\" nejreprezentativnějším dílem ukrajinské národně-historické opery.\n\nPrudkého odsouzení v \"Pravdě\" se překvapivě dočkala i opera H. Žukovského \"Z celého srdce\" (\"\", 1950); vedle estetických nedostatků jí bylo vyčítáno nedostatečně hrdinské zobrazení života v kolchoze. Autorovi byla dokonce odebrána Stalinova cena III. stupně, která mu za ni byla udělena. Veškerá díla byla vystavena dogmatickým a administrativním zásahům a skladatelé museli svá díla předkládat stranické diskusi a přepracovávat na základě jejich výsledků.\n\nZa těchto okolností se divadla raději vyhýbala novinkám a uváděla přednostně stará „osvědčená“ díla, v inscenacích opět převládla pompéznost, hlučná patetičnost a přízemní naturalismus. Z ostatních děl tohoto období lze zmínit jedinou operu významného haličského skladatele Stanislava Pylypovyče Ljudkevyče (1879–1979) \"Dovbuš\" (', 1955) podle tragédie Osypa Feďkovyče, Verykivského operu \"Uprchlíci\" (', 1948) z doby likvidace Zadunajské Siče, Čyškovy \"Horníky\" (', 1949) nebo Sandlerovu komediální operu \"Ve stepích Ukrajiny\" (', 1954).\n\nNejhranějším operním tvůrcem poválečného desetiletí se z ukrajinských skladatelů stal Julij Serhijovyč Mejtus (1903–1997): přitom jeho tvorba pokrývá vlastně celé sovětské období Ukrajiny a je ve svých zvratech pro tuto epochu typická. Mejtus začínal ve 20. letech jako avantgardní skladatel, stoupenec proletkultu, průkopník jazzu i „hudby strojů“, zároveň i Bartókem ceněný sběratel a upravovatel lidových písní. Spolupráce s Lesem Kurbasem jej přivedla ke scénické hudbě a opeře. K opernímu žánru se dostal až koncem 30. let, kdy přijal styl socialistického realismu, jemuž zůstal ve své tvorbě v podstatě věrný, a stal se autorem či spoluautorem v ukrajinské kultuře pozoruhodného komplexu 17 oper (z nichž šest zůstalo neprovedeno).\nSvou první operu \"Perekop\" (', 1937–1938) na námět z doby revoluce a občanské války (bitva o Perekopskou šíji) napsal ve spolupráci se Vsevolodem Petrovyčem Rybalčenkem (1904–1988) a Mychajlem Dmytrovyčem Tietzem (Ticem) (1898–1978). S týmiž autory následně napsal i operu \"Hajdamáci\" (', 1940–41) na Ševčenkův námět, ale vypuknutí druhé světové války zmařilo její realizaci. V průběhu války působil Mejtus v Irkutsku, kam bylo evakuováno kyjevské divadlo, ale zejména v Ašchabadu, kde studoval turkmenskou lidovou hudbu a stal se spoluzakladatelem turkmenské opery: ve spolupráci s Aširem Kulijevem (1918–2000) napsal operu \"Abadan\" (', 1942–43, 2. verze 1950), vůbec první operu zabývající se právě probíhající válkou, a s Daňatarem Öwezowem (1911–1966) operu \"Lejla a Medžnun\" (', 1945–46) na námět turkické legendy. K turkmenské kultuře se Mejtus vrátil ještě později v životopisné opeře \"Magtymguly\" (\"\"), která měla premiéru v Ašchabadu v roce 1962. \"Lejla a Medžnun\" i \"Magtymguly\" jsou pravidelně na repertoáru turkmenského operního divadla.\n\nJeho prvním velkým úspěchem se stala opera \"Mladá garda\" (', 1947) podle známého stejnojmenného románu Alexandra Fadějeva. V líčení osudů tajné mládežnické komunistické organizace na Donbasu za druhé světové války se mu podařilo naplnit dobové ideologické i estetické požadavky (\"Mladá garda\" je typická „písňová opera“ kombinující intonace masové písně, folklóru a romantické opery 19. století), zejména ve vytvoření „kolektivního hrdiny“, a současně dodat hudbě vedle požadované vážnosti a patosu též lyriku a humor a své postavy psychologicky vykreslit, což většině děl této doby chybělo. I tak byla \"Mladá garda\" podrobena kritice a Mejtus ji musel přepracovat tak, aby „šíře ukázal úlohu [bolševické] strany při vedení boje mládežnického podzemí“; pak za ni ovšem získal Stalinovu cenu a opera se stala v 50. letech velmi populární. Jako jediná ukrajinská opera 20. století byla vícekrát nastudována v českých zemích a i dobová česká kritika (Antonín Sychra) ji prohlašovala za vzor pro domácí tvorbu. V nastoupené cestě pokračoval Mejtus s menším zdarem operou \"Hvězda nad Dvinou\" (', 1951–55, ve druhé verzi \"Severní hvězdy\" [\"\"], 1957).\n\nZa nejšťastnější a nejživotnější operu je považováno \"Ukradené štěstí\" (', 1958–1959), pro niž drama Ivana Franka přebásnil M. Rylskyj. Konec stalinismu umožnil skladateli obrátit se k individuálním lidským osudům. Na sociálním podkladu se zde odehrává psychologické drama milostného trojúhelníku, Mejtusova melodika zde nalézá nejpřirozenějšího uplatnění. Lidovost některých scén z této opery uplatnil Mejtus v pohádkové folklorizující opeře \"Dcera větru\" (', 1965), jež vypráví poněkud bizarní příběh lásky lesní víly a agronoma z kolchozu. Poprvé v této opeře dává Mejtus velký prostor orchestru. K žánru biografické opery přispěl Mejtus operami \"Bratři Uljanovovi\" (', 1966, o mládí a rodině V. I. Lenina) a \"Richard Sorge\" (', 1975, o sovětském rozvědčíkovi v Japonsku); historická opera \"Jaroslav Moudrý\" (\"\", 1972), vrchol jeho pozdní tvorby, byla vytlačena současně vzniklou operou Majborodovou na stejný námět. Mejtus tvořil až do své smrti, většina jeho oper ze 70. – 90. let 20. století však již nebyla provedena (\"Anna Karenina\" 1970, \"Mariana Pineda\" 1978, \"Ivan Hrozný\" 1980–83, \"Maria Volkonská\" 1988, \"Antonius a Kleopatra\" 1993).\n\nPo Stalinově smrti a XX. sjezdu KSSS nastala v Sovětském svazu doba nazývaná „tání“, která se odrazila i v určitém uvolnění kulturních poměrů. Docházelo k postupné rehabilitaci jak tvůrců, tak děl: v oblasti opery ji symbolizovalo usnesení Ústředního výboru KSSS „K nápravě omylů v hodnocení oper \"Velké přátelství\", \"Bohdan Chmelnický\" a \"Z celého srdce\"“ z roku 1958. V hudbě již nehrozilo osudové nařčení z formalismu nebo – často právě v případě ukrajinských skladatelů – z nacionalismu. Desetiletí následující po roce 1956 je v ukrajinské opeře (alespoň kvantitativně) dobou největšího rozkvětu, vzniklo více oper než v předcházejících třiceti letech, tematicky různorodých. Je to i doba návratu k experimentům 20. let v hudební tvorbě i inscenační praxi, na jeviště se vracejí díla skladatelů umlčených za stalinismu (Šostakovič, Prokofjev, Ljatošynskyj).\n\nIdeologický dozor nad hudební tvorbou však zůstal nadále silný a od nástupu L. I.Brežněva (1964) opět zesiloval, přičemž v oblasti klasické hudby se týkal nejvíce právě opery jako nejreprezentativnějšího a veřejnosti nejexponovanějšího žánru. Přísný dohled nad výběrem témat vedl k tomu, že v 70. a 80. letech byly nové opery pro velká divadla psány především k různým výročím a téměř vždy sloužily přímo režimní propagandě; i tak „oficiální“ skladatel jako Julij Mejtus dosáhl uvedení jen těch svých oper, které měly ideologicky preferovaný námět. Inscenační praxe se v té době vrátila k popisnosti a honosnosti stalinské doby a definitivně se odtrhla od soudobých evropských trendů.\n\nOficiálně byl nadále preferován styl socialistického realismu, totiž v podstatě konzervativní, novoromantické hudby. Pronikání soudobé hudby na operní jeviště vedle nepřízně stranických míst bránila i dosavadní kulturní izolovanost, kterou ukrajinští skladatelé začínali prolamovat teprve postupně od 60. let 20. století. Vymaňování z úzkých hranic socialistického realismu a operní tradice směřovalo různými směry: k překračování žánrových hranic (směrem k oratoriu, symfonii, baletu, operetě apod.), k soustředění na komorní žánry, jež nepodléhaly tak intenzivnímu dohledu režimu ani konzervativnímu vkusu masového publika, nebo třeba k obnově zájmu o folklór v odideologizované podobě. Řada významných skladatelů mladší generace se navíc opernímu žánru zcela vyhýbala, přičemž svou roli hrála snaha uniknout cenzuře, ale podobný odvrat od opery je charakteristický pro tzv. „novou hudbu“ v celoevropském kontextu. Její tvůrci z darmstadtské školy operu považovali za přežitý žánr a i na Ukrajině koncem 80. let 20. století naplňovaly stránky hudebních časopisů úvahy nad tím, zda má opera dosud smysl.\n\nOd 70. let 20. století tak bylo uváděno málo nových oper, které navíc – na rozdíl od 20. – 50. let – byly jen zřídka hrány mimo jedno domovské divadlo. Komunistická kulturní politika se snažila tento nedostatek nahradit širším „výměnným“ uváděním oper jiných národů Sovětského svazu, případně děl ze zemí socialistického tábora (soudobá západní opera se na ukrajinských jevištích neobjevila). Všechna tato díla však byla hlavními oběťmi „divácké krize“, která v této době naplno vypukla. Repertoár začal výrazně stagnovat a omezovat se na úzký okruh klasických děl zejména z 19. století.\n\nZa starší generace skladatelů pokračoval v tvorbě zejména Julij Mejtus. K. Dankevyč napsal podle Ševčenkova stejnojmenného dramatu operu \"Nazar Stodolja\" (', 1959), Anatolij Josypovyč Kos-Anatolskyj (1909–1983) napsal svou jedinou operu \"Úsvit\" (', 1957, původně \"Slunci vstříc\" [']) ze západoukrajinského prostředí; obě díla jen opakovala šablony stalinského období, byť na vysoké technické úrovni. Až ve svém stáří zahájil operní tvorbu významný skladatel této generace Dmytro Lvovyč Klebanov (1907–1987); jeho díla \"Komunista\" (', též \"Vasyl Hubanov\" ['], 1967), \"Rudí kozáci\" (' nebo ', 1972) a \"První máj\" (', 1981) jsou námětově konformní a hudebně – přes zejména instrumentační mistrovství – konzervativní. S. Ždanov napsal lyrickou písňovou operu \"Purpurové červánky\" (\"\", 1967).\n\nTematicky i formálně (směrem k modernismu) se od dosavadního stylu odklonil H. Žukovskyj: přepracoval svou lyricko-psychologickou operu \"Z celého srdce\" pod novým názvem \"První jaro\" (', 1959, provedeno 1960), ve stejné linii pokračoval operou-baletem ' (1966), operním triptychem \"Kontrasty století\" (', 1960–1967) či operami \"Mimo zákon\" (', 1968) a \"Na krok k lásce\" (', 1970). Svou operou-monologem pro jediného zpěváka \"Volžská balada\" (', též \"\") z roku 1967 zahájil rozkvět tohoto komorního žánru na Ukrajině v 70. – 90. letech 20. století.\n\nŽukovského vrstevníkem je jeden z hlavních představitelů oficiálního proudu opery tohoto období, Heorhij Ilarionovyč Majboroda (1913–1992). Jeho tvorba, která měla u obecenstva vesměs nadprůměrně příznivý ohlas, se soustředila na vlastenecká hrdinská témata z nové i staré historie. Má konzervativní, novoromantický ráz a odpovídá tak stylu socialistického realismu, proti tzv. písňové opeře 30. a 40. let však klade větší důraz na orchestrální složku. Opera \"Mylana\" (', 1957) na námět odboje na Zakarpatské Ukrajině za 2. světové války využívá karpatský folklór a oproti dílům z doby stalinismu lépe prokresluje jednotlivé charaktery a vyzdvihuje lyrickou (milostnou) linii příběhu. Stejné rysy vykazuje i následující opera \"Arsenal\" (', 1960), jejímž námětem je epizoda z občanské války roku 1919. Za Majborodovu nejlepší operu bývá považován \"Taras Ševčenko\" (', 1964), komornější životopisná opera, která ve čtyřech obrazech představuje epizody z básníkova života. Nejambicióznějším Majborodovým dílem je monumentální opera \"Jaroslav Moudrý\" (', 1973), podávající idealizovaný obraz velkého panovníka středověké Kyjevské Rusi. Tato vlastenecky vypjatá a posluchačsky přístupná opera se udržuje na repertoáru ukrajinských divadel dodnes.\n\nRoku 1957 měla premiéru rovněž první opera Vitalije Dmytrovyče Kyrejka (1926–2016) \"Lesní píseň\" (') na skladatelovo libreto podle stejnojmenného fantasticko-symbolistického dramatu Lesji Ukrajinky. Kyrejko zůstal po celou svou tvorbu věrný novoromantickému stylu se zvláště silným vztahem k ukrajinskému folklóru, po vzoru svého učitele Levka Revuckého. Spíše než kvůli hudebnímu stylu narážela jeho osobitá tvorba na překážky kvůli voleným tématům, v nichž se skladatel vyhýbal vládnoucí ideologii. Již \"Lesní píseň\" svým mystickým a panteistickým nábojem (podobně jako Kyrejkův balet \"Stíny zapomenutých předků\" z roku 1960) značně vybočovala z tematiky soudobých oper. Folklorní opera \"V neděli ráno sbírala byliny\" (', 1966) byla uvedena ve Lvově, ale satirická opera-féerie \"Marko v pekle\" (', 1966) se na jeviště nikdy nedostala. Provedena byla až mnohem později drobná komická opera \"Vernisáž na jarmarku\" (', 1985) podle klasické veselohry H. Kvitka-Osnovjanenka.\nTéhož roku 1957 debutoval operou \"Bukovinci\" (', 1957) i skladatel Marko Veniaminovyč Karminskyj (1930–1995). Tato opera (podobně jako \"Mylana\" nebo \"Úsvit\" ze stejné doby) využívá karpatskou lidovou hudbu a nevymyká se stylu socialistického realismu. Režimu poplatné téma, ale nezvyklou formu zvolil skladatel ve své „revoluční fresce“ \"Deset dnů, které otřásly světem\" (ukrajinsky ', rusky ', 1970) o Velké říjnové socialistické revoluci, jež se prosadila i za hranicemi (hrála se i v českém Národním divadle). Jedná se vlastně o operu-oratorium, v němž se úryvky z díla novináře Johna Reeda mísí s úryvky z řečí a děl V. I. Lenina a jiných dobových dokumentárních textů. Namísto estetiky socialistického realismu oživuje tradici těsně porevolučního agitpropu a je blízké i levicovému politickému divadlu 70. let na Západě. Monumentální dílo vyžaduje až 300 účinkujících, vedle reálných postav vystupují postavy symbolické a sbor celý děj komentuje po způsobu brechtovského epického divadla. Podobnou úlohu má sbor i v intimní psychologické opeře zabývající se otázkou lásky a lidského štěstí \"Irkutská historie\" (', 1977). Poslední Karminského operou byl \"Jen jeden den\" (\"\", premiéra 1987 ve Lvově), pokračování \"Deseti dnů\". Největší popularitu však skladateli přinesl muzikál \"Robin Hood\" (\"Робін Гуд\") z roku 1983.\n\nJedním z nejplodnějších operních skladatelů 60.–90. let 20. století byl Vitalij Sergijovyč Hubarenko (1934–2000). Hudební styl jeho oper zůstával v mezích socialistického realismu, poučeného zejména Šostakovičem a Ljatošynským, vynikají však hudebně-dramatickou stavbou a námětovou i formální rozmanitostí. Upozornil na sebe již první operou \"Zkáza eskadry\" (', premiéra 1967) podle známé hry Oleksandra Kornijčuka o potopení lodí Černomořské flotily roku 1918. Hubarenko v ní sledoval principy wagnerovského hudebního dramatu se symfonickým základem. Opera vznikla k oslavám 50. výročí Říjnové revoluce a kritiku, očekávající obvyklou pompézní patetičnost spojenou s revolučními tématy sovětských oper, překvapila „syrová, soustředěná, asketická“ hudba. Osudy obyčejné rodiny za občanské války popisuje opera \"Mamajovi\" (', 1970), jejíž zpěvnost a folklorističnost jí dává oproti \"Zkáze eskadry\" konzervativnější nádech. Totéž platí o následující opeře \"Skrz plamen\" (', 1976), jež se zabývá životními osudy ruského revolucionáře a předáka Doněcko-krivorožské sovětské republiky Fjodora Andrejeviče Sergejeva. Roku 1985 měla premiéru komická opera \"Dohazovačem proti své vůli\" (') podle veselohry H. Kvitka-Osnovjanenka. Hlavní Hubarenkův přínos však spočívá v oboru lyrické opery. Za mistrovské dílo jsou považovány \"Milostné dopisy\" (\" / \"), monoopera ve čtyřech částech podle novely Henriho Barbusse z roku 1971. Zaujaly i lyricko-psychologická opera z válečné doby o lásce ruského vojáka a německé dívky \"Vzpomínej na mne\" (', 1974/1980, původní název \"Znovuzrozený květen\" [']) a opera-balet \"Vij\" (\"Вій\", 1980, premiéra 1984) podle Gogola, nebo další monoopera \"Alpská balada\" (\"\", premiéra 1985).\n\nLevko Mykolajovyč Kolodub (* 1930) skládal hudbu vycházející z folklóru a vyhýbající se avantgardě, avšak velmi barvitou a mistrně instrumentovanou. Vedle rané opery \"Turbajská duma\" (', 1951) na sebe upozornil operou \"Probuzení\" (', též \"Dněperské peřeje\" ['], 1976) a „operou-písní“ \"Nezrazená láska\" (', 1985).\n\nTradiční novoromantické postupy, včetně příznačných motivů a číslové struktury, charakterizují lyricko-psychologickou operu Oleksandra Oleksandrovyče Krasotova (1936–2007) \"Píseň tajgy\" (', 1977), odehrávající se v prostředí mládežníků budujících BAM. Hrdinsko-romantickou operu tradičního ražení \"Poručík Schmidt\" (', 1970) o námořnickém povstání v Sevastopolu roku 1905 napsal Borys Lvovyč Jarovynskyj (1922–2000). Juryj Jakovyč Iščenko (* 1938) napsal jednoaktovou operu \"Věruška\" (', 1971) podle povídky Antona Čechova. Fantastickým a pohádkovým motivům se věnoval Ihor Konsťantynovyč Kovač (1924–2003): napsal operu-balet \"Ta, co běží po vlnách\" (', 1987) a operu \"Blankytné ostrovy\" (', 1988). Oleksandr Ivanovyč Bilaš (1931–2003), autor především populární hudby, napsal celovečerní opery \"Hajdamáci\" (', 1965) a \"Praporečníci\" (', 1985) a k rozvoji žánru monoopery přispěl díly \"Válečná balada\" (', 1971) a \"Zpověď bílého tulipánu\" ('). Zázemí v populární hudbě měl i Vadym Hryhorovyč Iljin (* 1942), jehož komická opera odehrávající se za druhé světové války \"Hrom z Putivli\" (', 1981) se blíží muzikálu.\n\nAčkoliv ohlasy ukrajinské lidové hudby lze najít u většiny ukrajinských operních skladatelů, v 70. letech 20. století se někteří pokoušeli o co nejautentičtější návrat k jejím kořenům a současně její kombinaci s moderními skladebnými technikami. Jedním z impulsů bylo uvedení folklorní opery klasika ukrajinské hudby Mykoly Dmytrovyče Leontovyče (1877–1921) \"Rusalčiny velikonoce\" ('). Leontovyč toto své nejzávažnější dílo započal roku 1919, ale nedokončil: roku 1972 však operu dopsal a instrumentoval Myroslav Skoryk a dočkala se úspěšné inscenace v Kyjevě roku 1977. V mnohém podobné dílo komplexně spojující umělou a lidovou hudbu napsal Ihor Naumovyč Šamo (1925–1982): základním kamenem jeho opery \"Jatraňské hry\" (', dokončeno 1978) jsou sbory a cappella, děj se volném sledu scén vychází z lidových obřadů na sv. Jana Křtitele („Kupalo“). Ve stejné době dokončil svou folkovou operu Jevhen Fedorovyč Stankovyč (* 1942). \"Když kvete kapradí\" (', zvaná též jen \"Květ kapradí\" [']) měla být po ukrajinském uvedení uvedena na výstavě v Paříži, avšak těsně před premiérou v roce 1979 byla zakázána; nakonec byla provedena až po čtyřiceti letech. Přesto vešlo toto dílo, v němž skladatel kombinoval soudobou klasickou hudbu s folklórem a symfonický orchestr s lidovými nástroji a folklórním sborem, brzy ve známost jako vynikající příklad neofolklorismu v opeře.\n\nJedinou operou významného ukrajinského moderního skladatele Ivana Fedorovyče Karabyce (1945–2002) jsou \"Kyjevské fresky\" (', 1983), jež skladatel označil jako opera-oratorium: ke sledu obrazů z dějin Kyjeva sestavil básník Borys Illič Olijnyk montáž textů od veršů Ševčenka a Rylského přes dokumenty z doby revoluce a světových válek po staroslověnské texty. Skladatel Volodymyr Mykolajovyč Zahorcev (* 1944), stejně jako Stankevyč a Karabyc člen tzv. kyjevské avantgardy, napsal podle hry \"Matka\" Karla Čapka stejnojmennou operu ('), která měla premiéru ve Lvově roku 1985.\n\nDětskou operu v poválečném období pěstovali Ihor Borysovyč Draho (* 1923), Ilja Samojlovyč Polskyj (* 1924), Borys Vasylovyč Aleksejenko (* 1929), Marija Semenivna Zavalyšyna (1903–1991), Judif Hryhoryvna Rožavska (1923–1982) a Arkadij Dmytrovyč Filipenko (1912–1983).\n\nOd devadesátých let působí ukrajinská operní divadla pod tržním tlakem, a soustředí se proto na populární mezinárodní repertoár, popřípadě omezený okruh klasických ukrajinských děl 19. století. Z domácích děl sovětské éry se na repertoáru udrželo několik děl s historickou tematikou: Majborodův \"Jaroslav Moudrý\", Daňkevyčův \"Bohdan Chmelnický\", Mejtusovo \"Ukradené štěstí\". Pro díla žijících skladatelů je však téměř nemožné na scénu proniknout. Uvedena byla jen komorní díla, např. Hubarenkovy monoopery \"Pomněte, mí bratři!…\" (', 1992, podle T. Ševčenka), \"Samota\" (', 1994, podle Prospera Mériméa) a \"Juliiny monology\" (', 1998, podle Williama Shakespeara), experimentální komorní opery Karmelly Semenivny Cepkolenko (* 1955) \"Portrét Doriana Graye\" (', 1990) a \"Mezi dvěma ohni\" (', 1994), komorní opera Oleksandra Volodymyrovyče Kozarenka \"Čas pokání\" (', 1997), Kolodubova opera-oratorium \"Básník\" (', napsána 1988, premiéra 2001, o T. Ševčenkovi) nebo Stankovyčova opera pro dva pěvce ' (premiéra 2011 v Ťumeni).\n\nPouze v koncertní podobě měla roku 2011 opožděnou premiéru Stankovyčova opera \"Když kvete kapradí\", zakázaná roku 1978 cenzurou. Ještě pozdější (a posmrtné) koncerní premiéry se roku 2010 dočkala jediná opera Valentyna Savyče Bibika (1940–2003), \"Útěk\" (') podle stejnojmenné hry Michaila Bulgakova, napsaná v první verzi roku 1972 a ve druhé roku 1985. Koncertně byla provedena i nová „opera-drama“ V. Kyrejka \"Bojarka\" (', napsáno 2003, premiéra 2008) podle lyrického dramatu Lesji Ukrajinky. Ve Spojených státech působí Virko Petrovyč Balej (* 1938), jenž napsal operu \"Holodomor\" (1986–93) o této traumatické epizodě ukrajinských dějin. Opera měla koncertní premiéru v Las Vegas v únoru 2013 a téhož roku byla provedena i v Kyjevě.\n\nVýjimkou v tomto trendu a jedinou novou domácí operou uvedenou na velké operní scéně od nezávislosti Ukrajiny je opera \"Mojžíš\" (\"\") významného skladatele starší generace Myroslava Mychajlovyče Skoryka (* 1938). Toto dílo, poprvé uvedené roku 2001 při příležitosti návštěvy papeže Jana Pavla II. na Ukrajině, bylo nejen inscenováno na dvou operních scénách – ve Lvově a v Kyjevě – ale dosud (2014) se zde udrželo na repertoáru. To však bylo možné jen proto, že většinu nákladů na uvedení monumentálního díla převzal přímo papežský stolec.\n\nDětské opeře se nadále věnovali například Mykola Hryhorovyč Stecjun (* 1942) a Oleksandr Vasylovyč Kostin (* 1939).\n\nV současnosti působí na Ukrajině sedm operních divadel:\n\nMéně náročné zpěvohry – včetně takových klasických děl ukrajinské opery jako \"Natalka Poltavka\", \"Záporožec za Dunajem\" nebo \"Kateryna\" – uvádějí i hudebně dramatická divadla v jiných městech (Vinnycja, Užhorod, Nikolajev, Záporoží, Poltava, Drohobyč, Simferopol, Luck, Luhansk, Krivoj Rog, Černihiv, Černovice, Cherson, Chmelnyckyj, Sumy, Rovno, Kropyvnyckyj, …), případně též Kyjevské národní akademické divadlo operety, Charkovské akademické divadlo hudební komedie, Oděské akademické divadlo hudební komedie M. Voďaného nebo Oděské akademické ukrajinské hudebně dramatické divadlo V. Vasilka.\n\n"}
{"id": "1023588", "url": "https://cs.wikipedia.org/wiki?curid=1023588", "title": "Kostel svatého Mikuláše (Všebořice)", "text": "Kostel svatého Mikuláše (Všebořice)\n\nKostel svatého Mikuláše byl postaven roku 1698 v tehdy ještě samostatné vesnici Všebořice. Rozkládá se v blízkosti ulic Pod vodojemem a Lipová. Okolo kostela je dnes zanedbaný hřbitov s márnicí a s hřbitovní zdí. Roku 1702 byla vybudována brána. Nově od roku 2018 v držení Pravoslavné církevní obce v Ústí nad Labem. V dnešní době probíhá rekonstrukce. Přístupný pouze po dohodě s duchovním správcem obce. Je chráněn jako kulturní památka České republiky.\n\n"}
{"id": "1023592", "url": "https://cs.wikipedia.org/wiki?curid=1023592", "title": "Escombres-et-le-Chesnois", "text": "Escombres-et-le-Chesnois\n\nEscombres-et-le-Chesnois je francouzská obec v departementu Ardensko v regionu Grand Est. V roce 2011 zde žilo 354 obyvatel.. Území obce sousedí s Belgií.\n\nBouillon (Belgie), Messincourt, Pouru-aux-Bois, Pouru-Saint-Remy, Sachy\n\n\"Počet obyvatel\" \n\n"}
{"id": "1023600", "url": "https://cs.wikipedia.org/wiki?curid=1023600", "title": "Ella Poljakovová", "text": "Ella Poljakovová\n\nElla Michailovna Poljakovová (* 7. února 1941) je ruská aktivistka, členka rady prezidenta Vladimira Putina pro lidská práva. Je také předsedkyní nevládní organizace \"Matky vojáků v Petrohradě\". Organizace \"Matky vojáků\", i její petrohradská pobočka, je financována ministerstvem zahraničí USA prostřednictvím National Endowment for Democracy, proto je ruskými úřady počítána mezi „zahraniční agenty“.\n\nV situaci, kdy oficiální ruští představitelé popírají, že by na Ukrajině válčily ruské jednotky, Poljakovová uvedla, že Rusko tam podniklo „invazi“. \"„Pokud jsou na rozkaz velitele na území jiného státu masy lidí v tancích nebo obrněných transportérech a používají těžké zbraně, považuji to za invazi,“\" řekla v závěru srpna 2014.\n\nPoljakovová také uvedla, že v polovině srpna 2014 během bojů u obce Snižne na východě Ukrajiny přišlo o život více než sto ruských vojáků, když se jejich kolona nákladních vozů naložených municí ocitla pod palbou raketometů Grad. Asi 300 lidí přitom podle ní bylo zraněno.\n\nPo vyjádření Poljakovové ruské ministerstvo spravedlnosti přidalo jí vedenou organizaci \"Matky vojáků v Petrohradě\" na seznam „zahraničních agentů“, jak se podle zákona z roku 2012 musí označovat organizace přijímající peníze ze zahraničí. Poljakovová však trvá na tom, že její organizace zahraniční finance nepřijímá. Rozhodnutí ministerstva proto považuje za nezákonné a chce jej napadnout u soudu. Podle ředitele moskevské pobočky Amnesty International Sergeje Nikitina je načasování rozhodnutí dokladem toho, že Kreml je rozhodnut umlčet své kritiky a potlačovat informace dokazující, že Rusko se přímo účastní konfliktu na Ukrajině.\n"}
{"id": "1023601", "url": "https://cs.wikipedia.org/wiki?curid=1023601", "title": "Občanská válka v Libyi", "text": "Občanská válka v Libyi\n\nObčanská válka v Libyi může být:\n\n"}
{"id": "1023615", "url": "https://cs.wikipedia.org/wiki?curid=1023615", "title": "Vasilij Maximovič Maximov", "text": "Vasilij Maximovič Maximov\n\nVasilij Maximovič Maximov (; 17. ledna/29. ledna 1844, Lopina – 18. listopadu/1. prosince 1911, Petrohrad) byl ruský realistický malíř, člen uměleckého sdružení peredvižniků.\n\nVasilij Maximovič Maximov, kterého nejvíce proslavily žánrové scény, se narodil 17. ledna (29. ledna podle starého kalendáře) ve vesnici Lopina nedaleko Petrohradu, v rodině rolníka. Již v mládí se u něho projevil výtvarný talent, a proto se v roce 1855 začal učit v dílně malíře ikon v Petrohradě.\n\nV roce 1863 začal studovat na petrohradské Akademii výtvarných umění, o rok nato se stal členem uměleckého kroužku sdruženého kolem Pjotra Alexandroviče Krestonosceva. V tomto období namaloval svůj první obraz \"Nemocné dítě\" (1864), za který dostal zlatou medaili Akademie.\n\nOvlivněn zážitky z dětství toužil už od akademických dob ve svých obrazech zachycovat život v rodné zemi:\n\nV roce 1866 ukončil studium a přijal nabídku na práci domácího učitele kreslení ve vesnici Subina v Tverské gubernii na západě Ruska.\n\nV létě téhož roku se vydal na poznávací cestu po kraji kolem řeky Volhy, ze které si přinesl množství poznatků o životě jednoduchých lidí a které naplno zužitkoval ve své pozdější tvorbě. Úplně se začal věnovat dílům s tematikou života prostého venkovského lidu; P. M. Treťjakovovi v jednom z listů napsal, že \"\"... navždy přešel k venkovskému životu\"\". Důkazem toho je lyrika prodchnuto dílo \"Babiččiny pohádky\" (1867), které téměř vzápětí po dohotovení a vystavení koupil Treťjakov pro svou galerii.\n\nV roce 1875 namaloval epický obraz \"Příjezd kouzelníka na vesnickou svatbu\", ve kterém nechal naplno vyniknout svůj výtvarný talent. Na obraze zaujme množství dokonale zachycených postav, z nichž každá je portrétem skutečné osoby.\n\nDojímavé scénu rozvinul na plátně \"Nemocný muž\" (1881). V tomto období Maximov vytvořil celou kolekci obrazů, věnovaných životu chudáků: \"Chudá večeře\" (1879), \"Aukce za nedoplatky\" (1880), \"Slepý hospodář\" (1884) a další. Častým výrazovým prostředkem Maximovových děl s vesnickou tematikou je zobrazení interiéru pokojů v jednoduchých dřevěných domcích.\n\nVýznamný průlom v umělecké kariéře V. M. Maximova přinesl rok 1872, kdy se v listopadu téhož roku stal plnoprávným členem uměleckého sdružení peredvižnici.\n\nZ rámce jemu vlastních námětů vybočuje obraz \"Vše v minulosti\" z roku 1889. Z díla s jednoduchým námětem dýchá nostalgie uplynulých dob. Šlechtic byl nucen přestěhovat se z honosného venkovského sídla do dřevěné chalupy a nyní na jejím zápraží v křesle vzpomíná na zašlé časy. Monotónně plynoucí čas symbolizuje postava sedící staré ženy, která si pletením svetru krátí nudný každodenní život. Obraz se setkal s mimořádně pozitivním ohlasem.\n\nV. M. Maximov věnoval celé své dílo lidu; jeho ústředním motivem se stal ruský venkov a život rolníků jako ztělesnění nejlepších kvalit ruského národa. Poslední roky života se nesly ve znamení depresí a nemocí. Krátce před smrtí začal práci na obrazu \"Odpustková neděle\", který však zůstal nedokončený.\n\nVasilij Maximovič Maximov zemřel 18. listopadu (1. prosince) 1911 ve věku šedesát sedm let. V historii ruského umění zaujal čestné místo jako znalec života prostého ruského člověka.\n\n"}
{"id": "1023618", "url": "https://cs.wikipedia.org/wiki?curid=1023618", "title": "Nemesis (album, Stratovarius)", "text": "Nemesis (album, Stratovarius)\n\nNemesis je čtrnácté studiové album power metalové skupiny Stratovarius vydané 22. února 2013 vydavatelstvím Edel AG.\n\nJe to první album Stratovarius, které představuje nového bubeníka Rolfa Pilva, který vystřídal Jörga Michaela v roce 2012. Album bylo poprvé uvedeno na oficiálních stránkách kapely 24. listopadu 2012. Písně, které bude album obsahovat byly zveřejněny 5. prosince 2012. Předuvedení \"Unbreakable\", prvního singlu alba bylo zrealizováno na YouTube a skladba byla vydána 25. ledna 2013.\n\nBývalý kytarista hudební skupiny Sonata Artica Jani Liimatainen, který vydal společné akustické album Blackoustic v roce 2012 se zpěvákem Timem Kotipeltem, se spolupodílel na albu Nemesis a také společně s Timem Kotipeltem napsali dvě písně: \"If the Story Is Over\" a \"Out of the Fog\".\n\nKapela si chtěla pronajmout orchestr k nahrání tohoto alba, ale nakonec od této myšlenky upustila.\n\nJméno alba vzniklo, když kytarista Matias seděl na letišti v Madridu a navrhl ho svým hráčským kolegům. V tomto bodě byla většina textů už hotova. Žena na přední straně může být spasitelka, mstitelka a nebo příčina veškerého ničení, podle Jens.\n\n\nCelková délka 57:40 minut.\n\n"}
{"id": "1023623", "url": "https://cs.wikipedia.org/wiki?curid=1023623", "title": "Pierre Février", "text": "Pierre Février\n\nPierre Février (21. března 1696 Abbeville – 5. listopadu 1760 Paříž) byl francouzský hudební skladatel, varhaník a cembalista. \n\nPierre Février se narodil 21. března 1696 v Abbeville v departementu Somme (departement) na severu Francie. Do Paříže přišel v roce 1720 a stal se varhaníkem v kostele svatého Rocha a v kostele kláštera Saint-Honoré. Během Velké francouzské revoluce byl klášter uzavřen a roku 1792 zbourán. Byl rovněž hudebním pedagogem. Mezi jeho žáky byl i skladatel Claude Balbastre, který jej vystřídal ve funkci varhaníka v kostele sv. Rocha. \n\nPierre Février zemřel v Paříži 5. listopadu 1760 ve věku 64 let.\n\nJsou známy dva svazky skladeb pro cembalo. První z nich je datován do roku 1734 a obsahuje 5 suit:\n\nDruhý svazek komponovaný v letech 1734–1737 byl objeven koncem devadesátých let 20. století v soukromé sbírce v Arenbergu v Belgii. Obsahuje dvě cembalové suity, které mají obdobné schéma. Tance se střídají s \"pièces de caractère\" (charakteristickými kousky) v typické tradici pozdního francouzského baroka.\n\n\n\n"}
{"id": "1023627", "url": "https://cs.wikipedia.org/wiki?curid=1023627", "title": "Lovci mustangů", "text": "Lovci mustangů\n\nLovci mustangů (1965, The Mustangers) je dobrodružný westernový román pro mládež od americké spisovatelky Lee McGiffinové.\n\nPříběh románu začíná roku 1873 a jeho hlavním hrdinou je patnáctiletý Andrew Taylor, údajný sirotek živený příbuzenstvem, který pracuje jako poslíček ve vydavatelství Amos Finch a spol. v New Yorku. Protože rád čte šestákové romány o divokém západě, má romantické sny o tom, že se tam jednou podívá.\n\nJednoho dne náhodu otevře dopis své tety a zjistí, že jeho otec Chadwick Taylor je naživu, a že od roku 1858, kdy se Andy narodil, pravidelně posílá na jeho výchovu peníze. Poslední dopis poslal z Texasu ze San Antonia, kam kdysi odjel, aby naše! vhodné podnebí pro svou manželku (Andyho matku), která trpěla plicní chorobou a která tam zemřela. Protože v dopise byly také peníze, Andy se rozhodl, že za otcem odjede. Napíše otci na adresu hotelu, odkud byl dopis poslán, a koupi si místo na lodi \"Hvězda Texasu\" plující do Galvestonu. Čeká, že mu táta přijde naproti, ale nestane se tak.\n\nCesta do San Antonia není nikterak jednoduchá. Andy jede nejprve den vlakem a pak dva dny ve starém rozhrkaném dostavníku. V San Antoniu na uvedené adrese ale tátu nenajde. Otec tu zřejmě v hotelu napsal dopis, ale teď může být kdovíkde. Seznámí se však s lovcem mustangů Mattem Kirbem, který mu nabídne, aby s ním šel pracovat pro koňský ranč Tylera Colemana, což Andy nakonec rád přijme.\n\nNa ranč jedou na koni, což Andy do té doby nikdy nedělal. Kirbo jej na pětidenní cestě naučí spoustu potřebných věcí pro přežití v divočině. Na ranči pak Andy brzy zjistí, jak se liší realita od jeho představ vyvolaných četbou braků, když pozná tvrdou práci lovů mustangů, Brzy si ale ochočí vlastního koně, kterého pojmenuje Prašák podle toho, že má barvu jako prach na zemi.\n\nJednoho dne se dozví, že v San Antoniu byl zatčen nějaký Chadwick Taylor za to, že v saloonu Alamo zastřelil zezadu jednoho muže, který jej nařkl z toho, že hraje s falešnými kostkami. Jede se na muže podívat do vězení a zjistí, že to není jeho otec, že se za něho pouze vydává, ale že má některé jeho dokumenty. Matt Kirbo v muži pozná zločince Barta Cluetta, co jeho rodině kdysi ukradl koně a zapálil stavení. Chce ho proto zabít, ale Andy ho přesvědčí, aby raději z něho vytáhl, kde jeho otce přepadl.\n\nAndy se domnívá, že jeho otec je opravdu mrtev, protože Bart Cluett se přiznal, že jej nechal bez vody a svázaného asi dvacet mil na sever od El Pasa. Šerif však dostane zprávu, že na určeném místě našli jenom stopy kol těžkých povozů, co jely na sever, takže Andyho otec byl zřejmě zachráněn. Další informace byla o tom, že odjel lovit bizony někam poblíž Dodge City. Andy se ho proto vydá s Mattem hledat.\n\nV Dodge City oba zjistí, že Andyho otec se vydal na lov do Stake Plains. To vyvolá střetnutí s Komanči, kteří si chrání svá loviště. Při útoku Indiánů na obchodní stanici v Adobe Walls Andy zjistí, že bojuje po boku svého otce.\n\nAndy brzy pozná, že jeho otec je muž, který nedokáže zůstat dlouho na jednom místě, že má vrozenou touhou toulat se neustále světem. Netrvá to dlouho a otec se s Andym rozloučí a odjede do Nového Mexika. Andy s Mattem však tuláky nejsou. Jsou to osadníci, kteří zůstávají s půdou živitelkou.\n\n\n"}
{"id": "1023630", "url": "https://cs.wikipedia.org/wiki?curid=1023630", "title": "Laura Janáčková", "text": "Laura Janáčková\n\nLaura Janáčková (roz. Krejčová, dříve také Janáčková Strouhalová) (* 7. září 1966 Humpolec) je docentka klinické psychologie a autorka knih o lidských vztazích a komunikaci.\n\nLaura Janáčková je zaměstnána v Sexuologickém ústavu Všeobecné fakultní nemocnice v Praze a 1. lékařské fakulty Univerzity Karlovy. Zabývá psychologií v oblasti aplikované medicíny a komunikace, psychologií u onkologických a jinak těžce nemocných pacientů, psychosomatikou, problematikou bolesti, partnerských a rodinných vztahů a sexuálního chování. Publikovala desítky odborných i populárních článků, je autorkou řady knih.\n\nV letech 1987 – 1990 studovala obor psychologie na FF UK v Praze. V roce 1990 získala titul PhDr. na FF UK v Praze a v roce 1996 titul CSc. na téže fakultě. V roce 2004 nostrifikovala a získala titul Dr.phil  na Universitat Wien. V roce 2012 získala titul docentka klinické psychologie  na FF UP v Olomouci.\n\nV roce 2009 bylo zahájeno její habilitační řízení na Zdravotně sociální fakultě Jihočeské univerzity v Českých Budějovicích. To bylo v březnu 2012 zastaveno. V listopadu 2011 bylo zahájeno její habilitační řízení na Filozofické fakultě Univerzity Palackého v Olomouci. Habilitační práce měla název \"Komunikace ve zdravotnictví\" a habilitační přednáška \"Psychologické aspekty onkologického onemocnění\". Vědecká rada FF UP schválila návrh na jmenování Dr. Laury Janáčkové Strouhalové docentkou pro obor klinická psychologie v květnu 2012.\n\nJe jednatelkou a společnicí ve společnosti Institut partnerských vztahů s.r.o., je zakladatelkou a členem správní rady Ústavu onkologické psychologie z.ú., který vznikl v červenci 2014.\n\nLaura Janáčková je 3× vdaná, má dva syny a jednu dceru. Žije v Praze.\n\nVe volbách do Senátu PČR v roce 2014 kandidovala jako nestraník za ANO v obvodu č. 27 – Praha 1. Pozornost vzbudila odvážnými billboardy, kde je vyfocená pouze v noční košilce a s volebním heslem „Láska, sex a politika“. Billboard se stal hitem sociálních sítí, kde si z něj lidé dělali legraci, také byl nominován do soutěže sexistické prasátečko. Ve volbách se Janáčková se ziskem 13 procent hlasů umístila na 4. místě.\n\nBěhem předvolební kampaně do parlamentu v roce 2014 přinesly Parlamentní listy sdělení zpochybňující vzdělání a pracovní zařazení Laury Janáčkové na 1. lékařské fakultě Univerzity Karlovy. Fakulta v tiskovém prohlášení uvedla, že Laura Janáčková není na fakultě zaměstnaná ani zde nehabilitovala. Laura Janáčková uvedené informace komentovala ve svém prohlášení, že pouze pracovala jako docentka klinické psychologie na plný úvazek v Sexuologickém ústavu, který pod fakultu patří. Je skutečně uvedena na stránkách Sexuologického ústavu pod fakultní nemocnicí, dnes je již vedena jako zaměstnankyně fakulty.\n\n"}
{"id": "1023631", "url": "https://cs.wikipedia.org/wiki?curid=1023631", "title": "Eduard Plantagenet, 17. hrabě z Warwicku", "text": "Eduard Plantagenet, 17. hrabě z Warwicku\n\nEduard Plantagenet, 17. hrabě z Warwicku (25. února 1475, Warwick - 28. listopadu 1499, Londýn) byl synem Jiřího, 1. vévody z Clarence a Isabely Nevillové. Jeho děd z matčiny strany byl známý \"\"Tvůrce králů\"\" - Richard Neville, 16. hrabě z Warwicku. Mimo jiné byl i synovcem posledních dvou anglických králů z rodu Plantagenetů, Eduarda IV. a Richarda III., a bratrancem mladého krále Eduarda V. V době vlády Richarda III. a Jindřicha VII. byl potenciálním následníkem anglického trůnu.\n\nNarodil se v anglickém městě Warwick v rodinném domě své matky jako třetí potomek Jiřího Plantageneta, mladšího bratra tehdy vládnoucího Eduarda IV., a jeho ženy Isabely a ačkoli byl Eduard jejich již třetím potomkem, byl prvorozeným a dlouho očekávaným synem. Eduard měl dvě starší sestry - Annu (zemřela po porodu ve francouzském Calais, některé zdroje uvádějí, že mohlo jít o chlapce) a Markétu, pozdější hraběnku ze Salisbury, kromě nich měl ještě mladšího bratra Richarda, který zemřel jako malý a po jehož porodu matka zemřela.\n\nV roce 1478, krátce po popravě jeho otce, mu byl udělen titul \"\"hraběte z Warwicku\"\", který zdědil po otci a dědovi z matčiny strany, který neměl mužského dědice. Jeho otec byl toho roku popraven v londýnském Toweru za zradu. O dva roku později byl svěřen do péče markýzi z Dorsetu (syn královny Alžběty Woodvillové), který měl tím pádem právo vybrat Eduardovi manželku a díky kterému se malý yorský princ dostal do Toweru. Některé zdroje uvádějí, že se chlapec z Toweru dostal díky svému strýci Richardu III. a tajně žil v domácnosti jeho ženy Anny Nevillové (mladší sestra jeho matky Isabely) Po tom, co byl v roce 1483 sesazen z anglického trůnu jeho bratranec Eduard V., byl jeho nárok na korunu opětovně přehlížen. Jako důvod toho, že nemá nárok na trůn byla uváděna údajná otcova zrada. Někteří historikové, ale naopak tvrdí, že král Richard prohlásil svého synovce svým následníkem po smrti svého vlastního a jediného potomka teprve desetiletého Eduarda, knížete Welšského.\n\nPo smrti Richarda III. byl desetiletý hrabě z Warwicku novým krále Jindřichem VII. opět uvržen za zdi londýnského Toweru, v roce 1490 mu byl sice potvrzen titul hraběte z Warwicku i nárok na matčino dědictví, ale i nadále byl vězněn jako potenciální hrozba pro Jindřichovu vládu. V zajetí žil až do roku 1499, kdy se objevil jistý Perkin Warbeck. Ten o sobě tvrdil, že je ztraceným princem Richardem ze Shrewsbury, vévodou z Yorku a druhorozeným synem Eduarda IV. \n\nMezi oběma se zrodil plán na spiknutí a útěk, ten se ovšem nepovedl. S hrabětem z Warwicku byl veden soudní proces, který jej shledal vinným ze spiknutí a pokusu o útěk. 28. listopadu 1499 byl Eduard, poslední žijící Plantagenet, z rozsudku krále popraven na Tower Hill. Král Jindřich zaplatil za Eduardovu hlavu a tělo, aby mohl být pohřben na Bishamském opatství v hrabství Berkshire. Jeho poprava se měla konat hlavně na nátlak krále Ferdinanda II. Aragonského a jeho manželky Isabely I. Kastilské, kteří byli rodiči Jindřichovy snachy Kateřiny Aragonské (manželka Jindřicha VIII.). Ta se po zbytek života cítila vinna za smrt mladého hraběte z Warwicku a všechna svá životní martyria přičítala právě jeho tragickému skonu. \n\nŽádné pomoci se nedostalo ani Perkinu Warbeckovi, který byl popraven několik dní před Eduardem.\n"}
{"id": "1023639", "url": "https://cs.wikipedia.org/wiki?curid=1023639", "title": "Ondřej Uherský", "text": "Ondřej Uherský\n\nOndřej Uherský ( \"András\", \"Андрій Андрійович\",1210 – 1233/1234, Halič) byl haličský a zvenigorodský kníže z dynastie Arpádovců. Celý život strávil bojem o Haličské knížectví.\n\nNarodil se jako nejmladší syn krále Ondřeje II. a Gertrudy, dcery meranského vévody Bertolda. Původně byl zasnouben s , dcerou arménského krále Lva, s tím, že po jeho skonu nastoupí na trůn. Okolo roku se oženil se s Helenou Marií, nejmladší dcerou knížete Mstislava Udatného a získal tak od tchána Přemyšl a Haličské knížectví, které původně patřilo jeho staršímu bratrovi Kolomanovi. O Halič jej na výzvu místních pánů připravil Daniel Haličský, po dobytí města jej propustil a ani uherské armádě se nepodařilo situaci zvrátit. Příchozí vojsko sklátila epidemie. Roku 1231 se Ondřejovi za vojenské podpory otce a bratra Bély podařilo Halič znovu získat. Zemřel zřejmě roku 1234 v obležené Haliči.\n"}
{"id": "1023645", "url": "https://cs.wikipedia.org/wiki?curid=1023645", "title": "Ambrozie", "text": "Ambrozie\n\nAmbrozie (\"Ambrosia\") je rod s více než čtyřiceti druhy jednodomých rostlin z čeledi hvězdnicovitých ve které je rod řazen do podčeledě \"Asteroideae\"; v minulosti rod patřil do samostatné čeledi \"Ambrosiaceae\".\n\nPůvodem je ze Severní Ameriky odkud byl rod nechtěně rozšířen téměř do celého světa v subtropickém, tropickém a částečně i mírném podnebném pásmu. Jako invazní byly do České republiky zavlečeny tři druhy, ty se do ČR dostaly jako nechtěný balast s dováženými plodinami a materiálem.\n\nDruhy se od sebe různí svým vzezřením i požadavky na prostředí, osvojily si různé způsoby přežití v rozličných environmentálních ekologických nikách. Rostou na obdělávané půdě, v neudržovaném okolí lidských sídel i poblíž cest po kterých jsou šířena jejich semena. Mnohé vyrůstají na suchých místech a spokojí se s minimem srážek. Jsou považovány za pionýrské rostliny které mají schopnost vyklíčit a růst i v Sonorské poušti, v šíření tam předbíhají i proslavené suchovzdorné kaktusy Saguaro. Některé druhy naopak rostou v prostředí téměř celoročně vlhkém a na výživné půdě tam dorůstají běžně do 3 metrové výšky a bohatě se větví.\n\nRostliny rodu Ambrozie jsou jednoleté či vytrvalé byliny, nebo také keře, dosahují výšky od několika decimetrů po více než 3 metry. Byliny mají hrubé, ochlupené, bohatě větvené lodyhy rostoucí z hluboko sahajícího kořene. Lodyžní šedavé listy vyrůstají protistojně nebo střídavě, bývají přisedlé neb řapíkaté a jejich čepele jsou v obryse podlouhlé, vejčité, trojúhelníkovité nebo kosočtverečné. Jsou obvykle zpeřené, někdy i násobně, úkrojky mají obvejčité, kopinaté nebo podlouhlé a jejich okraj může být zubatý, laločnatý i celokrajný. Na horní straně bývají velmi často chlupaté.\n\nRostliny jsou jednodomé, jen výjimečně dvoudomé, jejich diskovité květní úbory jsou vždy jednopohlavné. Samčí úbory velké 1,5 až 6 mm jsou miskovitého tvaru a bývají uspořádány v klasech nebo hroznech, jsou složeny z 5 až 60 drobných trubkovitých kvítků s pětilaločnou bělavou, žlutou nebo purpurovou korunou ze které vyrůstá pět tyčinek s prašníky. Samičí úbory vyrůstající z paždí listů mívají nejčastěji 1 až 5 kvítků se zakrslým okvětím, jejich zákrov je tvořen srostlými trvalými listeny které později vytvoří pevný obal okolo semene. Květy neobsahují nektar a příliš nelákají hmyz, opylují se anemogamně. Základní chromozomové číslo rodu x = 18.\n\nPlody jsou nažky (semeno obaleny suchými listeny) bez chmýru a bývají velmi variabilní co se týče barvy i tvaru. Jsou světle nebo tmavě hnědé či černé, vejčité, oválné, vřetenovité nebo pyramidální a na povrchu jsou hladké nebo ostnaté. Nažky se obvykle rozšiřují přichycením na srst nebo peří zvířat, také často bývají rozfoukány větrem či odplaveny vodou.\n\nEkonomický přínos z ambrozií je nulový. Naopak, pokud rostou jako plevel na polích s užitkovým rostlinám velmi jim škodí, ubírají jim svým mohutným kořenovým systémem vláhu i živiny a velkými listy je zastiňují.\n\nNěkteré druhy jsou považovány přímo za lidem škodící, jako větrosnubné rostliny mají jejich květy hodně pylu který je pro mnohé silným alergickým činitelem způsobujícím např. sennou rýmu. Závažné je to, že svým pozdním kvetením prodlužují dobu po kterou pyly na citlivé lidy působí. V Česku je za škodlivý druh považována hlavně invazní ambrozie peřenolistá.\n\n"}
{"id": "1023651", "url": "https://cs.wikipedia.org/wiki?curid=1023651", "title": "SMS Stein", "text": "SMS Stein\n\nSMS Stein byla korveta třídy \"Bismarck\" postavená pro Císařské loďstvo (\" Kaiserliche Marine\") v roce 1879.\n\nSMS Stein sloužila jako cvičná loď pro kadety a mužstvo. Jedním ze studentů byl i pozdější velitel Abwehru, admirál Wilhelm Canaris. Roku 1897 SMS Stein působil spolu s SMS Charlotte na Haiti, aby zde hájil německé zájmy.\n"}
{"id": "1023652", "url": "https://cs.wikipedia.org/wiki?curid=1023652", "title": "Batajsk", "text": "Batajsk\n\nBatajsk (rusky \"\") je město v Rostovské oblasti v Rusku. Leží zhruba deset kilometrů jižně od Rostova na Donu, na druhé, jižní straně Donu. Při sčítání lidu v roce 2010 v něm žilo bezmála sto dvanáct tisíc obyvatel.\n\nBatajsk byl založen v roce 1769 jako opěrný bod pro ochranu důležité přístavu v Azově u ústí Donu do Azovského moře. Před rusko-tureckou válkou v letech 1768–1774 patřila oblast Osmanské říši, která zde měla také opěrný bod nazývaný \"Batai\" z čehož je odvozeno i jméno Rusy založené základny.\n\nV devatenáctém století ztratil Batajsk svůj vojenský význam a rozvíjel se hlavně v důsledku blízkosti hlavní trasy mezi jádrem ruských zemí a Kubání. V roce 1875 přes něj byla postavena také železniční trať.\n\nV roce 1931 byla v Batajsku založená vojenská letecká škola, kterou absolvoval mimo jiné kosmonaut Vladimir Komarov.\n\nV roce 1938 se Batajsk, ve kterém v té době žilo bezmála padesát tisíc obyvatel, stal městem.\n\n"}
{"id": "1023653", "url": "https://cs.wikipedia.org/wiki?curid=1023653", "title": "Enologie", "text": "Enologie\n\nEnologie je vědní obor pojednávající o víně a vinařství. Termín pochází z řeckých slov \"oinos\" = víno a \"logos\" = věda. Odborník na víno se nazývá enolog.\n\nV České republice se enologie vyučuje např. na Mendelově univerzitě v Brně.\n\n"}
{"id": "1023654", "url": "https://cs.wikipedia.org/wiki?curid=1023654", "title": "Hazmburská tabule", "text": "Hazmburská tabule\n\nHazmburská tabule je geomorfologický podcelek v severozápadní části Dolnooharské tabule, ležící v okresech Litoměřice a Louny v Ústeckém kraji.\n\nPodcelek se rozkládá zhruba mezi sídly Lovosice (na severu), Budyně nad Ohří (na severovýchodě), Peruc a Hříškov (na jihovýchodě), Měcholupy (na jihozápadě), Postoloprty (na západě) a Libčeves (na severozápadě). Zcela uvnitř podcelku je z větších sídel okresní město Louny.\n\nPodcelek Hazmburská tabule (dle značení Jaromíra Demka VIB–1A) náleží do celku Dolnooharská tabule. Dále se člení na okrsky Klapská tabule (VIB–1A–1) na severovýchodě, Dolnooharská niva (VIB–1A–2) ve střední části, Lounská pahorkatina (VIB–1A–3) na jihozápadě a Smolnická stupňovina (VIB–A–4) na jihu.\n\nOproti Demkovu členění je v podrobnějším členění Balatky a Kalvody navíc okrsek Lenešický úval, zatímco chybí Dolnooharská niva.\n\nTabule sousedí s dalšími podcelky Dolnooharské tabule (Řipská tabule na jihovýchodě, Terezínská kotlina na severovýchodě) a s celky České středohoří na severozápadě, Mostecká pánev na západě, Rakovnická pahorkatina na jihozápadě a Džbán na jihu.\n\nKompletní geomorfologické členění celé Dolnooharské tabule uvádí následující tabulka:\nNejvyšším vrcholem Hazmburské tabule je Hazmburk (418 m n. m.).\n\n"}
{"id": "1023672", "url": "https://cs.wikipedia.org/wiki?curid=1023672", "title": "I-League", "text": "I-League\n\nI-League (oficiálním názvem dle sponzora Hero I-League) je nejvyšší fotbalovou soutěží na území Indie založená roku 2007. Soutěže se účastní celkem 10 mužstev z různých koutů země.\n\nV roce 2013 se zformovala v Indii další fotbalová liga - Indian Super League, která se snažila nalákat do země bývalé hvězdy světového fotbalu.\n\nSamotná ligová soutěž v Indii byla založena roku 1997 pod názvem National Football League, snahou bylo vzkřísit a profesionalizovat uvadající indický fotbal, který není kvůli koloniální minulosti tak rozšířen jako kriket nebo tenis (působili zde zejména angličtí aristokraté, kteří zde dovezli tyto druhy sportů). Tyto ambice se však nepodařilo zcela naplnit, liga trpěla nadále amatérismem a slabou infrastrukturou. Po desetiletí úpadku se Indická fotbalová federace (AIFF - All India Football Federation) rozhodla ke změně. Zreformovaná liga nese od roku 2007 název I-League.\n\nOd roku 1997 (pod názvem National Football League, poté I-League)\n\n\n"}
{"id": "1023685", "url": "https://cs.wikipedia.org/wiki?curid=1023685", "title": "Benvenut Peter", "text": "Benvenut Peter\n\nBenvenut Peter (-1760), také uváděný jako Petr, zřídka též Petter, latinsky Benvenutus nebo Benevenutus, byl český františkán a teolog. \n\nNarodil se zřejmě někdy před rokem 1700. V letech 1731 až 1732 již působil na klášterních studiích františkánů ve Vratislavi a díky působení na významných řádových školách získal titul „lector theologiae generalis“. Z této vratislavské výuky se zachovaly Peterovy přednášky z morální teologie zaznamenané zřejmě jedním z jeho studentů. Peterovy přednášky z morální teologie používali následně i další františkánští lektoři. Podle jeho „Compendium“ přednášel ještě Roch Winter († 1815) v roce 1770. Pro výuku morální teologie Peter sám sepsal v letech 1731-1732 kompendium \"NotItIa breViter DeCLarata TotIVs TheoLoglae Moralis\" sestávající z 10 traktátů o základních křesťanských etických problémech. Vlastní autograf rukopisu není znám, dochovaly se však pozdější, až po Peterově smrti pořízené opisy, které si pro svou vlastní potřebu přepsal v roce 1766 v hájeckém konventu bratr Kleofáš Dollhopf (též Dollhopff, † 1795), v témže roce pozdější františkánský misionář Kristián Schneider a v roce 1770 již zmíněný řádový lektor teologie Roch Winter. Svou pozici františkánského učitele bohosloví obhájil Peter v roce 1740 na františkánské generální kapitule ve španělském Valladolid, přičemž zkoušejícím mu byl český provinciál a bývalý františkánský lektor Gregor Rocken. Z této obhajoby se dochovaly tištěné teze \"Positiones ex universa theologia\".\n\nPo nejméně desetileté praxi učitele pokračoval bratr Benvenut ve vedení české františkánské provincie svatého Václava. Na řádné provinční kapitule v září 1741 byl zvolen provinčním sekretářem. V této funkci setrval tři roky, načež byl jmenován provinčním definitorem. Následující provinční kapitula v srpnu 1747 v Olomouci ustanovila Petera doživotním definitorem (habitualis) a opětovně jej zvolila provinčním sekretářem. Příští kapitula v roce 1750 v Praze jej zase zvolila provinčním kustodem, zároveň působil jako řádový vizitátor rakouské františkánské provincie.\n\nV této době, okolo roku 1751, zřejmě pobýval ve slezské Nise, kde mimo jiné potvrdil dřívější knižní odkaz klášteru od místního kanovníka Jerzygo Krebusa († 1639). Listopadová provinční kapitula v Olomouci roku 1753 zvolila Benvenuta Petera provinčním ministrem (provinciálem) českých františkánů, když v této funkci nahradil Severina Vrbčanského. Jako provinciál musel řešit nemilou situaci vzniklou důsledkem První Slezské války zakončené Berlínským mírem (1742), jímž došlo k připojení větší části Slezska a Kladska k Prusku. Marně usiloval o zachování celistvosti české františkánské provincie sv. Václava v dřívějších hranicích české koruny a na nátlak pruského krále Friedricha II. a doporučení vratislavského biskupa Schaffgotsche byl nucen podepsat v Nise roku 1755 dekret, jímž se vzdal deseti konventů, z nichž následně vznikla slezská františkánská provincie sv. Hedviky.\n\nKromě zmíněného moralistického kompendia byl Bevneut Peter rovněž autorem dvou polemických biblických traktátů \"Antilogiae Sacrae scripturae\" (Protimluvy Písma svatého) a \"Quaestiones variae ex S. Scriptura utriusque Testamentum\" z roku 1742. Lhostejná mu nebyla ani spirituální výchova řeholníků. Benvenut Peter byl písařem a velmi pravděpodobně i autorem textu \"Brevis introductio ad ascesim\" (Krátký úvod do askeze). Dílo bylo, jistě na jeho popud, schválené pro výchovu noviců a takto doporučené provinčním definitoriem v Olomouci v lednu 1755. Není však známo, že by pro snazší dostupnost bylo vydáno tiskem a šířilo se asi jen v rukopisech.\n\nFrantiškán a teolog Benvenut Peter zemřel 27. dubna 1760 ve Znojmě.\n"}
{"id": "1023686", "url": "https://cs.wikipedia.org/wiki?curid=1023686", "title": "Benvenut Fuchs", "text": "Benvenut Fuchs\n\nBenvenut Fuchs (-1799) byl františkán a pastoračně činný kněz působící v českých zemích. Jako františkán byl pravděpodobně zasažen josefínskými reformami, které uzavřely část františkánských klášterů a v dalších omezily počet řeholníků. Působil totiž mimo řád, aniž by z něj vystoupil, konkrétně jako pomocný kněz (kooperátor) v blíže neznámé farnosti. Snad to bylo někde na Moravě, neboť v místě zvaném „Walacho“, zřejmě tedy někde na Valašsku, také dle řádového nekrologia 6. prosince 1799 zemřel.\n\nJeho v té době prakticky nejnižší a nejhůře ohodnocená kněžská funkce kooperátora – pomocného kněze se odvíjela spíše od nedostupnosti vyšších a finančně výhodnějších církevních úřadů, u nichž bývaly nezřídka uplatňovány osobnostní zájmy a kontakty, než od Fuchsových schopností. Dva roky před smrtí a po zřejmě více než deseti letech mimo klášter mu totiž byla tiskem vydána kniha \"Weystraha od wsselikého Bludu skrze Přeswědčenj ze Slowa Božjho: že Učenj Sw. Sněmu Tridenského ... prawdiwé ... gest\". Jak název napovídá, jednalo se o obhajobu katolické církevní nauky určenou díky přístupné češtině širšímu gramotnému lidu. Dílo mohlo souviset s Fuchsovým působením na Valašsku, kde se evangelická víra udržovala dlouho i přes její zákazy v rekatolizačním období.\n"}
{"id": "1023687", "url": "https://cs.wikipedia.org/wiki?curid=1023687", "title": "Vladimír Vít", "text": "Vladimír Vít\n\nVladimír Vít (28. října 1921 Popovice – 3. října 2004 Lázně Toušeň) byl český elektrotechnik.\n\nPo maturitě v roce 1940 absolvoval fakultu strojního a elektrotechnického inženýrství na ČVUT v Praze a poté v 50. letech 20. století pracoval jako konstruktér prvních televizorů v Tesle Strašnice. Je autorem několika patentů a zlepšovacích návrhů. Poté pracoval jako vedoucí technického úseku celostátního servisu zahraniční spotřební elektroniky a školitel a zkoušející televizních techniků. Je autorem mnoha knih s tématem televizní techniky, skript pro školení a článků v odborných časopisech na téma televizní technika.\n\n"}
{"id": "1023688", "url": "https://cs.wikipedia.org/wiki?curid=1023688", "title": "Jiří Kovárník", "text": "Jiří Kovárník\n\nJiří Kovárník (* 16. listopadu 1965) je bývalý český fotbalista, útočník. Po skončení aktivní kariéry působí jako trenér mládeže.\n\nV československé lize hrál za Spartak Hradec Králové. Nastoupil ve 35 ligových utkáních a dal 4 góly. Ve druhé nejvyšší soutěži hrál i za SK Pardubice a SK Chrudim.\n\n\n"}
{"id": "1023691", "url": "https://cs.wikipedia.org/wiki?curid=1023691", "title": "Občanská válka v Libyi (2014–současnost)", "text": "Občanská válka v Libyi (2014–současnost)\n\nObčanská válka v Libyi je probíhající ozbrojený konflikt, který vypukl v roce 2014 v Libyi, ve kterém proti sobě stojí islamistické síly a jejich protivníci.\n\nNa počátku roku 2014 byla Libye řízena Všeobecným národním kongresem, který ovládli islamisté poté, co byl v červnu 2013 Núrí abú Sahmajn zvolen předsedou VNK. Ten zneužil své pravomoci k potlačení diskuse a jednání kongresu. V prosinci 2013 VNK hlasoval pro přijetí práva šaría. V lednu 2014 VNK nedostál své povinnosti odstoupit na konci svého mandátu a jednostranně si tak uzurpoval moc. 14. února 2014 nařídil generál Chalífa Haftar rozpuštění kongresu a požadoval sestavení komise úřednické vlády, která by dohlížela na nové volby. Jeho požadavky však byly ignorovány.\n\nKonflikt započal o měsíc později, když 16. května 2014 síly věrné generálu Haftarovi zahájily rozsáhlou pozemní a vzdušnou ofenzivu proti islamistům v Benghází, přezdívanou \"Operace důstojnost\" (). O dva dny později se Haftar pokusil rozpustit VNK v Tripolisu. Konflikt zabránil VNK zablokovat nové volby 25. června 2014. Tyto volby měly za důsledek vytvoření Rady poslanců namísto VNK a vyústily v drtivou porážku islamistů. Konflikt eskaloval 13. července, kdy islamisté, reagující na drtivou porážku islamistických politiků, zahájili \"Operaci Libyjský úsvit\", která měla za cíl dobýt mezinárodní letiště v Tripolisu. Po 41 dnech bojů islamisté dne 23. srpna letiště dobyli.\n\n25. srpna se bývalí členové VNK, kteří nebyli znovuzvoleni v roce 2014, znovu sešli a odhlasovali si, že nahradí nově zvolenou Radu sněmovny.\n\nVe druhé polovině roku 2014 probíhaly boje o Benghází, druhé největší město v zemi, mezi jednotkami generála Haftara a islamisty.\n\nV říjnu 2014 ovládli město Darná na východě Libye islamisté z Islámského státu.\n\n31. července 2014 byla v důsledku probíhajících bojů evakuována česká ambasáda v Libyi.\n"}
{"id": "1023692", "url": "https://cs.wikipedia.org/wiki?curid=1023692", "title": "Petr Silbernágl", "text": "Petr Silbernágl\n\nPetr Silbernágl (* 3. února 1966) je bývalý český fotbalista, obránce. Po skončení aktivní kariéry působí jako trenér na regionální úrovni. Ligovým fotbalistou byl i jeho otec František.\n\nV československé lize hrál za Spartak Hradec Králové. Nastoupil v 6 ligových utkáních.\n\n\n"}
{"id": "1023697", "url": "https://cs.wikipedia.org/wiki?curid=1023697", "title": "Indian Super League", "text": "Indian Super League\n\nIndian Super League (indická Superliga, zkratkou ISL, oficiálním názvem dle sponzora Hero Indian Super League) je fotbalovou soutěží na území Indie (vedle již fungující nejvyšší ligy I-League). Základní platforma vznikla 21. října 2013. Soutěže se v ročníkách 2014 až 2016 účastnilo celkem 8 mužstev, liga probíhala cca od října do prosince. Pro sezonu 2017/18 byl rozšířen počet týmu na 10 a tím pádem se prodloužila i doba trvání na cca 5 měsíců. Příčinou vzniku indické Superligy byla snaha dostat fotbal v zemi na vrchol popularity, tomu mají pomoci i naverbované bývalé hvězdy světové kopané.\n\nHistoricky první titul v ISL získal 20. prosince 2014 klub Atlético de Kolkata po finálové výhře 1:0 nad Kerala Blasters FC.\n\nMezi 10 týmů indické Superligy pro sezonu 2017/18 patří:\n\nZ ISL se nesestupuje ani se do ní nepostupuje, jako je to běžné ve většině fotbalových lig. Zde bylo vytvořeno 8 nových klubů, které si draftovaly hráče. V sezoně 2017/18 se počet týmů rozšířil na 10.\n\nZákladní část 1. ročníku probíhala od 12. října do 10. prosince 2014. Hrálo se dvoukolově každý s každým, každý tým tedy odehrál 14 zápasů (7 v prvním a 7 v druhém kole). Každý den se odehrál 1 zápas ligy. Po skončení základní části následovala třídenní pauza, po níž se odehrálo play-off o titul mezi 4 nejlepšími celky základní části.\n\nV druhém ročníku soutěže byl použit stejný herní systém, sezona probíhala od 3. října do 20. prosince 2015. Třetí ročník začal 1. října 2016, finále proběhlo 18. prosince téhož roku.\n\nPro ročník 2017/18 se navýšil počet klubů na 10, každý tým tedy odehrál 18 zápasů (9 na domácím a 9 na venkovním hřišti). Většina zápasů se odehrála ve středu, či v neděli. Pravidla pro play-off se však nezměnily, ze základní části tedy postupují 4 celky. Sezona byla zahájena 17. listopadu 2017 zápasem finalistů posledního ročníku, ATK hostí Kerala Blasters FC. Finále připadlo na 17. března 2018.\n\nPozn.: vítěz je označen tučně.\n\n\n"}
{"id": "1023700", "url": "https://cs.wikipedia.org/wiki?curid=1023700", "title": "Torreón", "text": "Torreón\n\nTorreón je město ve státě Coahuila v Mexiku. V roce 2010 zde žilo 608 836 obyvatel, což tvořilo 95% obyvatel stejnojmenné obce. Obec, spolu s dalšími 14 obcemi, je součástí metropolitní oblasti Comarca Lagunera, která v roce 2010 měla 1 215 993 obyvatel. Město zasahuje i do státu Durango.\n"}
{"id": "1023704", "url": "https://cs.wikipedia.org/wiki?curid=1023704", "title": "Markéta Pole", "text": "Markéta Pole\n\nLady Markéta Pole, hraběnka ze Salisbury (14. srpna 1473 – 27. května 1541) byla jedinou přeživší dcerou Jiřího, 1. vévody z Clarence a Lady Isabely Nevillové, dcery \"\"Tvůrce králů\"\" Richarda Nevilla, 16. hraběte z Warwicku a Anny de Beauchamp, 16. hraběnky z Warwicku, která byla sestřenicí svého zetě vévody z Clarence a jeho bratrů Eduarda IV. a Richarda III.\n\nByla jednou z pouhých dvou žen v Anglii 16. století, které měly svůj vlastní titul, aniž by titul vyvdaly nebo jejich manželé měli titul. Po válce růží byla na příkaz krále Jindřicha VIII., jakožto jedna z mála přeživších členů rodu Plantagenetů, v roce 1541 popravena. Markéta byla první sestřenicí Jindřichovy matky Alžběty.\n\nV roce 1886 ji papež Lev XIII. blahořečil jako mučednici římskokatolické církve.\n\nNarodila se jako Markéta z Yorku na hradě Farleigh Hungerford v Somersetu a ačkoli v době svého narození byla jedináčkem byla již druhým potomkem vévody z Clarence a jeho ženy Isabely. Její starší sestra Anna zemřela po porodu (některé zdroje uvádějí, že mohlo jít o chlapce). Kromě Anny měla Markéta další dva mladší sourozence - Eduarda, 17. hraběte z Warwicku a Richarda z Yorku.\n\nPo tom, co byl její dědeček z matčiny strany, Richard Neville, 16. hrabě z Warwicku, zabit v boji proti jejímu strýci králi Eduardu IV. v bitvě u Barnetu byl jejímu otci Jiřímu udělen titul \"\"hraběte ze Salisbury a Warwicku\"\". Markéta měla legitimní nárok na titul \"\"hraběnky z Warwicku\"\", nicméně ten posléze přešel na jejího mladšího bratra Eduarda.\n\nKdyž jí byly tři roky, její matka Isabela a mladší bratr Richard zemřeli. Její otec byl přesvědčený, že je oba otrávili jeho dva sluhové a sluhy zabil. Později byl její otec vévoda z Clarence obviněn ze zrady proti svému bratru Eduardovi IV. a popraven a veškeré jeho majetky a tituly propadly králi. Když jí bylo deset let, zemřel její strýc Eduard IV. a novým králem se prohlásil další její strýc Richard, vévoda z Gloucesteru. Richard prohlásil manželství Edwarda IV. a Alžběty Woodvillové za neplatné a jejich děti za nelegitimní. Markétu a jejího bratra Eduarda vyloučil z následnictví na anglickém trůnu kvůli údajné zradě jejich otce. Vévoda z Gloucesteru nastoupil na anglický trůn jako Richard III. a Markétina teta Anna (sestra její matky) se stala po jeho boku novou anglickou královnou.\n\nNový král držel svoji neteř Markétu a dva své synovce, Eduarda, 17. hraběte z Warwicku a Jana de la Pole, 1. hraběte z Lincolnu, na hradě Sheriff Huttonu na panství v severním Yorkshiru. Když její strýc Richard III. padl v bitvě u Bosworthu v roce 1485, novým králem Anglie se stal Tudorovec Jindřich VII.. Nový král se oženil s Markétinou sestřenicí a dcerou zesnulého krále Eduarda IV. - Alžbětou z Yorku. Markétin bratr Eduard byl i nadále držen v Toweru, jen krátce byl představen veřejnosti v katedrále svatého Pavla v roce 1487 kvůli představení podvodníka Lamberta Simnela jako\" \"hraběte z Warwicku\"\" irským lordům. Krátce na to ji Jindřich VII. provdal za svého welšského bratrance Sira Richarda Pola, syna nevlastní sestry Jindřichovy matky Markéty Beaufortové.\n\nLady Margaret a Sir Richard Polovi měli celkem pět dětí:\nSvatbou si král především pojistil obtížnost ve využití Markéty jako loutky jakéhokoli spiknutí, které by jej mohlo připravit o anglický trůn. V roce 1499 byl popraven za účast na spiknutí její mladší bratr Eduard, 17. hrabě z Warwicku, tím definitivně vymřel rod Plantagenetů po meči. Její manžel Sir Richard Pole zastával řadu funkcí ve vládě Jindřicha VII., přičemž byl i nejvyšším komorníkem Artura, prince z Walesu, nejstaršího Jindřichova syna a následníka trůnu. Když Artur se oženil s Kateřinou Aragonskou, Markéta se stala jednou z jejích dvorních dam. Členkou její družiny byla až do Arturovy předčasné smrti v roce 1502.\n\nPo tom, co její manžel Richard v roce 1504 zemřel, měla Markéta s jejími pěti dětmi jen omezené množství půdy, kterou zdědila po svém manželovi, bez platu a bez vyhlídek. Král Jindřich VII. zaplatil pohřeb Sira Richarda Pola. Aby situaci ulehčila, dala Lady Pole svého druhorozeného syna Sira Reginalda Pola na kněžskou dráhu, kde později prožil docela rušnou kariéru papežského legáta a arcibiskupa z Canterbury. Nicméně, v pozdějším životě ji její syn za to, že jej opustila, nesnášel.\nKdyž Jindřich VIII. nastoupil v roce 1509 na trůn a oženil se s bratrovou vdovou Kateřinou Aragonskou, Lady Polová byla znovu jmenována jednou z Kateřininých dvorních dam. V roce 1512 jí parlament navrátil některé ze zemí jejího bratra v hrabství v Salisbury (pouze), za které zaplatila kolem 2 666 liber. V době kdy měl země v držení její bratr Eduard byly kontrolovány samotným králem Jindřichem VII., nejprve během nezletilosti jejího bratra, pak po dobu jeho uvěznění a po následném soudu mu byly králem zabaveny. Stejný zákon navrátil Markétě hrabství v Salisbury. Ostatní země z bývalého majetku jejího bratra a předků zůstaly i nadále majetkem koruny.\n\nSvůj majetek dokázala Markéta spravovat velmi dobře; od 1538 byla pátou nejbohatší šlechtičnou v Anglii. Stejně jako mnoho renesančních šlechticů, byla i ona patronkou nového učení: Gentian Hervet pro ni přeložil Erasmův \"De Immensa Misericordia Dei\" (Velká milosti Boží) do angličtiny. Jejímu nejstaršímu synovi, Jindřichu Polovi, byl udělen titul Barona Montagu, jednoho z někdejších titulů rodu Neville. Jindřich Pole rovněž hájil zájmy své rodiny ve Sněmovně lordů. Její čtvrtý syn, Artur Pole, vedl obecně úspěšnou kariéru coby dvořan a byl jedním ze šesti členů Tajné komory. Ten utrpěl porážku, když byl jeho patron Eduard Stafford, 3. vévoda z Buckinghamu, v roce 1521 odsouzen za zradu. Brzy byl ovšem zproštěn obvinění. Oženil se dědičkou Sira Rogera Lewknora. Markéta a její syn Jindřich Pole přinutili Arturovu vdovu ke slibu věčné čistoty, aby zachovala dědictví pro své děti. Její dcera Lady Uršula Pole se provdala za Jindřicha Stafforda, syna 3. vévody z Buckinghamu. Po popravě vévody z Buckinghamu dostal pár pouze fragmenty z vévodových majetků.\n\nJejí druhorozený syn Reginald Pole studoval v Padově. Byl děkanem v Exeteru a Dorsetu, a kanovníkem v Yorku. Stejně jako několik jeho dalších současníků nebyl ani on vysvěcen na kněze. Reprezentoval Jindřicha VIII. v Paříži v roce 1529, na Sorbonně přesvědčil teology, aby podpořili Jindřichův rozvod s Kateřinou Aragonskou. Markétin nejmladší syn Geoffrey Pole se stejně jako jeho sourozenci také oženil velmi dobře, jeho manželkou byla Kateřina, dcera Sira Edmunda Pakenhama, která zdědila panství v Lordingtonu.\n\nPozice hraběnky ze Salisbury u dvora byla proměnlivá. V roce 1518 vedla spor o pozemky ve vévodství Somerset se samotným králem Jindřichem VIII. V roce 1520 byla jmenována vychovatelkou princezny Marie, rok nato byla odvolána, ale v roce 1525 jí byla opět jmenována. Když byla princezna Marie v roce 1533 prohlášena za nelegitimní, hraběnka odmítla vrátit Mariinu zlatou desku a klenoty zpět králi. Poté co byla Mariina domácnost rozpuštěna na konci roku, Markéta požádala zda by mohla sloužit Marii na vlastní náklady, ale nebylo jí to dovoleno. Když císařský velvyslanec Eustace Chapuys navrhl o dva roky později, aby byla Marie předána do péče hraběnky, král Jindřich VIII. jeho návrh odmítl a nazval hraběnku „bláznivou a bez jakýkoli zkušeností“. Když byla královna Anna v roce 1536 zatčena a nakonec popravena, hraběnce bylo povoleno vrátit se na krátko ke dvoru.\n"}
{"id": "1023705", "url": "https://cs.wikipedia.org/wiki?curid=1023705", "title": "Leo Haas", "text": "Leo Haas\n\nLeo Haas, také Lev Haas (15. dubna 1901 Opava – 13. srpna 1983 Východní Berlín), byl český malíř, kreslíř, grafik a karikaturista židovského původu, Svou tvorbou patřil do expresionistického proudu spolu s Maxem Liebermannem a Käthe Kollwitz.\n\nLeo Haas se narodil roku 1901 rodičům slovenského původu. Byl nejstarším ze čtyř dětí. Rodiče odmalička podporovali jeho umělecké nadání – studoval hru na klavír, zpěv, ale také malbu. Talent k malování zdědil po svém dědečkovi, který maloval nástěnné obrazy v kostele. Na doporučení svého učitele odjel do Karlsruhe, kde nastoupil na uměleckou akademii. Zpočátku byl na studiích vydržován příbuzným ze Spojených států, ale po jeho smrti si musel Haas vydělávat peníze hraním po barech a restauracích a prodejem maleb a litografií.\n\nOd roku 1921 studoval v Berlíně s Emilem Orlikem, kterému dělal asistenta. Od roku 1922, kdy se stal asistentem ve studiu grafického designu, se již nemusel živit hraním po kavárnách a jeho hlavní příjmy pocházely čiště z malířské činnosti. V roce 1923 odcestoval do Francie, kde navštívil Paříž a Albi – rodiště Toulouse-Lautreca. Poté se ve stopách Van Gogha vydal do Arles a následně se vrátil do své rodné Opavy.\nV roce 1924 se přestěhoval do Vídně, kde se živil vytvářením novinových karikatur. Ve Vídní se zdržel dva roky a za tu dobu zde pomohl vytvořit českou komunitu a zároveň se stát její nedílnou součástí. V roce 1926 se opět vrátil do Opavy a živil se vytvářením reklam a kulis pro jistou divadelní společnost. Toho roku si v Opavě také otevřel vlastní ateliér. Roku 1929 se oženil se Sophií Hermann – známou opavskou portrétistkou, která vydělávala tolik peněz, že mohla podporovat i jeho rodiče. Haas byl známý jako všestranný umělec a pracoval v rámci \"Asociace německých umělců\". V roce 1935, kdy se k moci dostala NSDAP, přerušil Haas s \"Asociací\" styky a stal se ředitelem malé tiskárny.\n\nPo opavských protižidovských pogromech v roce 1937 byla Haasova díla prohlášena za \"degenerativní umění\" a on sám kvůli svým karikaturám obžalován z \"kulturního bolševismu\". Po Křišťálové noci odešel spolu se svou ženou do Ostravy, kde bydleli u jejích rodičů.\n\nRoku 1939 byl Protektorát Čechy a Morava obsazen nacisty a vešly v platnost \"Norimberské zákony\" a jiná protižidovská opatření. Haas musel odejít do Niska, kde pracoval jako strojvedoucí a krejčovský a ševcovský učeň. Mimo tyto činnosti maloval portréty vojáků SS, za které dostával lepší jídlo nebo umělecké potřeby. Také mu bylo umožněno se volně pohybovat a malovat každodenní život v táboře. Z tohoto období se zachovalo více než sto děl, která byla důležitým svědectvím o tomto koncentračním táboře. Po rozebrání tábora odešel Haas zpět do Ostravy a rozešel se s manželkou, která chtěla uprchnout za hranice.\n\nV Ostravě potkal svou druhou ženu Ernu Davidovitch, jejíž rodina pomáhala převádět uprchlíky přes hranice do Polska. Této aktivity se po smrti svého otce účastnil i Haas. V srpnu roku 1942 byl zatčen Gestapem, ale díky pomoci židovské komunity po čase propuštěn. V září byl s celou svou rodinou odvezen do Terezína, kde pracoval ve skupině, která vozila materiál na stavbu železniční tratě. Díky Jakovu Edelsteinovi byl přeřazen do technicko-grafického oddělení na lehčí práci. I v Terezíně se věnoval malbě – maloval své kolegy a také vedl hodiny kreslení pro děti z ghetta. Práce v grafickém oddělení mu navíc umožňovala svobodnější pohyb po ghettu, a tak mohl navštěvovat i svou ženu, která musela žít odděleně. V roce 1944 byl Leo Hass spolu s Bedřichem Frittou a dalšími kolegy velitelem terezínského ghetta obviněn ze šíření \"propagandy hrůzy.\" Nejprve byl vězněn v Malé pevnosti a později odeslán transportem do Osvětimi, kam dorazil 28. října 1944.\n\nV Osvětimi pracoval jako písař a kreslíř v bloku 24. Vypracovával zde nákresy pro Dr. Mengeleho. V listopadu 1944 byl spolu s dalšími vězni přesunut do Sachsenhausenu, kde byli drženi mimo hlavní tábor, odděleni elektrickým ostnatým drátem. Byli přiřazeni ke skupině vězňů, která již druhým rokem pracovala na padělání peněz. V únoru 1945 byla padělatelská činnost ukončena a vězni přesunuti do Matthausenu a v květnu dále do tábora v Ebensee, který byl 6. května 1945 osvobozen. V poválečných letech vytvořil několik litografických cyklů, které zobrazovaly hrůzy života v koncentračním táboře.\n\nPo osvobození se vydal do Terezína. Zde našel svá díla, která uschoval před nacisty a zjistil, že mnoho jeho příbuzných a kamarádů zahynulo. Jeho žena sice přežila, ale s nalomeným zdravím. \n\nPo válce vstoupil do komunistické strany, kterou považoval za jedinou účinnou hráz proti nacismu. Začal kreslit prokomunistické agitační plakáty, propagandistické karikatury a vtipy pro \"Rudé právo\" a další komunistické tiskoviny. V době nejtvrdšího stalinismu byl jedním z kmenových ideologických kreslířů časopisu \"Dikobraz\". Díky svému neopakovatelnému kreslířskému stylu se stal jedním z prominentních tuzemských propagandistických kreslířů konce čtyřicátých a začátku padesátých let. Svými kresbami vyzdobil i smutně proslulou propagandistickou knihu \"Američané v západních Čechách v roce 1945\" (1953).\n\nHaasovy aktivity začínaly kulminovat v období, kdy probíhal proces se Slánským, který byl součástí protižidovských nálad v komunistické straně. Také Haasovi – coby Židovi – totiž začínalo hrozit, že může skončit podobně. Ještě nějakou dobu sice ve své propagandistické práci pro KSČ pokračoval, čím dál více však také ze strachu. \n\nKdyž v roce 1955 zemřela manželka Erna, využil Leo Haas příležitosti a odstěhoval se z Prahy do Berlína, kde se potřetí oženil. V Berlíně pracoval jako karikaturista pro noviny \"Neues Deutschland\" a \"Eulenspiegel\" a \"Východoněmeckou televizi\". Svá díla vystavoval ve Východním Německu, Francii, Itálii, Rakousku, Izraeli, Číně a Spojených státech. U příležitosti vernisáže výstavy jeho děl, navštívil na jaře roku 1981 naposledy svou rodnou Opavu. Kresby a grafiky, které byly tehdy vystaveny v \"Domě umění\", po skončení výstavy věnoval městu. Leo Haas zemřel v roce 1983 v Berlíně.\n\n"}
{"id": "1023707", "url": "https://cs.wikipedia.org/wiki?curid=1023707", "title": "Mattoni NBL 2013/2014", "text": "Mattoni NBL 2013/2014\n\nMattoni NBL 2013/2014 (celým oficiálním názvem Mattoni Národní basketbalová liga) byla nejvyšší mužskou ligovou basketbalovou soutěží v České republice v ročníku 2013/2014. Celkovým vítězem se stal tým ČEZ Basketball Nymburk, který obhájil vítězství z předchozích deseti ročníků. Soutěž na rozdíl od předcházející sezóny se nezúčastnil slovenský tým. \n\nZákladní část hrálo dvanáct celků systémem každý s každým čtyřkolově s tím, že ČEZ Baskjetball Nymburk odehrál pouze polovinu zápasů základní části. . Vítězem základní části se stal tým ČEZ Basketball Nymburk. Družstva na 1.-8. místě postoupila do play-off. \n\n\"Hráno na tři vítězné zápasy, pouze zápas o 3. místo hrán na dva vítězné zápasy:\"\n\n\n\n\n\n"}
{"id": "1023708", "url": "https://cs.wikipedia.org/wiki?curid=1023708", "title": "Martina Hudečková", "text": "Martina Hudečková\n\nMartina Hudečková (* 6. února 1964 Praha) je česká herečka.\nJe dcerou režiséra Václava Hudečka, vystudovala Pražskou konzervatoř a následně byla třináct let členkou Divadla Jiřího Wolkera.\n\n"}
{"id": "1023711", "url": "https://cs.wikipedia.org/wiki?curid=1023711", "title": "Smurf attack", "text": "Smurf attack\n\nSmurf attack je distribuovaný denial-of-service (česky odmítnutí služby) útok, ve kterém útočník zasílá oběti velké množství Internet Control Message Protocol (ICMP) paketů s falešnou zdrojovou IP adresou. Většina zařízení v sítí má ve výchozím nastavení odesílání odpovědi na zdrojovou IP adresu. V případě velkého počtu strojů v síti, které přijímají a reagují na tyto pakety, je počítač oběti zaplaven provozem. To může pracovní stanici napadeného zpomalit do bodu, kdy je nemožné s ní pracovat.\n\nNázev Smurf (česky Šmoula) pochází ze souboru codice_1 ze zdrojového kódu útočného programu, který byl vypuštěn roku 1997 uživatelem Tfreak.\n\nNa konci 20. století se v případě vyzvání mnoho sítí podílelo na Smurf útoku (to znamená, že reagovaly na ICMP žádosti zasílané vysílací adresou). Dnes mohou administrátoři sítě proti tomuto typu útoku velice lehce zabezpečit, a proto zůstává velmi málo zranitelných sítí. Firma Microsoft reagovala tím, že řada systémů Windows NT má službu ping implicitně v nastavení firewallu blokovanou.\n\nExistují dva druhy záplat:\n\n\nDalším navrhovaným řešením je síťové filtrování průniku. Síť potom odmítá útočící pakety na základě padělané zdrojové adresy.\n\nPříklad konfigurace Cisco routeru tak, aby nepředával pakety vysílací adrese:\n\nVýše uvedené nastavení nezabrání, aby se síť nestala terčem Smurf útoku, ale pouze aby se těchto útoků neúčastnila.\n\nFraggle je variace Smurf attacku, kde útočník generuje velké množství UDP provozu na portech 7 (echo) a 19 (chargen) na cílový přijímač s falešnou zdrojovou IP adresou zamýšlené oběti. Funguje to podobě jako Smurf attack, takže mnoho zařízení reaguje na tento provoz tím, že zasílá odpověď na falešnou IP oběti a zaplaví oběť nevyžádaným síťovým provozem.\n\ncodice_2 byl vytvořen také uživatelem TFreak.\n\n"}
{"id": "1023712", "url": "https://cs.wikipedia.org/wiki?curid=1023712", "title": "Sarkština", "text": "Sarkština\n\nSarkština (též sarkézština, sarkská francouzština, sarkská normanština, sarkský \"Sercquiais\", nebo \"Serkyee\", ) je dialekt normanského jazyka, používaný na ostrově Sark.\n\nSarkština má ve skutečnosti původ v jerseyštině ze 16. století používané osadníky, kteří přišli právě z ostrova Jersey, kteří se usadili na v té době neobydleném ostrově Sark. Jejich jazyk byl však ovlivněn i guersneyštinou, kterou se mluvilo na ostrově Guernsey. Tímto jazykem (dialektem) stále mluví starší obyvatelé ostrova. Ačkoliv slovní zásoba je silně anglicizovaná, fonologie si zachovala rysy jerseyštiny ze 16. století. Většina místních názvů je v sarkštině.\n\nPoužívání jazyka upadá i v důsledku přílivu přistěhovalců z Anglie a zanedbávání ze strany oficiálních úřadů.\n\nSarkština je blízká zaniklé alderneyštině a také kontinentální normanštině.\n\nSarkština je nejčastěji klasifikována jako dialekt normanštiny (románský jazyk oïlské skupiny). Sarkština se vyvinula z jerseyštiny, kterou v 16. století mluvili první osadníci do té doby neobydleného ostrova Sark, přičemž byl v následujících letech jazykově především pod vlivem normanského dialektu ostrova Guernsey (guernseyština). Na rozdíl od zbylých normanských ostrovů měla na Sarku od 16. století (až do začátku 20. století) velký význam spisovná francouzština užívaná jako úřední jazyk, který ovlivňoval i místní normanštinu.\n\nOstrovy Jersey a Guernsey mají zastoupení na British-Irish Council a v tomto smyslu jsou tamější normanské jazyky uznávány jako regionální jazyky. Sarkština toto postavení nemá, nicméně je doloženo užití sarkštiny pány ze Sarku pro oficiální komunikaci s britskou královskou rodinou v roce 1981.\n\nSarkština nemá znělé dentální souhlásky, které jsou charakteristické pro St. Ouen na Jersey, odkud přišla většina přistěhovalců.\n\nJazykem ke květnu 2019 mluvili 4 rodilí mluvčí. O konzervaci a renesanci jazyka se pokouší lingvista Martin Neudörfl.\n\nUživatelé jazyka užívají latinku, nicméně i přes doložené památky jazyka z 19. až 21. století neexistuje jediná všeobecně přijímaná ortografická norma.\n\nPrvní psaný doklad jazyka je podobenství o rozsévači z Evangelia podle Matouše, které zapsal roku 1862 srovnávací lingvista Louis Lucien Bonaparte.\n\nV letech 2002–2006 vycházel měsíčník v sarkštině \"La Vouair de Sercq\".\n\nNormanská edice Wikipedie obsahuje texty v sarkézštině.\n\n\n"}
{"id": "1023719", "url": "https://cs.wikipedia.org/wiki?curid=1023719", "title": "Hráč (film, 1992)", "text": "Hráč (film, 1992)\n\nHráč (v americkém originále: The Player) je americký kriminální film z roku 1992. Režisérem filmu je Robert Altman. Hlavní role ve filmu ztvárnili Tim Robbins, Greta Scacchi, Fred Ward, Whoopi Goldberg a Peter Gallagher.\n\nTim Robbins získal za svou roli v tomto filmu Zlatý glóbus a byl nominován na cenu BAFTA. Film získal Zlatý glóbus v kategorii nejlepší film – komedie/muzikál a dvě ceny BAFTA v kategoriích nejlepší scénář a režie. Film byl dále nominován na tři Oscary (kategorie nejlepší režie, scénář a střih), dva Zlaté glóby (nejlepší scénář a režie) a dvě ceny BAFTA (nejlepší střih a film).\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1023724", "url": "https://cs.wikipedia.org/wiki?curid=1023724", "title": "Na dostřel", "text": "Na dostřel\n\nNa dostřel (v americkém originále: Striking Distance) je americký akční film z roku 1993. Režisérem filmu je Rowdy Herrington. Hlavní role ve filmu ztvárnili Bruce Willis, Sarah Jessica Parker, Dennis Farina, Tom Sizemore a Brion James.\n\nV roce 1991 detektiv Thomas „Tom“ Hardy (Bruce Willis) z oddělení vražd poruší nepsaný zákon mezi policisty, když veřejně informuje o nepřiměřeném násilí na podezřelém, kterého se dopustil jeho parťák a bratranec Jimmy Detillo (Robert Pastorelli). Chytá se policejní ples, kam Thomas míří se svým otcem, policistou Vincem Hardym (John Mahoney). Ples je dočasně odložen kvůli policejnímu stíhání sériového vraha přezdívaného \"škrtič z Polish Hill\" (Polish Hill je čtvrť v Pittsburghu). Při pronásledování policejními vozy dojde k havárii, Thomas upadne do bezvědomí a když se probere, zjistí, že vrah je pryč a jeho otec (který byl s ním v automobilu) je mrtev – byl zastřelen. Policie uvězní na základě svědectví Chicka Chicanise (Gareth Williams) jistou osobu. Thomas Hardy je přesvědčen, že to není ten pravý pachatel. Díky určitým okolnostem se utvrdil, že vrah musí být z řad policie. Mezitím Jimmy Detillo, kterému hrozí vězení za použití nepřiměřeného násilí, skočí před svědky z mostu do řeky. Jeho tělo není nalezeno.\n\nThomas Hardy je suspendován z oddělení vražd a přestěhuje se na hausbót. Nezřídka sáhne po láhvi alkoholu. Pracuje jako člen pittsburské říční policie (Pittsburgh leží na soutoku tří řek: Allegheny, Ohio a Monongahela). Jeho bývalí kolegové jím pohrdají. Neodepsali jej pouze někteří blízcí, např. bratranec Danny Detillo (Tom Sizemore), bratr Jimma, který se také potýká s alkoholem. Zakrátko Thomas dostává na člun nového parťáka – Jo Christmanovou (Sarah Jessica Parker). \n\nVe městě dochází k dalším vraždám mladých žen, které se podobají těm z před dvěma lety. Těla jsou vždy nalezena v řece. Thomas usoudí, že vrah to chce hodit na něj, některé oběti znal z mládí. Jeho strýc Nick Detillo (Dennis Farina), kapitán v oddělení vražd stále striktně odmítá Thomasovu verzi, že vrahem je někdo od policie. Během služby a zvláště po událostech z dalšího policejního plesu, kde Hardy čelí opovržení a nenávisti téměř všech bývalých kolegů, se Thomas sblíží s Jo. Začnou spolu intimní vztah. Jednoho dne při patrole na řece spatří dvojice osobu shazující něco ve smotaném koberci do vody z mostu. Může to být další oběť. Thomasi se podaří zastavit a zničit automobil podezřelého, ale tomu se podaří uprchnout, aniž by byl identifikován. Policejní potápěči odhalí, že v koberci se nacházely pouze odpadky. Byla to nastražená léčka.\n\nPo další vraždě se už nad Thomasem silně vznáší aura podezření. Při interním vyšetřování je jako svědek povolána Jo Christmanová. Vyjde najevo, že se jmenuje Emily Harperová z Pennsylvánské státní policie a jejím úkolem bylo sledovat Hardyho a nalézt důkazy o jeho profesním pochybení. Harperová však svědčí v Thomasův prospěch, čímž mu dá jasně najevo, že je na jeho straně. Hardy odchází bez postihu.\n\nKdyž je Emily unesena, Thomas pojme podezření vůči Dannymu, jehož motivem by mohla být pomsta za jeho bratra Jimmyho. Další ženská oběť (policejní dispečerka, se kterou Hardy spolupracoval) je nastražena přímo tak, aby přímo usvědčovala Hardyho. Na jeho posteli je krev a mrtvola je poblíž ve vodě u mola. Hardy jede za Dannym do jeho chatky. Danny tam sice je, ale není sám a neznámá osoba Thomase za pomoci paralyzéru omráčí. Když Thomas přijde znovu k vědomí, spatří sebe, Emily a Dannyho přivázané k židlím. Oním dlouholetým sériovým vrahem není nikdo jiný než Jimmy, který přežil pád z mostu do řeky před dvěma lety. Chystá se všechny zabít, v tom jej přeruší jeho otec Nicky, který vpadne do chatky. Jimmy jej vybízí, aby řekl Hardymu pravdu o tom, kdo zabil jeho otce.\nVe flashbacku se zjeví scéna po havárii, kdy Thomas upadl do bezvědomí. K místu přijel jako první Nick a byl šokován, když zjistil, že oním prchajícím sériovým vrahem je jeho syn Jimmy. Chce ho nechat utéci, ale z převráceného policejního automobilu se vysouká ven Thomasův otec Vince a chystá se prchajícího Jimmyho zastřelit. V tom mu zabrání Nick, který Vinceho v následné strkanici usmrtí.\n\nPo tomto odhalení už v reálu Nick vypálí několik ran na Jimmyho, který přežije díky neprůstřelné vestě a otce zastřelí. Svázaný Danny se zvedne i s žídlí a povalí Jimmyho, čímž dá šanci Hardymu se osvobodit. Policie je již blízko a Jimmy prchá v motorovém člunu s Thomasem v závěsu. Thomas jej dostihne a při potyčce v řece jej zabije.\n\nV závěru je jméno Thomase Hardyho plně očištěno, on je rehabilitován jako detektiv a film končí scénou na hřbitově, kde Thomas s Emily po svém boku navštíví hrob svého otce.\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1023726", "url": "https://cs.wikipedia.org/wiki?curid=1023726", "title": "Brnky (zámek)", "text": "Brnky (zámek)\n\nZámek Brnky je stavba z období renesance a baroka se základy gotické tvrze s přilehlým parčíkem. Nachází se ve Středočeském kraji ve vesnici Brnky (část obce Zdiby) nad údolím Vltavy, severně od hranice Prahy-Čimic. Adresa je Na Návsi č. p. 1, Zdiby-Brnky. Je chráněn jako kulturní památka České republiky.\n\nDvoupatrový zámek vystavěný na zbytcích gotického zdiva z původní tvrze, je renesanční obdélníková stavba s dvorem. Hlavní průčelí je členěno lizénami a obdélníkovými okny. Vstupní portál je zdobený boltcovým ornamentem a profilovaným trojúhelníkovým štítem, podepřeným dvojicí volutových konzol. Zadní průčelí zámku, obrácené východním směrem do sadu, je zdobené sloupkovým portikem s balkónem.\n\nZámek je v současné době v havarijním stavu a okolní park je zanedbaný, zarostlý náletovými dřevinami. Z někdejších přilehlých hospodářských budov již žádná neexistuje.\n\nNa jižním nároží západního průčelí je bohatě profilovaný samostatný vchod do zámecké kaple, s oratoří v severní stěně ve výši patra. Klenba je pokrytá bohatou štukovou výzdobou, sbíhá do masivních pseudokorintských hlavic. Kaple byla zrušena roku 1892.\n\nPoprvé je písemně zmíněna ves Brnky, ve zdibském katastru v nepravém dokumentu kláštera benediktinek u sv. Jiří na Pražském hradě, již roku 1227. listinou z roku 1233 měly být Brnky pod ochranou samotného papeže, Řehoře IX. Ovšem podle záznamu v urbáři z roku 1406 zdejší obyvatelé odváděli plat benediktinskému klášteru v Břevnově.\n\nPozději, v době husitských nepokojů se obec dostala pod správu Starého Města, což bylo potvrzeno i císařem Zikmundem a jeho nástupci, a to až do roku 1547, kdy byl po nezdařeném protihabsburském povstání roku 1547 statek Brnky Staroměstským zkonfiskován a roku 1550 prodán Janovi staršímu Kalenickému z Kalenic. Ten si zde zřídil své sídlo, panství však předtím, roku 1538 koupil Martin z Nové Vsi na Moravě, jehož synové, Martin a Havel Moravcovi, odmítli po otci zděděný dvůr novému majiteli vydat. Ten však s početnou ozbrojenou skupinou opevněný objekt dobyl. Oba bratry Moravce pod hrozbou smrti stětím donutil ke slibu poddanství.\n\nV letech 1591 až 1602 ještě probíhal soudní spor mezi Janovým synem Jáchymem Kalenickým a Martinem Moravcem (a po jeho smrti manželka Anna). Do sporu zasáhl císař Rudolf II., který Anně Moravcové roku 1602 přiznal náhradu ve výši asi desetiny původní ceny. Jáchym Kalenický poté roku 1591 statek Brnky prodal Kunrátu Majerovi z Poksdorfu a při té příležitosti se v deskách zemských poprvé výslovně uvádí místní tvrz.\n\nV době třicetileté války byly Brnky vypleněny a roku 1641 s tvrzí, přilehlým vltavským břehem a příslušenstvím prodány novoměstskému lékaři Janu Křtiteli Birkovi z Birkenštejna s chotí Apolenou Víznerovou z Nevítkova. Ti zřejmě začali s přestavbou tvrze na zámek avšak již roku 1661 Brnky s příslušenstvím i všemi právy prodávají rektorovi Jezuitské koleje na Novém Městě pražském, Janovi z Vrbna a jeho nástupcům. Důvodem prodeje byly spory o užívání vltavského břehu s lichtenštejnskou správou statku v Roztokách. Jezuité zámek o rok později dostavěli do dnešní podoby.\n\nDalší šlechtičtí majitelé statku Brnky se často střídali, snad i pro trvající obtížný spor se správou roztockého statku, který se patrně podařilo urovnat až polnímu maršálovi, zbrojmistru Damiánovi Janu Sickingenovi kolem roku 1723. V letech 1764–1808 byla obec v držení rodu říšských hrabat Caretto-Millesimů. Poté je koupil zdibský hostinský František Vobořil, také majitel blízkých Klecan, který však Brnky po dvaceti letech prodal pražskému měšťanovi Janu Gallusovi.\n\nV roce 1861, kdy ke statku patřil zámek, vinopalna, pivovar a jeden poplužní dvůr, je jako majitel uváděn Martin Brabec z Prahy.\n\n"}
{"id": "1023727", "url": "https://cs.wikipedia.org/wiki?curid=1023727", "title": "Standardizované skóre", "text": "Standardizované skóre\n\nStandardizované skóre (též standardní skóre) je ve statistice označení pro čísla, vzniklá lineární transformací z původně naměřených či jinak zjištěných hodnot (označovaných jako hrubé skóre) tak, aby výsledné rozložení mělo předem dané vlastnosti. Nejčastějším příkladem standardizovaného skóre je z-skóre s průměrem 0 a směrodatnou odchylkou 1.\nPředpokladem pro použití standardizovaných skóre je normální rozdělení původních hodnot.\n\nVýpočet standardního skóre se řídí podle následujícího vzorce:\n\nkde formula_2 je standardizovaný skór, formula_3 původní hrubý skór (který chceme standardizovat), formula_4 původní směrodatná odchylka, formula_5 původní průměrná hodnota, formula_6 požadovaná směrodatná odchylka standardizovaných skóre a formula_7 požadovaná průměrná hodnota standardizovaných skóre.\n\nV případě nejčastějšího z-skóre (formula_8), které má průměr 0 a směrodatnou odchylku 1, lze vzorec zjednodušit:\n\nStandardní skóre bývá využíváno v případě, kdy je žádoucí přehledně vyjádřit pozici jednotlivých čísel (naměřených hodnot) vůči celému souboru, nebo případně srovnat výsledky ze dvou měření na různých škálách, které mají různé průměry a rozptyly.\nPodobný způsob využití je v případě dalšího matematického zpracování hodnot. Při použití hrubých skóre by hodnoty s vyšším rozptylem měly zdánlivě vyšší váhu, a více by ovlivnily výsledek. Proto se občas (například ve faktorové analýze) používají standardizované hodnoty.\n\nTo vyplývá z několika důležitých vlastností. Například z-skóre bývá využíváno pro výpočet Pearsonova korelačního koeficientu – korelace je rovna kovarianci standardizovaných skóre.\n\nStandardních skóre je více typů s různými typickými oblastmi využití. Steny a staniny uvedené níže občas bývají konstruovány na základě percentilového rozpětí, nikoliv jako standardní skóre.\n"}
{"id": "1023728", "url": "https://cs.wikipedia.org/wiki?curid=1023728", "title": "Nabitá zbraň 1", "text": "Nabitá zbraň 1\n\nNabitá zbraň 1 (v americkém originále: National Lampoon's Loaded Weapon 1) je americký akční film z roku 1993. Režisérem filmu je Gene Quintano. Hlavní role ve filmu ztvárnili Emilio Estevez, Samuel L. Jackson, Jon Lovitz, Tim Curry a Kathy Ireland.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1023730", "url": "https://cs.wikipedia.org/wiki?curid=1023730", "title": "Korespondenční seminář", "text": "Korespondenční seminář\n\nKorespondenční seminář je forma mimoškolního vzdělávání pro studenty základních a středních škol. Průběh korespondenčního semináře je následující: autoři několikrát za rok zveřejní zadání úloh, které se studenti (řešitelé) pokusí vyřešit. Vypracované řešení zašlou autorům elektronicky nebo poštou, autoři je opraví, obodují a pošlou řešitelům zpátky. \nVětšina korespondenčních seminářů pořádá týdenní soustřední pro nejúspěšnější řešitele, kde mají možnost se setkat s autory úloh a ostatními řešiteli. Některé semináře pořádají také kratší víkendové akce v průběhu ročníku.\n\nKorespondenční semináře jsou koncept mimoškolního vzdělávání, který je rozšířen především v oblasti střední Evropy, první korespondenční seminář byl maďarský KöMaL, který vznikl 1894 a funguje dodnes.\nKorespondenční semináře pro základní a střední školy mají v Česku a na Slovensku dlouholetou tradici a popularitu. V posledních letech nadále vznikají mnohé nové semináře (2015).\n\nKaždý korespondenční seminář má svoje specifika, je tedy potřeba brát následující s úvahou, že se některé detaily mohou lišit. Informace o daném korespondenčním semináři by měly být pak k nalezení na jeho webových stránkách.\n\nRočník korespondenčního semináře je zpravidla vázaný na školní rok. V průběhu ročníku jsou postupně zveřejňovány série se zadáním úloh – a to jednak na internetu a jsou obvykle zasílány poštou či elektronicky stávajícím řešitelům. Obvykle mají korespondenční semináře 4 až 8 sérií v průběhu školního roku z nichž každá obsahuje 4 až 9 úloh. Účastníci mají na řešení každé série tedy zhruba měsíc a v průběhu té doby mohou využívat libovolnou literaturu. Před termínem odeslání/uploadu pak svoje řešení zpracují a zašlou organizátorům poštou/mailem/elektronickým systémem svá řešení. Účastníci zpravidla mohou zaslat pouze některá řešení a řešení mohou být i částečná. \n\nPo doručení řešení je opraví organizátoři. Zpravidla účastníkům jejich řešení okomentují a napíší tipy, co by mohli v budoucnu zlepšit. Řešení jsou také organizátory obodována. Zpravidla pak organizátoři zasílají opravená řešení zpět účastníkům poštou či elektronicky. Body v průběhu ročníku korespondenčního semináře sčítají a za nějaké období (půlrok či rok) bývá organizováno soustředění či tábor, na které/ý jsou zváni nejlepší řešitelé daného korespondenčního semináře.\n\n\n\n\n\n\n\n\nV následující tabulce je přehled korespondenčních seminářů. Kolonka Stát je státem, ze kterého je seminář organizován a nutně neznamená, že se ho mohou účastnit pouze občané uvedeného státu.\n\nJazyk řešení je uveden ten, ve kterém mohou řešitelé daného semináře odesílat svá řešení. V případě kombinace cz, sk je obvykle zadání pouze v jednom jazyce, ale mohou být odesílána řešení i v druhém. V případě kombinace cz, en bývá obvykle zadání v obou jazycích, ale vzorová řešení připravuje seminář pouze v češtině.\n"}
{"id": "1023731", "url": "https://cs.wikipedia.org/wiki?curid=1023731", "title": "Antonín Jaroslav Beck", "text": "Antonín Jaroslav Beck\n\nAntonín Jaroslav Beck, v německých pramenech rovněž Anton Jaroslaus Beck, též Anton von Beck (6. ledna 1812 Budeč – 19. srpna 1895 Vídeň) byl český a rakouský právník a politik, v polovině 19. století poslanec Říšského sněmu.\n\nVychodil školy ve Znojmě a Brně, pak absolvoval práva na Vídeňské univerzitě. Nastoupil jako pěstoun do rodiny knížete Schwarzenberga. Působil jako redaktor a publicista. Věnoval se i regionálnímu místopisu. V roce 1841 napsal knihu \"Der Budweiser Kreis im Königreiche Böhmen\".\n\nBěhem revolučního roku 1848 se zapojil do veřejného dění. Ve volbách roku 1848 byl zvolen na ústavodárný Říšský sněm. Zastupoval volební obvod Třeboň. Na sněmu patřil do bloku pravice. Riegrův slovník naučný ho popisuje jako člena \"konservativnější frakce slovanské pravice\". Od roku 1849 byl redaktorem české verze říšské Sbírky zákonů a zasedal v komisi pro ustavení českého právního názvosloví. Česká redakce sbírky zákonů vznikla na základě pociťované potřeby zajistit co nejrychlejší překlad zákonných norem přímo ve Vídni (dosud český překlad vznikal dodatečně). Návrh byl schválen 4. března 1849. Redakci předsedal Pavel Josef Šafařík, pak v jejím čele dlouhodobě působil Alois Vojtěch Šembera. Beck se na redigování zákoníku podílel do roku 1857. Přispíval do časopisu \"Musejník\" a vedl spor s Karlem Havlíčkem Borovským o \"Vídeňský denník\". Později byl ředitelem Státní tiskárny ve Vídni. Byl členem České akademie věd.\n\nOd roku 1885 působil jako člen Panské sněmovny (jmenovaná horní komora Říšské rady). Město Slavonice mu udělilo čestné občanství.\n\nJeho syn Max Wladimir von Beck byl počátkem 20. století předsedou vlády Předlitavska.\n"}
{"id": "1023736", "url": "https://cs.wikipedia.org/wiki?curid=1023736", "title": "Všude dobře, doma nejlíp", "text": "Všude dobře, doma nejlíp\n\nVšude dobře, doma nejlíp (v americkém originále: North) je americká filmová komedie z roku 1994. Režisérem filmu je Rob Reiner. Hlavní role ve filmu ztvárnili Elijah Wood, Jon Lovitz, Jason Alexander, Alan Arkin a Dan Aykroyd.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1023744", "url": "https://cs.wikipedia.org/wiki?curid=1023744", "title": "Nejsem blázen", "text": "Nejsem blázen\n\nNejsem blázen (v americkém originále: Nobody's Fool) je americký dramatický film z roku 1994. Režisérem filmu je Robert Benton. Hlavní role ve filmu ztvárnili Paul Newman, Jessica Tandy, Bruce Willis, Melanie Griffith a Dylan Walsh.\n\nPaul Newman byl za svou roli v tomto filmu nominován na Oscara, Zlatý glóbus a SAG Award. Film byl dále nominován na Oscara v kategorii nejlepší scénář.\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1023747", "url": "https://cs.wikipedia.org/wiki?curid=1023747", "title": "Americká fonetická notace", "text": "Americká fonetická notace\n\nAmerická fonetická notace, anglicky \"Americanist phonetic notation\" (APN), také [North] American[ist] Phonetic Alphabet (APA), je fonetická abeceda amerikanistů, soustava fonetické abecedy pro fonetický a fonemický zápis výslovnosti původních amerických a evropských jazyků, vyvinutý pro evropské a americké antropology a jazykovědce a studenty. Tato notace je běžně užívaná lingvisty pracujícími se slovanskými, indickými, uralskými, semitskými a kavkazskými jazyky (uralisté používají verzi známou jako uralská fonetická abeceda), avšak zdaleka ne jen americkými. Např. její varianta je obecný standard transkripce arabštiny v magazínu německé orientalistické společnosti \"Zeitschrift der Deutschen Morgenländischen Gesellschaft\". Některé „amerikanistické“ znaky se používají pro některé zápisy jako doplňková nestandardní písmena v IPA.\n\nJohn Wesley Powell používal sadu fonetických symbolů ve svých publikacích od roku 1880 pro americkou jazykovou rodinu se symboly z jiných dříve vydaných knih fonetiků a autorů postupně od roku 1820. Zároveň se užívaly i poněkud odlišné sady znaků, např. F. Boase od r. 1911. Boasova abeceda se rozšířila do publikací Americké antropologické společnosti v r. 1916. Ta byla pozměňována a diskutovalo se o ní v článcích v 20. a 30. letech. Americkou notaci lze vidět v časopisech Americký antropolog (American Anthropologist), Mezinárodní zpravodaj americké lingvistiky (International Journal of American Linguistics) a Jazyk (Language).\n\nOproti IPA (Mezinárodní fonetická abeceda) APN neslaďuje znakové styly: řecké a latinkové znaky se užívají vedle sebe. Další odlišnost je volné užití diakritiky, kdežto IPA vyhrazuje diakritická znaménka zvláštním účelům vůči nově vytvořeným písmenům jako tvarovou obměnu. Příčinou těchto rozdílů je odlišnost filozofie. Amerikanisté se zajímali o zápis pomocí znaků stávajících písem jako praktičtější a účelnější, takže byly použité znaky řeckého a východoevropského pravopisu.\n\nToto je přehledová tabulka fonetických znaků pro souhlásky používaných lingvisty respektujícími amerikanistickou tradici zápisu (transkripce):\n"}
{"id": "1023750", "url": "https://cs.wikipedia.org/wiki?curid=1023750", "title": "Barva noci", "text": "Barva noci\n\nBarva noci (v anglickém originále Color of Night) je americký mysteriózní film z roku 1994. Režisérem filmu je Richard Rush. Hlavní role ztvárnili Bruce Willis, Jane March, Ruben Blades, Lesley Ann Warren a Scott Bakula.\n\nFilm získal mezi diváky na největších filmových databázích spíše průměrné hodnocení (aktuální k 4. září 2014):\n\nFilm byl nominován na Zlatý glóbus v kategorii nejlepší píseň.\n\n"}
{"id": "1023752", "url": "https://cs.wikipedia.org/wiki?curid=1023752", "title": "Benelli (výrobce motocyklů)", "text": "Benelli (výrobce motocyklů)\n\nBenelli je italská firma zabývající se výrobou motocyklů. Byla založena členy rodiny Benelli v roce 1911 v italském městě Pesaro. Původně se zabývala jen opravami jízdních kol a motocyklů a výrobou náhradních dílů k nim, první kompletní motor, jednoválec 75 cm³, vyrobila v roce 1920.\n\nPrvní motocykl o obsahu 98 cm³ vyrobila firma v roce 1921. V roce 1923 byl vyroben závodní motocykl Benelli Tonino.\n\nKoncem šedesátých let došlo ke krizi z důvodu nástupu japonských výrobců motocyklů s víceválcovými motory.\n\nV roce 1973 získal firmu Benelli spolu s konkurenčním výrobcem Moto Guzzi argentinský podnikatel Alejandro de Tomaso a byl zahájen vývoj nových víceválcových modelů jako Benelli 350 Quattro a 500 Quattro a také šestiválec Benelli 750 Sei. Moderní motocykly měly však technické problémy, v roce 1980 byla výroba ukončena a v roce 1988 byly výrobní závody v Pesaru prodány.\n\nV roce 1995 obnovil značku Andrea Merloni. Firma vyráběla modely Benelli Tornado Tre 900 Super Sport a v roce 2002 zahájila výrobu modelu TNT. Firma je součástí čínské skupiny Qianjiang, která sídlí ve Wenling v jihovýchodní Číně.\n\n"}
{"id": "1023753", "url": "https://cs.wikipedia.org/wiki?curid=1023753", "title": "Dominik Oesterreicher", "text": "Dominik Oesterreicher\n\nDominik Oesterreicher (Österreicher) mladší (2. srpna 1750, Jihlava - 12. března 1809, Krakov) byl pozdně barokní malíř pocházející z Jihlavy. Působil jako profesor Jagelonské univerzity v Krakově.\n\nV Jihlavě žijící malířská rodina Österreicherů byli strýcové Dominika Oesterreichera. Starší František Österreicher (1707–1787) se vyučil u malíře Václava Jindřicha Noska a je autorem obrazu čtyř církevních otců v chóru kapucínského kostela a obrazu sv. Apollonie v jezuitském kostele. Později nastoupil do armády k dělostřelectvu a malování se věnoval ve volném čase.\n\nFrantiškův mladší bratr Dominik Österreicher (1721–1790) se vyučil u svého bratra a maloval oltářní obrazy. Byl autorem obrazu Ukřižování na dvoře fary kostela sv. Kříže.\n\nJeho jmenovec, Dominik Oesterreicher mladší, byl synovcem obou bratrů a synem jihlavského chirurga a obchodníka s pivem. Studoval dva roky malířství na vídeňské Akademii a poté strávil několik let v Benátkách, Římě a Neapoli. Zde se seznámil s polským osvícenským teologem a politikem Hugo Kollatajem, který ho roku 1777 pozval do Krakova. Tam Oesterreicher nejprve pobýval na dvoře Stanisława Augusta Poniatowského a od roku 1782 působil jako profesor na Jagellonské univerzitě a byl také spoluautorem školských reforem. Příjmy z rodinné jihlavské firmy mu po celý život zajišťovaly finanční nezávislost.\n\nJeště před odjezdem do Krakova se v Jihlavě oženil a s manželkou Rozalií (roz. Prakeschovou) měl 12 dětí, z nichž dvě se dožily dospělosti.\nJeho koníčkem byla lepidopterologie a jeho syn Alois, který změnil jméno na Alois Raphael Estreicher (1786–1852) se později stal známým polským botanikem, zakladatelem tamější botanické zahrady, profesorem a rektorem Jagellonské univerzity.\n\nByl zakladatelem dynastie polských literárních historiků, kteří postupně zpracovali bibliografii Polska ve 34 svazcích. Jeho vnuk Karol byl povýšen do šlechtického stavu. Rodina Estereicherů má v Krakově muzeum.\n\nDominik Oesterreicher je pohřben v Krakově na hřbitově Rakowicki, kde má epitaf.\nV Jihlavě byl v kostele sv. Jakuba jeho \"obraz sv. Jeronýma\".\n\nV Krakově působil jako malíř historických scén, náboženských témat, krajin a portrétů členů královské rodiny. V tamější katedrále sv. Stanislava a sv. Václava na Wawelu jsou Oesterreicherovy obrazy \"sv. Augustin\" a \"sv. Jeroným na poušti\". Jeho obrazy jsou ve sbírkách Jagellonské univerzity (obraz \"Alexandr Veliký v Delfách\") a sbírce Krakovské společnosti přátel umění.\n\nOzdobil freskami některé domy - mimo vlastního domu na Štěpánském náměstí (nezachováno) také např. palác Krzysztofory na hlavním náměstí.\n\nByl známý také jako tvůrce intarzovaného ebenového nábytku ve stylu podobném tomu, který pro francouzského krále Ludvíka IV. tvořil André-Charles Boulle. V královských lázních ve Varšavě se nachází jeho intarzovaný stůl zhotovený pro krále Stanisława Augusta Poniatowského.\n\n\n"}
{"id": "1023754", "url": "https://cs.wikipedia.org/wiki?curid=1023754", "title": "Čtyři pokoje", "text": "Čtyři pokoje\n\nČtyři pokoje (v anglickém originále Four Rooms) je americká filmová komedie z roku 1995. Režisérem filmu je kvarteto Allison Anders, Alexandre Rockwell, Robert Rodriguez a Quentin Tarantino. Hlavní role ve filmu ztvárnili Tim Roth, Valeria Golino, Madonna, Alicia Witt a Sammi Davis.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1023755", "url": "https://cs.wikipedia.org/wiki?curid=1023755", "title": "Kreidler", "text": "Kreidler\n\nKreidler je německá firma zabývající se výrobou malých motocyklů a mopedů, sídlící v Kornwestheimu mezi Ludwigsburgem a Stuttgartem . Byla založena v roce 1903 jako Kreidlerova drátovna a zpracovna kovů. S výrobou motocyklů začal Anton Kreidler v roce 1951 a už v roce 1959 měl třetinový podíl na německém trhu.\n\nPrvních sportovních úspěchů dosáhla firma roce 1970. V roce 1982 byla výroba zastavena a značku koupil obchodník Rudolf Scheidt, který je i majitelem Garelli. Na sportovních poli dosáhla značků úspěchů v silničních závodech a soutěžích enduro.\n\n"}
{"id": "1023756", "url": "https://cs.wikipedia.org/wiki?curid=1023756", "title": "Mithotyn", "text": "Mithotyn\n\nMithotyn byla švédská kapela z Mjölby, která hrála viking/black metal. Zformovala se v roce 1992 pod názvem Cerberus, v roce 1993 se přejmenovala na Mithotyn.\n\nDebutní studiové album s názvem \"In the Sign of the Ravens\" vyšlo v dubnu 1997 u německé firmy Invasion Records, druhé dlouhohrající album \"King of the Distant Forest\" vyšlo v prosinci téhož roku.\n\nKapela zanikla v roce 1999, celkem vydala tři dlouhohrající alba. Stefan Weinerhall a Karsten Larsson založili power metalovou skupinu Falconer.\n\n\n\n\n\n\n"}
{"id": "1023757", "url": "https://cs.wikipedia.org/wiki?curid=1023757", "title": "Poslední zůstává", "text": "Poslední zůstává\n\nPoslední zůstává (v americkém originále: Last Man Standing) je americký akční film z roku 1996. Režisérem filmu je Walter Hill. Hlavní role ve filmu ztvárnili Bruce Willis, Bruce Dern, William Sanderson, Christopher Walken a David Patrick Kelly.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1023758", "url": "https://cs.wikipedia.org/wiki?curid=1023758", "title": "Benelli", "text": "Benelli\n\nBenelli může být:\n\nBenelli je příjmení následujících osob:\n"}
{"id": "1023759", "url": "https://cs.wikipedia.org/wiki?curid=1023759", "title": "Zavraždění svatého Václava (obraz)", "text": "Zavraždění svatého Václava (obraz)\n\nZavraždění svatého Václava je velkoformátový obraz vídeňského malíře Antona Pettera namalovaný v roce 1844, který zachycuje moment zavraždění knížete Václava jeho bratrem Boleslavem. Se svými rozměry 8,5 na 5,1 metru se řadí k největším obrazům v Česku. V tomto ohledu snese srovnání snad jen se Slovanskou epopejí Alfonse Muchy.\n\nObraz \"Zavraždění svatého Václava\" se měl stát ozdobou oltáře olomouckého dómu svatého Václava. Po dokončení díla měl však tehdejší olomoucký arcibiskup Maxmilián Josef Sommerau-Beckh, který si dílo roku 1838 objednal, k obrazu výhrady. Arcibiskupovi se nelíbilo, že Václav nemá svatozář, že bratrovrah je umístěn v popředí a požadoval, aby knížecí insignie neodnášel Boleslav, ale postavy v pozadí. Petter musel dílo přemalovat, ale po kritickém přijetí na vídeňské výstavě se arcibiskup rozhodl, že obraz místo do dómu, uschová v budově olomouckého arcibiskupství. Odtud plátno putovalo do Kroměříže a zde zůstalo na dlouhou dobu zapomenuto na půdě arcibiskupského zámku. Poslední zmínka archivářů o tomto obrazu pochází z roku 1921.\n\nRoku 2011 byl obraz z podnětu prof. Ivo Hlobila znovuobjeven a za podpory olomouckého arcibiskupa Mons. Jana Graubnera a \"Nadace Machinery Fund\" bylo zafinancováno a uskutečněno zrestaurování a zakonzervování díla. Práce na první etapě restaurování probíhaly v dílně manželů Bergerových v Písečné u Žamberka. Plátno pak bylo vystaveno v Ostravě v prostorách bývalého plynojemu v Dolní oblasti Vítkovic. Vernisáž proběhla 28. září 2012 v \"Multifunkční aule Gong\" a zároveň s ní byla vyhlášena veřejná sbírka na financování druhé etapy záchrany díla, při které měly být obnoveny autentické barvy, hloubka i lesk. V Ostravě visel obraz do 28. září 2013.\n\nNa druhou etapu bylo potřeba získat 600 tisíc korun, což se nakonec podařilo a po jednáních mezi olomouckým arcibiskupstvím, kterému obraz patří a magistrátem města Opavy, byla dohodnuta dlouhodobá zápůjčka městu. Obraz se nyní nachází v prostorách odsvěceného Kostela svatého Václava v Opavě, kde pro něj byla ve spolupráci s \"AP Atelierem\" postavena speciální 1 291 cm vysoká konstrukce. Výška konstrukce odkazuje na rok založení Dominikánského kláštera v Opavě. Ke slavnostnímu odhalení zrestaurovaného obrazu došlo u příležitosti Dnů evropského dědictví dne 6. září 2014 a město jej má v zápůjčce na 10 let.\n\n"}
{"id": "1023760", "url": "https://cs.wikipedia.org/wiki?curid=1023760", "title": "On Thorns I Lay", "text": "On Thorns I Lay\n\nOn Thorns I Lay (v překladu \"Na trní ležím\") je řecká kapela, která byla založena roku 1995 v Athénách. Zpočátku hrála death/doom metal (ovlivněna britskými kapelami Paradise Lost a Anathema), později se přeorientovala na gothic metal. Předchůdci On Thorns I Lay byly kapely Paralysis (1992-1993) a Phlebotomy (1993-1995).\n\nDebutní studiové album s názvem \"Sounds of Beautiful Experience\" vyšlo v roce 1995 u firmy Holy Records, druhé dlouhohrající album \"Orama\" vyšlo v roce 1997.\n\n\n"}
{"id": "1023762", "url": "https://cs.wikipedia.org/wiki?curid=1023762", "title": "Beavis a Butt-head dobývají Ameriku", "text": "Beavis a Butt-head dobývají Ameriku\n\nBeavis a Butt-head dobývají Ameriku (v americkém originále: Beavis and Butt-head Do America) je americký dobrodružný film z roku 1996. Režisérem filmu je Mike Judge. Hlavní role ve filmu ztvárnili Mike Judge, Demi Moore, Bruce Willis, Robert Stack a Cloris Leachman.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1023764", "url": "https://cs.wikipedia.org/wiki?curid=1023764", "title": "Isidor Böck", "text": "Isidor Böck\n\nIsidor Ješa'jahu Böck (29. května 1869 Uherský Brod, Rakousko-Uhersko – 20. července 1943 koncentrační tábor Terezín, Protektorát Čechy a Morava) byl jediným rabínem v historii Židovské obce Hustopeče, v jejímž čele stál po dobu 41 let.\n\nJakožto příbuzný významného talmudisty a moravského zemského rabína Mordechaje Beneta postupně studoval teologickou školu v Topoľčanech, poté filosofii na univerzitě v Marburgu. Studium dokončil roku 1896 na univerzitě ve Würzburgu, kde úspěšně obhájil svou disertační práci a získal titul doktora filozofie. Hustopečská židovská obec, do té doby tradičně spadající pod Podivín, se osamostatnila a Dr. Böck byl tedy roku 1897 jmenován jejím rabínem. Tři roky poté se oženil s Emmou Benediktovou, s níž zplodil celkem čtyři děti. Během první světové války v Hustopečích organizoval humanitární pomoc pro haličské uprchlíky.\n\nNa konci 30. let 20. století se spolu s manželkou rozhodli v obavě před nastupujícím nacismem odejít do jeho rodiště v Uherském Brodě. Odtud však byli v lednu 1943 deportováni do koncentračního tábora v Terezíně, kde podlehl následkům nedůstojného zacházení a celkovému vyčerpání organismu a dne 20. července téhož roku zemřel. Stal se tak jednou z milionů obětí holokaustu. Zrušení hustopečské židovské obce nacisty a následná smrt jejího jediného rabína v koncentračním táboře znamenal i její definitivní zánik.\n\nMordechaj Benet (též Markus Benedikt, žil v letech 1753–1829) byl největší autoritou židovské Moravy. Jako duchovní vůdce a učitel měl mimořádný vliv a ještě sto let po jeho smrti byl téměř při všech příležitostech spojených s židovským životem, ať už náboženské,\nnacionální nebo obecné povahy, patrný jeho stín.\n\nHustopečští Benediktové se odvozovali od Benetova syna Naftaliho, který byl rabínem\na představeným rabinátního kolegia židovské obce Šafov. V následných generacích se pak\nu mužských příslušníků rodu tradovala jména Markus (podle Benetova úředního pojmenování)\na Naftali.\n\nNaftaliho synové Jochanan a Šmu'el pokračovali v rodinné tradici náležitého náboženského\nvzdělání a oba absolvovali ješivu v Bratislavě, vedenou tehdy rabínem Chatamem Soferem. Ačkoliv získali osvědčení vykonávat rabínskou profesi, nepokračovali v ní, i když v jejich rodinách setrvávalo hluboké náboženské povědomí. Jochanan se oženil s Cäcilií Schnäbelovou a vedl velmi dobře prosperující obchod se střižním zbožím v Brně. Měl několik dětí, z nichž dvě se sňatkem propojily se svými rodinnými příslušníky. Syn Moritz si vzal svou sestřenici Rosu (dceru bratra Šmu'ela) a dcera Jeanette-Jenny se provdala za Šmu'ela Böcka z Uherského Brodu, s nímž měla mj. syna Isidora – pozdějšího hustopečského rabína.\n\nIsidor Böck se narodil 29. května 1869 v Uherském Brodě do rolnické rodiny. Jeho otcem byl místní zemědělec Šmu'el Böck a matkou Jeanette-Jenny Böcková, roz. Benediktová. Základní školní docházku absolvoval v Uherském Brodě. Poté odešel studovat teologickou školu do Topoľčan a následně Zemskou rabínskou školu v Bratislavě, kterou po pětiletém studiu úspěšně dokončil. Od zimního semestru 1892–93 začal navštěvovat univerzitu v Marburgu, kde se věnoval především studiu filosofických disciplin, přičemž zde setrval až do zimního semestru 1895-96.\n\nVysokoškolské studium pak dokončil na univerzitě ve Würzburgu, kde úspěšně obhájil německy psanou disertační práci na téma \"Etické názory Salomona Maimona ve vztahu ke Kantově nauce o morálce\" ().\n\nNedlouho po dokončení studia, konkrétně 15. prosince 1897, byl Dr. Isidor Böck jmenován hustopečským rabínem. Pod nedávno vzniklou hustopečskou židovskou obec poté spadali Židé z celkem osmnácti okolních obcí, které zároveň tvořily soudní okres Hustopeče.\n\nTři roky poté se Isidor Böck oženil se svojí vzdálenou příbuznou Emmou Benediktovou (* 14. dubna 1876). Emma vyrůstala v rodinné tradici, kde zbožnost byla věcí naprosto samozřejmou. Pocházela ze čtrnácti sourozenců, a protože se narodila jako třetí v pořadí, musela spolu s druhorozenou sestrou Sidonií od útlého věku vydatně vypomáhat v domácnosti, z čehož jí pak podle vlastního úsudku zůstala velmi vážná povaha. Z manželství vzešly celkem čtyři děti: Jenny (* 1902), Greta (* 1904), Albert (* 1906) a Anna (* 1910). Böckovi nejprve bydleli v nájmu – v domě č. 103 v Dolní Panské ulici (byt č. 2). Později si v květnu 1914 zakoupili dům č. 52 na Náměstí.\n\nV průběhu první světové války rabi Böck pomáhal organizovat humanitární pomoc pro uprchlíky z Haliče, kterým zařizoval improvizované ubytování, mimo jiné i v místní synagoze. Na konci 30. let zůstali manželé po odchodu dětí z domova sami. V dopisu ze dne 19. května 1938 se Emma Böcková svým dětem svěřuje s obavami před nastupujícím henleinismem v Československu: „…můžete být šťastni, že jste toto peklo mohli opustit. Bohužel ještě nikdo neví, co má führer v úmyslu. Myslím, že doba po anšlusu byla pro nás zde strastiplnější než za války, i když i tehdy bylo dost zle. Trýzeň a ponížení jsme tehdy nezažívali a zlo postihovalo všechny stejně, ale člověk nepociťoval pohrdání a nenávist jen kvůli tomu, že je Žid“.\n\nZa těchto okolností se tedy manželé Böckovi rozhodli v září roku 1938 uprchnout do rabínova rodiště v Uherském Brodě. Paní Emma Böcková si k tomuto poznamenala: „16. září 1938 dopoledne přišel můj milý bratr Ady, aby nám sdělil, že je dnes konečně připraveno auto k odvozu do Brodu. Rychle jsme vzali nejnutnější věci, teplé prádlo a šaty, nějaké potraviny, povlečení na dvě postele, zabalili vše a čekali jsme. Asi mezi 5.–6. hodinou se objevilo auto. Paní Abelesová se svou mladší dcerou Ruth a s vnukem už seděli vevnitř. Bylo to nákladní auto, proto jsme mohli své věci pohodlně uložit. Ady a švagrová Gretl nám přišli pomoci a nakonec, protože auto bylo dost vysoké, pomohli nastoupit drahému otci. Převzali klíče a my jsme – doprovázeni jejich požehnáním – odjeli do otcova rodného města.“\n\nPo uzavření Mnichovské dohody došlo 8. října 1938 k rychlému obsazení Mikulovska německou okupační armádou. Zabrané oblasti byly nejprve spravovány () župním vedoucím ().\n\nHustopečský dům manželů Böckových byl dne 7. listopadu 1938 zabaven mikulovským Gestapem. Zákonem o začlenění sudetoněmeckých oblastí z 25. března 1939 pak byly landráty Mikulov, Znojmo a Nová Bystřice (Landrat – též ) připojeny k župě Dolní Dunaj (). Židé odtud utíkali chaoticky, zvlášť z Břeclavi a z Hustopečí, kde se nepočítalo s odstoupením Hitlerovi. Jejich majetek byl árizován bývalými německým spoluobčany – takřka okamžitě a bez jejich přítomnosti, a pokud se nezachránili útěkem do daleké ciziny, nastoupili později ze svých nových, povětšinou nouzových bydlišť v Protektorátu pouť do Terezína nebo přímo do vyhlazovacích táborů, z nichž se drtivá většina již nevrátila. Mnozí tedy volili odchod do zahraničí, často do Palestiny či do zámoří, protože z Evropy se stalo příliš temné místo. Zánik a rozptýlení moravského Židovstva se týkal i jednoho z nejvýznamnějších rodů – potomstva moravského zemského rabína Mordechaje Beneta-Benedikta.\n\nPo obsazení Hustopečí německým Wehrmachtem byla místní židovská obec zcela zrušena a její agenda se vrátila pod tu v Podivíně. V Uherském Brodu začal rabínův velmi špatný psychický stav přecházet do stádia nemoci. Když Emma v březnu 1939 psala svým dětem o tom, jak se jim daří zabydlovat se v Brodě, poznamenala: „Otec si právě přečetl tento dopis a udělal mi tanec, protože vám i sobě dělám naději, nevěří na žádnou záchranu, ale já nejsem tak zbabělá jako on! K této poznámce Isidor ihned připsal: Samý nesmysl. Nemáme už žádnou možnost vycestovat. Možná poslední rozloučení.“ Na to Emma dopis zakončila ujištěním: „Nevěřte tomu, co otec píše, je to jen momentální sklíčenost, která zase přejde.“\n\nTyto postoje předznamenávaly další osud manželů Böckových. „Politické poměry působily na otcovy nervy tak, že onemocněl. K tomu neustálé rozrušování, denně po nás někdo požadoval nějaká hlášení, každou chvíli se muselo dokládat to či ono… Při náhlém odjezdu jsme nemysleli na to, abychom si s sebou vzali všechny dokumenty, které jsme jinak nikdy nepotřebovali. Teď jsme o ně museli psát Adymu, mnohé nedokázal mezi tolika jinými věcmi najít. To všechno způsobilo, že jednoho dne se otec nervově zhroutil (...) Nyní jsem ho všeho musela ušetřit, a co bylo nutné, řešit sama. Známí ho chodili povzbuzovat. Na bolesti si nestěžoval, často však celý den nejedl, dokud ho k tomu večer nedonutil hlad. Také velmi trpěl nespavostí, bez prášku vůbec neusnul. Lékaři byli toho mínění, že když se poměry zmírní, uzdraví se. Bohužel ale přicházely stále horší časy a přirozeně žádné zlepšení.“\n\nManželé Böckovi v Uherském Brodě setrvali až do ledna 1943, kdy byli odesláni transportem do koncentračního tábora v Terezíně. Paní Bocková v dalším dopisu dětem poznamenala:\n\n„Stále více se k nám plížil přízrak jménem „transport“. Teď šlo do tuhého. Z pražské židovské obce přišli pánové, kteří pořádali informační večery, kde nás poučovali, co si má každý vzít a co je přebytečné, jak máme balit ruksak a jak si máme opatřit chlebník, které potraviny si máme vzít s sebou, jak si můžeme sami ušít batoh (…) Každý pekl perník a suchary a měl co dělat s přípravami. Ukázalo se pak, že jsme byli opravdu dobře vybaveni, což byl důsledek předešlých pokynů. Dne 23. ledna 1943 v 9 hodin jsme se museli dostavit na seřadiště (bývalá česká škola). Otec i já jsme byli oblečeni, jako bychom měli jít na severní pól, protože platilo: jen to, co je oblečené, je jisté, za zavazadla neručí nikdo (…) při cestě vlakem jsme byli zcela odděleni od Brodských a cestovali jsme s cizími lidmi z Břeclavi a Podivína. Vagón nebyl osvětlen, okna byla zavřená a nesměla se otvírat, netopilo se. Měli jsme teplé přikrývky, takže jsme tak netrpěli zimou. Ve středu 27. ledna asi v 8–9 hodin ráno jsme přijeli do Bohušovic… Odtud jsme ve sněhu a ledu šli pěšky do Terezína. Mnozí padali, mnozí byli vysíleni…“\n\nAby Emma ulehčila vyčerpanému manželovi, nesla jeho zavazadla. Ale už první pohled na Terezín byl pro ně deprimující – nejprve viděli krematorium a nákladní auto s rakvemi, v nichž byly oběti tyfové epidemie. Ačkoliv se Emma snažila manžela podporovat každodenními návštěvami a vyhledáváním lékařské pomoci, rabín v Terezíně na svůj život rezignoval. Během pobytu byl tedy hospitalizován a i přes veškerou pomoc své ženy podlehl 20. července 1943 nedůstojnému zacházení dozorců s jeho osobou a celkovému vyčerpání z pobytu v koncentračním táboře. O den později došlo ke zpopelnění jeho ostatků ve zdejším krematoriu a v průběhu listopadu 1944 byl jeho popel spolu s urnami dalších 22 tisíc lidí vysypán do řeky Ohře v rámci nacistické snahy o zamaskování skutečného počtu osob zavražděných v Terezíně.\n\nEmma Böcková byla po smrti svého muže přiřazena k ženské pracovní službě, jejímž úkolem bylo nakládání objemných kusů dřeva. „Musela jsem pracovat 6–8 hodin denně a i poté být stále k zastižení, kdyby mě bylo zapotřebí. Za to jsem týdně dostala místo 5 dkg margarinu 7 dkg a místo 7 dkg cukru 10 dkg. Jednou měsíčně jeden extra přídavek. Musely jsme často vykonávat těžkou práci, nakládat dřevo, což u silných kmenů bylo u nás starých žen nad naše síly, někdy jsme si 3–4 ženy nevěděly rady, dokud nám nepomohl kolemjdoucí muž. (...) Kvůli špatné výživě byla většina našich spolubydlících neschopná práce. Já, jedna z nejmladších a bohudíky prostřednictvím balíčků, které mi děti posílaly neuvěřitelnými cestami, jsem nebyla tak podvyživená jako většina, jsem musela vypomáhat všude, kde bylo potřeba. Dobré na tom bylo, že mi rychle ubíhal čas a neměla jsem kdy na přemýšlení.“ Na rozdíl od manžela se ale dočkala osvobození tábora a dožila se tak konce války.\n\nPo návratu z Terezína paní Emma Böcková, která do svých 62 let znala jen Hustopeče, nejprve bydlela přechodně u své dcery Jenny v Bratislavě. Ta však žila se svým manželem a dvěma dětmi ve velmi skromných poměrech, a proto se Emma rozhodla vyslyšet nabídku svých vzdálenějších dětí. Dcera Anna ji zvala k sobě do Palestiny a syn Albert a dcera Greta do USA. Emma se rozhodla pro druhou možnost a 4. února 1946 odletěla do USA, aby ve svých 70 letech začala nový život. Své rodné město viděla naposled před svým odchodem do USA, navštívila tehdy hrob svých rodičů a vyzvedla z úkrytu své šábesové svícny, které jsou teď ve Filadelfii. Peníze za hustopečský dům nikdy nedostala. Jak o ní napsala její vnučka Judith, měla Emma mimořádný intelekt, naučila se anglicky, zabydlela se v New Yorku a těšila se pevnému zdraví a neotřesitelné víře v Boha. Zemřela dne 23. června 1973 ve svých 97 letech.\n\nZrušení hustopečské židovské obce nacisty a následná smrt jejího jediného rabína v koncentračním táboře znamenal i její definitivní zánik. K obnově nedošlo ani po skončení druhé světové války, neboť v důsledku holokaustu už prakticky nezbyl nikdo, kdo by tak mohl učinit, a její majetek připadl městu. Hustopečský židovský hřbitov byl zřízen v roce 1886 (včetně obřadní síně). Po záboru Sudet bylo na základě nařízení pro sudetoněmecké oblasti z 22. října 1938 jeho vlastnictví zapsáno na \"Aufbaufonds-Vermögensverwaltungsgesellschaft Wien\", o rok později na městskou obec Hustopeče. Poslední pohřeb se zde konal v dubnu 1946. V dubnu 1949 bylo vlastnické právo zapsáno na Židovskou náboženskou obec Brno. Poté celá desetiletí chátral a stával se také častým cílem vandalů, kteří zde mimo jiné převraceli a pohazovali náhrobky po celém areálu. Místní národní výbor se spolu s okresním národním výborem rozhodly hřbitov asanovat, k čemuž došlo na přelomu 70. a 80. let 20. století. Hustopečská synagoga, kterou nacisté za války využívali jako technický sklad, byla po válce upravena na stolárnu. Po sametové revoluci ovšem již tak dost zanedbaná budova nadále chátrala a její poslední majitel ji roku 2010 nechal zbourat.\n\nRoku 2013 došlo alespoň k částečnému obnovení hřbitova, a slavnostní otevření proběhlo 8. října téhož roku. Byl opraven dochovalý úsek obvodové zdi, vstupní brána, zbudován památník věnovaný židovským obyvatelům Hustopečí a instalována pamětní deska věnovaná odkazu rabiho Isidora Böcka. Tu společně odkryla jeho vnoučata Judith Leiferová a Šmu'el Loeb.\n\nDcera Jenny, která se provdala za úředníka Lea Rosenthala, zemřela v Izraeli ve věku 97 let. Greta od svých 20 let žila v New Yorku, nikdy se neprovdala, ale byla samostatnou a velmi úspěšnou ženou. Zemřela ve věku 97 let. Albert odešel do Spojených států amerických jako sedmnáctiletý, žil šťastným životem se svou manželkou Mary, děti neměl a zemřel ve věku 85 let. Anna se provdala za obchodníka Jenöa Loeba, s nímž měla dceru Judith (provdaná Leifer) a syna Šmuela-Alfreda. Žila v Izraeli, kde zemřela 9. února 2006. Její syn Šmu'el žije v Izraeli, dcera Judith se po sňatku s Američanem odstěhovala do USA, kde žije doposud. Šmu'el a Judith jsou jedinými vnoučaty Emmy a Isidora Böckových.\n\n\n"}
{"id": "1023766", "url": "https://cs.wikipedia.org/wiki?curid=1023766", "title": "Kalakukko", "text": "Kalakukko\n\nKalakukko je tradiční jídlo finské kuchyně, oblíbené zejména v kraji Savolax. Má podobu bochníku tmavého žitného chleba, ve kterém je zapečená nádivka ze slaniny a soleného rybího masa (tradičně se používá síh malý), v některých krajových variantách se přidává tuřín. Obvykle váží okolo jednoho kilogramu, peče se v cihlové peci nejméně pět hodin, aby se šťáva z masa dobře vsákla do těsta. Kalakukko se dá jíst teplé i studené, zapíjí se obvykle podmáslím. Na venkově je to oblíbené jídlo, které si berou muži na lov nebo na práci v lese, protože dlouho vydrží, nevyžaduje další úpravu a rychle zasytí.\n\nNázev jídla pochází z finského slova \"kala\" — ryba. \"Kukko\" znamená ve spisovné finštině kohouta nebo také penis, ale v savolaxském nářečí má význam „kapsa“.\n\nRežisér Ville Salminen natočil v roce 1953 film \"Létající kalakukko\" o veselých příhodách v rychlíku do Kuopia. Název odkazuje na to, že Kuopio je proslulé touto specialitou, a přirovnává cestující namačkané ve vlaku k rybičkám v chlebu.\n\nOd roku 2002 patří kalakukko mezi potraviny s chráněným označením EU.\n\n\n"}
{"id": "1023768", "url": "https://cs.wikipedia.org/wiki?curid=1023768", "title": "Josef Beck", "text": "Josef Beck\n\nJosef svobodný pán Beck (1814 Telč – 1887 Vídeň) byl český a rakouský právník, historik a politik české národnosti, v polovině 19. století poslanec Říšského sněmu.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen na ústavodárný Říšský sněm. Zastupoval volební obvod Telč. Na sněmu patřil do bloku pravice. Jako poslanec prezentoval na sněmu četné petice vesničanů z jeho regionu. Uvádí se etnicky jako \"rozhodný Slovan\".\n\nOd roku 1848 do roku 1849 zasedal také jako poslanec Moravského zemského sněmu. Nastoupil sem po zemských volbách roku 1848 za kurii venkovských obcí, obvod Jemnice. Po dobu jeho působení v Říšském sněmu ho na zemském sněmu ovšem zastupoval náhradník Ferdinand Heidler.\n\nV 50. letech 19. století působil jako soudce v Novém Jičíně. Věnoval se i regionální historiografii. Roku 1853 napsal knihu \"Geschichte der Stadt Neutitschein und deren Umgebung\" a zisk z jejího prodeje věnoval na opravu věže farního kostela poškozené několik let předtím úderem blesku. Regionální badatel Stefan Weigel vyslovil ovšem podezření, že Beck s sebou z Nového Jičína do Vídně odvezl značné množství cenných archiválií z městského archivu. Přispíval i do denního tisku. V 60. letech 19. století se stal radou nejvyššího soudu ve Vídni.\n\nZemřel v roce 1887, v den, kdy byl povýšen do rytířského stavu.\n\n"}
{"id": "1023770", "url": "https://cs.wikipedia.org/wiki?curid=1023770", "title": "Snídaně šampionů (film)", "text": "Snídaně šampionů (film)\n\nSnídaně šampionů (v americkém originále: Breakfast of Champions) je americká filmová komedie z roku 1999. Režisérem filmu je Alan Rudolph. Hlavní role ve filmu ztvárnili Bruce Willis, Albert Finney, Nick Nolte, Barbara Hershey a Glenne Headly.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1023775", "url": "https://cs.wikipedia.org/wiki?curid=1023775", "title": "Druhá šance (film, 1999)", "text": "Druhá šance (film, 1999)\n\nDruhá šance (v americkém originále: The Story of Us) je americká filmová komedie z roku 1999. Režisérem filmu je Rob Reiner. Hlavní role ve filmu ztvárnili Bruce Willis, Michelle Pfeiffer, Rita Wilson, Rob Reiner a Julie Hagerty.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1023776", "url": "https://cs.wikipedia.org/wiki?curid=1023776", "title": "Marcelo Costa de Andrade", "text": "Marcelo Costa de Andrade\n\nMarcelo Costa de Andrade (* 2. ledna 1967, Rio de Janeiro, Brazílie) je brazilský sériový vrah. Vyrůstal v chudinské čtvrti Rocinha Slum v brazilském městě Rio de Janeiru. Často býval od nevlastního otce fyzicky trestán a ve svých deseti letech byl sexuálně zneužit. Když mu bylo čtrnáct let, začal se živit prostitucí a v šestnácti letech začal žít se starším homosexuálním mužem, s nímž žil až do svých dvaceti tří let. Poté se vrátil ke své matce, našel si práci a několikrát týdně chodil do kostela. V roce 1991 začal páchat trestnou činnost, vraždou. Znásilnil a zabil čtrnáct chlapců ve věku 6 až 13 let. Jednomu z nich měl odříznout hlavu a ve dvou případech prý pil krev svých obětí. Vybral si nejkrásnější chlapce, prý aby od nich získal jejich krásu. Žádnou vinu přitom vrah necítil. Byl odsouzen na doživotí.\n\n"}
{"id": "1023777", "url": "https://cs.wikipedia.org/wiki?curid=1023777", "title": "Pungent Stench", "text": "Pungent Stench\n\nPungent Stench (česky \"Štiplavý smrad\") je rakouská death metalová kapela založená v únoru 1988 ve Vídni bývalými členy kapely Carnage. Skupina patří společně s kapelami Disharmonic Orchestra a Disastrous Murmur mezi pionýry rakouského death metalu. Ve svých textech se kapela věnuje sexuálním tématům (např. znásilnění, pedofilie, akrotomofilie).\n\nV roce 1988 vyšlo demo \"Mucous Secretion\", poté v roce 1989 splitko s kolegy Disharmonic Orchestra a první EP \"Extreme Deformity\".\nPrvní LP vyšlo o rok později (1990) a dostalo název \"For God Your Soul ... for Me Your Flesh\" (Bohu tvou duši ... pro mě tvé maso).\n\nSkladba „Suspended Animation“ se objevila na CD kompilaci z roku 1990 \"Death... is just the beginning\" hudebního vydavatelství Nuclear Blast.\nDříve nezveřejněná skladba „Daddy Cruel“ vyšla na CD kompilaci z roku 1992 \"Death... is just the beginning II\" rovněž od Nuclear Blast.\n\nMartin Schirenc působí i v kapele Hollenthon.\n\n\n\n\n\n\n"}
{"id": "1023778", "url": "https://cs.wikipedia.org/wiki?curid=1023778", "title": "Vyvolený (film)", "text": "Vyvolený (film)\n\nVyvolený (v americkém originále: Unbreakable) je americký filmový thriller z roku 2000. Režisérem filmu je M. Night Shyamalan. Hlavní role ve filmu ztvárnili Bruce Willis, Samuel L. Jackson, Robin Wright, Spencer Treat Clark a Charlayna Woodard.\n\n\nFilm získal mezi diváky na největších filmových databázích nadprůměrné hodnocení.\n\n\n"}
{"id": "1023781", "url": "https://cs.wikipedia.org/wiki?curid=1023781", "title": "Zbyněk Linhart", "text": "Zbyněk Linhart\n\nZbyněk Linhart (* 18. října 1968 Varnsdorf) je český politik, od října 2014 senátor za obvod č. 33 – Děčín, dlouholetý zastupitel města Krásná Lípa na Děčínsku a to od roku 1990, v letech 1994 až 2002 byl místostarostou města, v letech 2002 až 2010 a opět (po půlroční přestávce) 2011 až 2014 starosta tohoto města, od roku 2014 předseda obecně prospěšné společnosti České Švýcarsko.\n\nVystudoval magisterský obor na Fakultě strojního inženýrství na dnešní Technické univerzitě v Liberci (promoval v roce 1994 a získal tak titul Ing.). Následně začal studovat doktorský program ekonomie na Českém vysokém učení technickém v Praze, ale studium přerušil z důvodu zvolení místostarostou města Krásná Lípa. Absolvoval řadu kurzů a seminářů se zaměřením na veřejnou správu.\n\nV letech 1991 až 1992 působil jako parťák v technických službách města Krásná Lípa a v letech 1992 až 1994 jako technik ve firmě Topos Šluknov.\n\nV letech 1995 až 1999 se významně angažoval při založení Národního parku České Švýcarsko. Na konci 90. let 20. století byl členem Rady Euroregionu Nisa. V letech 1999 až 2000 byl členem Krajské koordinační skupiny Ústeckého kraje, která předcházela vzniku krajského zastupitelstva.\n\nV roce 2001 se spolupodílel na založení obecně prospěšné společnosti České Švýcarsko. Od jejího založení je v zásadě stálým členem správní rady a od roku 2014 jí předsedá.\n\nZbyněk Linhart je svobodný a bezdětný.\n\nDo politiky vstoupil, když byl v komunálních volbách v roce 1990 zvolen do Zastupitelstva města Krásná Lípa na Děčínsku a stal se i členem rady města. Mandát zastupitele města obhájil jako nezávislý v komunálních volbách v roce 1994 a následně byl zvolen místostarostou města, stejně jako po volbách v roce 1998.\n\nV komunálních volbách v roce 2002 vedl kandidátku subjektu \"Sdružení nezávislých kandidátů – Sdružení 2002\". Vzhledem k tomu, že toto uskupení vyhrálo volby, stal se nejen zastupitelem, ale v listopadu 2002 i starostou města. Mandát zastupitele i starosty města obhájil ve volbách v roce 2006 (subjekt \"Sdružení nezávislých kandidátů – Sdružení 2006\").\n\nTaké v komunálních volbách v roce 2010 se stal zastupitelem města (subjekt \"Sdružení nezávislých kandidátů – Sdružení 2010\"), starostou města byl ale dočasně zvolen Jan Kolář. Ten však v červnu 2011 na svou funkci rezignoval a starostou města Krásná Lípa byl opět zvolen Zbyněk Linhart. V komunálních volbách v roce 2014 vedl kandidátku subjektu \"Sdružení 2014\", s nímž suverénně vyhrál volby a obhájil tak post zastupitele města. Vzhledem k senátorské funkci již nepokračoval jako starosta města, ale obsadil post 2. místostarosty.\n\nV čele města Krásná Lípa dosáhl několika úspěchů. Na starosti měl mimo jiné ekonomiku\na investice, které dosáhly za posledních devatenáct let více než 800 mil. Kč ve zhruba stovce nejrůznějších projektů. Město získalo i několik státních ocenění jako je například Dopravní stavba roku 2010, Stavba roku ČR 2013 nebo Cesty městy 2008.\n\nV krajských volbách v roce 2012 kandidoval jako nestraník za Hnutí nezávislých za harmonický rozvoj obcí a měst (HNHRM) za subjekt \"Hnutí PRO! kraj\" (koalice SZ, HNHRM a KDU-ČSL) do Zastupitelstva Ústeckého kraje, ale neuspěl. Ve volbách v roce 2016 kandidoval jako nestraník za STAN, ale opět neuspěl.\n\nVe volbách do Senátu PČR v roce 2014 kandidoval jako nestraník za hnutí Starostové a nezávislí v obvodu č. 33 – Děčín. Se ziskem 33,34 % hlasů výrazně vyhrál první kolo a postoupil tak do kola druhého. V něm porazil poměrem hlasů 71,43 % : 28,56 % sociálního demokrata a dosavadního senátora Jaroslava Sykáčka a stal se sám senátorem.\n\nOd listopadu 2016 je předsedou výboru pro územní rozvoj, veřejnou správu a životní prostředí Senátu Parlamentu ČR. \n\nV komunálních volbách v roce 2018 obhájil jako nestraník za \"\"Sdružení 2018\"\" post zastupitele města Krásná Lípa. Na konci října 2018 byl opět zvolen 2. místostarostou města.\n"}
{"id": "1023788", "url": "https://cs.wikipedia.org/wiki?curid=1023788", "title": "Železniční trať Salechard–Igarka", "text": "Železniční trať Salechard–Igarka\n\nŽelezniční trať Salechard–Igarka, nazývaná také Mrtvá trať nebo Transpolární magistrála, je nikdy nedostavěná železniční trať, která měla spojovat sibiřská města Salechard a Igarka. Celá plánovaná trasa měla dosáhnout délky kolem 1300 km. \n\nO realizaci projektu usiloval diktátor Josif Stalin a zahájil jej, ačkoli jej od toho odborníci odrazovali s odkazem na drsné přírodní podmínky panující v oblasti trvale zmrzlé půdy. Stavební práce, které vykonávali zejména vězni táborů Gulag, probíhaly od roku 1947 do roku 1953, kdy Stalin zemřel. Projekt, který stál životy tisíců vězňů, byl brzy poté zastaven.\n\nTrať byla rozdělena na 2 úseky: západní (Stavba Gulagu č. 501) a východní (Stavba Gulagu č. 503). Na západní části byly kromě stále používaného dvousetkilometrového úseku z Čumu do Labytnangi položeny koleje mezi Salechardem a Nadymem v délce 380 km. Byl rovněž vybudován více než dvousetkilometrový násep do Nového Urengoje. \nVe východní části byl zahájen pracovní provoz vlaků na úseku Bolšaja Bludnaja – Jermakovo o délce 150 km, dále dvacetikilometrovém úseku u řeky Taz a 60 km na jih od Igarky. Na zbylých částech vznikl pouze násep, nebo stavba ani nezačala. \n\nTrať měla křížit dvě mohutné řeky – Ob a Jenisej. Mosty na nich nebyly plánovány – v létě měly fungovat říční trajekty, v zimě se počítalo s položením kolejí na zamrzlé hladiny. \n\nOd 70. let byl opraven a na síť ruské železnice napojen úsek mezi městy Nadym a Novyj Urengoj. Stalo se tak díky objevu bohatých nalezišť zemního plynu, která byla v době stavby trati neznámá.\n\nNa stavbě železnice pracovalo podle odhadů až 100 tisíc vězňů pracovních táborů Gulag. V zimním období, které zde trvá až 8 měsíců, práci ztěžoval sníh a velmi silné mrazy, dosahující i minus 50 stupňů. V létě se v blízkosti řek a bažin vyskytovala mračna komárů. Tvrdé práci neodpovídaly denní příděly potravin. \n\n"}
{"id": "1023791", "url": "https://cs.wikipedia.org/wiki?curid=1023791", "title": "Kid (film, 2000)", "text": "Kid (film, 2000)\n\nKid (v americkém originále: Disney's The Kid) je americká filmová komedie z roku 2000. Režisérem filmu je Jon Turteltaub. Hlavní role ve filmu ztvárnili Bruce Willis, Spencer Breslin, Emily Mortimer, Lily Tomlin a Chi McBride.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1023792", "url": "https://cs.wikipedia.org/wiki?curid=1023792", "title": "Barbican", "text": "Barbican\n\nBarbican může být:\n\n"}
{"id": "1023796", "url": "https://cs.wikipedia.org/wiki?curid=1023796", "title": "Faster Than the Speed of Night", "text": "Faster Than the Speed of Night\n\nFaster Than the Speed of Night je album zpěvačky Bonnie Tyler vydané v roce 1983 nahrávací společností Columbia Records. Je to její páté a zároveň nejúspěšnější album, které obsahuje i její celosvětový hit číslo 1 Total Eclipse of the Heart. Album vstoupilo do anglických žebříčku na 1. místě jako první průkopnické album pro jakoukoli ženskou interpretku podle Guinnessovy knihy britských nejúspěšnějších alb.\n\nAlbum bylo vytvořeno Jimem Steinmanem a Johnem Jansenem. Jim Steinman se také podílel na vzniku písní \"Total Eclipse of the Heart\" a \"Faster Than the Speed of Night\".\n\nZbývající část alba se skládá z výrazně upravených převzatých písní, obsahujících řadu převzatých písní, mezi nimiž je také hit \"Have You Ever Seen the Rain?\" od Creedence Clearwater Revival. \"Goin' Through the Motions\" je převzatá píseň z alba \"Spectres\" od hudební skupiny Blue Öyster Cult a na albu je také originální verze písně \"Straight from the Heart\", což byl průlomový Top 10 hit z platinového alba \"Cuts Like A Knife\" od kanadského rockového zpěváka a textaře Bryana Adamse. Album také obsahuje píseň \"Take Me Back\" napsanou Billym Crossem, bývalým kytaristou Boba Dylana.\n\n\nPíseň \"It's a Jungle Out There\":\n\n\n\n\n\n\n\n\n\n\n\n\n\n"}
{"id": "1023797", "url": "https://cs.wikipedia.org/wiki?curid=1023797", "title": "Grand Champion", "text": "Grand Champion\n\nGrand Champion (v americkém originále: Grand Champion) je americká filmová komedie z roku 2002. Režisérem filmu je Barry Tubb. Hlavní role ve filmu ztvárnili Joey Lauren Adams, Jacob Fisher, Emma Roberts, Barry Tubb a Natalie Maines.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1023798", "url": "https://cs.wikipedia.org/wiki?curid=1023798", "title": "Vilňansk", "text": "Vilňansk\n\nVilňansk (ukrajinsky '; rusky ' – \"Volňansk\") je město v Záporožské oblasti. Leží zhruba 22 kilometrů severovýchodně od Záporoží, správního střediska celé oblasti, a v roce 2013 v něm žilo bezmála šestnáct tisíc obyvatel.\n\nVilňansk byl založen v roce 1840 a původně se jmenoval \"Sofijivka\" ('). Pak byl v roce 1935 přejmenován na \"Krasnoarmijske\" ('), později v roce 1939 na \"Červonoarmijske\" (\"\") a konečně v roce 1966, kdy byl zároveň povýšen na město, byl přejmenován na současné jméno.\n\nZa druhé světové války byl Vilňansk od 6. října 1941 do 21. září 1943 obsazen německou armádou.\n"}
{"id": "1023800", "url": "https://cs.wikipedia.org/wiki?curid=1023800", "title": "The Ed Sullivan Show", "text": "The Ed Sullivan Show\n\nThe Ed Sullivan Show (též Toast of the Town) byla americká televizní estráda vysílaná na CBS od soboty 20. června 1948 do soboty 6. června 1971. Moderoval ji Ed Sullivan. V srpnu 1971 ji nahradila \"CBS Sunday Night Movie\", později nahrazená dalšími pořady.\n"}
{"id": "1023801", "url": "https://cs.wikipedia.org/wiki?curid=1023801", "title": "Hefeystos", "text": "Hefeystos\n\nHefeystos byla polská gothic/black metalová kapela založená v roce 1994 ve městě Rumia. Pojmenována byla po Héfaistovi (v řecké mytologii bůh ohně a kovářství).\n\nPrvní demo se jmenovalo \"Hefeystos\" a vyšlo roku 1995. První studiové album se stejným názvem \"Hefeystos\" vyšlo v roce 1996.\n\n\n\n\n"}
{"id": "1023802", "url": "https://cs.wikipedia.org/wiki?curid=1023802", "title": "Herman's Hermits", "text": "Herman's Hermits\n\nHerman's Hermits je anglická beatová (nebo popová) kapela, která vznikla v Manchesteru v roce 1963.\n\nPůvodně se nazývali Herman & The Hermits. Objevil je Harvey Lisberg, který se stal jejich manažerem. Lisberg zaplatil Mickiemu Mostovi zpáteční letenku, aby přiletěl z Londýna a mohl se na kapelu podívat. Most se stal jejich hudebním producentem. Zdůrazňoval jednoduchou, jasně vymezenou image, ačkoliv kapela hrála původně R&B. To pomohlo kapelu proslavit, ale zároveň utlumilo psaní vlastních skladeb. Skladby Noonea, Hopwooda, Leckenbyho a Greena byly odsunuty na strany B a alba.\n\nPrvním hitem byl cover „I'm into Something Good“ (napsaný Gerrym Goffinem a Carole King), který se umístil na prvním místě UK Singles Chart. Už se nikdy znovu na vrchol britské hitparády nedostali, ale dvakrát se umístili na prvním místě americké Billboard Hot 100 se skladbami „Mrs. Brown, You've Got a Lovely Daughter“\n(původně ji zpíval Tom Courtenay v britské televizní hře z roku 1963) a „I'm Henery the Eighth, I Am“ (píseň Harryho Championa z roku 1911, kterou zpívala irská babička Petera Noonea, když byl malý). Tyto skladby byly určeny americkým fanouškům a Peter Noone v nich zveličoval manchesterské nářečí.\n\nVe Spojených státech vydávali pod hlavičkou MGM, společnosti, u které se umělci často podíleli i na filmech. Herman's Hermits se objevili v několika filmech MGM, například ve \"When the Boys Meet the Girls\" (1965) a \"Hold On!\" (1966). Také byli hlavními hvězdami ve filmech \"Mrs. Brown You've Got a Lovely Daughter\" (1968) a \"Pop Gear\" (1965).\n\nV roce 1965 Herman's Hermits nahráli skladby „Silhouettes“ od The Rays, „Wonderful World“ od Sama Cookea, „Just A Little Bit Better“ a „A Must to Avoid“; v roce 1966 „Listen People“, „Leaning on a Lamp Post“ od George Formbyho z muzikálu \"Me and My Girl\" a „Dandy“ od Raye Daviese a v roce 1967 skladbu „There's a Kind of Hush“. Objevili se v pořadech \"The Ed Sullivan Show\", \"The Dean Martin Show\" a \"The Jackie Gleason Show\". V době, kdy kapela nahrávala svoje poslední album šedesátých let \"Rock 'n' Roll Party\", byl už její americký úspěch historií a album ve Spojených státech vydáno nebylo. Peter Noone a Keith Hopwood kapelu opustili v roce 1971.\n\n\n"}
{"id": "1023807", "url": "https://cs.wikipedia.org/wiki?curid=1023807", "title": "Osvícenost", "text": "Osvícenost\n\nOsvícenost (německy \"Erlaucht\") je predikát příslušející hlavám vládnoucích, respektive mediatizovaných hraběcích rodů. Právo na oslovení Vaše Osvícenosti bylo Německým spolkem hraběcím rodům přiznáno v roce 1829 jako součást přiznání stejné rovně a privilegií s ostatními panovnickými rody. Již dříve byl Německým spolkem přiznán knížecím panovnickým rodům predikát Jasnost (\"Durchlaucht\").\n\nDo češtiny se výraz dostal až překladem německého v novém významu. Německé Erlaucht vzniklo jako kalk latinského \"illustris\" (strovnej také obdobné anglické \"illustrious Highness\" a francouzské \"Altesse illustrissime\") a původně se užívala pro panovníky vyšších šlechtických hodností, poté poklesl (a byl nahrazen Jasností).\n\nPůvodně šlo o predikát vládnoucích říšských knížecích rodů užívaný nesystematicky ve vrcholném a pozdním středověku (\"Illustrissimus\", \"\"der Erlauchte\"\"). S nástupem novověku takřka vymizel a znovu ho začala neformálně užívat až koncem 18. století vládnoucí říšská hrabata, zastoupená na říšském sněmu. Formálně byl potvrzen poprvé v roce 1829 jako výlučný predikát mediatizovaných hrabat, respektive hlav jejich rodů.\n\n\"Podrobný a úplný soupis mediatizovaných hraběcích i knížecích rodů naleznete pod heslem mediatizované rody\"\nVedle hlav rodu a jejich manželek užívali predikát také prvorození synové, jako tzv. dědičná hrabata, i když jen neoficiálně. Objevovalo se také, ovšem méně tolerovaně, užívání predikátu všemi členy mediatizovaného hraběcího rodu. Oficiálně to bylo povoleno ze všech německých monarchií pouze v Bavorsku (1911), Sasku (1878) a Hesensko-Darmstadtsku (1914), zde to ovšem bylo vázáno na setrvalou držbu mediatizovaného území. Více tolerované bylo užívání predikátu hraběcími členy těch mediatizovaných knížecích rodů, kde knížetem byla pouze hlava rodu (Kounicové, Colloredo-Mannsfeld, Starhembergové aj.). Oficiálně udělen byl tento predikát ale jen knížatům v Bavorsku a to jak knížatům nově povýšeným (1901 knížata pro hlavu rodu, 1911 \"Osvícenost\" pro hraběcí členy, rody Castell-Castell, Castell-Rüdenhausen, Quadt-Wyckrath, 1913 kníže pro hlavu rodu, rod Fugger-Glött), tak i rodům, které byly (primogeniturně) knížecí již v okamžiku mediatizace (1803 kníže pro hlavu rodu, 1911 \"Osvícenost\" pro hraběcí členy, rody Waldburg-Zeil-Trauchburg a Fugger-Babenhausen). Zvláštní případ představuje užívání predikátu vládnoucími hrabaty z Lustenau z rodu Waldburg-Zeil-Lustenau-Hohenems. Vorarlberské hrabství a říšský dvorec Lustenau, malý zbytek původního hrabství Hohenems, bylo r. 1806 mediatizováno Bavorskem. Po zhroucení tohoto Napoleonova spojence ale zůstalo hrabství v l. 1814-1817 zcela suverénní. V letech 1817-1830 tu pak vykonávalo svrchovaná práva Rakouské císařství, ovšem hrabství mělo stále značnou míru nezávislosti, mnohem vyšší než typická panství mediatizovaných rodů. Vládce Lustenau se tituloval jako \"vládnoucí hrabě\". Zhruba od r. 1815 až do předání vlády Rakousku v r. 1830 užívala vládnoucí hrabata predikát Osvícenost. Hrabata z Lustenau pocházela z vedlejší větve mediatizovaného rodu Waldburg-Zeil, ovšem jako samostatný mediatizovaný rod jsou uznáváni zřídka, neboť jejich autonomie byla větší a svou suverenitu si udrželi déle.\n\nPredikát byl nárokován také nevládnoucími hraběcími příbuznými vládnoucích knížecích rodů Německého spolku. Šlo o regenta knížectví Lippe, hraběte Ernsta zur Lippe-Biesterfeld, který si predikát nárokoval pro sebe a svou rodinu od r. 1897, kdy se ujal regentství, dále o hrabata z Reuss-Köstritz, příbuzné vládnoucích Reussů, r. 1851 povýšené do knížecího stavu s oslovením \"Jasnosti\", a o hrabata Waldeck-Limpurg (od r. 1843), příbuzné vládnoucích knížat Waldecků a někdy počítané k mediatizovaným rodům. Predikát získaly i morganatické manželky hesenských vládců a princů, příp. jejich potomci. Ti ovšem jen za podmínky, že by nedodržovali sami rovnorodé sňatky a přišli tak o svůj knížecí titul, který jim byl též v předchozí době udělen. Pouze pro manželku byl predikát udělen hraběnce Julii von Hauke, která se sňatkem stala hraběnkou z Battenbergu (predikát Osvícenost r. 1851, od r. 1858 kněžnou z Battenbergu s oslovením \"Vaše Jasnosti\") Jak že ně, tak podmínečně (jako \"hrozba\") jejím potomkům, byl hraběcí titul a predikát Osvícenost udělen původně neurozené Gertrudě Falkensteinové, manželce posledního hesensko-kasselského kurfiřta Friedricha Viléma, která se po svatbě stala hraběnkou ze Schaumburgu (predikát Osvícenost r. 1832, r. 1853 povýšena na kněžnu z Hanau s oslovením \"knížecí Milosti\", od r. 1862 s oslovením \"Jasnosti\"). Ti Gertrudini potomci, kteří by ztratili titul knížete z Hanau kvůli vlastnímu nerovnorodému sňatku, by zůstali tedy jen hrabaty ze Schaumburgu, což se nakonec stalo všem z jejích synů. Stejně se postupovalo i ve vévodství, od r. 1805 Království württemberském. Když se vévoda Vilém Fridrich, bratr budoucího prvního krále, r. 1800 oženil s baronesou Vilemínou von Thunderfeld-Rhodis, získala ona i její děti titul hraběnky z Württembergu s predikátem Osvícenost, dokud jejich druhorozený syn neobdržel v roce 1867 titul knížete z Urachu s oslovením Jasnost pro celý rod a vévodským titulem pro hlavu rodu. Obdobně se stalo i r. 1835 při sňatku prince Alexandra Württemberského s hraběnkou Claudií Rhédey von Kis-Rhéde, kdy hraběnka i její děti byli titulováni jako hrabata z Hohensteinu a \"Osvícenosti\", dokud hraběnčin syn nezískal r. 1863 titul knížat von Teck s predikátem Jasnost pro celý rod, od r. 1871 navíc s vévodským titulem pro hlavu rodu. Princ Heinrich XXVI. Reuss z vládnoucí mladší linie rodu uzavřel morganatický sňatek s hraběnkou Viktorií von Fürstenstein. Následkem vnitrorodinné dohody z roku 1887 byly děti z tohoto sňatku uznány za oprávněné dědit po rodu Reussů a byly též uznány za rovnorodé. Nebylo jim ale přiznáno otcovo jméno a titul. Napříště byly tyto děti známé jako hrabě/hraběnka z Plavna (\"von Plauen\") s oslovením \"Osvícenost\". \n\nJako \"Osvícenost\", resp. \"Erlaucht\", byl do němčiny překládán predikát všech hrabat Ruského impéria - \"Ssiatelstvo (Сиятельство), \"který vedle hrabat užívala naprostá většina ruských knížecích rodů, s výjimkou těch nejvýznamnějších (jejichž predikát byl obvykle Jasnost). Překlad je to však nepřesný a např. moderní angličtina používá pro predikát ruské aristokracie spíše termínu \"Illustriousness\" nežli\" illustriouss Highness\", kterým jinak překládá Osvícenost.\n\nV českém prostředí 15.-18. století představovala \"Osvícenost\" knížecí predikát, kterým bývalo překládáno německé \"Durchlaucht\" (Jasnost), zatímco v německých zemích v té době byl predikát \"Erlaucht\" spíše vzácný. Čeština tak spíše než o \"Jasnostech\" hovořila u knížat o \"Osvícenostech\". Teprve v 19. století došlo ke sjednocení terminologie s němčinou.\n\n"}
{"id": "1023808", "url": "https://cs.wikipedia.org/wiki?curid=1023808", "title": "Johann Heinrich Marzy", "text": "Johann Heinrich Marzy\n\nJohann Heinrich Marzy (17. srpna 1722, Jihlava – 4. ledna 1800, Jihlava) byl první historik a kronikář Jihlavy a mědirytec.\n\nNavštěvoval farní školu u sv. Jakuba a v letech 1732–1739 jihlavské jezuitské gymnázium. Byl třicet let zaměstnán jako magistrátní úředník města Jihlavy. Částečně uspořádal městský archiv, ze kterého čerpal údaje pro svou kroniku. Patřil k osvícencům a byl vystaven řadě ústrků a stíhání inkvizicí. Je považován za otce jihlavské historiografie.\n\nNejvýznamnějším dílem Johanna F. Marzy je rukopisná německy psaná Jihlavská kronika (\"Chronik der Konigskreis und Bergstadt Iglau\").\n\nLatinský rukopis \"Collectanea ad historiam urbis Iglaviae\" je uchován v Österreichische Nationalbibliothek Wien.\n\nJe autorem rukopisů o některých jihlavských pamětihodnostech, např. historii tzv. městské věže farního kostela sv. Jakuba v Jihlavě v letech 1559–1740. nebo dějin význačných patricijských rodů v Jihlavě , např rodu Riesenfelder \n\nRoku 1799 zorganizoval velkolepé oslavy domnělého tisíciletého výročí založení města a založil tak tradici zdejších havířských průvodů.\n\nV Muzeu Vysočiny v Jihlavě je uchována kresba J. H. Marzy z roku 1790, která zachycuje fresku z pravé strany presbytáře v kostele Nanebevzetí Panny Marie v Jihlavě zobrazující slavnou vítěznou bitvu o Jihlavu z roku 1402 \n\n\n"}
{"id": "1023811", "url": "https://cs.wikipedia.org/wiki?curid=1023811", "title": "Fleece", "text": "Fleece\n\nFleece neboli flís je měkká výplňková nebo vlasová pletenina, po obou stranách silně počesaná. Z flísu se vyrábějí mj. mikiny a bundy (tzv. \"flísky\", někdy psáno i \"fleecky\"/\"fleesky\").\n\nVyrábí se jak na osnovních, tak i na zátažných strojích. \n\nZ angl. \"fleece\" – \"fleece\", původně \"ovčí rouno\" (něm. \"Vlies\").\n\nPodle kritiků se po praní „z každého kusu fleece uvolňuje okolo 2000 drobných vlákének“, která zůstávají v odpadní vodě. \nS výrobou fleece začala firma \"Malden Mills\" (USA) v roce 1979. Pod značkou Polartec® se okruh spotřebitelů rychle rozšířil od počátečních sportovních oděvů na mnoho druhů praktických, pohodlných textilií. \n\nZnačka Polartec je známá zejména ve variantách:\n"}
{"id": "1023815", "url": "https://cs.wikipedia.org/wiki?curid=1023815", "title": "Oppressor", "text": "Oppressor\n\nOppressor (v překladu \"Utlačovatel\") byla americká death metalová kapela, která se zformovala v roce 1991 v Chicagu. Mezi zakládajícími členy byli Tim King (vokály, baskytara) a Adam Zadel (kytara). Toto duo bylo záhy doplněno kytaristou Jimem Stopperem a bubeníkem Tomem Schofieldem.\n\nDebutní studiové album s názvem \"Solstice of Oppression\" vyšlo v roce 1994, předcházelo mu vydání dvou demonahrávek \"World Abomination\" (1991) a \"As Blood Flows\" (1993).\nKapela zanikla v roce 1999, celkem vydala tři dlouhohrající desky. Zadel, King a Schofield založili poté společně s Shaunem Glassem z Broken Hope kapelu Soil.\n\nNázvem Oppressor se honosily i dvě kapely z Evropy (z Německa a Polska), které však vydaly pouze demonahrávky.\n\n\n\n\n\n"}
{"id": "1023817", "url": "https://cs.wikipedia.org/wiki?curid=1023817", "title": "Oldřich Menhart", "text": "Oldřich Menhart\n\nOldřich Menhart (25. června 1897 Praha – 11. února 1962 Praha) byl český typograf, tvůrce písma, kaligraf, knižní grafik a odborný publicista.\nVyučil se typografem (1914). Byl na studijním pobytu v Antverpách a v Cronbergu, svou praxi doplnil v Bauerově písmolijně a ve Stemplově závodě ve Frankfurtu nad Mohanem, v Offenbachu u bratrů Klingsporů, v Peignotově závodě a v Imprimerie Nationale v Paříži.\n\nV letech 1923–1925 vyučoval na typografické škole v Praze, vedl kurzy psaní a kreslení písma. Do roku 1929 pracoval jako faktor ve velkých pražských grafických závodech. Ve svobodném povolání pak působil jako kaligraf a typograf. Podílel se na úpravách knih pro různá česká nakladatelství, věnoval se též tvorbě ex libris. Upravil nové vydání Komenského \"Labyrintu světa a ráje srdce\" (1958). V rámci \"Ročenky knihtiskařů\" a časopisu \"Typografia\" publikoval odborné články z oblasti písmařství a knižní typografie. Vydal několik vlastních knih, např. \"Regule kaligrafů\" (1947), \"Nauka o písmu\" (1954) či \"Tvorba typografického písma\" (1957). Je autorem 24 původních návrhů typografických písem, která postupně vydaly písmolijny v Německu, Anglii a Československu. Usiloval o nalezení národního charakteru písma v typech odpovídající zvláštnostem češtiny.\n\nJeho kurzívu a italiku zakoupila v roce 1932 písmolijecká firma Bauersche Gießerei z Frankfurtu nad Mohanem, další jeho písmo používala také londýnská firma Monotype.\n\n1930 – Menhartova antikva\n1934 – Menhartova romana\n1943 – Manuscript antikva\n1948–1949 – Figural romana\n1949 – Česká unciála\n1950 – Parlament\n1950 – Monument\n1953 – Triga antikva\n\n\nRoku 1937 získal ocenění na Mezinárodní výstavě umění a techniky v Paříži – Čestný diplom.\n\nNapsal také množství článků a odborných publikací.\n\n\n"}
{"id": "1023825", "url": "https://cs.wikipedia.org/wiki?curid=1023825", "title": "Pavel Štohl", "text": "Pavel Štohl\n\nPavel Štohl (* 14. března 1960) je český politik, ekonom a podnikatel, od října 2014 senátor za obvod č. 54 – Znojmo, v letech 2002 až 2011 zastupitel města Znojma, prorektor Soukromé vysoké školy ekonomické Znojmo.\n\nV letech 1981 až 1986 vystudoval obor učitelství ekonomických předmětů na Vysoké škole ekonomické v Praze a získal tak titul Ing. V roce 1993 pak získal osvědčení \"daňový poradce\".\n\nV letech 1986 až 1997 byl zaměstnán na Střední ekonomické škole Znojmo, později Obchodní akademii Znojmo. Od roku 1993 soukromě podniká v oblasti daňového poradenství. Od roku 1994 pak působí ve Vzdělávacím středisku Ing. Pavel Štohl.\n\nV roce 2005 spoluzakládal Soukromou vysokou školu ekonomickou Znojmo, na níž od té doby pracuje, v současnosti jako prorektor pro studijní činnost a rozvoj školy.\n\nJe autorem řady středoškolských učebnic z účetnictví a daní.\n\nPavel Štohl je rozvedený.\n\nDo politiky se pokoušel vstoupit, když v komunálních volbách v roce 1994 a v roce 1998 kandidoval jako nestraník za ODA do Zastupitelstva města Znojma, ale ani jednou neuspěl. Zastupitelem města se stal až po komunálních volbách v roce 2002, kdy uspěl jako nestraník na kandidátce ODS. Mandát zastupitele města obhájil jak v komunálních volbách v roce 2006 (nestraník za subjekt \"Unie pro Znojmo\", tj. koalice US-DEU a nezávislých), tak ve volbách v roce 2010 (za subjekt \"Sdružení nestraníků\"). V listopadu 2010 byl zvolen radním města. V červnu 2011 však rezignoval na funkci zastupitele i radního města z důvodu pracovního vytížení.\n\nVe volbách do Senátu PČR v roce 2014 kandidoval jako nestraník za ČSSD v obvodu č. 54 – Znojmo. Se ziskem 24,72 % hlasů vyhrál první kolo a postoupil tak do kola druhého. V něm porazil v poměru hlasů 53,87 % : 46,12 % lidovce Jiřího Němce a stal se senátorem.\n"}
{"id": "1023826", "url": "https://cs.wikipedia.org/wiki?curid=1023826", "title": "Železniční trať Nikšić–Bileća", "text": "Železniční trať Nikšić–Bileća\n\nŽelezniční trať Nikšić–Bileća (srbochorvatsky v latince Željeznička pruga Nikšić–Bileća, v cyrilici Жељезничка пруга Никшић–Билећа) je bývalá úzkorozchodná železniční trať, která spojovala tato dvě města v bývalé Jugoslávii mezi lety 1938-1965.\n\nŽelezniční trať o rozchodu 760 mm, která by spojila druhé největší město Černé Hory s jihobosenskou Bilećou přes hercegovinské město Trebinje, byla plánována již od 20. let 20. století. Na své trase o délce 71 km trať překonávala masivní horské hřebeny i formace. Budování trasy, která se vlní v neúrodné hercegovské polopouštní krajině, trvalo přes deset let. S trasováním tratě se začalo v roce 1925.\n\nAž na konci roku 1937 informoval deník Politika že byly stavební práce ukončeny. Provoz byl poté zahájen na Petrovdan, dne 12. července 1938. V Nikšići očekávalo vlak ze Sarajeva přes několik tisíc lidí u slavnostní brány oslavující krále Petra II. Karađorđeviće a jugoslávské království. Slavnostní první vlak však přijel do Nikšiće s téměř dvouhodinovým zpožděním.\n\nI po druhé světové válce byla železniční trať v provozu, a to až do otevření spoje mezi trati Bělehrad–Bar, která byla standardního rozchodu a mnohem modernější. To také znamenalo konec do té doby hlavního železničního spojení Černé Hory se zbytkem SFRJ. Provoz na trati Bileća–Nikšić byl ukončen dne 29. května 1976. Dodnes je těleso trati dobře patrné a zachované, včetně mostů přes řeku Trebišnjica.\n\nV současné době probíhá diskuze o obnově části železniční tratě z Nikšiće do Trebinje a poté dále Hercegovinou.\n"}
{"id": "1023830", "url": "https://cs.wikipedia.org/wiki?curid=1023830", "title": "Gad Elmaleh", "text": "Gad Elmaleh\n\nGad Elmaleh (* 19. dubna 1971, Casablanca) je francouzský herec, komik a režisér. Původem je sefardský Žid z Maroka.\n\n\n\n\n\n\n\n\n\n"}
{"id": "1023837", "url": "https://cs.wikipedia.org/wiki?curid=1023837", "title": "Mirka Spáčilová", "text": "Mirka Spáčilová\n\nMirka Spáčilová (* 13. října 1956 Turnov) je česká filmová a televizní kritička. \n\nStudovala Fakultu žurnalistiky pražské Karlovy univerzity (od roku 1990 Fakulta sociálních věd) a při škole psala příspěvky do \"Svobodného slova\". Po úspěšném ukončení univerzitních studií nastoupila do tohoto periodika do kulturního oddělení. V něm se zaměřovala na divadelní, televizní a filmovou kritiku. Po sametové revoluci v listopadu 1989 změnila redakci a stala se členkou \"Lidových novin\". Odtud pak následně přešla do \"Mladé fronty DNES\".\n\nVe vydavatelství Mafra vede společnou kulturní rubriku deníku \"MF DNES\" a serveru \"iDNES.cz\". Kromě toho přispívá do rubriky názorů. Její dcerou je novinářka (filmová a televizní kritička), dramaturgyně a scenáristka Tereza Spáčilová.\n\n"}
{"id": "1023838", "url": "https://cs.wikipedia.org/wiki?curid=1023838", "title": "Železniční trať Podgorica–Skadar", "text": "Železniční trať Podgorica–Skadar\n\nŽelezniční trať Podgorica–Skadar (srbochorvatsky v latince Željeznička pruga Podgorica–Skadar, v cyrilici Жељезничка пруга Подгорица–Скадар, albánsky Hekurudha Podgorica-Shkodër) spojuje severoalbánské město Skadar s černohorskou metropolí Podgorica. Trať je normálního rozchodu, jednokolejná, neelektrifikovaná. Její délka je 63,5 km, z toho je 29,5 km trati na černohorském území (po hraniční přechod Tuzi) a 34 km na albánském území (od hraničního přechodu Bajzë). \n\nŽelezniční trať byla vybudována v letech 1984-1985 jako první mezinárodní spojení do té doby izolované albánské železniční sítě. Směřovala do socialistické Jugoslávie, s napojením na trať Bělehrad–Bar v černohorském hlavním městě Podgoricí (tehdy Titogradu). (Podgorica sama byla napojena na evropskou síť normálního rozchodu teprve dokončením uvedené trati roku 1975; od roku 1959 byl v provozu její izolovaný úsek do přístavu Bar.)\n\nTrať byla původně navržena již v roce 1947, ale vzhledem ke zhoršení vzájemných vztahů Albánie s Jugoslávií o rok později byla její výstavba zastavena a železniční trať byla na albánské straně ukončena ve městě Skadar. Výstavba byla zahájena teprve v roce 1982. Prvnímu výkopu předcházely dlouhé diskuse nad trasováním na černohorské straně v souvislosti s možným záborem úrodné zemědělské půdy na rovině v blízkosti Skadarského jezera. Nakonec byla vybrána tzv. „severní“ varianta. Vybudována byla trať s deseti mosty a třemi tunely (nejdelší přes 2 km délky). Na albánské straně vzniklo rovněž několik mostů, z nichž nejvyšší ční 130 m nad terénem. \n\nNedlouho po zprovoznění se však nákladní doprava s Albánií ukázala jako ztrátová a mnohdy jezdily vlaky mezi oběma zeměmi prázdné. Jugoslávské železnice požadovaly od vlády náhradu ušlého zisku. Během turbulentních 90. let a rozpadu Jugoslávie byla nakonec doprava s Albánií zastavena zcela. Pokus obnovit provoz roku 1996 po několika měsících ztroskotal vzhledem k politické nestabilitě Albánie a vzpouře spojené s pádem pyramidových fondů v roce 1997.\n\nPravidelný provoz na trati byl obnoven až od roku 2002. Na albánské straně prošla trať ze Skadaru rovněž modernizací, a to ve výši 365 milionů leků, které investovala centrální vláda.\n"}
{"id": "1023839", "url": "https://cs.wikipedia.org/wiki?curid=1023839", "title": "Isvind", "text": "Isvind\n\nIsvind (v překladu \"ledový vítr\") je norská black metalová kapela založená v zimě roku 1992 hudebníky s přezdívkami Behram, Arak Draconiiz a Goblin v norském městě Oslo původně pod názvem Icewind. Behram byl v sestavě pouze krátce, kapela poté fungovala jistou dobu pouze ve dvou členech. V roce 1993 se přejmenovala na Isvind. V roce 2000 se Goblin a Arak rozhodli dát si pauzu, skupinu vzkřísili v roce 2002.\nVe svých textech se kapela věnuje temnotě, smrti a zimě. \n\nV roce 1992 vyšlo první demo \"The Call of the Ice Wind\" a v roce 2000 první studiové album s názvem \"Dark Waters Stir\".\n\n\n\n\n\n\n"}
{"id": "1023841", "url": "https://cs.wikipedia.org/wiki?curid=1023841", "title": "Lea Thompsonová", "text": "Lea Thompsonová\n\nLea Kathleen Thompsonová (* 31. května 1961, Rochester, Minnesota, USA) je americká herečka.\n\nPochází z herecké rodiny, od dětství se věnovala baletu, ve dvaceti letech se přeorientovala na herectví. Hrála v reklamách, první větší filmovou roli dostala v \"Rudém úsvitu\". Proslavila se jako Lorraine v sérii \"Návrat do budoucnosti\". Další výrazné komediální postavy ztvárnila ve filmech \"Kačer Howard\" a \"Dennis – postrach okolí\" nebo v sitcomu \"Caroline in the City\", za který získala v roce 1996 People's Choice Award. Vystupovala také v Broadway Theatre v muzikálu \"Kabaret\".\n\nJejím manželem je od roku 1989 režisér Howard Deutch, s nímž se seznámila při natáčení filmu \"Báječná chvíle\". Mají dvě dcery, Madelyn a Zoey, které se také věnují herectví. Její starší bratr Andrew Thompson je profesionální tanečník a choreograf.\n\n"}
{"id": "1023843", "url": "https://cs.wikipedia.org/wiki?curid=1023843", "title": "Hochperk", "text": "Hochperk\n\nHochperk je neoficiální označení zámečku, který se nachází mezi obcemi Kříše a Vranovice, částí obce Břasy v okrese Rokycany. Na mapy.cz je uveden v lokalitě \"Zámeček\", nedaleko Vranovic. Spíše než o centrum panství či statku se jednalo o reprezentativní sídlo podnikatele a řadí se tak do skupiny dosud velmi málo prozkoumaných tzv. podnikatelských zámečků.\n\nO historii zámečku máme velmi málo informací. Naprostou většinou vědomostí předkládá blíže neznámý autor stati o zámečku (nazvaná \"Kříše – zámek\") v knize \"Hrady, zámky a tvrze v Čechách, na Moravě a ve Slezsku IV.\" Podle zde uveřejněných údajů byl vystavěn jihovýchodně od Kříší v roce 1730 tehdejším majitelem baronem Hochbergem vystavěn barokní zámeček. V roce 1858 přešly Kříše do majetku Šternberků, od nichž je v 19. století koupilo uhelné těžařstvo Max v Břasích. Za Jana Davida Starcka přestal sloužit k sídelním účelům a stal se z něj lovecký zámeček. Později sloužil už pouze jako obytný dům a před znárodněním prošel úpravou do současné podoby. V 80. letech 20. století měl patřit ONV Rokycany a sloužit jako domov důchodců.\n\nAutor se však v textu dopouští několika chyb. Především se zámeček nenachází jihovýchodně od Kříší, nýbrž severovýchodně. Šternberkové se majiteli radnického panství (pod něhož statek Darová či Kříše spadal od roku 1725) stali v roce 1758. Zároveň není známo a jeví se jako velmi nepravděpodobné, že by se statek po roce 1725 od panství Radnice oddělil někdy v letech 1758/1759 opět připojil. Ačkoliv se zámeček nachází na katastrálním území Kříše, neměl s nimi patrně nic společného a počítá se k Vranovicím.\n\nStejně tak není jistý zakladatel zámku. Kromě již zmíněného barona Hochberga za něj bývá považován i některý z majitelů dolu Liewald. Vít Malkus ve svém článku \"Těžba uhlí na Radnicku ve 20. století\" zmiňuje barona z Hockbergu, jenž měl dolovat na dole Kateřina a vystavět zde zámeček. Břaský kronikář J. Ryba spolu s pracovníkem okresního archivu P. Soudkem uvádějí, že někdy před rokem 1730 mělo dojít ve Vranovicích k otevření sirné hutě, sklárny, kypsárny a povrchového dolu na kamenné uhlí, jež byly ve vlastnictví jakéhosi Hochberga. Ve stejné době mělo dojít k výstavbě zámečku, údajně na místě staré tvrze z 11. století. Původně zámeček náležel k Vranovicím, až později došlo k jeho zařazení do katastru Kříše. Další informace se dozvídáme v historii Kříší. Zámeček Hochperk měla na okraji Kříší směrem na Vranovice postavit firma J. D. Starck a později měl sloužit zaměstnancům dolu Matylda. Z rozšíření a opravě mělo dojít za Emila Kabáta. Po roce 1948 chátral, v roce 1965 prošel přestavbou na domov důchodců. V roce 2007 měl být v majetku italské firmy \"Železná lávka\", sídlící v Praze.\n\nO zámečku se zmiňuje i topograf Johann Gottfried Sommer, když jej v roce 1838 zmiňuje při popisu Vranovic. K tomu dodává, že Vranovice v minulosti tvořili samostatný statek. S tím se ovšem neztotožňují další dosavadní publikace, které se dějinami Vranovic zabývaly (např. August Sedláček a jeho \"Místopisný slovník historický Království českého\").\n\nProblém v orientování se v údajích (často i protichůdných) o zámečku způsobuje fakt, že v obci Břasy, pod kterou Vranovice i Kříše spadají, se nachází další lokalita, zvaná \"Zámeček\".\n\nAbychom mohli od sebe jednotlivé zámečky odlišit, je nutné konfrontovat písemné záznamy s dalšími historickými podklady. Ačkoliv měl být Hochperk vystavěn již 1730, neobjevuje se mapách prvního vojenského mapování z let 1764–1768 a nezná ho ani topograf Jaroslav Schaller, který k roku 1788 nezná ve Vranovicích (ani Kříších) žádnou významnější budovy. Břasy navíc v té době ještě neexistovaly. Na mapě stabilního katastru z roku 1839 je již zámeček situován těsně za hranicemi katastrů Kříší a Vranovic, na kříšské straně. Pokud jej tedy skutečně postavil blíže neznámý baron Hochberg, muselo k tomu dojít patrně okolo roku 1830, čemuž by odpovídala i klasicistní podoba zámečku. Pro zcela chybějící barokní prvky pak lze jako krajní hranici vzniku zámečku brát přelom 18. a 19. století.\n\nJediný popis objektu dlouhou dobu přinášela publikace \"Hrady, zámky a tvrze v Čechách, na Moravě a ve Slezsku IV.\" Zámeček je zde popisován jako přízemní budova na půdorysu obdélníka s valbovou střechou a na ní vystavěnou čtyřhrannou vížkou. Ze střechy pak vybíhá polopatro s po stranách umístěnými vikýři. Ve střední části bočních průčelí najdeme trojitá sdružená, půlkruhově zaklenutá okna. Přízemí na přední strana zámku, umístěné v terénu, je zvýšeno, takže k portálu vede dvojramenné schodiště. Chodby jsou zaklenuty valenou klenbou nebo plackami, pokoje plochými stropy.\n\nPodrobnější popis přinesl až v roce 2002 Tomáš Karel. Z vnější podoby především upozorňuje na dvorní stranu, která je zapuštěna do svahu kopce, takže umožňuje přímý vstup na parkově upravenou terasu. Ve střeše střední části se nachází trojosý vikýř, označovaný také jako rizalitová nástavba. Eternitová střešní krytina nahradila kolem poloviny 20. století zřejmě původní dřevěné šindele. Vstupní průčelí člení sedm okenních os, které doplňuje náznak rizalitu a středový vstup, zvýrazněný schodištěm. Vystupující krajní místnosti zahradního průčelí vytváří při nárožích rizality. Vstup opticky zvýrazňují po stranách umístěná okna. Vstup ústí na podestu, z níž je vedena ramena schodiště. Fasádu doplňují šambrány okolo oken, podokapní římsa, sokl a podokenní pásové římsy. Hlavní vstup zvýrazňuje pasparta.\n\n\nROŽMBERSKÝ, Petr – KAREL, Tomáš. \"Zámečky Hochperk a Křemelák\". Hláska, 2007, roč. 18, č. 3, s. 37-40.\n"}
{"id": "1023845", "url": "https://cs.wikipedia.org/wiki?curid=1023845", "title": "Jasnost (predikát)", "text": "Jasnost (predikát)\n\nJasnost, či \"nejjasnější výsost\", zkráceně \"J.J.\", \"Durchlaucht\" (zkr. \"S.D.\"), \"Serene Highness\" (zkr. \"H.S.H.\"), \"Altesse sérénissime\" (zkr. \"S.A.S.\"), \"Serenitas\", \"Altezza serenissima\" (zkr. \"S.A.S.\"), \"Светлость\" je oslovení (predikát) používaný pro vysokou šlechtu, obvykle v knížecí hodnosti. Je znám od středověku do současnosti (prvních dekád 21. století).\n\nToto oslovení bylo známé již v antickém Římě, kde v období dominátu bylo jedním z titulů císaře \"Serenitas Tua\". Ve středověku užívali tento titul mnozí králové v západní Evropě (císaři byl vyhrazen titul Excelence, něm. \"Exzellenz\", roku 1519 polepšený na Veličenstvo, něm. \"Majestät\"). Karel IV. ve své Zlaté bule z roku 1356 vymezil přednostní postavení kurfiřtů mezi říšskými knížaty a roku 1375 udělil právo na oslovení „Jasnost“ pro světské kurfiřty jako nejmocnější z říšských knížat, a dále pro ty z duchovních kurfiřtů, kteří měli knížecí původ. Západoevropští králové pak v pozdním středověku přešli na titul Výsost (lat\". Celsitudo\") zatímco králové východoevropští začali naopak zhruba v této době užívat oslovení Jasnost, zatímco predikát Výsost přijali až během 16. století. Zfalšované, ale Fridrichem III. potvrzené Privilegium maius, zabezpečilo roku 1453 predikát Jasnost (\"Serenitas\" nebo \"Serenissimus\") rodině Habsburků, a to nejen panujícímu arcivévodovi, ale i členům jeho rodu a hlavám i členům vedlejších rodových linií ve Štýrském vévodství a Tyrolském okněžněném hrabství.\n\nV roce 1664 udělil císař Leopold I. právo na oslovení „Vaše Jasnosti“ württemberskému vévodovi. Téhož roku jej získal bádenský markrabě z katolické linie Baden-Baden. Do konce století získaly tento predikát hlavy téměř všech tzv. staroknížecích rodů v říši, a dále i některé rody novoknížecí (Salm 1697, Marlborough 1706), mimo říši vládnoucí kuronští vévodové z rodu Kettlerů (1696) či nevládnoucí (ani v říši ani mimo ni) bratr papeže Inocence XI., kníže Livio Odescalchi, a to z titulu uherského vévody ze Syrmia (latinsky v 1. p. \"Syrmium\"), uděleného v roce 1697. Paušálně bylo oslovení „Jasnost“ potvrzeno všem vládnoucím staroknížatům i jejich rodům na sněmu v roce 1712 císařem Karlem VI. Kurfiřti se však obávali ztráty svého výsadního postavení a roku 1742 si vymohli na císaři Karlu VII., že jim bude napříště příslušet oslovení \"Durchlauchtigst\" čili „Nejjasnější“, zatímco (stará) knížata budou pouze \"Durchlauchtig\", tedy „Jasní“. Na říšském sněmu v roce 1746 byl predikát \"Durchlauchtigst\" přiznán i staroknížecím rodům, zatímco novoknížecí rody, resp. jejich hlavy, se musely spokojit s predikátem \"Durchlauchtig-Hochgeborener\" („Jasně-vysokorodý“), eventuálně \"Durchlaucht\" či v dobovém tvaru \"Durchleuchtigkeit\". Roku 1737 přiznal císař Karel VI. predikát „Jasnost“ vládnoucím vévodům kuronským z rodu Bironů. V roce 1750 byl císařem Františkem I. oficiálně přiznán titul \"Jasně-vysokorodý\" (\"Durchlauchtig-Hochgeboren\") nizozemským místodržícím. Králům a císaři pak v již 17. století připadlo oslovení „Nade vše nejjasnější“, \"Allerdurchlauchtigster\", používané však jen v dopisech a v úvodním oslovení, tzv. intitulaci.\n\nJiž v 16. století se predikát „\"Serenissimus\"“ (mužský tvar) resp. „\"Serenissima\"“ (ženský tvar) objevuje v italské části Svaté říše římské. Roku 1593 potvrdil císař Rudolf II. republikám Benátky a Janov tituly „\"Republica serenissima\"“ a jejím dóžatům titul \"Serenissimus\". Zhruba v letech 1590–1630 přijali italští panující vévodové, dosud se titulující jen „Excelence“, oslovení Jasnost neboli \"Altezza serenissima\" (doslova „Výsost nejjasnější“ či volněji „Výsostná Jasnost“) v rozhovoru ovšem zkracované na \"Altezza\" (doslova Výsost). Koncem 17. století začala toto oslovení užívat i některá italská panující knížata. V Itálii jej stále používá několik rodin pocházejících z rodů vládnoucích knížat (např. kníže ze Soragni z rodu markýzů Meli-Lupi) i knížecích rodin nevládnoucího původu (kníže z Villafrancy z rodu Alliati), které si toto oslovení z dob 17. či 18. století nárokují.\n\nMimo Svatou říši římskou se podobné predikáty používaly ve Francii od dob vlády Ludvíka XIV. Zde se stalo oslovení „\"Altesse sérénissime“,\" převzaté z italštiny, roku 1650 \"výsadním predikátem\" pro tzv. \"prince královské krve\". Tento titul však nebyl pro svou zdlouhavost příliš užíván a pokud ano, tak se verbálně zkracoval na „\"Altesse\"“ a celý se psal jen do dopisů. Děti a vnuci francouzského krále byli od časů Ludvíka XIV. \"královskými Výsostmi\" (\"Altesse royale\"), ovšem pro dauphina byl až do Francouzské revoluce vyhrazeno formální (dopisní) oslovení \"Vaše nejjasnější královská Výsosti\" (\"V\"ô\"tre Sérénissime Altesse royale\"). V roce 1752 udělil Ludvík XV. predikát Jasnost mimořádně hlavám dvou rodů patřícím k tzv. zahraničním knížatům, \"Princes étrangeres\", kteří byli dosud oslovováni nanejvýš \"Vôtre Altesse\", „\"Vaše Výsosti\"“. Šlo o knížete Rohan-Soubise a pana de La Tour d'Auvergne, polo-suverénního vévodu z Bouillonu. Oba dva však byli poslední svého rodu a udělení predikátu nepřečkalo Francouzskou revoluci. V roce 1824 pak král Karel X. potvrdil také princům královské krve predikát královská Výsost, čímž predikát Jasnost ve Francii prakticky zmizel ze scény.\n\nPřed rokem 1640, než se stali portugalskými králi, se jako „Jasnost“ (\"Sua Alteza sereníssima\") titulovali i vévodové z Braganzy.\n\nV roce 1799 byl poprvé a naposledy udělen tento predikát také ze strany švédské Koruny. Fridrich Vilém, kníže Hessenstein, nemanželský syn bývalého švédského krále Frederika I. z rodu lankrabat hesensko-kasselských, byl v roce 1741 povýšen saským říšským vikářem na titulárního říšského hraběte (potvrzeno císařem Karlem VII. v roce 1743) s predikátem \"von Hessenstein,\" roku 1742 byl dále povýšen svým otcem na stejnojmenného švédského hraběte a roku 1772 císařem Josefem II. na titulárního říšského knížete. V roce 1785 potvrdil švédský král Gustav III. z rodu vévodů holštýnsko-gottorpských tomuto šlechtici i švédský knížecí stav a králův syn a nástupce, Gustav IV. Adolf pak konečně v roce 1799 udělil tomuto švédsko-německému aristokratovi také privilegium titulovat se jako „Jasnost“.\n\nRůzné tvary slova \"jasný\" užívaly jako oficiální titul i některé panovnické dynastie, např. Habsburkové byli známi jako \"Nejjasnější Arcidům Rakouský\"\n\nTaké polská Republika obou národů (\"Rzeczpospolita\") byla od 17. století nazývána \"Nejjasnější republikou\". Rovněž polští královští princové byli v 18. století v němčině titulováni jako \"nejjasnější\" (\"Durchlauchtigst\").\n\nUdělení či přiznání predikátu Jasnost ovšem znamenalo především jeho užití ze strany císaře a kurfiřtů, které císařský výnos zavazoval. Níže postavené osoby oslovovaly v dopisech i verbálně knížata jako \"Jasnost\" i v případě, že jim tento titul nebyl výslovně přiznán. Naopak některé výše postavené osoby, než byl konkrétní vyznamenaný kníže, se necítily udělením predikátu vázány, jak to dokazoval např. postoj staroknížecích rodin, které po roce 1746 stále odmítaly mladší knížata novoknížecího stavu uznat za knížata \"jasná\" a v dopisech jim přiznávaly nadále jen titul Vysokorodý (\"Hochgeboren\"). Složitý kuriální dopisní styl se koncem 18. století začal zjednodušovat a v průběhu 19. století již bylo obvyklé jen jedno oslovení pro každou společenskou vrstvu, příp. šlechtickou hodnost, bez ohledu na to, v jakém postavení vůči oslovovanému stála daná osoba nebo úřad.\n\nPo zániku Svaté říše římské, 12. srpna 1806 přijaly titul automaticky všechny zbylé vládnoucí knížecí a vévodské rody nejen pro své hlavy, ale i pro všechny členy rodu. Mediatizované rody ale právo na toto oslovení fakticky ztratily, ačkoli bylo neoficiálně užíváno dál. Po Vídeňském kongresu, který první přiznal mediatizovaným rodům jistá přednostní práva v rámci šlechty a deklaroval jejich rovnost s panujícími rodinami, udělil spolkový sněm Německého spolku v srpnu 1825 mediatizovaným vévodům a knížatům, resp. hlavám jejich rodů právo na oslovení \"Jasnosti\". Nový spolkový sněm na podzim roku 1828 předefinoval pojem mediatizovaného rodu, rozšířil počet rodin s právem na tento predikát a vydal nový seznam v únoru 1829. Postupně získávaly z rozhodnutí panovníků tento predikát i ostatní knížecí rody. V Prusku získával každý nově povýšený kníže paušálně predikát Jasnost od roku 1861 (toho roku byl tento predikát udělen všem pruským knížatům, kteří ho dosud neměli), v Rakousko-Uhersku se k paušálnímu přiznání predikátu Jasnost císař odhodlal v roce 1905. Například Bavorsko však takový krok nikdy neučinilo a některá bavorská titulární knížata (Polignac, \"von\" Sayn-Wittgenstein), tento predikát nikdy nezískala.\n\nData ukončení nošení titulu znamenají rok, kdy rody či jejich někteří členové přešli na predikát \"Výsost\", v případě vévodské větve bavorských Wittelsbachů potom na predikát \"královská Výsost\"\nP - primogenitura, značka znamená, že v rodě je knížetem jen jeho hlava, ostatní jsou hrabata.\n\nOslovení \"Vaše Jasnosti\" bylo spjaté především s německými zeměmi a jeho užití jinde bylo vždy nějak ovlivněno německou kulturou.\n\nOd dob cara Petra Velikého byli ruští aristokraté povyšováni do hodnosti titulárního knížete. Petr Veliký také potvrdil knížecí titul těm rodům, které jej užívaly z titulu původu od bývalých vládnoucích dynastií (například od Rurikovců či některých tatarských chánů). Jen několik nejvýznamnějších ze všech ruských knížat různého původu (např. Bagration, Potěmkin, Dadiani, Voroncov, Jurjevskij, Lieven aj.) získalo právo na oslovení \"Svetlost (Светлость)\" podle vzoru knížat států Svaté říše římské. Podle carského ukazu z roku 1886 náležel carovým potomkům ve čtvrté a pozdější generaci titul \"\"svetlij kňaz\", tedy \"Jasný princ\"\", zatímco potomci v předchozích generacích se mohli titulovat Výsost a císařská Výsost. Ještě v roce 1935 udílel v pařížské emigraci rodinný předseda rodu Romanovců, velkokníže Kirill, svým příbuzným predikát \"svetlij kňaz\". Legitimita titulů a predikátů vydávaných sesazenými panovníky či dokonce jen jejich příbuznými v pozici hlavy rodu je ovšem mezinárodně sporná. Oslovení \"Svetlost (Светлость)\" je navíc jako \"Jasnost\", resp. \"Durchlaucht\" překládáno do češtiny či němčiny, ale vzácněji některé jazyky, především angličtina, tento překlad odmítají. Do angličtiny je predikát nejvýznamnějších ruských knížat překládán jako \"\"His Serenity\"\" a nikoli \"\"His serene Highness\"\", jak je překládáno oslovení knížat středoevropských.\n\nNa Balkánském poloostrově užívala predikát Jasnost v 19. století některá vládnoucí knížata, např. panovníci Valašského, Moldavského, Rumunského, Bulharského a Černohorského knížectví\n\nV 19. století žili v Británii některé německé rody vysoké aristokracie (Teck, Battenberg, Hohenlohe-Langenburg), kterým bylo v Británii královnou Viktorií přiznáno, nikoli však oficiálně potvrzeno, oslovení \"\"serene Highness\", \"jako potvrzení jejich německého predikátu\" Durchlaucht.\"Díky první světové válce a náhlé snaze distancovat se ode všeho, co by mohlo připomínat vazby na Ústřední mocnosti, došlo v roce 1917 k vydání tzv. \"Titles deprivation Act\" a řady dalších výnosů (\"letters patent\"), kterými byly tyto a řada dalších predikátů a titulů, jako \"příliš německých\" napříště zrušena.\n\nV Nizozemském království byl po bitvě u Waterloo dědičně udělen v roce 1815 jeden z tzv. \"titulů vítězství\" a sice \"kníže z Waterloo\" (nizozemsky \"Prins van Waterloo\") britskému maršálovi, Arthuru Wellesleymu, 1. vévodovi z Wellingtonu. S titulem byl spojen predikát Jasnost (\"Doorchluchtigheid\"), přičemž šlo o jediné nové udělení tohoto predikátu ze strany nizozemského krále v historii. Titul i s predikátem je formálně stále platný, ale protože vévodové z Wellingtonu dnes (2016) již v Nizozemsku nežijí, nemá to faktický dopad.\n\nVe sjednocené Itálii připadl po roce 1871 tento predikát vedlejším členům královské rodiny (vévodům z Aosty, Apulie a Janova a jejich rodinám), zatímco princové hlavní větve královské rodiny užívali predikátu \"královská Výsost\" (\"Altezza reale\") . Monarchie ale odmítala potvrzovat tento predikát rodům, kterým byl udělen dříve, a to i včetně knížat Boncompagni-Ludovisi, do roku 1799 suverénním knížatům z Piombina, kterým predikát v roce 1815 na zkl. rozhodnutí Vídeňského kongresu udělil toskánský velkovévoda. Teprve počátkem 20. století se král Viktor Emanuel III. odhodlal potvrdit predikát \"\"Altezza serenissima\"\" také čtyřem italským aristokratickým rodům. V roce 1906 celému knížecímu rodu Erba-Odescalchi (o rok dřív získal rod titul v Rakousko-Uhersku), roku 1922 primogeniturně bývalým vládnoucím markýzům z Vescovada z knížecího rodu Gonzagů (jako bývalým říšským vládcům), roku 1930 hlavě rodu Orsini, vévodovi z Graviny a roku 1939 primogeniturně vévodovi z Castel-Duino z říšsko-rakouského rodu Thurn-Taxis. Mimo italské království užívá titul od roku 1861 monacká knížecí rodina, kdy jí byl udělen Napoleonem III. Rovněž přenesení titulu \"kníže z Porcia\" na příbuznou hraběcí větev rodu z roku 1980, znamenalo potvrzení predikátu \"Jasnost\", uděleného vymřelé knížecí větvi ve Vídni roku 1905. Přenesení rakouského predikátu se uskutečnilo z rukou velmistra Řádu maltézských rytířů a jeho legitimita je sporná.\n\nMaďarsko mezi světovými válkami de iure nepřestalo být monarchií a všechny šlechtické tituly i predikáty z dob Rakouska-Uherska zůstávaly v platnosti. Predikát Jasnost (maďarsky \"Főméltósága)\" tak oficiálně nadále držely knížecí rody Esterházy, Windisch-Graetz, Pálffy, Batthyány, Lónyay a Festetič de Tolna. Predikát užíval také, jako hlava státu v pozici regenta, viceadmirál Miklós Horthy.\n\nJedinou evropskou monarchií, kde je vladařem i nyní (2019) pro šlechtu garantován predikát \"Jasnost\" (fr. \"Altesse sérénissime,\" niz. \"Doorluchtige Hoogheid\"), je Belgie. Od vzniku království v roce 1830 ale tento predikát nikdy nebyl nově udělen, pouze bylo belgickou korunou několikrát potvrzeno jeho udělení dřívější. Šlo o případy následujících rodů:\n\nV minulosti platilo, že duchovní knížata, včetně duchovních kurfiřtů a okněžněných opatů a abatyší neužívala predikát Jasnost a byla titulována pouze \"knížecí Milosti\", příp. \"kurfiřtská Milosti\", latinsky potom \"\"Celsissimus\"\". Na druhou stranu duchovní kníže či jakýkoli duchovní hodnostář, ať už se k jeho úřadu vázal knížecí titul nebo ne, mohl být oslovován \"Vaše Jasnosti\", pokud sám byl knížecího původu a jeho rod predikát Jasnost užíval. Biskupové a jiná duchovní knížata staroknížecího původu byli oslovování \"Nejdůstojněji-nejjasnější\", \"Hochwürdigst-Durchlauchtigst,\" novoknížecího \"Nejdůstojněji-jasný\", \"Hochwürdigst-Durchlauchtig\". Princové královských, po roce 1804 i císařských domů, měli formální titulaturu stejnou jako duchovní hodnostáři staroknížecího původu, ovšem navíc s úvodním oslovením \"královská Výsosti\" či \"císařská Výsosti\". Jen jednou v historii byl predikát Jasnost udělen přímo duchovnímu úřadu, a to dědičně (v rámci volené posloupnosti). V roce 1881 udělil císař František Josef I. česko-rakouskému velkopřevorovi Maltézských rytířů, Otheniovi, hraběti Lichnowskému z Werdenbergu, rakouský knížecí titul, roku 1905 polepšený o predikát Jasnost. Protože na rozdíl od titulu knížete-biskupa nebyl knížecí titul velkopřevora zrušen, je i s predikátem formálně nadále platný, navíc si ho po rozdělení velkopřevorství mohou nárokovat jak pražský, tak vídeňský kníže-velkopřevor.\n\nV mimoevropském světě se oslovení Jasnost, i při překladu do evropských jazyků, vyskytuje jen velmi zřídka. V 19. století tak byli občas titulováni prezidenti latinskoamerických zemí, kteří převzali toto oslovení ze Španělska, kde bylo vzácně užíváno (byl jím tu oceněn např. 1. ministr Manuel de Godoy jako \"kníže míru\") a využili tak toho, že španělština byla zároveň jazykem jejich země. K prezidentům užívajícím monarchistický titul Jasnost (šp\".\" \"Alteza serenísima\" či jen \"Alteza serena\") patřil od roku 1809 prezident Ekvádoru Juan Pío de Montúfar, 2. markýz ze Selva Alegre. V roce 1853 přijal tento titul také prezident Mexika, generál Antonio López de Santa Anna u příležitosti svého jedenáctého a posledního zvolení prezidentem státu. Titul užíval jen do svého sesazení o dva roky později. První mexický císař, Agustín I. de Iturbide, udílel tento predikát vedlejším členům své rodiny.\n\nAčkoli zejména v Britském impériu a v nezávislých státech pěstujících těsné svazky s Británií, platilo, že knížata z domorodých a koloniálních elit, tím spíše pak vedlejší členové neevropských královských rodin, užívali v angličtině oslovení Výsost, \"Highness\", jsou známy i výjimky z tohoto obyčeje. V polynéském ostrovním království Tonga ti z vedlejších členů královské rodiny, kterým nebylo dovoleno titulovat se \"královská Výsost\", \"royal Highness\", užívali oslovení Jasnost, \"serene Highness\", namísto tradičnějšího \"Highness\". V Království thajském bylo sice oslovení Výsost mezi vedlejšími členy královské rodiny užíváno, ovšem ještě vzdálenější příbuzní panovníka, kteří již formálně nepatřili do thajské královské rodiny, byli titulováni rovněž jen \"serene Highness\".\n\nV němčině, pro predikát asi nejdůležitějším jazyce, se vyskytovaly celkem čtyři stupně predikátu, používané prakticky jen ve 3. osobě a při oslovení v úvodní formuli dopisů, tzv. intitulaci, pak již následoval jen výraz \"Vaše Jasnosti\". Stupně byly:\nPři rozdílech v titulatuře panovala neobyčejně přísná pravidla. Například označení \"\"Allerdurchlauchtigster\"\" náleželo od roku 1815 jen císařům, králům a velkovévodům (s následujícím oslovením (císařské) Veličenstvo či královská Výsosti). Oslovení \"Allerdurchlauchtigster\" však nebylo dovoleno použít vůči králi, byl-li přítomen císař a vůči velkovévodovi, byl-li přítomen císař nebo král. Vedle těchto čtyř oslovení se vzácně objevoval také predikát \"Nejjasněji-vysokorodý\", (\"Durchlauchtigst-Hochgeborener\"), hierarchicky zhruba na úrovni oslovení \"Durchlauchtiger.\" Výslovně byl udělen například císařem Josefem II. v roce 1784 pro knížata nasavsko-weilburská a v Hannoversku jej roku 1826 obdržel dokonce úřadující vévoda z mediatizovaného rodu Arenbergů, ovšem pouze v těch úředních dokumentech, které nebyly vydávány jménem krále. Po roce 1815, kdy predikát \"\"Durchlauchtigst\"\" stále více mizel ze scény (používal ho nadále například Orlík, vévoda zákupský nebo lichtenštejnský kníže) se vládnoucí rody oproti mediatizovaným začaly vymezovat jinak. Vládnoucí vévodové a jejich princové užívali do roku 1844 predikát \"vévodská Jasnost\" (\"herzogliche Durchlaucht\"), vládnoucí knížata a někdy i jejich princové užívají predikát \"vysokoknížecí Jasnost\" (\"hochfürstliche Durchlaucht\"), čímž se lišili od knížat mediatizovaných, jejichž predikát \"Jasně-vysokorodý\", přiznaný sněmem Německého spolku, se postupně měnil v pouhé oslovení \"Vaše Jasnosti\". V průběhu času se měnil i kalk, tedy právě tvar Jasnosti. Zatímco až do 18. století převažoval tvar \"Durchleuchtigkeit\", od onoho století se vžila varianta \"Durchlaucht\".\n\nV německých zemích, slovanských státech a ve Velké Británii platí predikát \"Jasnost\" za nižší než \"Výsost\", zatímco v románských státech je tomu naopak. Je to především z jazykových důvodů, kdy např. francouzské \"\"Altesse sérénissime\"\" je logický superlativ ke slovu \"Altesse\". Proto bylo vcelku obvyklé překládat italské \"Altezza serenissima\", predikát Jasnost suverénních italských vévodů jako Výsost, pokud byl překládán do němčiny či češtiny, čímž se zdůraznila nezávislost italských vévodů na císaři oproti říšským německým knížatům (oslovovaných \"Jasnosti\"). Rovněž francouzští princové královské krve bývali v říši oslovováni buď \"Vaše Výsosti\" nebo alespoň \"Nejjasnější\". Naproti tomu francouzská zahraniční knížata a nemanželští potomci krále s predikátem \"Altesse\" bývali v německých zemích oslovování jen \"Jasnosti\" a nikoli \"Výsosti\", zatímco vládnoucím říšským knížatům příslušelo ve Francii jen oslovení \"Altesse,\" nikoli \"Altesse sérénissime\". Z téhož důvodu je někdy v historii i v současné době (2019) užíváno v němčině oslovení suverénních knížat monackých - Výsost (\"Hoheit\") namísto Jasnost.\n\nV češtině bývalo v 16.-18. století často zvykem překládat adjektivum \"durchlauchtig\" jako \"osvícený\" a kalk \"Durchlaucht/Durchleuchtigkeit\" jako \"Osvícenost\". Až v 19. století se prosadil tvar Jasnost, zatímco predikát Osvícenost se stal českým překladem německého titulu \"Erlaucht\", který sněm Německého spolku v roce 1829 přiznal hlavám mediatizovaných hraběcích rodů.\n\nPredikát Jasnost je typickým symbolem aristokratických prerogativ a jako takový neunikl ani různým výsměšným výpadům antifeudálně orientovaných kruhů v rámci populární, ale i vysoké kultury. Anglický spisovatel William Makepeace Thackeray (1811–1863) jmenuje ve svém románu \"Jarmark marnosti\" vévodu titulovaného \"\"His Transparency\"\" (doslova Jeho Průsvitnost), čímž vtipnou ironií předkládá fakticky správný překlad predikátu \"Durchlaucht\" do angličtiny, který doslovnému významu odpovídá mnohem lépe, než oficiální anglický překlad \"His serene Highness\" nebo český překlad \"Jeho Jasnost\".\n\nV českém prostředí, tradičně spíše protimonarchisticky naladěném , je odrazem podobných tendencí např. filmová pohádka S čerty nejsou žerty (1984, rež. Hynek Bočan), kde panský správce v podání Viktora Preisse hovoří ke svému knížeti slovy: \"Kdyby Vaše Jasnost laskavě uchopila nejjasnější brk a ráčila se co nejjasněji podepsat\". V téže pohádce také jeden z čertů hraný Ladislavem Gerendášem oslovuje svého Lucifera, hraného Karlem Heřmánkem jakýmsi nepovedeným onikáním, které má zřejmě představovat obdobu německého doslovného vykání vůči panovníkům (oslovení \"Euer\" namísto \"Ihre\") a říká: \"Jeho nejtemnější Temnosti, králi tmy, Lucifere XIV...\", což je zřejmá narážka na Ludvíka XIV., \"krále Slunce\" i na predikát Jasnost.\n\n\nHeslo \"Jasnost\" v Ottově slovníku naučném\n"}
{"id": "1023847", "url": "https://cs.wikipedia.org/wiki?curid=1023847", "title": "Jan Kargl", "text": "Jan Kargl\n\nJan Kargl (* po 1700, Jihlava – kolem 1760, Jihlava) byl jihlavský malíř.\n\nJan Kargl se narodil v rodině jihlavského mečíře a studoval malířství u Václava Jindřicha Noseckého a po jeho smrti u Karla Františka Teppera.\n\nByl malířem portrétů, oltářních obrazů a maleb na fasádách domů. Kromě Jihlavy působil také v dolnorakouském Ybbs an der Donau. Do Jihlavy se vrátil roku 1750 a zemřel v nedožitých šedesáti letech jako alkoholik.\n\n"}
{"id": "1023848", "url": "https://cs.wikipedia.org/wiki?curid=1023848", "title": "Goodbye to the Island", "text": "Goodbye to the Island\n\nGoodbye to the Island je čtvrté album Bonnie Tyler vydané v lednu 1981 pod hudebním vydavatelstvím RCA Records. Na albu se podíleli producenti Ronnie Scott a Steve Wolfe. Skladba \"Sitting on the Edge of the Ocean\" byla výherní skladbou hlavní ceny na Yamaha Music Festival pořádaném v Japonsku v roce 1979.\n\nV dubnu 2012 bylo album vydané digitálně pod značkou nahrávací společnosti \"Rdeg\".\n\n\nCelková délka 42:02 minut\n\nJediná oblast, kde album obdrželo dobré hodnocení, bylo Norsko, umístilo se zde na 38. místě v žebříčcích .\n\n\n"}
{"id": "1023849", "url": "https://cs.wikipedia.org/wiki?curid=1023849", "title": "Peter Noone", "text": "Peter Noone\n\nPeter Blair Denis Bernard Noone (* 5. listopadu 1947, Davyhulme, Lancashire) je anglický písničkář, kytarista, pianista a herec. Je známý především jako Herman z úspěšné kapely šedesátých let Herman's Hermits.\n\nNoone je synem účetního a absolvoval Wellacre Primary School ve Flixtonu, St. Bede's College v Manchesteru a Stretford Grammar School ve Stretfordu. Hrál množství rolí v televizi, včetně postavy Stanleyho Fairclougha v seriálu \"Coronation Street\". Noone studoval hlas a divadelní umění v Manchester School of Music, kde vyhrál Outstanding Young Musician Award.\n\nNa začátku své kariéry používal umělecké jméno Peter Novak. Ve věku 15 let se stal hlavním zpěvákem, mluvčím a frontmanem Herman's Hermits, které objevil Harvey Lisberg. Jako \"Herman\" se fotogenický Noone objevil na obálkách mnoha mezinárodních publikací, včetně časopisu \"Time\".\n\nPoté, co se Herman's Hermits v roce 1971 rozpadli, vydal Noone čtyři singly ve Spojeném království u RAK Records, jeden singl pro Spojené království a Spojené státy u Philips Records a několik singlů u malého britského vydavatelství Bus Stop Records. Jeho první singl u RAK Records „Oh! You Pretty Things“ se umístil nadvanáctém místě UK Singles Chart. Autorem této skladby je David Bowie, který zde hrál na klavír. V osmdesátých letech Noone vydal sólové album \"One of the Glory Boys\".\n\nNoone také založil new wave kapelu The Tremblers, se kterou byl v roce 1980 na turné. Vydali jedno album – \"Twice Nightly\". Kromě Noonea kapelu tvořili Greg Inhofer (klávesy), Robert Williams (bicí), George Conner (kytara) a Mark Browne (baskytara).\n"}
{"id": "1023854", "url": "https://cs.wikipedia.org/wiki?curid=1023854", "title": "Ignác Frey", "text": "Ignác Frey\n\nMatouš Ignác Frey (1727, Jihlava – 1790, Brno) byl malíř a mědirytec.\n\nFrey se učil malířství u Josefa Rottera v Brně a v Brtnici, jako mědirytec se vyučil v Jihlavě, kde pracoval s Johannem Heinrichem Marzy.Od roku 1751 pravděpodobně působil v Praze, kde je doložen malíř a mědirytec shodného jména (imatrikulován na pražské univerzitě).\n\n\n\n"}
{"id": "1023856", "url": "https://cs.wikipedia.org/wiki?curid=1023856", "title": "Henry Bonello", "text": "Henry Bonello\n\nHenry Bonello (* 13. října 1988, Malta) je maltský fotbalový brankář a reprezentant, který v současné době působí v maltském klubu Hibernians.\n\nHenry Bonello začal svou kariéru v maltském klubu Sliema Wanderers. V sezoně 2009/10 hostoval v jiném maltském celku Vittoriosa Stars. V létě 2014 odešel na další hostování do Hibernians.\n\nV A-mužstvu Malty debutoval 29. února 2012 pod trenérem Robertem Gattem v přátelském zápase proti Lichtenštejnsku (výhra 2:1). Odchytal první poločas.\n\n"}
{"id": "1023858", "url": "https://cs.wikipedia.org/wiki?curid=1023858", "title": "Seznam mediatizovaných rodů", "text": "Seznam mediatizovaných rodů\n\nTato stránka obsahuje seznam rodů, jež byly mediatizovány mezi roky 1806 a 1815.\n\nDefinice mediatizovaných se postupně vyvíjela. Vídeňský kongres v l. 1814–15 se věnoval výhradně zajištění autonomních práv na mediatizovaných dominiích pro mediatizované rody ze strany protektorských států. Za mediatizované rody se tehdy postavil císař František I., který měl být garantem jejich práv. Tehdy se také objevil pojem \"Stavovský pán\" (\"Standesherr\"), údajně poprvé použitý bádenským tajným radou Brauerem. Zakládací akta Německého spolku autonomii mediatizovaných potvrdila a rovněž přidala vágní uznání rovnorodosti mediatizovaných rodů s vládnoucími dynastiemi, ačkoli o bývalých suverénních hrabatech bylo v tomto smyslu, na rozdíl od knížat, mluveno jen velmi nejasně. Jak akta Vídeňského kongresu, tak Zakládací akta Německého spolku (především § 14 Zakládacích akt Spolku) se však shodovala na tom, že zvláštní přednostní práva mediatizované vysoké šlechty před šlechtou ostatní, se týkají knížecích a hraběcích rodů, které měly k 12. červenci (datum vyhlášení Rýnského spolku), potažmo 6. srpnu 1806 (datum zániku Svaté říše římské) ve své držbě říšské bezprostřední (\"reichsunmittelbar\") území a zároveň z něj plynoucí říšské stavovství (\"Reichsstandschaft\"). V tomto smyslu hovořil i výsledek jednání sněmu Německého spolku v srpnu 1825. Tehdy se jednalo o právech mediatizovaných ve smyslu jejich společenského postavení a rovnorodosti s vládnoucími rody. Byl potvrzen predikát \"Jasnost\", těm mediatizovaným knížecím rodům, které držely říšské stavovství v kurii knížat. V rozporu s pohledem z roku 1815 však nebyla zatím zohledněna ani práva hrabat ani práva knížat v hraběcích kolegiích. O stavovských personalistech a říšských suverénních hrabatech bez říšského stavovství už vůbec nebyla řeč. Na druhou stranu nikdo nezpochybňoval autonomní práva hrabat na mediatizovaných územích, garantovaná již od roku 1815. Na žádost některých spolkových států, především Rakouska, které již v září 1825 udělilo predikát \"Jasnost\" i knížecím rodům sedícím v dobách Svaté říše v hraběcích kolegiích, byl výsledek rokování dalšího zasedání spolkového sněmu na podzim roku 1828 výrazně liberálnější. Bylo vyhověno žádostem protektorských států ve věci knížat i stále hlasitějším požadavkům ze strany hrabat.\n\nPodle konečných podmínek z února 1829 patřil mezi mediatizované ve smyslu přednostního postavení mezi aristokracií a ve smyslu rovnorodosti s vládnoucími domy ten, kdo měl k 12. červenci, potažmo k 6. srpnu 1806, alespoň hraběcí titul a k tomu buďto říšské stavovství, včetně tzv. personalistů bez vlastního území nebo alespoň nějaké říšské bezprostřední území, podléhající pouze císaři. Přes toto zmírnění podmínek záleželo však nadále především na tom, jestli konkrétní suverén, kde měl daný mediatizovaný aristokrat své statky, nahlásil tohoto mediatizovaného k projednání sněmu o jeho statusu nebo ne. Pokud měl takový aristokrat statky ve více zemích, mohl být jeho mediatizovaný rang uznáván pouze někde, protože některé státy (Nizozemí, Belgie, Württembersko) neuznávaly za mediatizované bývalé personalisty a jiné (Bádensko, Württembersko, Prusko) zase neuznávaly za mediatizovanou aristokracii bývalé příslušníky říšského rytířstva, kteří získali již před r. 1806 hraběcí titul, ne ovšem říšské stavovství.\n\nMediatizované rody, dnes uváděné v II. oddělení Gothajského almanachu, mají být z definice takové rody, které požívaly pouze prostřední (mediátní) vlády, nebyly plnými suverény a nad sebou měly vždy císaře jako svrchovaného představitele moci. Zároveň měly být podřízeny plné přímé a bezprostřední (immediátní) vládě v okamžiku zániku mediátního systému, tedy při zániku Svaté říše římské. Z této definice se však řada rodů vymyká. Na jednu stranu některé rody byly fakticky mediatizovány mocnějšími říšskými knížaty již před oficiálním datem mediatizace 12. července/6. srpna 1806 a k mediatizovaným rodům byly zařazeny jen proto, že na rozdíl od jiných, takto postižených si až do zániku říše uchovaly hlas na říšském sněmu (např. Schönburgové, Giechové či hraběcí větve Fuggerů) nebo prostřední (mediátní) vládu nikdy nevykonávaly a byly toliko říšskými volebními personalisty (Harrachové, Platenové z Hallermundu apod.). Konečně některé rody naopak přežily zánik Svaté říše a staly se suverénními. Nebudeme-li počítat rody mediatizované v průběhu roku 1806, tedy \"vládnoucí\" jen týdny či měsíce (o jejich osudu rozhodla již Zakládací akta Rýnského spolku), pak zbývají rody Kouniců (mediatizováni roku 1807), Salm-Salmů, Salm-Kyrburgů a Arenbergů (mediatizováni roku 1810), tedy rodů mediatizovaných Napoleonem a původních suverénů Rýnského spolku, rod Stolbergů z Wernigerode (mediatizovaní roku 1809 Saskem, ačkoli již jen nad nepatrným městečkem Schwarza, na které se nevázalo jejich dřívější říšské stavovství) a také rody, které suverenity zbavil \"za trest\" Vídeňský kongres, neboť se jednalo o bývalé spojence Napoleona (von der Leyen 1814, Isenburg-Birstein, 1815).\n\nNaopak rody katolických švábských Hohenzolernů, mediatizované Pruskem roku 1849, se mezi mediatizované rody bez hlubšího zdůvodnění nepočítají a jsou v Gothajském almachu uváděni v řadách rodů suverénních v I. oddělení. Kupodivu ovšem mezi suverénními rody I. oddělení nejsou zařazeni potomci prince Wilhelma Wieda z Neuwiedu, který byl (alespoň formálně) v letech 1913–1925 vládnoucím knížetem albánským. Gothajský almanach je ovšem obdobně nedůsledný i v případě knížat III. oddělení, tedy rodů, které podle oficiálního řazení (přinejmenším) od roku 1805 dodnes neměly nikde vládnout. I zde je několik rodů vládnoucích kontinuálně i po roce 1806 (Joachim Murat v Bergu a Neapolsku do roku 1815 či knížecí rod Dadiani v gruzínské Mingrelii do roku 1857) či rodů povýšených k suverénních vládě, ačkoli jen velmi krátkodobé (např. Vilém Karel z Urachu byl roku 1918 určen jako Mindaugas II. za krále litevského nebo Gyula hrabě z Csesznéku se roku 1943 stal na jeden měsíc knížetem z Pindu a velkovojvodou makedonským. Přesto jsou rody jsou dodnes vedeny jen ve III. oddělení jako rody titulárních knížat, jsou-li navíc jen hraběcí, nejsou v Gothajském almanachu uváděny vůbec.\n\nHlavním privilegiem odvozeným od mediatizovaného původu byla garantovaná, v praxi však ne vždy dodržovaná zásada rovnorodosti s panovnickými domy (která vznikla mj. i kvůli zabezpečení dostatečného \"genetického rezervoáru\" pro suverénní dynastie, jejichž počet po napoleonských válkách rapidně klesl, a které navíc při sňatcích mnohdy dělily náboženské přehrady). Zejména mediatizovaná hrabata se v l. 1815–1918 jen málokdy spříznila s vládnoucími domy, které si v této době době ještě víceméně \"vystačily samy\". Mediatizovaní, zejm. v Rakousku se běžně ženili a vdávali do rodin významnějších titulárních, tedy pouze šlechtických, knížecích a hraběcích rodin. Konkrétně Hohenzollernové nebo Habsburkové měli ostatně velmi přísné domácí řády, korunní princové a následníci trůnu byli vyloučeni z možnosti sňatku s mediatizovanou princeznou a sňatek mezi členem hlavní linie mediatizované knížecí, nikoli však hraběcí rodiny a vedlejším habsburským arcivévodou/arcivévodkyní byl povolen teprve roku 1900. Domácí řády s pevně stanovenými sňatkovými pravidly měly i domy mediatizované.\n\nK dalším privilegiím patřilo automatické přidělení hodnosti poručíka v zemi, kde mediatizovaný šlechtic žil a kde se chtěl pokusit o vojenskou kariéru a zároveň zproštění povinné vojenské služby (v Rakousku jen do roku 1848). Dědičné místo a virilní hlas v panské sněmovně parlamentu protektorské země byly možné jen v těch státech Německého spolku, kde nějaký parlament vznikl (př. v Bavorsku 1819, v Sasku 1831, v Prusku 1854, v Rakousku 1861). Zastoupení mezi krajskými nebo provinciálními stavy však bývalo možné ihned, rovněž právo hlavy rodu soudit a trestat přečiny členů vlastní rodiny. Až do roku 1877 (27. ledna) byli mediatizovaní v Německém císařství privilegovaným stavem z hlediska soudů a až do roku 1918 přetrvaly některé jejich menší výhody v oblasti práva trestního. Nezanedbatelné bylo právo usadit se v kterékoli zemi Německého spolku s garancí přednostního postavení před ostatní šlechtou, ne vždy však vyslyšené (např. mediatizovaný status rodu Stadion-Thannhausen v Rakousku, který nebyl nikdy uznán, pokud šlo o nárokovatelné členství v panské sněmovně říšské rady).\n\nHlava každého rodu měla též právo držet si čestnou stráž a \"dvorské úředníky\" jako kancléře či archiváře a právo na vlastní rodový archiv jako takový (což ovšem např. v Rakousku, tedy i v Čechách bylo právem šlechtických rodů obecně). Důležité právo, dané původem, bylo i právo vyhlásit týdenní smutek v rámci svého stavovského panství, pokud rod takové vlastnil, někdy i na \"běžných\" šlechtických panstvích mediatizovaného rodu. Právo na smutek a obecné zádušní modlitby ve všech panských kostelích bylo garantováno např. v Bavorsku. Rody také bývaly osvobozeny od cel na veškeré potraviny a některé další spotřební produkty, určené k přímé spotřebě aristokratických domácností a minidvorů. Nevyslyšeno, ale neustále slibováno zůstalo zřízení kuriátního hlasu v Německém spolku, kde by všichni mediatizovaní ze všech německých států dohromady, měli společně jeden hlas. Poslední vážný návrh tohoto druhu byl podán na spolkovém sněmu v roce 1863 ze strany císaře Františka Josefa I., byl však po projednání zamítnut. Všechna tato práva, včetně práva na odpovídající predikát pro hlavu rodu, byla spojena výhradně se \"vznešenou krví\" a pokud nějaký mediatizovaný své území po mediatizaci prodal, tato práva nebyla nijak dotčena.\n\nPodle některých, spíše okrajových právních teorií, mají mediatizovaná knížata či přinejmenším ta z nich, která byla držiteli velkého palatinátu s právem nobilitace, ještě dnes oprávnění povyšovat do šlechtického stavu.\n\nTato práva nebyla vázána na původ, ale na držbu mediatizovaného území (\"Standesherrschaft\"). Stavovské panství bylo chápáno jako jakési podúzemí (\"Unterlandesherrschaft\") s vlastními právními vztahy (\"ius territoriale subalternum\"). Jako právní precedens pro stavovská panství užil sněm Německého spolku roku 1815 vztah rodu Hessen-Rothenburg, vedlejší větve hesenských lankrabat, vůči vládnoucí rodové linii Hessen-Kassel a autonomii hesensko-rothenburských statků v rámci Hesenského kurfiřtství. Zvláštní práva, ze stavovského panství odvozená, mohl získat i ten, kdo si toto panství koupil. Při prodeji panství či vymření rodu jeho držitelů, ale měl suverén země vždy právo mediatizované území zrušit. Navíc vlastník mediatizovaného území měl povinnost v případě prodeje či závěti (pokud jeho rod vymíral) nabídnout nejprve své panství k prodeji svému suverénovi. Rovněž nesměl své panství prodat suverénnímu panovníkovi mimo Německý spolek. Prodat území jinému panovníkovi v rámci Spolku či mimoněmeckému šlechtici či obecně velkostatkáři ale povoleno bylo, byť poslední slovo měl vždy panovník dané země.\n\nK autonomním právům mediatizovaných patřilo osvobození od pozemkové daně a daně z hlavy či výrazné daňové úlevy (v Prusku zrušeno roku 1893 na základě deklarace z roku 1854), vlastní výběr přímých daní, dohled mediatizovaných nad školami a kostely (školní a církevní patronát), jmenování učitelů a notářů, výkon soudnictví první i (ve většině států) druhé instance (vzácně i v trestních záležitostech poddaných), dozor nad místní policií a četnictvem, horní regál, autonomní lesní hospodářství a právo svobodného lovu a rybolovu. Držitel mediatizovaného panství měl zvláštní právo své úředníky a služebnictvo obléci do \"státních\" uniforem (ve Württembersku to bylo nejprve zakázáno).Zcela výjimečně se jako privilegium objevovalo i právo razit mince (rod Stolbergů z Wernigerode měl vlastní horní regál i mincovní regál a v Prusku razil mince ještě roku 1824). Mediatizování měla v rámci svých stavovských panství právo na 10 % majetku vystěhovalce, právo vybírat poplatky za jmenování nových měšťanů či poplatky od příchozích přistěhovalců na stavovské panství. V Prusku byli mediatizovaní pravidelně voleni do místní úřadů (purkmistr, zemský rada), v rámci jejich stavovských panství. Mohli též v rámci svého panství až do roku 1848 vydávat dekrety a nařízení, které ovšem nesměly být v rozporu se zákony země. Práva mediatizovaných nebyla ovšem často uznávána v plném rozsahu. Např. rod Neippergů byl jako mediatizovaný uznán jen ve Württembersku, nikoli v sousedním Bádensku, kde byl považován za příslušníky říšského rytířstva, neboť držel pouze rytířské statky.\n\nSuverénní panovníci obecně přistupovali k těmto privilegiím různě, zatímco např. v Bádensku byla snaha autonomii mediatizovaných omezit, v Prusku požívali držitelé těchto území rozsáhlých svobod. Vůbec nejtvrději zacházelo s mediatizovanými Württembersko, kde zpočátku platila až neuvěřitelná nařízení jako konfiskace bývalých panských úředních budov, zákaz mediatizovaným vstupovat do zahraničních služeb mimo státy Rýnského spolku, zákaz vycestovat z království bez povolení ministerstva vnitra či dokonce nařízený tříměsíční pobyt v roce v hlavním městě Stuttgartu pod trestem konfiskace až jedné čtvrtiny příjmů. Ani po roce 1815 se postoj württemberské vlády příliš nezlepšil. V Bádensku nejprve roku 1813 zakázali mediatizovaným výkony soudní a policejní správy i školský patronát, ovšem pod tlakem rozhodnutí Vídeňského kongresu (čl. XIV.) byla tato práva postupně cestou individuální dohod obnovována. Prusko si naopak jako velký a silný stát věřilo a necítilo ze strany bývalých vládnoucích rodů ohrožení své státní jednoty. Tato quasi-autonomie byla trnem v oku také ekonomicky sílícímu měšťanstvu, které odmítalo dvojí loajalitu.\n\nVětšina těchto privilegií byla proto silně omezena po revoluci 1848 (v Hesensku-Kasselsku dokonce roku 1849 mediatizovaní o veškerá svá významnější autonomní práva přišli), vždy však záleželo na případu konkrétního státu a tento rok nepředstavuje žádný tvrdý mezník. Bez povšimnutí není, že většina práv autonomních území nebyla výlučným právem mediatizovaných. Již od 16. století byla jako \"\"Standesherrschaften\" \"označována autonomní panství\" \"ve Slezsku a Lužici. Ačkoli jsou, přes shodný název, jiného původu, jejich autonomní práva jsou často analogická s právy mediatizovaných, liší se především v daňových úlevách (většími daňovými úlevami nedisponovali ani ti, kteří si zakoupili panství mediatizované panství aniž by sami pocházeli z mediatizovaného rodu). Existovala i další práva obdobná privilegiím mediatizovaných. V Sasku například jakákoli pozemková vrchnost vykonávala soudní pravomoc nad poddanými až do roku 1856.\n\nPrvním právem mediatizovaných na odpovídající titulaturu, vesměs garantovaným již od roku 1815, bylo právo rodu na \"Plural Majestaticus, \"sesazený suverén i jeho prvorození potomci se směli podepisovat \"My\", pouze titul \"Z Boží milosti\" (německy \"Von Gottes Gnaden\") zůstal rezervován vládnoucím panovníkům. Predikáty Jasnost a Osvícenost byly garantovány v zemích Německého spolku v l. 1825 a 1829. Rozhodnutí sněmu ale jednoznačně říkalo, že predikát neuděluje sněm, ale vladař protektorské země. Proto býval mezi rozhodnutím sněmu a udělením panovníka někdy i několikaletý odstup. Na druhou stranu často vládci udělili takový predikát (na rozdíl od rozhodnutí sněmu omezený na jejich vlastní stát), i dříve, než sněm samotný. Ačkoli sněm roku 1829 přiznal predikáty jen hlavám hlavám rodů, např. v Bádensku získaly \"Jasnost\" všichni členové mediatizovaných knížecích rodů v roce 1829, v Prusku roku 1833, v Rakousku-Uhersku roku 1869 a v Bavorsku roku 1911, hraběcí rody pro všechny své členy získaly \"Osvícenost\" v Bavorsku roce 1911, v Sasku roku 1878 (šlo o jediný rod Schönburg-Glauchau) a v Hesensko-Darmstadtsku roku 1914, v posledních dvou zemích ovšem omezenou na ty rody, které v zemi nepřetržitě vlastnily své mediatizované území, které navíc ještě muselo před mediatizací být spojeno s říšským stavovstvím. Rozšíření predikátu se však dělo také cestou individuálních privilegií pro některý rod. Většina hraběcích, nikoli knížecích rodů, se jej však přesto nikdy nedočkala. Sněm z roku 1829 navíc určil, že pokud jde o sňatky, pak knížecí rody jsou jako rovnorodé kvalifikovány celé, z hraběcích však pouze hlava rodu a eventuálně dědičný hrabě. K dalším právům náleželo právo mediatizovaných hraběcích rodů mluvit o sobě jako o rodech \"vysokohraběcích\" (\"hochgräflich\"), dosud náležejícím jen hrabatům suvererénním, která však nadále již neexistovala. Naproti tomu titul \"vysokoknížecí\" (\"hochfürstlich\") zůstal rezervován jen vládnoucím, nikoli mediatizovaným knížatům. Mediatizované rody si též i po své mediatizaci nárokovaly pro prvorozené potomky tituly dědičný princ a dědičný hrabě.\n\nMediatizované rody byly oficiálně rovné v postavení vůči vládnoucím rodům, i když vzájemných sňatků bylo do roku 1918 uzavřeno málo. Výjimečné ovšem nebyly vedle sňatků ani pokusy mediatizovaných získat trůny v některé ze zbývajících monarchií. Úspěšný byl v tomto ohledu jen pokus prince Viléma z Wiedu, který se v roce 1913 stal albánským knížetem. Pokusů neúspěšných bylo ovšem mnoho. V roce 1830 byl vévoda Prosper Ludvík z Arenbergu kandidátem papežského stolce na belgický královský trůn, ovšem Prosper kandidaturu záhy sám stáhl. O belgický trůn toho roku usiloval také kníže Karel Egon II. z Fürstenbergu, kterému byla roku 1848 dokonce Frankfurtským sněmem nabídnuta německá císařská hodnost. Britský admirál, kníže Ernst z Leiningenu byl roku 1863 kandidátem na trůn řeckého království. Po roce 1871 když se uvažovalo, co udělat s \"Říšskou zemí\" (\"Reichsland\") Alsasko-Lotrinsko, existoval plán na zřízení Vévodství alsaského – jemuž by vládl zmíněný Ernst z Leiningenu jako údajný potomek alsaského vévodského rodu Etichonovců, a Vévodství Lotrinského – jemuž by vládl blíže neurčený kníže či princ z domu Hohenlohe. Dědičný princ Maxmilián Thurn-Taxis, se měl podle rakousko-francouzských plánů, které počítaly s porážkou Pruska ve válce v l. 1870-71, stát králem plánovaného Rýnského království. Knížata Löwenstein-Wertheim, nemanželští potomci kurfiřta Fridricha I. Falckého (1425–1476), usilovali z titulu svého původu být uznáni za dědice bavorských Wittelsbachů. Příslušníci mediatizovaných rodů se velice často stávali předními úředníky a státníky v zemích svých zeměpánů. Příkladem mohou být vrcholní rakouští politici kníže Klement Metternich, kníže Felix Schwarzenberg a hrabě Franz Stadion. Jiní se vyznamenali ve službách vojenských, jako kníže Karel Filip Schwarzenberg v rakouské armádě nebo princ Felix Salm-Salm, který sloužil v armádě pruské i v armádě Americké unie armádě za války severu proti jihu a rovněž v armádě mexického císaře Maxmiliána.\n\nJednotlivá říšská hraběcí kolegia, ve kterých jednotlivé rody zasedaly, jsou označená zkratkami: šváb. – švábské, wett. – wetterauské, franc. – francké a westf.- westfálsko-dolnorýnské. Některé rody mohly zasedat i ve více hraběcích kolegiích. Hvězdičkou jsou označeny rody, které nebyly říšskými stavy a nebyly zastoupeny na Říšském sněmu. Písmenem malé \"p\" je označen personalista, tedy ten, kdo v daném kolegiu neměl říšské stavovské území, ovšem stále vlastnil nějaké říšské suverénní panství, např. mezi říšským rytířstvem. Jako \"p-0\" je označen rod, který držel úřad personalisty a zároveň nevlastnil vůbec žádné říšské území, podléhající pouze císaři (tzv. \"reichsunmittelbar) \"a nebyl tedy říšským suverénem, pouze mohl hlasovat na sněmu\".\" Jako \"p-1\" je potom označen ten, kdo sice vlastnil říšské území, které náleželo do některého hraběcího kolegia a bylo svázáno s hlasem na říšském sněmu, ale toto území, nadále v majetku dotyčného personalisty, již v dřívějších letech ztratilo svou suverenitu ve prospěch jiného říšského státu. Rody sedící ve dvou kolegiích mohly být personalisty i \"realisty\", tedy držiteli stavovského území zároveň.\n\nNěkteré knížecí rody nesly také vévodský titul. Není-li uvedeno jinak, získaly knížecí rody svou knížecí hodnost z rukou císařů Svaté říše římské.\n\nPísmeno \"P\" – primogenitura, značí, že v rodě je knížetem pouze jeho hlava a ostatní mají hraběcí, případně podobný (lankraběcí, starohraběcí), titul. Písmena \"KR\" znamenají členství v knížecí radě, je-li před zkratkou lomítko se symbolem, znamená symbol před lomítkem postavení knížete v říši do roku 1803.\n\nRody, kterým byl potvrzen predikát Jasnost sněmem Německého spolku z 16. srpna 1825. Na základě tohoto rozhodnutí měl titul náležet těm knížecím rodinám, které seděly před rokem 1803 na lavici říšských knížat říšského sněmu, nebo jim toto místo a hlas na sněmu byl onoho roku přislíben (rody s hlasem přislíbeným v roce 1803 jsou označeny kurzívou). Predikát Jasnost měl původně náležet všem členům rodu. Šlo o následující rody:\n\nRody, kterým byl potvrzen či udělen predikát Jasnost rozhodnutím Spolkového sněmu z 13. února 1829. Druhý spolkový sněm rozšířil počet mediatizovaných knížat o ta, která zasedala pouze v kolegiích říšských hrabat či na říšském sněmu neměla zastoupení vůbec nebo dokonce knížecí titul získala až po zániku říše a mediatizována byla jako hrabata. Zároveň ale sněm okleštil původní velkorysé privilegium pouze na hlavy knížecích rodů, což se týkalo i rodů, jimž byl predikát přiznán již roku 1825:\n\n\nMediatizované hraběcí rody povýšené do knížecího stavu s predikátem Jasnost po roce 1829:\n\n\nKnížecí rody, považované za mediatizované, které vymřely po své mediatizaci, ale před rokem 1825, resp. 1829 a predikát Jasnost jim tedy udělen nebyl:\n\nHraběcí rody jejichž hlavám byl na základě rozhodnutí sněmu Německého spolku z 13. února 1829 udělen predikát Osvícenost. V následujícím seznamu nejsou ty říšské hraběcí rody, které byly po zániku říše a po své mediatizaci (v případě knížete von der Leyen dokonce ještě před mediatizací) povýšeny do knížecího stavu některého z nástupnických států Svaté říše (seznam takových rodů, viz výše):\nHraběcí rody, považované za mediatizované, jimž byl predikát Osvícenost přiznán na základě zvláštního rozhodnutí (status mediatizovaných byl u těchto rodů, spolu s Weriandovou větví knížat Windisch-Graetz, někdy zpochybňován, zejména pak v případě hrabat Waldeck-Limpurg). Dále několik vedlejších linií mediatizovaných rodů, kterým, přes jejich (většinou) přiznávaný status mediatizovaných nebyl predikát Osvícenost nikdy výslovně udělen (např. Salm-Reifferscheidtové z Hainspachu):\nHraběcí rody, považované za mediatizované, které vymřely až po své mediatizaci, ale před rokem 1829 a predikát Osvícenost jim tedy udělen nebyl:\nRod svobodných pánů, někdy řazený k mediatizovaným hrabatům, kvůli držbě říšského hrabství a členství v hraběcím kolegiu. Rod navíc, aniž by byl povýšen do hraběcího stavu, vymřel ještě uznáním mediatizovaného statusu hraběcích rodů. (predikát Osvícenost pochopitelně nezískal):\n\nJedna větev rodu Rechbergů byly mediatizovaná jako svobodní pánové a v roce 1810 povýšená do bavorského hraběcího stavu. Ve skutečnosti získala jiná větev tohoto rodu říšský hraběcí stav již roku 1607, i když diplom nebyl nikdy vystaven. V r. 1613 následovalo přijetí do Švábského hraběcího kolegia, proti čemuž se ovšem zvedl hlasitý protest ze strany říšského rytířstva, kam rechberské statky patřily. Jejich povýšení na říšské stavovské hrabství by totiž znamenalo další oslabení onoho rytířstva. Protest byl úspěšný, a Rechbergové se vzdali členství v kolegiu i práva své země titulovat jako hrabství. Hraběcí titul jim sice zůstal, ovšem již roku 1618 příslušná větev rodu vymřela. Povýšení od bavorského krále v roce 1810 tak bylo faktickým obnovením titulu pro příbuznou rodovou větev. Říšského stavovství se však Rechbergové do zániku říše již znovu nedočkali. Predikát Osvícenost byl hlavě rodu udělen rovněž na základě rozhodnutí spolkového sněmu z 13. února 1829:\nRod hrabat z Lustenau mediatizovaných Bavorskem roku 1806, zcela suverénních v letech 1814–1817, dále v letech 1817–1830 pod rakouskou patronací s polosuverénními právy, většími než byla autonomie mediatizovaných. Rod navíc pochází z mediatizovaných hrabat Waldburg-Zeil. Jeho vládnoucí lustenauská větev je za samostatný mediatizovaný rod považována málokdy, i když jejich míra suverenity autonomii mediatizovaných předčí. Predikát Osvícenost užívala hlava rodu bez udělení i bez námitek okolí spontánně zhruba od roku 1815:\n\n\n"}
{"id": "1023860", "url": "https://cs.wikipedia.org/wiki?curid=1023860", "title": "Botswanská hymna", "text": "Botswanská hymna\n\nHymna Botswany je píseň Fatshe leno la rona \"(Blessed Be This Noble Land)\". Text i hudbu složil Gilbert Kgalemang Tumedisco Motsete. Hymna byla přijata v roce 1966 k příležitosti vyhlášení nezávislosti Botswany.\n\n"}
{"id": "1023861", "url": "https://cs.wikipedia.org/wiki?curid=1023861", "title": "Srpen 2014", "text": "Srpen 2014\n\n"}
{"id": "1023862", "url": "https://cs.wikipedia.org/wiki?curid=1023862", "title": "Christian Zuber", "text": "Christian Zuber\n\nChristian Zuber (19. února 1930, Mylhúzy − 23. července 2005, Villejuif, Francie) byl francouzský fotodokumentarista, novinář, spisovatel a filmový producent, jehož práce se zaměřoval převážně na ohrožená zvířata a divokou přírodu.\n\nJakožto nadšenec do přírody se v 60. letech 20. století vydal na několik cest během nichž pořídil celovečerní dokumentární filmy o Galapágách, Seychelách, Africe nebo Korsice. Ve své zemi vešel ve větší známost v 70. letech, kdy měl ve francouzské televizi pořad \"„S kamerou v ruce“\" (\"Caméra au poing\"). Za své filmy byl oceněn v roce 1969 zlatou medailí na filmovém festivalu v Benátkách. Na základě svých expedic průběžně publikoval cestopisy, které byly vydány i v češtině.\n\nChristian Zuber byl také ředitelem WWF a Nadace Brigitte Bardot. Jako ochranář též spolupracoval s francouzskou Ligou na ochranu ptáků.\n\nZ Keni na Seychely\n\n, franc. \"Caméra au poing du Kenya aux Seychelles. Presses de la Cité, 1969\".\n"}
{"id": "1023863", "url": "https://cs.wikipedia.org/wiki?curid=1023863", "title": "František Preiss (malíř)", "text": "František Preiss (malíř)\n\nFrantišek (Franz) Preiss (29. března 1797, Jihlava – 2. března 1842, Jihlava) byl jihlavský malíř.\n\nNarodil se v rodině tkalcovského mistra Antona Preisse a jeho manželky Josefy, rozené Weinové. Byl žákem jihlavského malíře a betlémáře Aloise Geisslera a patrně prvním jihlavským výtvarníkem ručně malovaných betlémových figur. \n\nŽivil se jako portrétní malíř, ale namaloval také oltářní obrazy pro kostely ve Velkém Meziříčí (1824) a v Měříně (1827). V Jihlavě je autorem obrazu sv. Antonína Paduánského (1827) pro kostel minoritů. Některé Preissovy obrazy jsou ve sbírkách Muzea Vysočiny. Stylově se jeho malba přibližuje nazarénskému romantismu.\n\nKvalit malíře si všiml opat benediktinského kláštera v Rajhradě Viktor Martin Schlossar, který u Preisse objednal oltářní obraz sv. Barbory. Přestože při práci na tomto obraze malíř náhle zemřel, ne zcela dokončený obraz byl umístěn v rajhradském chrámu.\n\nFrantišek Preiss zemřel v Jihlavě na zápal plic.\n\n\n"}
{"id": "1023867", "url": "https://cs.wikipedia.org/wiki?curid=1023867", "title": "Železniční trať Podgorica–Nikšić", "text": "Železniční trať Podgorica–Nikšić\n\nŽelezniční trať Podgorica–Nikšić (srbochorvatsky v latince Željeznička pruga Podgorica–Nikšić, v cyrilici Жељезничка пруга Подгорица–Никшић spojuje dvě největší města v Černé Hoře. Je jedinou vnitrostátní železniční tratí na území Černé Hory, vedena je především v údolí řeky Zety a dlouhá je celkem 56,4 km.\n\nŽelezniční trať překonává značné převýšení. Zatímco nadmořská výška nádraží v Podgorici je 51 m n. m., stanice v Nikšići se nachází ve výšce 627 m n. m. Největší stoupání je v úseku Danilovgrad-Nikšić, který opouští údolí řeky Zety a vydává se vstříc pohoří Pješivci.\n\nPřípravné práce pro výstavbu tratě byly zahájeny hned po otevření předchozí tratě z Bosny; probíhaly v letech 1938-1940. Trať samotná pak byla vybudována po druhé světové válce jako prodloužení trati Nikšić-Bileća, která vznikla již v 30. letech. Tím byla metropole Černé Hory napojena na jugoslávskou železniční síť. Při stavbě trati bylo potřebné překonat značné terénní překážky; bylo vystavěno celkem 12 tunelů a 9 mostů (osm betonových a jeden ocelový).\nNa její výstavbě se podílela jugoslávská mládež, která byla po skončení války mobilizována v celé Jugoslávii ke stavbě velkých objektů infrastruktury. Černá Hora byla oblastí, kde železniční síť chyběla zcela, a nebo byla v katastrofálně nevyhovujícím stavu. Jen 1,3 % jugoslávské železniční sítě se nacházelo na černohorském území. Proto byla zvolena radikální metoda k výstavbě trati, a tedy nasazení mládežnických sil. Trať byla rovněž potřebná pro obnovu válkou postižené Podgorice. Slavnostně byla trať otevřena v roce 1948. Dokončení trati bylo jednou z podmínek splnění prvního jugoslávského pětiletého plánu.\n\nTrať měla rozchod kolejí 760 mm. Využití tratě bylo rovněž především průmyslové; nákladní vlaky vozily z Nikšiće do Podgorice (dřívějšího Titogradu) především bauxit do tamního závodu na výrobu hliníku. V opačném směru se vozily suroviny do železárny v Nikšići. Postupem času však trať chátrala, neboť se socialistické Černé Hoře nedostávalo prostředků na obnovu. V roce 1992 byla cestovní rychlost na trati okolo 30 km/h. Rovněž bylo naprosto nevyhovující zabezpečující zařízení na trati.\n\nV roce 1965 byla trať po 17 letech provozu (se značným zpožděním oproti plánu) přebudována na normální rozchod 1435 mm.\n\nPotřebná rekonstrukce trati se uskutečnila v druhé polovině 1. dekády 21. století, a to i za účasti několika firem z České republiky. Stavba byla dokončena po několika prodleních v roce 2012 a dána do užívání. Traťová rychlost byla zvýšena na 80 km/h a vzdálenost z černohorské metropole do Nikšiće urazí osobní vlak za 50 min.\n\nNáklady na rekonstrukci dosáhly výše 68,6 milionů €. Její význam je v současné době značný; v Podgorici existuje železniční napojení jak na trať Bělehrad–Bar, tak směrem do Albánie.\n\n"}
{"id": "1023868", "url": "https://cs.wikipedia.org/wiki?curid=1023868", "title": "Georgi Bliznaški", "text": "Georgi Bliznaški\n\nGeorgi Petkov Bliznaški, : , (* 4. října 1956 Skravena, Sofijská oblast) je bulharský bezpartijní politik a univerzitní profesor práva, který od srpna do listopadu 2014 zastával úřad předsedy vlády Bulharska. Stál v čele úřednického kabinetu, jenž zemi dovedl k předčasným parlamentním volbám uskutečněným na 5. října 2014.\n\nPo přistoupení státu do Evropské unie v lednu 2007 se stal europoslancem. Mandát v něm vykonával do mimořádných eurovoleb proběhlých v červnu téhož roku.\n\nDo roku 2014 byl členem Socialistické strany, z níž byl vyloučen.\n\nPremiérský úřad převzal po Plamenu Orešarském, který 23. července 2014 rezignoval z vedení dvoukoaličního kabinetu zformovaného po řádných volbách, když jeho socialisté utržili porážku v květnových eurovolbách 2014, po nichž opustil jeho vládu koaliční partner Hnutí za právo a svobodu. Po jmenování do úřadu 6. srpna 2014 Bliznaški uvedl: „\"Naším hlavním úkolem je uspořádat svobodné a spravedlivé parlamentní volby, které přinesou výsledky, jež nebudou nikým zpochybňovány a všichni je přijmou. … Je rovněž potřeba obnovit důvěru občanské společnosti v politické instituce\".“ Následně prezident republiky Rosen Plevneliev rozpustil parlament.\n"}
{"id": "1023873", "url": "https://cs.wikipedia.org/wiki?curid=1023873", "title": "Historické minipříběhy a kuriozity", "text": "Historické minipříběhy a kuriozity\n\nHistorické minipříběhy a kuriozity je cyklus osmiminutových dokumentů s hranými prvky připravený Českou televizí.\n\nV letech 2009 – 2010 bylo natočeno 26 dílů ve dvou řadách, každá o třinácti dílech. Herci Klára Vojková, Jiří Suchý a Miloslav Tichý postupně představili nepříliš známá místa ze šesti krajů České republiky prostřednictvím příběhů a kuriozit. Kraje, které se do projektu prvních dvou řad přihlásily: Středočeský, Karlovarský, Plzeňský, Liberecký, Jihočeský a Moravskoslezský.\n\nRealizační tým shromažďoval náměty z dalších krajů pro pokračování cyklu. Jako první z krajů se přihlásil Kraj Vysočina a Odbor kultury, památkové péče a cestovního ruchu připravil pro výběr téměř tři desítky námětů. Do roku 2019 nebyly další díly natočeny.\n\nV níže uvedených tabulkách se dá každý díl spustit buď kliknutím na název a následným spuštění nebo přímo ve sloupci \"iVysílání ČT\". \n\n"}
{"id": "1023874", "url": "https://cs.wikipedia.org/wiki?curid=1023874", "title": "Praise the Names of the Musical Assassins", "text": "Praise the Names of the Musical Assassins\n\nPraise the Names of the Musical Assassins (česky Chvalte jména hudebních vrahů) je kompilační album rakouské death metalové kapely Pungent Stench (Štiplavý smrad). Vydáno bylo v listopadu 1997 hudebním vydavatelstvím Nuclear Blast dva roky po rozpadu kapely. Album obsahuje raritní materiál z dema \"Mucous Secretion\", 7-palcového EP \"Extreme Deformity\", split-LP s Disharmonic Orchestra plus další lahůdky.\n\nAlbum obsahuje i 24-stránkový booklet se záznamem mnoha koncertů kapely, žalobou za obscénnost obalů, mnoho fotografií a kompletní diskografii.\n\nNa originálním obalu CD se nachází divan (pohovka), na kraji sedí lidský skelet (kostra). Na divanu leží i mladá nahá žena v bujaré náladě, palcem u nohy šťourá do oční jamky v lebce skeletu.\n\nDruhá cenzurovaná verze je pouze černá plocha s názvem kapely Pungent Stench nahoře a názvem CD \"Praise the Names of the Musical Assassins\" dole.\n\n\nSkladby 1–5 pochází ze split-LP s Disharmonic Orchestra; skladby 8–10 jsou z EP \"Extreme Deformity\"; skladby 6–7 a 11–14 jsou z různých kompilací; skladby 15–19 jsou z dema \"Mucous Secretion\".\n\n"}
{"id": "1023875", "url": "https://cs.wikipedia.org/wiki?curid=1023875", "title": "Alexander Stubb", "text": "Alexander Stubb\n\nCai-Göran Alexander Stubb (* 1. dubna 1968 Helsinky) je finský politik, předseda Národní koaliční strany. Od května 2015 do června 2016 byl ministrem financí v Sipilově kabinetu. V letech 2014–2015 zastával úřad předsedy vlády Finska. V současnosti zastává funkci místopředsedy Evropské investiční banky. Je kandidátem na předsedu Evropské komise.\n\nV období 2004–2008 byl poslancem Evropského parlamentu. Poté zastával funkce ve finských vládách. Nejdříve mezi roky 2008–2011 jako ministr zahraničních věcí a následné tři roky působil v úřadu ministra pro evropské záležitosti a zahraniční obchod. V červnu 2014 byl zvolen předsedou Národní koaliční strany a deset dní poté jmenován předsedou vlády, když na obou pozicích vystřídal Jyrkiho Katainena.\n\nNarodil se roku 1968 v Helsinkách do bilinguální rodiny švédsky hovořícího otce a finské matky. Otec pracoval v profesionálním ledním hokeji. V letech 1976–1983 zastával pozici výkonného ředitele Finského svazu ledního hokeje.\n\nV roce 1986 absolvoval střední školu Mainland High School ve floridské Daytona Beach a za další dva roky dokončil helsinské gymnázium Gymnasiet Lärkan. Po splnění vojenské služby obdržel stipendium v golfu na Furmanovu univerzitu v Jižní Karolíně, kde začal studovat obchod. V průběhu přešel na obor politické vědy, v němž roku 1993 získal bakalářský titul (Bachelor of Arts, B.A.). Následujícího roku obhájil diplom z francouzského jazyka a vlastivědy na pařížské Sorbonně.\n\nNa belgické Collège d'Europe dosáhl roku 1995 magisterského titulu (Master of Arts, M.A.) v oboru evropské záležitosti. Dále pokračoval postgraduálním studiem na London School of Economics v oboru filosofie a mezinárodní politika, které zakončil roku 1999 titulem Ph.D.. V období 1995–1997 působil jako vědecký pracovník na ministerstvu zahraničních věcí a navazující dva roky při Akademii věd Finska. Od roku 1997 také psát sloupky.\n\nV letech 1999–2001 byl odborným specialistou finské reprezentace při Evropské unii v Bruselu, stejně jako členem finské vládní delegace na mezivládním vyjednávání o Nicejské smlouvě. Od roku 2000 vyučoval jako asistent na Collège d'Europe. Po ukončení práce v mezivládním panelu o smlouvě v Nice se stal poradcem předsedy Evropské komise Romana Prodiho. V roce 2003 se vrátil k práci ve finském zastoupení při EU a začal působit jako expert mezivládního jednání, tentokrát pro připravovanou Smlouvu o Ústavě pro Evropu. Po dokončení v roce 2004 kandidoval za Národní koaliční stranu do Evropského parlamentu, kam byl zvolen druhým nejvyšším počtem hlasů 115 225 voličů.\n\nJeho manželka Suzanne Innesová-Stubbová je právnička narozená ve Spojeném království, která k roku 2014 pracovala v mediální skupině Sanoma. Společně mají dvě děti, dceru Emilii a syna Olivera Johana Stubbovi. Jako sportovní nadšenec se pravidelně zúčastňuje maratonů, triatlonů a dokončil také náročný závod Ironman (\"Železný muž\"). Rodina žila v belgickém Genvalu, než se přestěhovala do Taipoly, části jihofinského města Espoo.\n\nJako finský Švéd jsou jeho rodnými jazyky finština a švédština. Dále hovoří anglicky, francouzsky a německy.\n\n"}
{"id": "1023877", "url": "https://cs.wikipedia.org/wiki?curid=1023877", "title": "Gyldendal Norsk Forlag", "text": "Gyldendal Norsk Forlag\n\nGyldendal Norsk Forlag, běžně nazývané jako Gyldendal N.F (v Norsku často jenom jako Gyldendal), je jedno z největších norských nakladatelství. Založeno bylo v roce 1925. Nelze jej zaměňovat za dánské nakladatelství Gyldendal, se sídlem v Kodani (založeno v roce 1770), které dříve vydávalo knihy pro Norsko i Dánsko.\n\nNakladatelství bylo založeno v roce 1925, když skupina norských investorů zakoupila díla tzv. Velké čtyřky a Knuta Hamsuna, které byly dříve publikovány v dánském nakladatelství Gylendal. Hlavní roli v založení společnosti hráli Harald Grieg, který se stal také ředitelem nakladatelství, a Knut Hamsen, který poskytl základní kapitál a stal se největším podílníkem.\n\nSpolečnost vydává učebnice, knížky pro děti, literaturu faktu i krásnou literaturu.\n\nOd roku 1925 bylo nakladatelství vedeno těmito řediteli:\n\n"}
{"id": "1023879", "url": "https://cs.wikipedia.org/wiki?curid=1023879", "title": "Maxmilián Berger", "text": "Maxmilián Berger\n\nMaxmilián Berger též Max Berger (1796 Břežany – 10. února 1884 Svatý Jan pod Skalou) byl český a rakouský politik, v polovině 19. století poslanec Říšského sněmu, předseda výboru pro dostavění Národního divadla\n\nByl velkostatkářem. Jeho první manželka Walburga z Lacknerů zemřela roku 1846. Byla zakladatelkou první nadace a první místní školy v domovském Svatém Janu pod Skalou. Z manželství pocházelo pět dětí: Karel Max (1833), dvojčata Theodor a Wilhelm (1840), Štěpán Emanuel (1844), Kateřina (1838). Druhá manželka Kateřina se narodila roku 1810 a zemřela roku 1880. Porodila dvě dcery: Maxmiliánu (1847) a Marii (1850) .\n\nNejznámějším z jejich potomků Karel Max, který vedl statek po otci a další statkář, JUDr. Štěpán Emanuel Berger, sběratel starožitností. Na hřbitově ve Svatém Janu pod Skalou nechal Maxmilián postavit roku 1849 kapli svatého Maxmiliána.\n\nBěhem revolučního roku 1848 se Max zapojil do veřejného dění. Ve volbách roku 1848 byl zvolen na ústavodárný Říšský sněm. Zastupoval volební obvod Beroun. Do politiky se pak vrátil po obnovení ústavního systému vlády počátkem 60. let. V zemských volbách v roce 1861 byl zvolen do Českého zemského sněmu v kurii velkostatkářské (nesvěřenecké velkostatky). Mandát opět získal i v zemských volbách v lednu 1867. Jako vlastenecky orientovaný statkář byl členem Strany konzervativního velkostatku, která spolupracovala se staročechy.\n\nVykonával funkci okresního starosty a byl členem zemské vyvazovací komise, která prováděla vypořádání související se zrušením poddanství. Působil jako předseda výboru pro dostavění Národního divadla.\n\nZemřel v roce 1884, ve \"věku 89 let\".\n"}
{"id": "1023881", "url": "https://cs.wikipedia.org/wiki?curid=1023881", "title": "Josef Bininger", "text": "Josef Bininger\n\nJosef Bininger (\"1812 (???)\" – 21. dubna 1877 Kutná Hora) byl český a rakouský právník a politik, v polovině 19. století poslanec Říšského sněmu.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen na ústavodárný Říšský sněm. Zastupoval volební obvod Dolní Kralovice. Profesně se uvádí jako magistrátní rada. Na sněmu se řadil k pravici. Zapojil se do debat o zrušení poddanství a argumentoval i proti poplatkům, které historicky odváděla vrchnosti česká města a které zahrnoval rovněž mezi feudální povinnosti, jež mají být zrušeny.\n\nPatřil mezi důvěrné známé Karla Havlíčka Borovského.\n\nV roce 1870 se uvádí jako c. k. okresní soudce v Novém Bydžově. V tomto městě byl již v roce 1861 zvolen do městského zastupitelstva a usedl v obecním výboru. Zmiňuje se při té příležitosti, že nedlouho předtím mu město udělilo čestné občanství. Později působil jako přednosta městského soudu. Ve funkci setrval do počátku roku 1877 (podle jiného zdroje do konce roku 1876), kdy odešel na vlastní žádost do penze v hodnosti rady c. k. vrchního zemského soudu.\n\nZemřel v roce 1877, ve \"věku 65 let\".\n"}
{"id": "1023882", "url": "https://cs.wikipedia.org/wiki?curid=1023882", "title": "Přídavek (hudba)", "text": "Přídavek (hudba)\n\nPřídavek je obvykle skladba či jedna ze série skladeb, které jsou uváděny na konci hudebního (koncertního) vystoupení. Často jde o populární, posluchačsky vděčné skladby daného interpreta či autora nebo o mimořádné ukázky jeho umění. Někdy je přídavek již předem uveden v programu koncertu, jindy může být jeho výběr a uvedení předmětem improvizace. Publikum si může přídavek vyžádat vydatným potleskem.\n\nKu příkladu v programu novoročních koncertů Vídeňských filharmoniků bývají s železnou pravidelností uváděny tři přídavky, z nichž jedním je valčík Na krásném modrém Dunaji (An der schönen blauen Donau) Johanna Strausse mladšího a dalším Radeckého pochod (Radetzky-Marsch) Johanna Strausse otce.\n"}
{"id": "1023891", "url": "https://cs.wikipedia.org/wiki?curid=1023891", "title": "Vzpoura strojů", "text": "Vzpoura strojů\n\nVzpoura strojů nebo vzpoura robotů je hypotetická situace, kdy umělá inteligence (AI) se postaví proti svým stvořitelům (lidem), převezeme vládu od lidské rasy a stane se dominantní formou inteligence na Zemi, popřípadě ve známém vesmíru. Možné scénáře zahrnují jak převzetí kontroly superinteligentním počítačem tak i \"lidové\" povstání pracovních robotů.\n\nPokud bude současný trend ve zlepšování výpočetní techniky pokračovat a stávající problémy při vytváření umělé inteligence (například schopnost učení) budou překonány, inteligentní stroje pravděpodobně okamžitě získají obrovskou výhodu nad živými organismy, přinejmenším u některých forem mentálních schopnosti jako je např. fotografická paměť, mnohem rozsáhlejší databáze vědomostí, schopnost multitaskingu. Což jim může umožnit vytěsnit méně dokonalé lidské bytosti, ať už v podobě jediné entity nebo jako nový druh.\n\nVzhledem ke stále rychleji se vyvíjející počítačové a robotické technologii je téma vzpoury strojů stále aktuální. Je také po mnoho desetiletí jedním z hlavních témat science fiction. Smyšlené scénáře se obvykle liší od katastrofických scénářů předpokládaných vědci v tom, že zahrnují aktivní konflikt (válku) mezi lidmi a roboty, kteří mají antropomorfní motivy (vnímají lidi jako hrozbu, chtějí se pomstít za předchozí vykořisťování nebo prostě touží po nadvládě), zatímco vědci se vesměs obávají, že vyhlazení lidí by stroje mohly spáchat jako vedlejší produkt vykonávání jim stanovených úkolů. \n\nV literatuře je možné tento motiv spatřit již v gotickém románu Mary Shelleyové z rokuv 1818, v němž vědec Victor Frankenstein zvažuje hrozbu, kterou by v případě, že splní žádost svého monstra stvořit pro něj ženu, mohlo jejich potomstvo představovat pro lidstvo. Zcela zřetelné je pak riziko vzpoury umělé inteligence zobrazeno v Čapkově dramatu R.U.R. z roku 1920, které ostatně zavedlo také novotvar \"robot\".\n\n"}
{"id": "1023902", "url": "https://cs.wikipedia.org/wiki?curid=1023902", "title": "Václav Koc", "text": "Václav Koc\n\nVáclav Koc (* 31. prosince 1965) je bývalý český fotbalista.\n\nV československé lize hrál za Škodu Plzeň. Nastoupil v 17 ligových utkáních a dal 1 gól.\n\n"}
{"id": "1023903", "url": "https://cs.wikipedia.org/wiki?curid=1023903", "title": "Jozef Hraška", "text": "Jozef Hraška\n\nJozef Hraška (* 6. června 1966) je bývalý slovenský fotbalista.\n\nV československé lize hrál za TJ Slovan Bratislava CHZJD. Nastoupil ve 3 ligových utkáních.\n\n"}
{"id": "1023904", "url": "https://cs.wikipedia.org/wiki?curid=1023904", "title": "Peter Rýzek", "text": "Peter Rýzek\n\nPeter Rýzek (* 12. září 1969) je bývalý slovenský fotbalista.\n\nV československé lize hrál za TJ Slovan Bratislava CHZJD. Nastoupil ve 14 ligových utkáních. Reprezentoval Československo na Mistrovství světa ve fotbale hráčů do 20 let 1989 v Saúdské Arábii.\n\n"}
{"id": "1023908", "url": "https://cs.wikipedia.org/wiki?curid=1023908", "title": "Lumpíci v divočině", "text": "Lumpíci v divočině\n\nLumpíci v divočině (v americkém originále: Rugrats Go Wild) je americký animovaný film z roku 2003. Režisérem filmu je duo Norton Virgien a John Eng. Hlavní role ve filmu ztvárnili E. G. Daily, Nancy Cartwright, Kath Soucie, Dionne Quan a Cheryl Chase.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1023912", "url": "https://cs.wikipedia.org/wiki?curid=1023912", "title": "Nezařazené území", "text": "Nezařazené území\n\nNezařazené území je území, které není spravované vlastní lokální (obecní) samosprávou, ale je administračně zařazeno jako část většího celku jako je obec, farnost, okres, hrabství, město, kanton, federální stát, provincie nebo stát. Obec s vlastní samosprávou může být zrušena nebo změněna na nezařazené území např. z důvodu finanční insolvence a následně je odpovědnost přenesena na vyšší územní celek, což se stalo obci Cabazon v Kalifornii v roce 1972. V některých státech neexistují nezařazená území a území celého státu je rozčleněno do obcí (např. Francie, Brazílie).\n\nV Austrálii jsou nezařazená území místa, která nejsou pokryta obecními úřady. Obvykle se jedná o odlehlé oblasti, jež často zabírají rozlehlé území s minimálním osídlením. Podle jednotlivých států a teritorií se jedná o tato území:\n\nV Česku se nacházejí čtyři vojenské újezdy, které nejsou součástí žádné obce. Jsou součástí krajů a jsou řízené újezdním úřadem, který podléhá Ministerstvu obrany.\n\nV Kanadě jsou nezařazená území v závislosti na provincii různé velikosti od malých osad až po velké celky s městskou zástavbou. Příkladem takové městské zástavby jsou Fort McMurray spravovaný z Wood Buffala a Sherwood Park spravovaný ze Strathcony. V Britské Kolumbii je systém nezařazených území obdobný jako v USA.\n\nNezařazená území v USA jsou části okresů, které se nachází mimo území samosprávných obcí a jsou tak spravovány přímo okresem. Může se jednat jak o neobydlené oblasti, tak o zastavěná lidská sídla, nezřídka až do velikosti města, ve kterých však nebyla zřízena obecní samospráva.\n\nVe státech Connecticut, Massachusetts, New Jersey a Rhode Island se nenachází žádné nezařazené území, takže každá oblast těchto států je součástí některé z místních obcí. Nezařazená území ve státech New Hampshire, Pensylvánie a Vermontu mají minimální rozlohu. Naopak ve státech, jako je Nevada nebo Arizona, zabírají nezařazená území většinu rozlohy státu.\n"}
{"id": "1023915", "url": "https://cs.wikipedia.org/wiki?curid=1023915", "title": "Charlieho andílci: Na plný pecky", "text": "Charlieho andílci: Na plný pecky\n\nCharlieho andílci: Na plný pecky (v americkém originále: Charlie's Angels: Full Throttle) je americký akční film z roku 2003. Režisérem filmu je McG. Hlavní role ve filmu ztvárnili Cameron Diaz, Drew Barrymore, Lucy Liu, Bernie Mac a Crispin Glover.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1023923", "url": "https://cs.wikipedia.org/wiki?curid=1023923", "title": "Fast Food Nation", "text": "Fast Food Nation\n\nFast Food Nation (v americkém originále: Fast Food Nation) je americká filmová komedie z roku 2006. Režisérem filmu je Richard Linklater. Hlavní role ve filmu ztvárnili Patricia Arquette, Luis Guzmán, Ethan Hawke, Ashley Johnson a Greg Kinnear.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1023928", "url": "https://cs.wikipedia.org/wiki?curid=1023928", "title": "Neznámý svůdce", "text": "Neznámý svůdce\n\nNeznámý svůdce (v americkém originále: Perfect Stranger) je americký kriminální film z roku 2007. Režisérem filmu je James Foley. Hlavní role ve filmu ztvárnili Halle Berry, Bruce Willis, Giovanni Ribisi, Florencia Lozano a Jason Antoon.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1023931", "url": "https://cs.wikipedia.org/wiki?curid=1023931", "title": "Bessie Smith", "text": "Bessie Smith\n\nBessie Smith (15. dubna 1894, Chattanooga, Tennessee - 26. září 1937, Clarksdale, Mississippi, USA) byla americká bluesová zpěvačka, přičemž v letech 1920 až 1930 byla považována za nejlepší bluesovou interpretku. Spolu s Louisem Armstrongem je také často považována za největší umělkyni své éry.\n\nBessie Smith začala svou kariéru jako pouliční zpěvačka ve městě Chattanooga. V roce 1912 se jako tanečnice a zpěvačka přidala k putovní show, která byla uváděna Pa a Ma Raineyovými, přičemž mezi Ma a Bessie vznikl přátelský vztah. Ma Rainey se stala Bessiinou rádkyní, avšak všechny tehdejší finanční výkazy svědčí o tom, že Ma Rainey neučila Bessie Smith zpívat. Pravděpodobně jí pouze pomáhala zdokonalit vystupování na pódiu. Smithová začala pracovat na svém vlastním pódiovém čísle kolem roku 1913 v atlantském divadle „81“. S putovní show Ma Rainey zůstala až do roku 1915. Roku 1920 potvrdila svou pověst vystupováním na jihu a podél východního pobřeží. \n\nZemřela na následky dopravní nehody ve věku 43 let.\n\n"}
{"id": "1023933", "url": "https://cs.wikipedia.org/wiki?curid=1023933", "title": "Alois Peroutka", "text": "Alois Peroutka\n\nAlois Peroutka (* 18. června 1957, Ostrava-Zábřeh) je český římskokatolický kněz, dlouholetý farář v Novém Jičíně, soudce Interdiecézního soudu v Olomouci a papežský kaplan.\n\nVystudoval Cyrilometodějskou bohosloveckou fakultu v Litoměřicích a 30. června 1984 přijal v Olomouci kněžské svěcení. Poté působil nejprve jako farní vikář v kroměřížské farnosti u kostela Nanebevzetí Panny Marie a od března 1986 jako farář v Dobraticích, odkud excurrendo spravoval také farnost v Dobraticích. Od 1. ledna 1993 je farářem v Novém Jičíně a ledna 1994 rovněž administrátorem excurrendo kunínské farnosti. Roku 1997 se navíc stal děkanem novojičínského děkanátu, jímž je dosud. Svoje vzdělání si v letech 1998 až 2000 rozšířil studiem na Katolické univerzitě v Lublinu, kde získal licenciát kanonického práva a v roce 2005 také doktorát teologie. Od roku 2001 působí rovněž jako soudce Interdiecézního soudu v Olomouci. V roce 2006 jej papež Benedikt XVI. jmenoval kaplanem Jeho Svatosti.\n\n"}
{"id": "1023934", "url": "https://cs.wikipedia.org/wiki?curid=1023934", "title": "Nancy Drew: Záhada v Hollywoodu", "text": "Nancy Drew: Záhada v Hollywoodu\n\nNancy Drew: Záhada v Hollywoodu (v americkém originále: Nancy Drew) je americký filmový thriller z roku 2007. Režisérem filmu je Andrew Fleming. Hlavní role ve filmu ztvárnili Emma Roberts, Josh Flitter, Max Thieriot, Rachael Leigh Cook a Tate Donovan.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1023936", "url": "https://cs.wikipedia.org/wiki?curid=1023936", "title": "Náhradníci", "text": "Náhradníci\n\nNáhradníci (v americkém originále: Surrogates) je americký sci-fi film z roku 2009. Režisérem filmu je Jonathan Mostow. Hlavní role ve filmu ztvárnili Bruce Willis, Radha Mitchell, Rosamund Pike, Jack Noseworthy a James Cromwell.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1023938", "url": "https://cs.wikipedia.org/wiki?curid=1023938", "title": "Leon Juřica", "text": "Leon Juřica\n\nPhDr. Leon Juřica (2. května 1935 Orlová – 31. srpna 2014, tamtéž) byl český hudební skladatel a pedagog.\n\nPo maturitě na gymnáziu v Orlové začal studovat na lékařské fakultě Univerzity Palackého v Olomouci. Již v té době se intenzivně věnoval hudbě, hrával ve studentských souborech na housle a na violu. V roce 1956 byl jeho otec obviněn z protistátního spiknutí a Leon byl ze studia vyloučen. V letech 1960–1962 vykonával prezenční vojenskou službu v Pardubicích. Pak pracoval jako dělník v ostravské koksovně a v Kovodružstvu Rychvald.\n\nV roce 1963 se stal na základě konkurzu hudebním archivářem Československého rozhlasu v Ostravě. Archiv vedl až do roku 1975. Vedle toho v letech 1966–1972 dálkově studoval hudební vědu na Filozofické fakultě Masarykovy univerzity v Brně.\n\nNejprve externě a posléze jako řádný profesor, vyučoval hudební teorii na Janáčkově konzervatoři v Ostravě (1975–1997), po odchodu do důchodu na ostravské Lidové konzervatoři a ostravské univerzitě. Na posledně jmenované škole přednášel muzikoterapii a byl v tomto oboru citován v odborné literatuře.\n\nPo roce 1989 se stal členem Asociace hudebních umělců a od roku 1998 byl předsedou její ostravské pobočky. V roce 1992 vykonal rigorózní zkoušku na Masarykově univerzitě v Brně a získal titul PhDr.\n\nOperou \"Žáby\", která trvá 2:08,3 minuty, se zapsal do Guinessovy knihy rekordů jako skladatel nejkratší známé opery. K provedení mikroopery došlo 20. září 2001 v sále minoritského kláštera v Opavě.\n\nJako dlouholetý petřvaldský občan byl v roce 2005 radou města oceněn pamětním listem za celoživotní přínos v oblasti kultury a umění.\nJeho skladby byly hrány nejen doma, ale na Slovensku, v Polsku, Německu a Rakousku. Jeho jméno je citováno v anglickém, americkém a švýcarském slovníku WHO is WHO.\nZemřel v neděli 31. srpna 2014 v rodné Orlové u Ostravy.\n\n\n\n\n\n"}
{"id": "1023939", "url": "https://cs.wikipedia.org/wiki?curid=1023939", "title": "Musorgskij (film)", "text": "Musorgskij (film)\n\nMusorgskij (rusky \"Мусоргский\") je sovětský životopisný film z roku 1950 režiséra Grigorije Rošala o ruském hudebním skladateli Modestu Petroviči Musorgském. \n\nPředstavil se na filmovém festivalu ve francouzském Cannes v roce 1951, kde byl nominován na hlavní cenu.\n\n\n"}
{"id": "1023940", "url": "https://cs.wikipedia.org/wiki?curid=1023940", "title": "Bögl a Krýsl", "text": "Bögl a Krýsl\n\nBÖGL a KRÝSL, k.s. je stavební společnost, která se zaměřuje na stavby dopravní infrastruktury a inženýrské stavby.\n\nSpolečnost je mediálně známá kvůli spadlým mostům, na jejichž stavbě se podílela:\n\nSoudní spor proti zaměstnancům společnosti kvůli nehodě u Studénky se vleče od roku 2008, do roku 2014 nebyl nikdo odsouzen. Obě firmy, které most budovaly, Bögl a Krýsl a ODS Dopravní stavby (nyní Eurovia), vidí příčinu pádu u té druhé.\n\n"}
{"id": "1023941", "url": "https://cs.wikipedia.org/wiki?curid=1023941", "title": "Unexpand", "text": "Unexpand\n\nunexpand je příkaz v unixových systémech, která je používán ke konverzi skupin znaků mezer na tabulátory.\n\n $ echo \" asdf sdf\" | unexpand | od -c\n\nVe výše uvedeném příkladu příkaz echo vytiskne řetězec textu, který obsahuje několik po sobě jdoucích mezer. Poté je výstup směrován do příkazu codice_1. Výsledný výstup je zobrazen pomocí oktalového výpisového příkazu od. Na druhém řádku je stejný výstup směrovaný pouze na příkaz od. Jak lze vypozorovat z těchto dvou výpisů, tak unexpand program konvertuje 8 mezer do jednoho tabulátoru (zobrazených jako '\\t').\n\n"}
{"id": "1023942", "url": "https://cs.wikipedia.org/wiki?curid=1023942", "title": "Alois Borrosch", "text": "Alois Borrosch\n\nAlois Borrosch (1797 Vídeň – 8. března 1869 Praha) byl český a rakouský podnikatel a politik, v polovině 19. století poslanec Říšského sněmu, představitel liberálního německého bloku.\n\nProfesí byl knihkupec.\n\nBěhem revolučního roku 1848 se zapojil do veřejného dění. Jako představitel pražských Němců se stal členem Národního výboru, který v počáteční fázi revoluce sdružoval reformně orientované osobnosti bez rozdílu národnosti. S tím, jak se ale brzy stávala velkým tématem národnostní otázka a státoprávní uspořádání monarchie, opustila počátkem května 1848 skupina německých liberálů včetně Borrosche Národní výbor. 28. května 1848 ho místodržící (guberniální prezident) Leopold Lev Thun-Hohenstein jmenoval do prozatímní vládní rady v Čechách, kde usedl po bok předáků české i německé komunity.\n\nVe volbách roku 1848 byl zvolen na ústavodárný Říšský sněm. Zastupoval volební obvod Praha IV. Profesně se uvádí jako obchodník s uměním a knihami. Na sněmu se řadil k levici. Ottův slovník naučný ho ovšem řadí k sněmovní pravici, byť měl často hlasovat proti ní.\n\n6. října 1848 se pokoušel o uklidnění vídeňských radikálních demonstrantů. Ti po jeho odchodu ale napadli ministerstvo války a zavraždili ministra Theodora Bailleta de Latoura.\n\nNa podzim 1848 vedl na Říšském sněmu ostré polemiky s českými liberály (Rieger, Alois Pravoslav Trojan atd.) a profiloval se jako jeden z předáků německého liberálního tábora. Po rozpuštění sněmu se ale při tiché demonstraci Pražanů na jaře 1849 symbolicky objal s Františkem Ladislavem Riegerem na balkoně Rigerova bytu. Gesto ukazovalo opětovné sblížení českých i německých liberálních sil v době postupného omezování ústavních svobod a potlačování revoluce.\n\nPo definitivní porážce revoluce odešel z politiky. Působil pak v Praze jako majitel továrny na zemědělské stroje. Po 17 let také redigoval list vlastenecké české hospodářské společnosti \"Zentralblatt für d. ges. Landescultur\".\n\n"}
{"id": "1023943", "url": "https://cs.wikipedia.org/wiki?curid=1023943", "title": "Emanuel Schwab", "text": "Emanuel Schwab\n\nEmanuel Schwab (23. června 1874, Kunštát – 22. listopadu 1945, Jihlava) byl archivář a historik Jihlavy.\n\nOtec Emanuela Schwaba byl právník, který přesídlil do Jihlavy. Schwab absolvoval jihlavské gymnázium a odešel studovat do Vídně práva (1893–1897). Ve studiích pokračoval na Institut für Österreichische Geschichtsforschung (1897–1899) a později pracoval ve vídeňském dvorním a státním archivu. Roku 1921 byl jmenován ministerským radou a o rok později penzionován.\n\nNásledujícího roku se vrátil do Jihlavy a začal se detailně zabývat historií a kulturou města. Připravil rozsáhlý materiál k průvodci po památkách Jihlavy, publikoval časopisecké články a vedl korespondenci s institucemi i dalšími historiky.\n\nVýznamným přispěvatelem jeho historických studií byl brněnský historik umění Maxmilian Steif.\n\nSchwab shrnul své moderně pojaté dějiny umění Jihlavy roku 1937.\n\n\n\n"}
{"id": "1023944", "url": "https://cs.wikipedia.org/wiki?curid=1023944", "title": "Kriviči", "text": "Kriviči\n\nKriviči byli východoslovanský kmen sídlící v povodí Dviny, Dněpru a Volhy na západě dnešního Ruska. Vzhledem k tomu, že Kriviči obývali poměrně rozsáhlé území, rozdělili se brzy na menší skupiny podle správních oblastí (např. okolo hradišť Smolensk a Polack, které vznikly v 9. - 10 . století). Sousedili s pobaltskými kmeny Latgalců, Aukštaitů, Jotvínů a jiných (předchůdci dnešních Lotyšů a Litevců) a vzájemně se ovlivňovali.\n\nV průběhu 9. století se Kriviči postupně dostali pod nadvládu Kyjevské Rusi, pouze Polack si vytvořil vlastní knížectví, které si udrželo delší dobu samostatnost. Kriviči se podíleli na etnogenezi Bělorusů. Zprávy o tomto kmeni končí ve druhé polovině 12. století, kdy byl asimilován běloruským etnikem.\n"}
{"id": "1023951", "url": "https://cs.wikipedia.org/wiki?curid=1023951", "title": "Josef Čejka", "text": "Josef Čejka\n\nJosef Čejka, též Jan Josef Čejka nebo Josef Rodomil Čejka (7. března 1812 Rokycany – 25. prosince 1862 Praha), byl český a rakouský lékař a politik, v polovině 19. století poslanec Říšského sněmu.\n\nProfesí byl lékařem, univerzitním profesorem. Působil i jako překladatel Shakespeara a publicista. Psal muzikologické stati, patří mezi autory české hudební terminologie.\n\nVystudoval s vyznamenáním gymnázium v Plzni a pak v Plzni studoval filozofii. Získal zde zálibu v hudbě. Od roku 1831 studoval na Karlo-Ferdinandově univerzitě v Praze. Zde roku 1837 získal titul doktora lékařství. V letech 1838–1841 byl sekundářem ve všeobecné nemocnici v Praze. V roce 1842 přešel do Vídně, kde u Rokitanského a Škody studoval pitvu a fyzikální diagnostiku. Roku 1843 nastoupil na post epidemiologického lékaře do pražské věznice, když zde vypukly kurděje. Roku 1846 odešel opět do Vídně a studoval u Hebry kožní choroby. V roce 1848 začal přednášet na pražské univerzitě na toto téma.\nJeho akademické působení ale byl přerušeno během revolučního roku 1848 politickou angažovaností. Účastnil se Slovanského sjezdu v Praze a ve volbách roku 1848 byl zvolen na ústavodárný Říšský sněm. Zastupoval volební obvod Nový Bydžov. Profesně se uvádí jako lékař. Patřil k českému politickému táboru, Národní strana (staročeši).\n\nPo vypuknutí revoluce v Praze odešel do Vídně a vzdal se politiky. Na mandát rezignoval v prosinci 1848. V seznamu poslanců sněmu k lednu 1849 již nefiguruje. V prosinci 1848 byl jmenován suplentem na prsním oddělení. Roku 1851 byl jmenován mimořádným profesorem a roku 1854 převzal vedení oddělení. V letech 1859–1861 byl děkanem lékařského kolegia a byl aktivní při zřizování spolku na podporu lékařských vdov a sirotků.\n\nDlouhodobě trpěl tuberkulózou, od roku 1851 se neúčastnil veřejného života. Zemřel roku 1862 na \"chrlení krve\".\n\n"}
{"id": "1023954", "url": "https://cs.wikipedia.org/wiki?curid=1023954", "title": "Mussorgskij (kráter)", "text": "Mussorgskij (kráter)\n\nMussorgskij je impaktní kráter na planetě Merkur. Jeho souřadnice činí 32,8° severní šířky a 97,5° západní délky. Má průměr 125 kilometrů a Mezinárodní astronomická unie ho v roce 1979 pojmenovala po ruském hudebním skladateli Modestu Petroviči Musorgském (1839–1881).\n"}
{"id": "1023956", "url": "https://cs.wikipedia.org/wiki?curid=1023956", "title": "Sedm slovanských kmenů", "text": "Sedm slovanských kmenů\n\nSedm slovanských kmenů (: \"Седем славянски племена, Sedem Slavjanski plemena\") byl svazek slovanských kmenů v oblasti mezi Starou planinou a Dunajem. Byl to první slovanský státní útvar na Balkáně, který vznikl kolem poloviny 7. století a podílel se na vzniku první bulharské říše spolu s Bulhary.\n\nOd svého vzniku byl nucen čelit výbojům Byzantské říše. V 70. letech 7. století uzavřel svaz spojenectví s Prabulhary, kteří tehdy pronikali na Balkánský poloostrov. Svaz uznal svrchovanost chána Asparucha a společně s nimi zvítězili na jaře 681 nad byzanskými vojsky. V letech 681-1018 trvala tzv. První bulharská říše. Bulhaři byli méně početní, tudíž se do 10. století asimilovali a přijali slovanský jazyk.\n"}
{"id": "1023957", "url": "https://cs.wikipedia.org/wiki?curid=1023957", "title": "Lullaby and... The Ceaseless Roar", "text": "Lullaby and... The Ceaseless Roar\n\nLullaby and… The Ceaseless Roar je desáté sólové studiové album anglického zpěváka Roberta Planta, vydané v září roku 2014 u vydavatelství Nonesuch Records a Warner Bros. Records. Zpěváka zde doprovází členové skupiny The Sensational Space Shifters (v té vedle jiných působí například Plantův dlouholetý spoluhráč Justin Adams). Album produkoval Plant a o jeho mixing se postaral Tchad Blake.\n\n\n"}
{"id": "1023958", "url": "https://cs.wikipedia.org/wiki?curid=1023958", "title": "Francis Balodis", "text": "Francis Balodis\n\nNarodil se ve Valmieře. Jeho otec, Voldemārs Balodis, byl církevní učitel a valmierský historik. Francis měl staršího bratra, Jānise, který se později stal lotyšským generálem. Základní vzdělání získal na valmierské farní škole, soukromé škole E. Heinese a na Rižském státním gymnáziu.\n\nV letech 1902–1907 studoval teologii, historii, dějiny umění a archeologii na univerzitě v Tartu. Zde byl přijat do lotyšského studentského spolku \"Lettonia\". Poté pokračoval ve studiich na moskevském archeologickém ústavu, kde v roce 1910 získal diplom. Současně také studoval dějiny umění a archeologii na Moskevské státní univerzitě. V roce 1912 obhájil v Mnichově disertaci a získal titul PhDr.\n\nDále působil jako profesor na Saratovské univerzitě a jako ředitel saratovského archeologického ústavu( 1918–1924). Poté se stal profesorem archeologie na Moskevské universitě. Ve stejný rok, 1924, byl zvolen profesorem archeologie na Latvijas Universitāte. Po okupaci Lotyšska (1940 emigroval do Stockholmu, kde na zdejší univerzitě pokračoval v učení. Zemřel ve věku 65 let.\n"}
{"id": "1023963", "url": "https://cs.wikipedia.org/wiki?curid=1023963", "title": "David Kollar", "text": "David Kollar\n\nDavid Kollar (* 25. října 1983, Prešov) je slovenský kytarista a hudební skladatel.\n\nPochází z hudební rodiny a hudbě se tak věnoval již od dětství. Svou kariéru zahájil již koncem devadesátých let v různých amatérských skupinách. Několik let studoval u Andreje Šebana a v roce 2005 vydal první album se svou kapelou nazvané \"Free Your Minds\". Je zakladatelem hudebního vydavatelství Mystery Stable, které publikuje jeho nahrávky. Vedle koncertování a nahrávání alb se věnuje rovněž skládání filmové a divadelní hudby. Je například autorem hudby k filmu \"Comeback\" režiséra Mira Rema. Během své kariéry spolupracoval s mnoha hudebníky, mezi které patří například Pat Mastelotto, Lenka Dusilová, Paolo Raineri a India Czajkowska.\n\n"}
{"id": "1023964", "url": "https://cs.wikipedia.org/wiki?curid=1023964", "title": "Now and Zen", "text": "Now and Zen\n\nNow and Zen je čtvrté sólové studiové album anglického zpěváka Roberta Planta, vydané v únoru roku 1988 hudebním vydavatelstvím Es Paranza. Nahráno bylo koncem předchozího roku a jeho producenty byli vedle Planta ještě Tim Palmer a Phil Johnstone. V americké hitpatádě se album umístilo na šesté příčce, v britské na desáté.\n\n"}
{"id": "1023966", "url": "https://cs.wikipedia.org/wiki?curid=1023966", "title": "Stanford (Kalifornie)", "text": "Stanford (Kalifornie)\n\nStanford je univerzitní město s charakterem nezařazeného území v okrese Santa Clara v Kalifornii v USA. Sídlí v něm Stanfordova univerzita. V roce 2010 v něm žilo 13 809 obyvatel. nachází se v blízkosti města Palo Alto. Poštovní směrovací číslo (\"ZIP\") je 94305 pro univerzitní budovy a 94309 pro poštovní boxy. Významným krajinným prvkem je radioteleskop the Dish. Rozloha území města činí 7,3 km².\n\nVětšina budov univerzity je situována mimo území Stanfordu a nachází se na území Palo Alta, k němuž jsou počítány např. Stanfordské universitní lékařské centrum a Stanfordské obchodní centrum.\n"}
{"id": "1023971", "url": "https://cs.wikipedia.org/wiki?curid=1023971", "title": "Seznam japonských kardinálů", "text": "Seznam japonských kardinálů\n\nToto je seznam japonských kardinálů.\n\nV současné době nemá Japonsko žádného žijícího kardinála.\n\nPrvního japonského kardinála jmenoval papež Jan XXIII. v roce 1960, byl jím tehdejší tokijský arcibiskup Peter Tatsuo Doi.\n\n\n"}
{"id": "1023972", "url": "https://cs.wikipedia.org/wiki?curid=1023972", "title": "Lingea", "text": "Lingea\n\nLingea s. r. o. je vydavatelství knih se zaměřením na češtinu a cizí jazyky a tvůrce jazykového softwaru. Sídlí v Brně. Působí v Česku, na Slovensku, v Polsku, v Maďarsku, Rumunsku a Srbsku.\n\nSpolečnost Lingea byla založena v roce 1997. V prvních letech se soustředila na vývoj vlastních elektronických slovníků Lingea Lexicon. Postupně začala vydávat i knižní tituly – všeobecné, odborné i výkladové slovníky, přehledy gramatik, konverzační příručky a průvodce. Po celou dobu své existence vyvíjí i jazykové nástroje, které jsou součástí mnoha editorů a aplikací – jako například lemmatizátor, korektor pravopisu nebo automatické dělení slov. Podílí se také na výzkumných a vývojových projektech v oblasti jazykových, překladových a řečových technologií ve spolupráci s Masarykovou univerzitou. a Vysokým učením technickým v Brně.\n\nV roce 2014 pokrývají tituly Lingea všechny světadíly. Angličtina, němčina, francouzština, ruština, španělština a italština disponuje všemi typy slovníků a jazykových příruček. Frekventovanější evropské a asijské jazyky mají zpracované slovníky menšího rozsahu, přehledy gramatiky. Všechny zpracované jazyky mají vytvořené konverzační příručky, jejichž součástí je menší slovník. Vybrané tituly jsou k dispozici i ve slovenské, polské, rumunské a maďarské mutaci.\n\nSlovníky menšího rozsahu pro 30 jazyků jsou dostupné online. Databázi slovníků Lingea využívají i překladové stránky prohlížeče Seznam.cz.\n\nVedle cizojazyčných publikací vydává nakladatelství i jazykové příručky týkající se češtiny. Od výkladových slovníků, přes pravidla pravopisu po přehled gramatiky. Lingea provozuje portál o češtině Nechybujte.cz, kde jsou tyto tituly dostupné online.\n\nV soutěži Slovník roku pořádané Jednotou tlumočníků a překladatelů se slovníky vydané nakladatelstvím Lingea umísťují na předních příčkách. \n\nSlovník roku 2005:\nCena poroty za překladový slovník:\nCena poroty za elektronický slovník:\n\nCena poroty za překladový slovník:\n\nCena poroty za všeobecný překladový slovník:\n\nCena poroty za elektronický slovník:\n\nSlovník roku 2012:\nCena poroty za překladový slovník:\nCena poroty za výkladový slovník:\nCena poroty za elektronický slovník: \n\nCena poroty za překladový slovník:\nSlovník roku 2013:\nCena poroty za elektronický slovník:\n\n"}
{"id": "1023974", "url": "https://cs.wikipedia.org/wiki?curid=1023974", "title": "Karel Černý (scénograf)", "text": "Karel Černý (scénograf)\n\nKarel Černý (7. dubna 1922 Plzeň − 5. září 2014 Tábor) byl český filmový architekt a výtvarník. Byl držitelem Oscara v kategorii \"Výprava a dekorace\" za film \"Amadeus\" (1985). V roce 2013 získal Českého lva za \"dlouholetý umělecký přínos českému filmu\".\n\nKarel Černý vystudoval architekturu, ale jeho životní vášní byl film. V roce 1939 se mu podařilo získat malou roli ve filmu \"Ohnivé léto\" s Lídou Baarovou. Později, v roce 1945, pracoval jako pomocný režisér na filmu \"Řeka čaruje\" a jako samostatný architek se poprvé podílel na filmu o Emilu Zátopkovi. Spolupracoval, mimo jiné, například na sérii filmů o rodině Homolkových, na seriálu \"30 případů majora Zemana\" nebo na dramatu \"Král Šumavy\". Do povědomí snad všech českých diváků se však zapsal v roce 1953, kdy vytvořil kulisy pro film Karla Zemana \"Cesta do pravěku\". O deset let později se seznámil s Milošem Formanem, se kterým natočil všechny jeho československé filmy. V době, kdy chtěl Forman natočit film o Wolfgangu Amadeu Mozartovi, oslovil Černého, který kvůli tomuto projektu nechal upravit interiéry historických pražských budov. V roce 1985 se zúčastnil ceremoniálu předávání cen americké filmové akademie. Myslel si ovšem, že byl pozván spíše ze zdvořilosti. Oscar za architekturu však patřil právě jemu, za práci na Formanově filmu Amadeus. V roce 2013 měl převzít Českého lva za celoživotní dílo, kvůli jeho zdravotnímu stavu však musela cenu převzít jeho vnučka.\n\nZemřel ve svém domově v Táboře ve věku 92 let.\n\n\n\n"}
{"id": "1023975", "url": "https://cs.wikipedia.org/wiki?curid=1023975", "title": "IPS panel", "text": "IPS panel\n\nIPS (In-Plane Switching) je technologie pro displeje z tekutých krystalů (LCD).\nŘeší hlavní nedostatky a omezení TN (Twisted nematic) v struktuře LCD, včetně malého pozorovacího úhlu a nekvalitní reprodukce barev. IPS upravil uspořádání a přepínání orientace molekul ve vrstvě tekutých krystalů (LC) mezi skleněnými destičkami, která je v podstatě rovnoběžná s těmito deskami.\nPatří mezi aktivní TFT.\n\nMetoda TN byla jedinou životaschopnou technologií pro aktivní matricové TFT LCD v pozdních osmdesátých a počátku devadesátých let. Dřívější panely ukázaly převrácení stupně šedé zespoda dolů a měly vysokou dobu odezvy (pro tento druh přechodu je 1ms vizuálně lepší než 5ms). V polovině devadesátých let byly vyvinuty nové technologie - typicky IPS a Vertical Alignment (VA), které měly vyřešit tyto nedostatky a byly použity na velké panely počítačových monitorů.\n\nJedním z přístupů, patentovaným v roce 1974, bylo použití interdigitálních elektrod na jednom skleněném podkladu pouze za účelem vytvoření elektrického pole, které je v podstatě rovnoběžné se skleněnými podklady. Vynálezce však dosud nebyl schopen implementovat takové IPS-LCD, které by předčily displeje TN.\n\nPo důkladné analýze byly detaily výhodných molekulárních uspořádáních podány k evidenci v Německu týmem Guentera Baura a 9. ledna 1990 patentovány v různých zemích včetně USA. Společnost Fraunhofer ve Freiburgu, kde vynálezci pracovali, přidělil tyto patenty společnosti Merck KGaA, Darmstadt z Německa.\n\nKrátce poté společnost Hitachi z Japonska podala patenty na zlepšení této technologie. Vedoucím v této oblasti byl Katsumi Kondo, který pracoval ve Výzkumném centru společnosti Hitachi. V roce 1992 inženýři společnosti Hitachi vypracovali různé praktické detaily technologie IPS pro propojení tenkovrstvového tranzistorového pole jako matice, aby se vyhnuli nežádoucím rozptýleným polím mezi pixely. Společnost Hitachi dále zlepšila závislost pozorovacího úhlu optimalizací tvaru elektrod (Super IPS). NEC a Hitachi se staly prvními výrobci LCD s aktivní matricí založenou na technologii IPS. Jedná se o mezník pro realizaci velkoplošných LCD s přijatelným vizuálním výkonem pro ploché monitory a televizní obrazovky. V roce 1996 společnost Samsung vyvinula techniku optického modelování, která umožňuje vytvořit vícenásobný LCD displej. Víceoborové zaměření a IPS zůstávají v roce 2006 dominantní koncepcí LCD.\n\nPozději společnost LG Display a další výrobci LCD displejů z Jižní Koreje, Japonska a Tchaj-wanu technologii IPS adaptovali.\n\nTechnologie IPS se dnes běžně používá v panelech pro televizory, tabletové počítače a smartphony. Zejména všechny výrobky společnosti Apple Inc. (vyjma modelů s OLED), které jsou uváděny na trh pod značkou Retina Display (například iPhone 4, iPad 3, iPad Mini 2 a MacBook Pro s displejem Retina), mají LCD IPS s podsvícením LED.\n\n<div style=\"float:left;\">\n"}
{"id": "1023979", "url": "https://cs.wikipedia.org/wiki?curid=1023979", "title": "Foxborough", "text": "Foxborough\n\nFoxborough (používá se i neoficiální zkrácený tvar Foxboro) je město v okrese Norfolk v Massachusetts v USA, které se nachází ve vzdálenosti 35 km jihozápadně od Bostonu a 29 km od Providence v Rhode Islandu. V roce 2010 v něm žilo 16 865 obyvatel. Město je známo díky stadionu Gillette Stadium, jež je domovem týmu Národní fotbalové ligy New England Patriots a týmu Major League Soccer New England Revolution.\n\nMísto, kde město leží, bylo osídleno v roce 1704 a město bylo založeno v roce 1778. Jmenuje se podle Charlese Jamese Foxe, člena britského parlamentu, který podporoval třináct kolonií v době, kdy začala americká válka za nezávislost.\n"}
{"id": "1023986", "url": "https://cs.wikipedia.org/wiki?curid=1023986", "title": "Národní fotbalová liga", "text": "Národní fotbalová liga\n\nNárodní fotbalová liga může označovat:\n\n\n\n"}
{"id": "1023992", "url": "https://cs.wikipedia.org/wiki?curid=1023992", "title": "Mořic Deym", "text": "Mořic Deym\n\nMořic hrabě Deym, též Moriz Deym (1808 – 17. června 1851 Mnichov), byl český a rakouský šlechtic z rodu Deymů ze Stříteže, vysoký státní úředník a politik, během revolučního roku 1848 poslanec Říšského sněmu.\n\nPřed rokem 1848 získal do majetku dvůr a panství Poutnov v západních Čechách. V této době působil na vysokých úřednických postech monarchie. Byl radou vládního gubernia v haličském Lvově. V roce 1846 se účastnil slavnostního otevření budovy Měšťanské besedy v Praze, tehdy jako pražský městský hejtman. Hejtmanskou funkci zastával od roku 1845. Ještě v roce 1846 byl ale vyslán do funkce vládního komisaře v Krakově, který byl tehdy právě přímo začleněn do monarchie po porážce tamního polského povstání a ukončení existence samostatného svobodného města Krakov.\n\nBěhem revolučního roku 1848 se zapojil do politiky. Ve volbách roku 1848 byl zvolen na ústavodárný Říšský sněm. Zastupoval volební obvod Mladá Boleslav. Profesně se uvádí jako soukromník. Patřil k českému politickému táboru, Národní strana (staročeši), stejně jako jeho bratr Vojtěch Deym (1812–1863). Nominaci Mořice Deyma za poslance sněmu navrhl František Ladislav Rieger.\n\nPo rozpuštění sněmu se stáhl z politiky. Na jaře 1850 se v Londýně náhodně potkal s Františkem Ladislavem Riegrem a strávili spolu jistou dobu, přičemž Rieger coby znalec britské metropole mu dělal průvodce.\n\nZemřel v červnu 1851 ve svém kočáře na cestě do Mariánských Lázní. Příčinou smrti byla mrtvice. K úmrtí došlo na silnici mezi Mnichovem a Rájovem u Chebu. Na místě pak tuto událost ještě v 2. polovině 20. století připomínal kamenný sloup. Je pochován v hrobce na hřbitově v Teplé. Poutnov následně koupil vévoda Alfréd Beaufort-Spontini, jenž ho začlenil do panství Bečov.\n\nByl členem Maltézského řádu.\n"}
{"id": "1023996", "url": "https://cs.wikipedia.org/wiki?curid=1023996", "title": "Andrej Kozyrev", "text": "Andrej Kozyrev\n\nAndrej Vladimirovič Kozyrev (* 27. března 1951, Brusel) byl poslední ministrem zahraničí RSFSR a prvním ministrem zahraničí Ruské federace. Patřil k liberálnějším a zpočátku značně prozápadně orientovaným členům ruského kabinetu v dobách prezidentství Borise Jelcina. Později zaujímal konzervativnější postoje. Od roku 1995 však již Jelcin přesto nebyl s kurzem zahraniční politiky spokojen, v lednu 1996 tak Kozyreva nahradil Jevgenij Primakov.\n\nJako Kozyrevova doktrína je někdy nazývána tzv. \"doktrína blízkého zahraničí\", zdůrazňující široké ruské zájmy v zemích bývalého Sovětského svazu. Bývá proto přirovnávána k Monroeově doktríně, která v 1. pol. 19. st. vymezovala zájmy USA na americkém kontinentě.\n"}
{"id": "1023997", "url": "https://cs.wikipedia.org/wiki?curid=1023997", "title": "Cyril Stavěl", "text": "Cyril Stavěl\n\nCyril František Stavěl, OSB (19. dubna 1921, Kremnica – 29. října 1990, Praha, Československo) byl český římskokatolický duchovní, benediktinský mnich opatství Na Slovanech v Praze. V letech 1969-1990 byl převorem exilové benediktinské komunity v Norcii v Itálii.\n\nV mládí vstoupil do Emauzského kláštera v Praze, kde při obláčce přijal řádové jméno Cyril.\n\nDne 20. června 1948 přiajl z rukou pražského arcibiskupa ThDr. Josefa Jaroslava kardinála Berana v katedrále sv. Víta, Václava a Vojtěcha kněžské svěcení a začal působit jako asistent staroslověnštiny na Katolické teologické fakultě v Praze. Během záboru kláštera v rámci Akce K v roce 1950 se náhodou zdržoval mimo klášter, a tak unikl internaci. Byl upozorněn, aby se do kláštera nevracel, a rozhodl se tedy k útěku do zahraničí. Podařilo se mu dostat se do vídeňského benediktinského kláštera Schottenstift. Zde musel překonat počáteční nedůvěru mnichů, kteří jej považovali za špióna.\n\nOd roku 1965 žil v Itálii v bývalém opatství Sassiovivo, kde se s emauzským opatem Maurem Verzichem OSB snažil shromáždit české benediktiny, rozptýlené v exilu. Nakonec se podařilo shromáždit mnichy v bývalém kapucínském klášteře v Norcii. Poté, co v roce 1969 opat Verzich rezignoval, stal se představeným komunity jakožto převor. Po změně politických poměrů v Československu se vrátil do Prahy. Na podzim převzal jménem komunity zpět do majetku řádu Emauzský klášter. Nedlouho poté, 29. října 1990 zemřel při operaci. Byl pohřben 8. listopadu 1990 do řádového hrobu v Praze na Vyšehradě. Úřad převora obnovené komunity převzal P. Vojtěch Engelhart, OSB. Emauzští mniši se však nastěhovali na Břevnov a k obnovení života v Emauzích samotných došlo až v roce 1995.\n\n"}
{"id": "1024007", "url": "https://cs.wikipedia.org/wiki?curid=1024007", "title": "Vojtěch Deym", "text": "Vojtěch Deym\n\nVojtěch Albert Rudolf hrabě Deym ze Stříteže (5. prosince 1812 Hostinné – 11. února 1863 Mariánské Lázně), byl český a rakouský šlechtic z rodu Deymů ze Stříteže a politik, během revolučního roku 1848 poslanec Říšského sněmu.\n\nByl příslušníkem hostinnské větve rodu Deymů ze Stříteže.\n\nBěhem revolučního roku 1848 se zapojil do politiky. V březnu 1848 se stal předsedou Svatováclavského výboru a od dubna 1848 byl místopředsedou z něj utvořeného Národního výboru. Byl aktivní v politickém tisku, vydával Národní noviny jako nový český deník, v němž působil Karel Havlíček Borovský. Byl také majitelem obranného sboru Svornost, kterému velel Karel Drahotín Villani.\n\nVe volbách roku 1848 byl zvolen na ústavodárný Říšský sněm. Zastupoval volební obvod Nový Bydžov. Profesně se uvádí jako soukromník. Patřil k českému politickému táboru, Národní strana (staročeši), stejně jako jeho bratr Mořic Deym (1808–1851), který rovněž zasedal na Říšském sněmu.\n\nPo rozpuštění sněmu roku 1849 odešel z politiky. Žil na svém panství v Poutnově. Zemřel v únoru 1863.\n"}
{"id": "1024019", "url": "https://cs.wikipedia.org/wiki?curid=1024019", "title": "Adolf Dotzauer", "text": "Adolf Dotzauer\n\nAdolf Dotzauer, křtěný Johann Adolf (2. července 1814 Kraslice – 21. srpna 1856 Praha) byl český a rakouský politik, během revolučního roku 1848 poslanec Říšského sněmu.\n\nJeho otcem byl lékař Johann Florian Dotzauer. Bratr Richard Dotzauer (1816–1887) byl podnikatelem a politikem. Adolf coby nejstarší syn převzal roku 1843 po otci lékárnu U Orla v Kraslicích.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen na ústavodárný Říšský sněm. Zastupoval volební obvod Heinrichsgrün (dnes Jindřichovice). Profesně se uvádí jako lékárník. Na sněmu se řadil k levici.\n\nZemřel v roce 1856 v pražském ústavu pro choromyslné.\n"}
{"id": "1024030", "url": "https://cs.wikipedia.org/wiki?curid=1024030", "title": "Lubenice obecná", "text": "Lubenice obecná\n\nLubenice obecná (\"Citrullus lanatus\") je rostlina z rodu lubenice (\"Citrullus\"). Její plody se nazývají vodní melouny.\n\nRostlina je doma zejména v jižní a západní Asii, Africe a ve Středomoří. Ve střední Evropě je známá od 16. století.\n\nJe to jednoletá hustě chlupatá bylina s poléhavým růstem. Výhony dosahují až 250 cm, Listy jsou střídavé, řapíkaté, šedozelené; čepel listu je v obrysu vejčitá až trojúhelníkovitá, s 5-7 laloky. Květy pohlavně rozlišené, jednotlivé, světle žluté. Bobule jsou kulaté až elipsoidní, asi 20-40 cm dlouhé, zevně tmavozelené, světlezelené, žluté nebo mramorované, hladké, jedlé; vnitřní oplodí je většinou červené, ale i růžové, žluté, bělavé; sladké, jedlé s černými či hnědými vejčitými semeny. \n\nBobule se konzumují. Výživná hodnota dužiny melounů vodních je nízká, má však výborné dietetické účinky a příznivě působí při onemocněních jater. V některých zemích se z ní dělají šťávy a sirupy. Vnější oplodí plodů se nakládá v nálevu. Mladé plody a listy se používají jako zelenina. Ze semen se lisuje olej nebo jsou přísadou k jídlům či do pečiva.\n"}
{"id": "1024031", "url": "https://cs.wikipedia.org/wiki?curid=1024031", "title": "No New York", "text": "No New York\n\nNo New York je kompilační album, které vyšlo v roce 1978. Obsahuje nahrávky různých newyorských hudebních skupin hrajících styl no wave; kurátorem a producentem alba byl anglický hudebník Brian Eno a obsahuje nahrávky od skupin Contortions Teenage Jesus and the Jerks Mars a D.N.A.\n\n\n\n\n\n"}
{"id": "1024036", "url": "https://cs.wikipedia.org/wiki?curid=1024036", "title": "Mezinárodní společnost pro dynamické hry", "text": "Mezinárodní společnost pro dynamické hry\n\nMezinárodní společnost pro dynamické hry (ISDG) je mezinárodní nezisková, profesní organizace pro rozvíjení teorie dynamických her.\n\nSpolečnost byla založena 9. srpna 1990 během konání 4. Mezinárodního sympozia o Dynamických hrách a jejich aplikacích, které se uskutečnilo na Helsinské Technologické Universitě ve Finsku. Společnost je řízena výkonnou radou, které předsedá prezident. Prvním prezidentem společnosti byl profesorem Tamer Basar. Dalšími prezidenty ISDG byli:\n\n\nVýkonná rada Mezinárodní společnosti pro dynamické hry se v roce 2003 rozhodla založit cenu za „vynikající příspěvek k teorii a aplikacím dynamických her“. Tato cena je udělována vždy dvěma vědcům při příležitost konání sympozia společnosti. Cena nese jméno Rufus Isaacs, jednoho ze zakladatelů teorie diferenciálních her. Laureáty této ceny jsou:\n\n\n"}
{"id": "1024041", "url": "https://cs.wikipedia.org/wiki?curid=1024041", "title": "Kult ohně u Slovanů", "text": "Kult ohně u Slovanů\n\nKult ohně zaujímal ve slovanském archaickém náboženství významné místo a byl nejspíše ovlivněn íránským prostředím, ačkoliv úcta k ohni je obecně indoevropská. Písemně jej dosvědčují arabské prameny, ruské traktáty z 11.-12. století, Kosmova kronika nebo Homiliář opatovický. Úcta k ohni u christianizovaných Slovanů je pravděpodobně přežitkem tohoto archaického kultu.\n\nJako živý oheň, též svatý, je v v lidové kultuře označován oheň rozdělaný pomocí dřívek, případně křesadla a hubky. Na Ukrajině se ohni žehnalo a obětoval se mu pokrm, poleno a hrnek vody. Do ohně se nesmělo plivat či si s ním hrát, uhasit se směl pouze chlebem a solí. V Bělorusku a na Balkáně se při stěhování přenášel starý oheň v nádobě nesené hospodářem, a zapaloval se pomocí něj oheň nový.\n\nOheň plnil významnou úlohu v magii, věštění, obřadech a obětováních jako prostředek k očistě a ochraně před zlými silami. Nejznámějšími příkladem je rozdělávání a přeskakování svatojánských ohňů nebo vánočního polena zvaného \"badnjak\". V Bulharsku probíhaly ohňové tance pro zajištění úrody 21. května, na svátek sv. Konstantina a sv. Heleny, při nichž takzvaní nestinari upadali do extáze, chodili bosí po ohništi a věštili. V Rusku se kdysi chránilo před morem skákáním přes oheň z jalovce, v Rusku a Polsku mládež obíhala s pochodněmi pole, aby zajistila úrodu a zabránila krádežím obilí. Především očistnou funkci měl i dým, používaný při vykuřování. Symbolicky jako oheň fungovaly i jiskry, žhavé uhlíky, červená barva a žahavé rostliny jako kopřiva. Slované provozovali také pyromancii a kapnomancii.\n\nSlované chápali oheň jako živou bytost s božskými kvalitami. S ohněm lze spojit především sluneční božstva Svaroga, Dažboga a nejspíše také polabského Svarožice, jelikož v Rusku byl jako svarožic označován posvátný oheň. S tímto živlem má souvislost také hromovládný Perun.\n\nMezi ohnivé duchy známé Slovanům patří například \"zmok\", \"rarach\" a \"plivník\". Tato spíše zlovolná forma domácího ducha, podobná skřítkovi, má podobu zmoklého kuřete, ale do domu vniká v podobě ohnivého koštěte, řetězu či kohouta. Jeho popis připomíná kulový blesk. Známy jsou také \"bludičky\", bytosti v podobě modravých plaménků v bažinách, na tlejících stromech a hrobech. Mívají také podobu dětí nebo mužíčků s lucernami a kahany a zjevují se především od Dušiček po Vánoce. Nejčastěji závádí lidi do močálů aby se tam utopily, ale někdy lidem také pomáhají, například ukážou zakopaný poklad, zvláště těm, co jim něco slíbí nebo je vysvobodí z jejich prokletí. Pochází z duší nekřtěnátek či zemřelých násilnou smrtí. Podobá se jim ohnivý muž, tedy duše hříšníka v podobě ohnivého sloupu, sudu, draka nebo plaménku v bažinách.\n\nV ruských a běloruských pohádkách vystupuje car Oheň (\"Ogoň\") s carevnou \"Malanjicí\" pronásledující draka \"Zmiluana\". Východní Slované znají také Ohnivého draka (\"Ogněnnyj zmej\"), který stejně jako zmok přináší do domu bohatství. V srbských písních vystupuje také jeho syn, Drak ohnivý vlk (\"Zmaj ognjeni vuk\"), který svého otce v souboji přemáhá. Další bytostí je Pták ohnivák, rusky zvaný \"Žar-ptica\".\n"}
{"id": "1024049", "url": "https://cs.wikipedia.org/wiki?curid=1024049", "title": "Life (album, Ricky Martin)", "text": "Life (album, Ricky Martin)\n\nLife je osmé album portorického zpěváka Rickyho Martina, které vyšlo v nejprve Evropě 10. října, v USA 11. října a 19. října v Japonsku. Vydáno u nahrávací společnosti Columbia Records.\n\n"}
{"id": "1024050", "url": "https://cs.wikipedia.org/wiki?curid=1024050", "title": "Anna Záborská", "text": "Anna Záborská\n\nAnna Záborská (* 7. června 1948, Curych, Švýcarsko) je slovenská konzervativní politička. Je dcerou někdejšího významného politika KDH Antona Neuwirtha a manželkou architekta Vladimíra Záborského.\n\nPo roce 1989 se angažovala v rámci KDH a po dvě volební období působila jako poslankyně Národní rady SR. V roce 2004 byla zvolená do Evropského parlamentu, kde působí dodnes. V Evropském parlamentu nyní působí v nynějším volebním období ve Výboru pro rozvoj (DEVE),Výbor pro průmysl, výzkum a energetiku (ITRE), Výboru pro práva žen a rovnost pohlaví (FEMM)a v Delegaci ve Smíšeném parlamentním shromáždění AKT-EU.\n\nV rámci své politické činnosti se také angažuje v nevládních organizacích, zaměřených zejména na podporu rodiny (Fórum života, Áno pre život, Slovenská spoločnosť pre rodinu a Aliancia za rodinu) či katolických organizacích (Hnutie katolíckych žien, Slovenská katolícka charita).\n\nJe viceprezidentkou Panevropské unie, hnutí založeném Richardem Nicolausem, hrabětem Coudenhove-Kalergi\n"}
{"id": "1024056", "url": "https://cs.wikipedia.org/wiki?curid=1024056", "title": "Karl Pfizer", "text": "Karl Pfizer\n\nKarl Pfizer, později známý pod jménem Charles Pfizer (22. března 1824, Ludwigsburg – 19. října 1906, Newport) byl německý chemik, který emigroval do USA, kde v roce 1849 založil farmaceutickou společnost Pfizer Inc.\n\nKarl byl pátým dítětem cukrářského mistra. Na počátku čtyřicátých let osmnáctého století emigroval jako lékárnický učeň do USA, kde poté v roce 1849 založil společně se svým bratrancem Charlesem Erhartem ve Williamsburgu v Brooklynu farmaceutickou společnost Pfizer.\n\nKarl Pfizer a Charles Erhart si vypůjčili zhruba 2 500 dolarů od Pfizerova otce a koupili si malou budovu na Bartlett Street ve Williamsburgu. Tam produkovali chemikálii santonin proti parazitickým škrkavkám. Následně rozšířili své portfolio o další produkty, jako například jodidovanou sůl. Již roku 1857 jim byly stávající prostory příliš malé, a proto se rozhodli přestěhovat do nové kanceláře v centru Manhattanu. O jedenáct let později byla hlavní kancelář přemístěna na Maiden Lane 81, která se nachází blízko Wall Street. Zde byl také instalován v roce 1878 první telefon ve městě.\n\nDo roku 1860 produkovala firma hlavně borax a kyselinu boritou a stala se tak prvním důležitým producentem těchto sloučenin ve Spojených státech amerických. Během Americké občanské války jí umožnilo clo proti importovanému vinnému kameni zahájit lokální produkci této chemikálie. Firma dodávala také kyselinou vinnou, která se používala na zranění unijních vojáků.\n\nPfizer pobýval často i v Evropě, kde dojednával obchody s dodavateli surovin. Při svých cestách poznal svou manželku Annu Hausch, kterou si vzal roku 1859 v Ludwigsburgu. Společně měli pět dětí, přičemž dva synové (Charles junior a Emile) převzali vedení firmy.\n\n\n"}
{"id": "1024060", "url": "https://cs.wikipedia.org/wiki?curid=1024060", "title": "Vlastibor Klimeš (basketbalista)", "text": "Vlastibor Klimeš (basketbalista)\n\nVlastibor Klimeš (* 30.řijna 1952) je bývalý československý basketbalista. Je zařazen na čestné listině zasloužilých mistrů sportu.\n\nV československé basketbalové lize získal s týmem Slavia VŠ Praha třikrát titul mistra Československa (1974, 1981, 1982), třikrát titul vicemistra (1973, 1976, 1977), má dvě třetí místa (1975, 1978) a čtvrté místo (1980). Další třetí místo získal v roce 1979 s týmem Dukla Olomouc. V sezóně 1981–1982 byl zařazen do nejlepší pětky hráčů československé ligy basketbalu. V historické střelecké tabulce střelců 1. basketbalové ligy Československa (od sezóny 1962/63 do 1992/93) je na 33. místě s počtem 4573 bodů.\n\nZúčastnil se celkem 8 ročníků evropských klubových pohárů v basketbale, s týmem VŠ Praha – třikrát Poháru evropských mistrů (1973, 1975, 1982) – vždy hrál ve čtvrtfinálové skupině, třikrát Poháru vítězů pohárů (PVP 1976 až 1978) – z toho v roce 1977 s účastí ve čtvrtfinálové skupině a Koračova poháru 1981. S týmem Dukla Olomouc startoval v Poháru vítězů pohárů 1979. \n\nJako hráč československé basketbalové reprezentace byl účastníkem osmi světových a evropských basketbalových soutěží. Zúčastnil se Olympijských her 1980 v Moskvě (Československo skončilo deváté), když předtím skončilo druhé v kvalifikaci v Ženevě před OH 1980 a vybojovalo si tak účast na Olympijských hrách. Startoval na dvou\nMistrovství světa 1978 na Filipínách (9. místo) a 1982 v Kolumbii (10. místo).\n\nZúčastnil se čtyř Mistrovství Evropy mužů – 1975 v Bělehradě, Jugoslávie, 1977 v Belgii, 1979 v Turínu, Itálie a 1981 v Praze. S basketbalovou reprezentací Československa získal na Mistrovství Evropy dvě bronzové medaile, dále jedno čtvrté a šesté místo.\n\nZa reprezentační družstvo Československa v letech 1972–1982 odehrál 234 zápasů, z toho na Olympijských hrách, Mistrovství světa a Mistrovství Evropy celkem 53 zápasů, v nichž zaznamenal 328 bodů. V roce 1977 na světové Univerziádě v Sofii s týmem Československa skončil na třetím místě.\n\nNa konci kariéry odešel hrát a trénovat do Finska a Německa (mj. trenér Wolfenbüttel Wildcats, vítěz Německé basketbalové ligy 2012).\n\nJeho manželka Dana Klimešová-Ptáčková byla hráčkou Sparty Praha (1972–1982. 8 titulů mistra Československa, 2x 2. místo) a reprezentačního družstva Československa, s nímž se zúčastnila Olympijských her 1976 v Montrealu (4. místo), Mistrovství světa 1975 v Kolumbii (3. místo), Mistrovství Evropy juniorek 1971 (2. místo) a šesti Mistrovství Evropy žen v letech 1972–1981 (2x vicemistryně Evropy, 3x 3. a 1x 4. místo). \n\n\n\n\n"}
{"id": "1024061", "url": "https://cs.wikipedia.org/wiki?curid=1024061", "title": "Rasse- und Siedlungshauptamt", "text": "Rasse- und Siedlungshauptamt\n\nRasse- und Siedlungshauptamt (RuSHA, česky „Hlavní rasový a osidlovací úřad SS“) byl vedle Hlavního úřadu SS (\"SS-Hauptamt\") a Hlavního úřadu SD (\"Hauptamt SD\") jedním ze tří nejstarších Hlavních úřadů SS. Rasový úřad SS (\"Rasseamt der SS\") vznikl už na konci roku 1931 a byl zodpovědný za rasová a sňatková povolení příslušníků SS. Později byl přejmenován na Rasový a osidlovací úřad (\"Rasse- und Siedlungsamt\") a od ledna 1935 veden jako Hlavní úřad SS (\"SS-Hauptamt\"). Se vznikem říšského komisaře pro upevnění německé národnosti (\"Reichskommissar für die Festigung des deutschen Volkstums\", RKFDV) a s rozpracováním plánu Generalplan Ost převzal úkoly rasové selekce obyvatelstva na obsazených územích, ale také výběr kandidátů z propuštěných příslušníků SS pro plánované osídlení na východě.\n\nZásnubní a sňatkový příkaz (\"Verlobungs- und Heiratsbefehl\") z 31. prosince 1931 nařizoval příslušníkům SS zasnubovat se a později ženit se jen s „dobrými ženami” a to pro zajištění kvalitního nacionalistického dorostu. Zákaz nevhodného sňatku skrze říšského vůdce SS (\"Reichsführer SS\") byl závazný. Při neuposlechnutí následovalo vyloučení z řad SS. Především před začátkem války nebyly takové praktiky žádnou výjimkou. Hned po vypuknutí války Himmler tento rozkaz rozšířil o \"Fruchtbarkeitsbefehl\", který každému muži SS přikazoval postarat se o dostatečný počet rasově čistého potomstva. Právě přezkum žádostí spadal do kompetence „Rasového úřadu SS”, který se později nazýval \"Rasse- und Siedlungsamt\". Pod tímto úřadem fungovalo oddělení pro příbuzné (\"Sippenamt\") s vedenou kartotékou rodin příslušníků SS. Zrovna tak úřad rozhodoval při přijímání nových členů. Směrodatná byla stavba těla, vystupování, ale také inteligenční test a sportovní zkouška – to všechno bylo od roku 1939 zaznamenáváno na SS-Rassenkarte.\n\nÚřad RuSHA vznikl sice až v roce 1935, ale už od roku 1934 disponoval jeho předchůdce oddělením pro rasové otázky, oddělením pro zemědělce a otázky osidlování, školení, SS-výběru, stejně jako sekcí pro rodinné a příbuzenské otázky i péčí o mládež. Po nástupu Panckeho a připojení Rakouska, Sudet a zbytku Česka se rozšířilo pole působnosti i úřadu samotného. Nyní zodpovídal za rasové přezkoušení obyvatelstva připojených oblastí. Právě postup pro výběr mužstva SS se stal později vzorovým a mohl být tak přenesen na okupovaná území. Podle stejného vzorce pak rasový úřad postupoval i v Polsku.\n\nVedoucí SS (\"SS-Führer\") na rasových a osidlovacích pobočkách úřadu RuS se později stali experty nacistické rasové ideologie i na obsazeném území. Patřili k válečné mladé generaci (ročníky 1900–1909) s akademickým vzděláním, většinou v oboru antropologie, rasové nauky, někteří se zemědělským studijním oborem nebo před tím pracovali jako zemědělci či chovatelé zvířat. RKF pověřila RuSHA rasovým průzkumem tzv. „Volksdeutschen”. Převýchovou a poněmčením mělo dojít k zajištění rasově vhodné obyvatelstva pro pracovní nasazení ve Staré říši (\"Altreich\"). To byl hlavní úkol „mladých rasových expertů”. Od roku 1940 úřad RuSHA ztrácel postavení osídlovacího úřadu, jelikož byl zařazen pod RKF a tím byl následně ve svých kompetencích velmi okleštěn. V podstatě mu zůstalo ověřování otcovství, vedení agendy o válečných ztrátách SS či důstojnických hrobech \"Waffen-SS\".\n\nPobočka RuSHA pro Čechy a Moravu, založená v únoru 1941, měla na podnět Franka, Heydricha a Himmlera zajistit plošný rasový výzkum na českých školách, aby tak zjistila pro germanizaci česko-moravského prostoru podíl poněmčitelného obyvatelstva v Protektorátu Čechy a Morava. Proto následně zakládala i další služebny. Později posuzovala také vhodnost smíšených sňatků, žádosti o přiznání německé státní příslušnosti, žádosti o umístění českých žáků do německých škol, třídila české odborníky pro nasazení v Říši a věnovala se dalšímu výzkumu českého obyvatelstva. Později působila i v Říšské župě Sudety. Ke konci války byli její pracovníci připravováni na případnou účast ve válce. Podle interpretace německého historika Detlefa Brandese byla pražskou pobočkou RuSHA v letech 1943–1945 označena za „schopnou k poněmčení“ minimálně polovina Čechů, ba dokonce až přes 86 %, pokud měla být uplatněna méně přísná rasová kritéria.\n\n\nV Norimberku se konal od 20. října 1947 do 10. března 1948 v pořadí osmý vedlejší proces. Bylo obžalováno 14 vedoucích pracovníků RuSHA pod říšským komisařem pro upevnění německé národnosti (\"Reichskommissar für die Festigung des deutschen Volkstums\", RKFDV) Heinrichem Himmlerem. Doživotí dostal náčelník štábu RKFDV Ulrich Greifelt. Odsouzen byl dále na 25 let vedoucí RuSHA Otto Hofmann a jeho zástupce Richard Hildebrandt, který byl následně v Polsku popraven, na 20 let šéf repatriačního úřadu pro etnické Němce (\"Volksdeutsche Mittelstelle\", VoMi) Werner Lorenz, na 15 let zástupce náčelníka štábu RKFDV Rudolf Creutz, čelný představitel VoMi Heinz Brückner a zástupce RuSHA v západním Polsku Herbert Hübner a na 10 let vězení náčelník štábu RuSHA Fritz Schwalm. Ve vazbě zůstali pouze vedoucí pracovníci RKFDV Konrad Meyer-Hetling a Otto Schwarzenberger, šéf spolku Lebensborn Max Sollmann a čelní představitelé spolku Gregor Ebner a Günther Tesch. Inge Viermetz, zástupkyně spolku, byla osvobozena. \n"}
{"id": "1024062", "url": "https://cs.wikipedia.org/wiki?curid=1024062", "title": "Pete Levin", "text": "Pete Levin\n\nPete Levin (* 20. prosince 1942, Boston) je americký hudebník a hudební skladatel. Je starším bratrem hudebníka Tonyho Levina, na jehož několika albech také hrál; v roce 2014 spolu sourozenci nahráli společné album \"Levin Brothers\". Byl dlouholetým členem orchestru Gila Evanse a řadu let rovněž spolupracoval s Jimmym Giuffrem. Během své kariéry spolupracoval s desítkami dalších hudebníků, mezi něž patří například David Sanborn, Wayne Shorter, Lew Soloff, Gerry Mulligan a John Scofield.\n\n\n"}
{"id": "1024063", "url": "https://cs.wikipedia.org/wiki?curid=1024063", "title": "Youri Tielemans", "text": "Youri Tielemans\n\nYouri Tielemans (* 7. května 1997, Sint-Pieters-Leeuw, Belgie) je belgický fotbalový záložník a reprezentant, od léta 2019 hráč Leicester City FC.\n\nTielemans je odchovancem RSC Anderlecht, v jehož dresu také debutoval v roce 2013 v profesionálním fotbale. S týmem získal mj. dvakrát belgický titul.\nV létě 2017 přestoupil za 25 milionů eur do AS Monaco hrajícího francouzskou ligu, přičemž o něj usiloval i anglický Manchester United FC.\n8. července 2019 přestoupil za 45 milionů € do klubu Leicester City FC\n\nYouri Tielemans byl členem belgických mládežnických reprezentací U15, U16 a U21.\n\nV A-mužstvu Belgie debutoval 9. 11. 2016 v přátelském utkání v Amsterdamu proti domácí reprezentaci Nizozemska (remíza 1:1).\n\n\n"}
{"id": "1024067", "url": "https://cs.wikipedia.org/wiki?curid=1024067", "title": "Software pro počítače ZX Spectrum", "text": "Software pro počítače ZX Spectrum\n\nSoftware pro počítače ZX Spectrum je možné rozdělit do pěti skupin:\n\nZákladní programové vybavení počítačů ZX Spectrum se nachází v ROM počítače. Základní programové vybavení obsahuje ovládací rutiny klávesnice, reproduktoru, magnetofonu, tiskárny ZX Printer a obrazovky. Dále obsahuje interpret a editor Sinclair BASICu a znakovou sadu. Počítače ZX Spectrum se 128 KiB RAM mají v ROM ještě ovladače pro disk a sériové, příp. i paralelní tiskárny.\n\nProtože pro ZX Spectrum vzniklo mnoho disketových systémů s rozdílným ovládáním, objevila se myšlenka na novou ROM s Matrix OS, který by přístup ke všem vnějším diskovým systémům sjednotil, ovšem tento nikdy nebyl realizován. Kromě vlastního Matrix OS měl existovat i MASH (MAtrix SHel) pro volání jednotlivých služeb a jak MASH tak Matrix OS měly být nezávislé na Sinclairově ROM.\n\nI přes hardwarová omezení počítače ZX Spectrum pro něj vznikla široká škála programů z různých oblastí, např.\n\nHry se mezi programy pro ZX Spectrum objevovaly už od vzniku ZX Spectra. Hry pokrývaly všechny možné oblasti, od jednoduchých logických her a textových her přes střílečky a automobilové a letecké simulátory po tahové stragie.\n\nKe konci éry ZX Spectra zůstal neznámý počet her nedokončený. Mezi takové patří mimo jiné české hry B.A.D. a Revenge. Ke hře B.A.D. bylo v roce 1993 vydáno alespoň hratelné demo. I přes konec éry ZX Spectra ale vznikají i hry nové, v roce 2012 pro ZX Spectrum vzniklo více než 100 her. Podle některých lidí jsou hry pro ZX Spectrum náročnější na hraní než současné hry pro herní konzole.\n\nJedinými periferiemi, které mají ovladače umístěné v ROM ZX Spectra jsou klávesnice, kazetový magnetofon a tiskárna ZX Printer. Při připojení jiných periferií je nutné jejich ovladače zpřístupnit z vnějšího média. To je možné dvěma způsoby:\n\nVlastní ROM obsahují především disketové řadiče, tiskové interfacy, ale i programovatelný interface pro připojení joysticku Investronica INAXEL Sound & Joystick. Periférie jako Cheetah Sweet Talker, Datel Digital Sound Sampler, Echo Keyboard Music System, Trojan Light Pen či Cambridge Intelligent Joystick měly ovladače uloženy na s nimi dodávaných kazetách.\n\nU specializovaných periférií bývají ovladače součástí jejich obslužných programů, mimo obslužný program je použít nelze.\n\nNejrozšířenějším médiem pro distribuci programů je magnetofonová kazeta. Vybavení pro nahrávání z magnetofonu je součástí hardware a software všech modelů počítače ZX Spectrum a všech jeho variant vyráběných dalšími výrobci.\n\nSystém ZX Microdrive byl uveden na trh v roce 1983 a velmi rychle se stal oblíbeným díky tomu, že mechaniky ZX Microdrive byly levné. Ovšem náklady na média byla pro vydavatelství asi desetkrát vyšší v porovnání s kazetou. Navíc měla média pověst nespolehlivosti. Média ZX Microdrive byla tak využívána jako doplněk ke kazetám, což se týkalo především užitkových programů jako je textový editor Tasword. Není známa žádná hra, která by byla distribuovaná výhradně na ZX Microdrive, některé společnosti ale podporovaly kopírování jejich programů na ZX Microdrive.\n\nPro počítače ZX Spectrum bylo navrženo několik disketových systémů. V západním světě byly nejpopulárnější Disciple a +D vyráběné společností Miles Gordon Technology od roku 1987, resp. 1988. Přes svojí popularitu a spolehlivost danou tím, že používaly standardní disketové mechaniky, nejvíce vydaných programů pro tyto disketové systémy byly užitkové programy. Nicméně, oba systémy měly možnost uložení obrazu paměti, který mohl být nahrán později zpět do paměti ZX Spectra. Oba systémy byly také kompatibilní se syntaxí ZX Microdrive, což usnadňovalo přenos programů na tyto disketové systémy.\n\nPočítač ZX Spectrum +3 byl vybaven 3\" disketovou mechanikou a byl úspěšnější, co se týká komerčně vydaných programů - mezi roky 1987 a 1997 bylo vydáno přes 700 programů.\n\nVětšina programů vydaných po roce 1989 v Rusku je vydána pro disketový systém Beta Disk Interface, jediný disketový systém, který je v Rusku používán.\n\nKromě už zmíněných médií, programy byly distribuovány také pomocí tištěných médií, časopisů a knih. Převažující jazyk těchto programů je Sinclair BASIC. Čtenář mohl ručně otištěný program přepsat, spustit a uložit ho na kazetu či jiné médium pro pozdější použití. Programy distribuované tímto způsobem byly obvykle jednodušší a pomalejší než programy ve strojovém kódu a postrádaly grafiku. Ovšem brzo se v časopisech objevily také číselné výpisy programů ve strojovém kódu doplněné o kontrolní součty\n\nMéně obvyklým způsobem distribuce bylo rádio nebo televize, např. v Chorvatsku, Srbsku, Slovinsku, Polsku, Československu, Rumunsku, či Brazílii. Během vysílání pořadu byli diváci či posluchači požádáni o připojení magnetofonu k rádiovému nebo televiznímu přijímači a po té byl skrz televizní či rádiový signál šířen program jako audiozáznam.\n\nJinou neobvyklou metodou distribuce používanou některými časopisy byly pružné gramofonové desky přehrávané na běžném gramofonu.\n\nNěkolik hudebníků přiložilo programy pro ZX Spectrum na jejich alba. Frontman skupiny Buzzcocks Pete Shelly uložil program pro ZX Spectrum, který obsahoval texty písní a další informace jako poslední stopu na své album XL-1. Punková skupina Inner City Unit přiložila databázi informací o skupině nahratelnou do ZX Spectra na jejich albu \"New Anatomy\" vydaném v roce 1984.Ve stejném roce Thompson Twins vydali hru na gramodesce. The Freshies si pohrávali s myšlenkou her pro ZX Spectrum a Aphex Twin použili různé šumy z nahrávaní na jejich albu \"Richard D. James Album\" vydaném v roce 1996, nejvíce viditelná byla část obrázku ze hry Sabre Wulf. Shakin' Stevens přiložil jeho hru Shaky Game na konec jeho alba \"The Bop Won't Stop\". Cílem této hry he provést postavu bludištěm a vyhnout se netopýrům. Po dokončení hry je dosažený výsledek zobrazen jako zlatá nebo platinová deska. Hra je mírně motivovaná jednou z písní na albu, písní \"It's Late\".\n\nPro ZX Spectrum 48K existuje program, který umožňuje přehrávání dvou not současně, který byl pojmenován po v 80. letech populární skupině Wham! a některé z největších hitů této skupiny mohly být přehrávány na ZX Spectru. Program byl nazván Wham! The Music Box a byl vydaný vydavatelstvím Melbourne House.\n\nV Rusku a jeho satelitních státech byla zpočátku hlavním způsobem distribuce magnetofonové kazety, později se přešlo na disketový systém TR-DOS a 5,25\" diskety. Po jistou dobu byly programy distribuovány také prostřednictvím vysílání v televizním pásmu VHF: v obraze byly vidět tenké proužky a programy bylo možné získat ze zvukového kanálu, kvalita signálu ale byla sporná. Mnoho her se do Ruska dostalo přes Polsko.\n\nMnoho her ale v Rusku vzniklo, mimo jiné:\n\nVelká část v Rusku vzniklých her byly varianty her z jiných platforem.\n\nPrvní domácí hrou pro ZX Spectrum je Tetris V. A. Baljasova z roku 1986. V současnosti jsou hry pro ZX Spectrum v Rusku vytvářeny nadšenci. Pro urychlení vývoje her různých žánrů jsou dostupné programové balíky jako 3D Construction Kit pro tvorbu 3D her a IF Creator pro interfaktivní knihy, ovšem nejčastěji jsou hry vyvíjeny v assembleru. Také jsou organizovány soutěže v psaní her, např. Твоя Игра, Mini Game Compo, Crap Game Compo, soutěže v rámci některých demopárty, občas jsou tyto soutěže společné pro více platforem.\n\nProtože audio kazety mají omezenou životnost, byly programy zdigitalizovány. Jedním z oblíbených programů pro digitalizaci je \"Taper\", který umožňuje připojení kazetového magnetofonu na audio vstup zvukové karty nebo pomocí jednoduchého zařízení na paralelní port počítačů PC. Zdigitalizovaný program pak může být spuště v jakémkoliv emulátoru ZX Spectra prakticky na jakékoliv dostupné platformě. Největším archivem programů pro ZX Spectrum je World of Spectrum.\n\nProtože ZX Spectrum bylo levné a jeho používání a programování bylo snadné, ZX Spectrum byl první počítač mnoha programátorů, kteří na něj vzpomínají s nostalgií. Hardwarové omezení ZX Spectra vyžadovalo speciální úroveň kreativity při programování a z tohoto důvodu jsou hry pro ZX Spectrum označované jako kreativní a hratelné i podle současných měřítek. Hry pro ZX Spectrum stále vznikají i přesto, že výroba ZX Spectra samotného byla už dávno ukončena.\n\nHry pro ZX Spectrum stále inspirují herní vývojáře na modetních platformách, kteří tvoří hry v podobném stylu a s podobnými herními mechanismy, jako mají hry po ZX Spectrum.\n\nMnoho současných úspěšných programátorů a vývojových společností začalo své kariéry na ZX Spectru, včetně Davida Perryho ze Shiny Entertainment a Tima a Chrise Stamperových (jako Ultimate Play The Game, nyní známí jako Rare, tvůrci mnoha herních titulů pro herní konzole Nintendo). Mezi další významné programátory her patří Matthew Smith (\"Manic Miner\", \"Jet Set Willy\"), Jon Ritman (\"Match Day\", \"Head Over Heels\"), The Oliver Twins (Dizzy) a Alan Cox.\n\nPřevážná většina programů pro práci s programy a daty pro počítače ZX Spectrum existuje pro počítače PC. Mezi tyto programy patří především emulátor počítače ZX Spectrum, nicméně vznikly i specializované programy:\n\n\n"}
{"id": "1024068", "url": "https://cs.wikipedia.org/wiki?curid=1024068", "title": "Thick as a Brick - Live in Iceland", "text": "Thick as a Brick - Live in Iceland\n\nThick as a Brick - Live in Iceland (2014) je album a DVD/Blu-ray od Iana Andersona vedoucího skupiny Jethro Tull.\n\n\n\n\n\n"}
{"id": "1024069", "url": "https://cs.wikipedia.org/wiki?curid=1024069", "title": "Sibrydion", "text": "Sibrydion\n\nSibrydion je velšská rocková skupina, která vznikla v roce 2004 ve vesnici Waunfawr na severu země. Založili ji bratři Osian a Meilir Gwyneddové, kteří společně dříve působili již ve skupině Big Leaves. Svou první nahrávku v podobě debutového alba \"JigCal\" skupina vydala v roce 2005, druhá deska \"Simsalabim\" následovala o dva roky později. Písně na těchto albech jsou zpívány ve velšském jazyce, který se na třetím albu proměnil v angličtinu. Album \"Campfire Classics\", které vyšlo v roce 2009, produkoval Cian Ciaran ze skupiny Super Furry Animals. Další album nazvané \"Uwchben Y Drefn\" vyšlo v roce 2011 a je opět zpívané ve velštině.\n\n"}
{"id": "1024073", "url": "https://cs.wikipedia.org/wiki?curid=1024073", "title": "Lieselotte Düngel-Gillesová", "text": "Lieselotte Düngel-Gillesová\n\nLieselotte Düngel-Gilles(ová) (* 14. června 1922, Lauenburg, Šlesvicko-Holštýnsko) je německá spisovatelka knih pro děti a mládež.\n\nLieselotte Düngel-Gillesová se narodila roku 1922 v městě Lauenburg/Labe (Lauenburg/Elbe) ve Šlesvicku-Holštýnsku. Žila v Glienicke u Postupimi a povoláním byla programátorka. Nyní žije v Eichenau u Mnichova.\n"}
{"id": "1024081", "url": "https://cs.wikipedia.org/wiki?curid=1024081", "title": "Carrettové", "text": "Carrettové\n\nCarettové, či Carrettové, italsky \"Del Carretto\", nebo jen \"Carretto\", později Carretto-Millesimo, je šlechtický rod severoitalského aleramského původu, který se dělil do několika větví v oblastech západní Ligurské riviéry a Dolního Piemontska. Od poloviny 17. století do 19. století se rozšířila také česká rodová větev Carretto-Millesimové\n\nZakladatelem rodu byl Jindřich z Vasta, syn Bonifáce, pán západní Ligurie a jižního Piemontska. Jindřich je také znám jako Jindřich I. z Carretta, ačkoli on sám nikdy toto jméno neužíval.\n\nJindřich z Vasta, markrabě ze Savony a jeden z hlavních spojenců Bedřicha Rudovouse, měl dva syny, Otu a Jindřicha, kteří si po jeho smrti (kolem roku 1185) rozdělili jeho pnství. Území se dále dělila mezi jejich potomky na mnoho nezávislých feudálních panství, příležitostně spojené ve svazku ghibellinské orientace. Od roku 1496 markrabata z Finale vykonávali jako první úřad \"císařského vikáře pro markrabství savonské a clavesanské\".\n\nRozsáhlé panství mohlo být nabyto skrze udělení císařem Karlem IV. bratrům Antonínovi, Albertovi, Jindřichovi, Franceschinovi a Manfredovi, synům jistého Jakuba z Carretta, prvorozeného syna Jindřicha z Novella. Tato skutečnost ustanovená 2. února 1354 potvrzuje prastará privilegia rodu na panstvích Novello, Monchiero, Sinio, Albaretto della Torre, Arguello, Serravalle Langhe, Bossolasco, Gorzegno, Mombarcaro, Lodisio, Castino, Cerretto Langhe, společně s částmi Cosserie, Millesima a Carcare.\n\nTato panství připadla zejména dvěma synům Antonína, Jakubovi a Thetovi, kteří položili základ dvěma liniím markrabat z Novella, a markrabata z Gorzegna. Jindřich pak zdědil Bossolasco a Serravalle Langhe, avšak jeho vnuk Jan Bartoloměj měl pouze dcery, tudíž ve druhé polovině 15. století se jeho panství rozmělnila poměrnou částí mezi dědice, k nimž patřil mj. také Karel Carrettský z Zuccarella.\n\nJakub však koupil od Alberta z Carretta, z rodové linie Dego-Cairo, a od markrabat z Ponzone panství Spigno, jež se stalou součástí dědictví jeho mladšího syna Manfreda. Ten, mj. zřejmě také s manželkou Elianou, dcerou Manfreda, svobodného pána z Caira a Cortemilie, z ottonské linie rodu, vyženil značné věno.\n\nManfredův prvorozený syn František založil rozrod pánů ze Spigna, jehož mužská linie vymřela na počátku 16. století. Markrabství Spigno tak přešlo na Ludvíka Asinariho syna Kateřiny, poslední z rodu Carretto ze Spigna.\n\nLodisio neboli Ludovico, druhorozený syn Manfreda, měl pak panství Prunetto, Levice a Brovida (obec Brovida byla roku 1929 rozdělena mezi větve rodu Dego a Cairo). Lodisio je získal od Filipa Viscontiho v roce 1431. Větev pánů z Prunetta vymřela v polovině 16. století. Poslední potomek rodu, Anna z Carretta, se roku 1560 vdala za Galeazza Scarampa, hraběte z Roccaverana.\n\nVe 20. století z \"terziere\" Novello vzešla linie Carrettů z Torre Bormida a Bergolo a neapolští Carrettové.\n\nCarrettové z Millesima se rozdělili na vícero větví, často s nepříliš dlouhým trváním. Na počátku 15. století bratři Konrád II. a Oddonino založili jednak markraběcí linie z Grany a Millesima a na straně druhé linie hrabat z Cengia a Millesima.\n\nKonrád II. byl správcem měst Verona a Janov a následně také velvyslancem milánského vévody u českého, francouzského a anglického krále. Zemřel roku 1452 nedaleko Jeruzaléma. Jeho potomci se stali dvořany monferratských makrabat a následně rodu Gonzagů, vévodů z Mantovy, a pánů z Monferrata po vymření Palaiologů, význačných svými intelektuálními schopnostmi. Nejznámějšími členy rodu byli:\n\nRoku 1588 se Prospero oženil s milenkou vévody Vincenza Gonzagy, Anežkou Argottovou, a byl odměněn titulem markrabě z Grany. Vévoda byl pravděpodobně skutečným otcem dvou Prosperových dětí. Chlapec, František Antonín, se podle příkladu předků z rodu Gonzagů proslavil v císařské armádě. Také syn Františka Antonína, Otto Jindřich z Carretta (1639–1685), jenž byl posledním potomkem větve z Grany a Millesima, dosáhl věhlasu v 17. století v Německu. Stal se generálmajorem císařského vojska za panování Leopolda I., v průběhu holandské války porazil Francouze pod vedením Créquyho v bitvě u Konzer Brücke, 11. srpna 1675.\n\nTaké Oddonino a jeho potomci byli poddanými markrabat monferratských a nakonec vévodského rodu Savojských.\nJeden z druhorozených synů předchozí větve, Štěpán , který zemřel roku 1624, založil českou rodovou větev s panstvím ve východních Čechách. Carettové vybudovali zámek ve Vilémově, drželi Ronov nad Doubravou a působili v Čechách až do poloviny 19. století.\n\nJindřich I. a jeho potomci \"z Carretta\" stále užívali titulu \"markrabě savonský\" a nikoli \"di Carretto\" či \"del Carretto\". Ačkoli na panstvích Jindřicha z Vasta byl také hrad v samotném Carrettu, části obce Cairo Montenotte, ten však měl podružný význam a proto se nikdy nestal trvalým sídlem ani Jindřichovým ani jeho potomků. Rod proto obvykle není spojován s \"carrettským markrabstvím\", od kterého by odvozoval své jméno, také proto, že území bylo spojeno jménem \"z Carretta\", které nebylo používáno jako příjmení a když to bylo přijato potomky Jindřicha, území již bylo rozděleno a hrad patřil pravděpodobně někomu z rodu. V mapách 17.-18. století se však někdy tento název objevuje k označení markrabství Milejšími, na jehož území se nacházel katastr Carretto, část obce Cairo Montenotte.\n\nRodové jméno \"z Carretta\" je jen jednou ze čtyř podob, ve kterých se jméno objevuje. Potomci Jindřicha del Vasto často své dokumenty podepisovali pouze \"Carretto\" resp. \"Carretus\", bez předložky. Rovněž používali verzi \"dal carretto\". Nejmladší, avšak v historiografii nejrozšířenější varianta je \"del Carretto\", přičemž malé písmeno má zřejmě znamenat příslušnost k obci Carretto, součást Cairo Montenotte, vykládaný a překládaný latinským \"de carreto\", jako určení geografického původu (ostatně bez jakékoli zmínky v dokumentech). Rozšíření této varianty je následek politické pozice po staletí soustavně udržované Janovskou republikou, s cílem neuznat Carrettům titul \"savonských markrabat\" (o čemž také svědčí častá frekvence jeho užití v carrettovstkých dokumentech, ale jeho naprostá absence ve všech pojednáních ze strany Republiky vůči Carrettům). Roku 1642 Raffaele Della Torre, věhlasný janovský politik, ve své obšírné \"Cyrologii\" vymyslel, že jméno pochází od smyšleného \"markrabství carrettského\", a tudíž mělo být důkazem, že Carrettové nepocházejí od savonského markraběte Jindřicha z Vasta. Teorie byla zaměřena na popřední práv španělských panovníků k vylodění v přístavu Vado a celkově popíralo jakákoli práva ohledně Savony. Tato práva, založená na dohodě Filipa II. s posledním carrettským markrabětem z Finale, byla krátce předtím potvrzena v investituře Filip IV z roku 1639.\n\nErb rodu Carrettů představuje pět kosých červených pruhů ve zlatém poli.\n\n\nGenealogie některých větví rodu Carrettů:\n"}
{"id": "1024084", "url": "https://cs.wikipedia.org/wiki?curid=1024084", "title": "Windows Server 2012 R2", "text": "Windows Server 2012 R2\n\nWindows Server 2012 R2 je operační systém z řady Windows NT od společnosti Microsoft, vydaný v roce 2013. Windows Server 2012 R2 je novější plánovaná revize předchozí verze operačního systému Windows Server 2012 a má společné jádro a další součásti systému s Windows 8.1. Windows Server 2012 R2 je koncipován jako síťový serverový operační systém a je proto určen především pro nepřetržitý provoz aplikací a služeb.\n\nWindows Server 2012 R2 vydal Microsoft 18. října 2013 jako nástupce Windows Server 2012.\n\n\nEdice Standard a Datacenter jsou identické, liší se pouze licenčně, edice Datacenter má neomezený počet licencí pro virtuální prostředí.\nEdice Essentials má shodné vlastnosti jako edice Standard, nebo Datacenter, ale obsahuje omezení na 25 uživatelů a 50 zařízení.\n\n"}
{"id": "1024086", "url": "https://cs.wikipedia.org/wiki?curid=1024086", "title": "Laimdota Straujuma", "text": "Laimdota Straujuma\n\nLaimdota Straujuma (* 24. února 1951 Mežvidi, okres Kārsava) je lotyšská politička a ekonomka, která mezi lednem 2014 a únorem 2016 zastávala funkci předsedkyně vlády Lotyšska, jakožto první žena v tomto úřadu. Předcházející tři roky 2011–2014 byla ministryní zemědělství.\n\nOd října 2000 do 2006 působila na ministerstvu zemědělství jako státní tajemnice. V letech 2007–2010 pak stejnou pozici plnila na ministerstvu regionálního rozvoje a samosprávy. Do kabinetu Dombrovskise byla jmenována 25. října 2011 na pozici ministryně zemědělství.\n\nPoté, co premiér Valdis Dombrovskis rezignoval na svou funkci, nominovala ji 5. ledna 2014 strana Jednota do tohoto úřadu. Kandidaturu podpořily, jak koaliční partneři Reformní strana a Národní aliance, tak i opoziční subjekt Unie Zelených a farmářů.\n"}
{"id": "1024089", "url": "https://cs.wikipedia.org/wiki?curid=1024089", "title": "Filip Mentel", "text": "Filip Mentel\n\nFilip Mentel (* 2. února 1990, Bratislava) je bývalý slovenský fotbalový brankář.\nJeho otcem je bývalý fotbalista a trenér Miroslav Mentel.\n\nMentel působil na Slovensku v klubu FK Inter Bratislava, odkud v mládežnickém věku v roce 2006 přestoupil do fotbalové akademie anglického Manchesteru City. O 4 roky později v červenci 2010 přestoupil do skotského Dundee United, kde se setkal se svým krajanem a rovněž brankářem Dušanem Pernišem. Zde měl působit jako brankářská trojka za Pernišem a Stevem Banksem. V červenci 2011 odešel hostovat do jiného skotského týmu Clyde FC. Během tohoto angažmá utrpěl v listopadu 2011 v zápase s Alloa Athletic vážné zranění kolena a hostování musel předčasně ukončit. V listopadu 2012 po vzájemné dohodě ukončil spolupráci s Dundee United. Poté ukončil kariéru (omezovalo ho zranění kolene).\n\nFilip Mentel působil ve slovenských mládežnických reprezentacích U19 a U21.\n\n"}
{"id": "1024092", "url": "https://cs.wikipedia.org/wiki?curid=1024092", "title": "Xavier Bettel", "text": "Xavier Bettel\n\nXavier Bettel (* 3. března 1973 Lucemburk) je lucemburský politik a právník, který od prosince 2013 zastává úřad předsedy vlády Lucemburska, v němž nahradil Jeana-Claudea Junckera.\n\nV roce 1999 se stal zastupitelem Lucemburku. O šest let později byl zvolen do městské rady a v letech 2011–2013 působil jako starosta metropole velkovévodství. Od roku 1999 také zasedal v Poslanecké sněmovně. Roku 2013 vystřídal v čele Demokratické strany Claudea Meischa.\n\nNarodil se roku 1973 v Lucemburku do rodiny obchodníka s vínem Claudea a Francouzky ruského původu Aniely Bettelových. Matka byla praneteří hudebního skladatele Sergeje Rachmaninova. Po dokončení středoškolského stupně vzdělání získal magisterský diplom ve veřejném a evropském právu a titul DEA (\"Diplôme d'études approfondies\", dříve udělovaný titul ve Francii standardně po jednoletém postgraduálním studiu) v politologii a veřejném právu na univerzitě v Nancy. V řecké Soluni také studoval námořní právo a církevní právo na Aristotelově univerzitě v rámci výměnného studentského programu Erasmus. Kvalifikaci právníka získal 12. července 2001.\n\nNa počátku třetího tisíciletí účinkoval po čtyři roky v pořadu nazvaném \"Sonndes em 8\", již zaniklého soukromého televizního kanálu T.TV.\n\nV komunálních volbách 1999 byl poprvé zvolen do zastupitelstva Lucemburku, když na kandidátce Demokratické strany skončil šestý. Po volbách do zastupitelstev v roce 2005 se umístil na čtvrté pozici a v rámci sboru byl zvolen do úřadu zvaného \"échevin\" (konšel). Sbor konšelů spolupracuje se starostou.\n\nPo obecních volbách konaných 9. října 2011 se ve třiceti osmi letech stal starostou Lucemburku. Slib složil 24. listopadu 2011. Ve funkci setrval do prosince 2013, kdy byl jmenován lucemburským premiérem.\n\nDo jednokomorového parlamentu kandidoval ve volbách 1999, kdy v centrálním obvodu skončil na 10. místě demokratické kandidátky – tři příčky pod čarou, za sedmi přímo zvolenými poslanci. Přesto v Poslanecké sněmovně zasedl vzhledem k tomu, že Demokratická strana jako druhá v pořadí přeskočila třetí Socialistickou dělnickou stranu, a s vítězem voleb Junckerovou Křesťanskosociální lidovou stranou zformovala vládu. Zvolené demokratické poslankyně Lydie Polferová a Anne Brasseurová se staly členkami kabinetu. V důsledku klouzavého mandátu tak uvolnily svá poslanecká křesla pro dva náhradníky. Bettel jako třetí náhradník pak do parlamentu pronikl 12. srpna 1999 díky uvolněnému křeslu Colette Fleschové, která byla zvolena v eurovolbách 1999 do Evropského parlamentu a v národním zastupitelském sboru nezasedla.\n\nV parlamentních volbách 2004 skončil na čtvrté pozici kandidátky, z níž se do sněmovny dostalo pět členů, a pokračoval tak v mandátu.\n\nV průběhu roku 2013 se stal předsedou Demokratické strany a ve všeobecných volbách 2013 kandidoval jako její lídr. Poté, co subjekt dovedl s třinácti mandáty k třetímu místu, jmenoval jej velkovévoda Jindřich I. Lucemburský za tzv. \"formateura\", osobu která vede jednání o sestavení budoucí vlády. Lucemburským premiérem se stal 4. prosince 2013, když byl dohodnut koaliční kabinet na půdorysu jeho demokratů, socialistické dělnické strany (držících také 13 mandátů) a Zelených (se 6 mandáty). Ve vládě současně zastával pozice státního tajemníka, ministra spojů a sdělovacích prostředků a ministra pro náboženské záležitosti.\n\nOd jeho vlády se očekávala právní reforma v oblasti uzavírání stejnopohlavních sňatků (účinnost přijatého zákona od 1. ledna 2015), změna náboženských pravidel ve školách a omezení výdajů, aby Lucembursko udrželo nejvyšší rating AAA.\n\nOtevřeně se hlásí k homosexuální orientaci. Podle jeho názoru stále více Lucemburčanů neřeší skutečnost, jestli je či není někdo gay. Stal se tak prvním lucemburským premiérem, který se otevřeně přihlásil k homosexuální orientaci, a historicky třetí takovou hlavou vlády na světě, po islandské premiérce Jóhanně Sigurðardóttirové a belgickém ministerském předsedovi Eliu Di Rupovi.\n\nOd března 2010 byl v partnerském vztahu s architektem Gauthierem Destenayem, jenž ho v srpnu 2014 požádal o ruku. K uzavření sňatku došlo 15. května 2015. Právní úprava umožňující uzavírání stejnopohlavních manželství vstoupila v Lucembursku v účinnost 1. ledna téhož roku.\n\n"}
{"id": "1024094", "url": "https://cs.wikipedia.org/wiki?curid=1024094", "title": "V siločarách", "text": "V siločarách\n\nV Siločarách je druhé studiové album hudební skupiny Kryštof. Nahráno bylo v červenci až říjnu 2002 ve studiích Citron v Ostravě a Animan v Kopřivnici. Ačkoliv bylo album vydáno již rok po debutovém Magnetickém poli, bylo kritikou považováno za ještě vyrovnanější a zdařilejší.\nNa album nalákal s předstihem vydaný singl \"Obchodník s deštěm\".\n\nStejně jako v případě prvního alba byl producentem Dušan Neuwerth, který se společně s Danem Václavkem postaral i o zvuk, mastering a míchání.\n\n\nAlbum obsahovalo jako bonus i tři videoklipy ve formátu mpg, a to:\n\nNa albu se kromě členů skupiny Kryštof podílela i řada hostů:\n\nSkupina v rámci podpory desky koncertovala v průběhu prosince v Ostravě (10. 12. 2001, hala Tatran), Praze (11. 12. 2001, Sky Club Brumlovka), Plzni (13. 12. 2001, hala Lokomotiva) a Brně (14. 12. 2001, hala Vodova). Jako speciální host s nimi jela lotyšská kapela Brainstorm. Původně plánovaná pátá zastávka v Bratislavě byla z finančních důvodů zrušena.\n\nNa 12. cenách Akademie populární hudby byl Kryštof nominován na skupina nominována na skupinu roku, \"Obchodník s deštěm\" na skladbu roku a \"V siločarách\" na album roku v kategorii pop. Ze tří nominací byla proměněna jen jedna, a to za skladbu roku.\n\nNa udílení cen Žebřík 2002 skupina Kryštof dominovala, neboť byla oceněna za skladbu (Obchodník s deštěm), album (V siločarách), jako skupina a Richard Krajčo jako osobnost roku. Stříbrné ocenění si odnesli v kategorii klip roku (Obchodník s deštěm) a bronzové pak Richard Krajčo jako zpěvák roku (na prvních dvou příčkách se umístili Daniel Bárta a Kryštof Michal).\n\n"}
{"id": "1024098", "url": "https://cs.wikipedia.org/wiki?curid=1024098", "title": "Kostel svatého Jana Nepomuckého (Praha)", "text": "Kostel svatého Jana Nepomuckého (Praha)\n\nKostel svatého Jana Nepomuckého se v Praze nachází na těchto místech:\n\n\n"}
{"id": "1024099", "url": "https://cs.wikipedia.org/wiki?curid=1024099", "title": "Łobez", "text": "Łobez\n\nŁobez (polsky \"Łobez\" ), německy \"Labes\") je okresní město v Západopomořanském vojvodství v severním Polsku. Łobez leží na řece Rega.\n\nRozloha: 12,84 km², roku 2015 čítalo 10,4 tisíce obyvatel. Městská práva získalo v roce 1295.\n\n\n"}
{"id": "1024102", "url": "https://cs.wikipedia.org/wiki?curid=1024102", "title": "ORCID", "text": "ORCID\n\nORCID (Open Research and Contributor ID) () je neproprietární alfanumerický kód, který jednoznačně identifikuje vědecké a další akademické autory. ORCID řeší problém obtížného rozpoznávání konkrétního autora vědecké literatury nebo publikací v humanitních vědách, způsobený tím, že většina osobních jmen není jedinečná, a mohou se i měnit (například po svatbě), existují kulturní rozdíly v pořadí jednotlivých částí jména, dochází k nekonzistentnímu používání zkratek a používají se také různé znakové sady. ORCID má poskytovat trvalou identitu autorů, podobnou té, která byla vytvořena pro subjekty v digitálních sítích - identifikátory digitálních objektů (DOI).\n\nORCID nabízí otevřenou a nezávislou registraci určenou jako de facto standard pro identifikaci autora v oblasti vědy a akademického publikování. Registrace uživatelů byla zahájena 16. října 2012, kdy bylo také zahájeno vydávání identifikátorů uživatelů.\n\n"}
{"id": "1024106", "url": "https://cs.wikipedia.org/wiki?curid=1024106", "title": "Joey Castillo", "text": "Joey Castillo\n\nJoey Castillo, rodným jménem Joseph William Castillo (* 30. března 1966, Gardena, Kalifornie) je americký rockový bubeník. Svou kariéru zahájil v roce 1984 jako člen skupiny Wasted Youth; v devadesátých letech vystupoval s kapelou Sugartooth a v letech 1994 až 2002 hrál se skupinou Danzig. Toho roku se stal členem skupiny Queens of the Stone Age, v níž zůstal po dobu deseti let. V roce 2014 nahradil Jasona Bonhama ve skupině California Breed. V roce 2004 hrál v jedné písni z alba \"Bubblegum\" zpěváka Marka Lanegana\n"}
{"id": "1024111", "url": "https://cs.wikipedia.org/wiki?curid=1024111", "title": "Munir El Haddadi", "text": "Munir El Haddadi\n\nMunir El Haddadi Mohamed, známý zkráceně jako Munir (arabsky: منير الحدادي‎; * 1. září 1995, El Escorial, Madrid, Španělsko), je španělský fotbalista marockého původu, který v současné době hraje za klub FC Barcelona.\n\nMunir se narodil v madridské obci San Lorenzo de El Escorial marockým rodičům, s nimiž však vyrůstal ve městě Galapagar. Otec, celým jménem Mohamed El Haddadi Arbrqui, přijel do Španělska na rybářské lodi z marockého města Fnideq (ve španělštině Castillejos) ve věku 18 let a nyní zde pracuje jako šéfkuchař. Matka pochází z Melilly a má tři sourozence. Až do svých 14 let byl Munir, který mimo jiné vyznává muslimskou víru, fanouškem Realu Madrid.\n\nZa tým Cadete A klubu CF Rayo Majadahonda, kde hostoval z Atlética Madrid a který uchvátil na zkoušce v roce 2010, dal ve 29 zápasech 32 branek. Díky nim přilákal pozornost takových velkoklubů jako jsou Real Madrid, Manchester City nebo Barcelona, do jejíž akademie v létě 2011 také vstoupil.\n\nJakmile se dostal do juniorského mužstva Barcelony, nastoupil v sezóně 2013/2014 do UEFA Youth League, mládežnické obdoby Ligy mistrů UEFA. Svůj debut v této soutěži si odkroutil proti Ajaxu, kterému dal dvě branky. Stejný počet dal i juniorům AC Milán a dánské FC Kodaň. Ve vyřazovací fázi se pak v každém zápase trefil minimálně jednou. Turnaj nakonec zakončil s 11 trefami z 10 zápasů, mezi nimiž bylo i finále proti portugalské Benfice Lisabon. Zde se El Haddadi opět prosadil dvakrát a přispěl tak k výhře svého mužstva 3:0.\n\nPoté, co zůstal jako nevyužitý náhradník v zápasech s CD Tenerife a Deportivem de La Coruñou si svou premiéru za béčko odbyl den před prodloužením kontraktu v druholigovém venkovním duelu s RCD Mallorkou, který barcelonští vyhráli 2:1. Munir do něj nastoupil v 72. minutě, kdy střídal Sandra Ramíreze. Svůj první gól pak dal opět při vítězství barcelonských 2:1, tentokrát na domácí půdě 19. dubna proti Gironě.\n\nDne 24. srpna 2014 si talentovaný forvard připsal premiéru i mezi dospělými, když ve věku 18 let a 357 dnů nastoupil v základní sestavě úvodního kola Primery División proti Elche. Za 67 minut, po nichž jej vystřídal Pedro Rodríguez, stihl dát druhý gól utkání, které díky dalším dvěma zásahům Lionela Messiho skončilo 3:0. Munir byl jedním z kandidátů na ocenění Golden Boy.\n\nKe konci srpna odešel na roční hostování do klubu Valencia CF.\n\nDíky marockému původu má Munir stále možnost reprezentovat tuto africkou zemi. Pořadatel Mistrovství světa ve fotbale v roce 2022, Katar, mu dokonce nabídl obléci jeho dres. Nicméně to všechno se zdá jako velmi nepravděpodobné, neboť po premiérách ve výběrech do 19 let, kde odehrál 3 zápasy v nichž 3 skóroval a do 21 let, kde si prozatím zahrál pod trenérem Albertem Celadesem pouze v jednom utkání kvalifikace na evropský šampionát této věkové kategorie proti Maďarsku, si jej mezi seniory povolal před kvalifikačním duelem na Euro 2016 proti Makedonii trenér Vicente del Bosque, jenž musel vyřešit absenci zraněného kanonýra londýnské Chelsea, Diega Costy. 8. září pak v tomto zápase hraném ve Valencii debutoval za seniorský výběr, když v 77. minutě za stavu 4:1 pro Španělsko vystřídal Kokeho. Jeho tým pak v závěru přidal ještě jednu branku a nakonec zvítězil 5:1.\n\n\n"}
{"id": "1024112", "url": "https://cs.wikipedia.org/wiki?curid=1024112", "title": "Taake", "text": "Taake\n\nTaake je norská blackmetalová kapela založená v roce 1993 zpěvákem a hudebníkem Ørjanem Stedjebergem (vulgo Hoest) v norském městě Bergen původně pod názvem Thule. V roce 1995 ji přejmenoval na Taake, což v norštině znamená mlha. V roce 2006 pobýval několik měsíců ve vězení. V březnu 2007 na koncertě v německém Essenu se objevil na pódiu s namalovaným hákovým křížem na hrudi. V Německu je používání jakýchkoli symbolů spojených s nacismem striktně zakázáno a zbytek koncertů byl zrušen.\n\nJedním z témat kapely je kritika náboženství. Kapela byla v Norsku v roce 2012 nominována s albem \"Noregs Vaapen\" na Spellemannprisen (Spellemannovu cenu) v kategorii nejlepší metalové album, překážkou nebyly ani protiislámské texty (do pekla s Mohamedem a mohamedány ve skladbě \"Orkan\").\n\nV roce 1993 vyšlo první demo \"Der Vinterstormene Raste\" (Thule) a v roce 1999 první studiové album s názvem \"Nattestid Ser Porten Vid\".\n\nLogo kapely Taake je ztvárněno gotickým písmem charakteristickým pro blackmetalové kapely. Součástí písmene T je obrácený kříž.\n\n\n\n\n\n+ několik split nahrávek\n\n"}
{"id": "1024113", "url": "https://cs.wikipedia.org/wiki?curid=1024113", "title": "Franz Xaver Haimerl", "text": "Franz Xaver Haimerl\n\nFranz Xaver Haimerl (15. února 1806 Křínov – 11. října 1867 Vídeň) byl český a rakouský právník a politik německé národnosti, v polovině 19. století poslanec Říšského sněmu, představitel liberálního německého bloku.\n\nPocházel z rolnické rodiny, jeho rodiče vlastnili malé zemědělské hospodářství. Franz vychodil obecnou školu v Ottenreuthu (dnes Otín). Zde podchytil místní farář jeho nadání a docílil toho, že nastoupil na gymnázium do Chebu. Od ročníku 1824–1825 studoval filozofii a práva na Vídeňské univerzitě. V roce 1833 získal titul doktora práv. Patřil mezi žáky Wagnera, po jehož smrti nastoupil roku 1835 jako suplent na výuku zápůjčního, obchodního a směnečného práva a podílel se na odborných konzultacích s dolnorakouským guberniem. V roce 1836 se stal řádným profesorem zápůjčního, obchodního a směnečného na Karlo-Ferdinandově univerzitě v Praze. Od roku 1846 zasedal na pražském obchodním soudu a podílel se na jeho reformě.\n\nV roce 1848 byl zakladatelem a prvním prezidentem pražského právnického čtenářského spolku. Během revolučního roku 1848 se zapojil do veřejného dění. Patřil mezi důvěrníky hraběte Rudolfa Stadiona. Stal se členem Národního výboru, který v počáteční fázi revoluce sdružoval reformně orientované osobnosti bez rozdílu národnosti. Odmítl nabídku kandidovat do celoněmeckého Frankfurtského parlamentu. Ve volbách roku 1848 byl zvolen na ústavodárný Říšský sněm. Zastupoval volební obvod Loket. Profesně se uvádí jako doktor, profesor. Na sněmu se řadil k levici. V parlamentu se zaměřoval na otázky rozvoje školství. Byl předsedou sněmovního školského výboru.\n\nPo porážce se revoluce se vrátil na svou katedru do Prahy a byl členem německých společenských spolků. V roce 1852 se stal řádným profesorem zápůjčního práva na Vídeňské univerzitě. V roce 1856 byl členem státní zkušební komise pro právní dějiny, přičemž v roce 1855 a 1861 byl děkanem fakulty a roku 1863/1864 i rektorem Vídeňské univerzity. Od roku 1860 působil ve výboru pro zavedení nového civilního soudního řádu.\n"}
{"id": "1024116", "url": "https://cs.wikipedia.org/wiki?curid=1024116", "title": "Licia Albanese", "text": "Licia Albanese\n\nLicia Albanese (22. července 1909, Torre a Mare, Itálie – 15. srpna 2014, New York) byla americká operní sopranistka italského původu. Vynikala zejména v rolích lyrických hrdinek Verdiho a Pucciniho. V letech 1940–1966 patřila mezi přední sólisty Metropolitní opery v New Yorku. Byla rovněž zakladatelkou a předsedkyní nadace určené na podporu mladých pěvců (\"The Licia Albanese-Puccini Foundation\").\n\nFelicia Albanese se narodila roku 1909 v obci Torre a Mare nedaleko Bari. Neformálně debutovala v roce 1934 v Miláně, když zaskočila za jinou sopranistku v Pucciniho opeře Madam Butterfly, v opeře, která ji později proslavila. Během 40 let zpívala roli Cio-Cio-San více než 300 krát. Ačkoliv byly vysoce oceňovány i její další role (Mimi, Violetta, Liú, Manon Lescaut), její ztvárnění gejši utkvělo posluchačům v paměti nejvíce. Její vztah k této roli započal již v průběhu studia u Giuseppiny Baldassare-Tedeschi, která byla současnicí skladatele a významnou představitelkou této role v předchozí generaci.\n\nNení zcela jasné kdy se konal její formální debut. Bylo to buď v roce 1934 v \"Teatro Municipale\" v Bari v Pucciniho opeře La bohème nebo o rok později v Parmě či v Miláně v \"Madam Butterfly\". Koncem toho roku také mohla debutovat v La Scale jako Lauretta v opeře \"Gianni Schicchi\". Záhy zaznamenala obrovský úspěch po celém světě zejména v operách Carmen, L'amico Fritz a Madam Butterfly v Itálii, Francii a Anglii.\n\nV Metropolitní opeře vystoupila poprvé 9. února 1940 v Madam Butterfly. Tuto operu pak na scéně staré budovy zpívala 72x. Její úspěch byl okamžitý a Albanese zůstala v Met po 26 sezón. Odzpívala zde 427 představení a ztvárnila 17 rolí v 16 operách. Divadlo opustila v roce 1966 po sporu s generálním manažerem Met, Sirem Rudolfem Bingem bez velkého loučení. Po čtyřech představeních v sezóně 1965/1966 byla na další sezónu vypsána na jediné představení. Smlouvu vrátila nepodepsanou.\n\nV roce 1945 získala americké státní občanství. Arturo Toscanini pozval v roce 1946 zpěvačku na rozhlasové provední oper \"La bohème\" a \"La traviata\". Nahrávky byly později vydány firmou RCA Victor na LP i CD.\n\nV letech 1941–1961 často hostovala v opeře San Francisca, kde ztvárnila 22 rolí ve 120 představeních. Kromě toho vystupovala na mnoha recitálech, koncertech a operních představeních. Účastnila se benefičních představení pro vojáky, měla svou vlastní rozhlasovou show, byla častým hostem rozhlasových i televizních pořadů a pořídila řadu gramofonových nahrávek. Ještě v roce 1972 se do San Francisca vrátila, aby účinkovala na gala koncertě k 50 výročí tamní opery a v roce 1973 zde znovu vystoupila společně s Lucianem Pavarottim.\n\nI po kariéře trvající 7 desetiletí ještě příležitostně vystupovala. Zpívala americkou hymnu při otevření nové budovy Metropolitní opery a v jarní sezóně roku 1987 vystupovala s velkým úspěchem v Sondheimově operetě \"Follies\" v \"Theatre Under the Stars\" v Houstonu.\n\nByla zakladatelkou a předsedkyní nadace \"The Licia Albanese-Puccini Foundation\" určené na podporu mladých zpěváků a zpěvaček. Pracovala rovněž v nadaci \"The Bagby Foundation\". Jako pěvecký pedagog působila v Juilliard School of Music, v \"Manhattan School of Music\" a v \"Marymount Manhattan College\". Vedla pěvecké mistrovské kurzy po celém světě.\n\nAlbanese zemřela 15. srpna 2014 ve věku 105 let ve svém domě na Manhattanu.\n\n5. října 1995 ji prezident Bill Clinton udělil vyznamenání \"National Medal of Honor for the Arts\".\n\nObdržela čestné doktoráty a další vyznamenání od Marymount Manhattan College, Montclair State Teachers College, Saint Peter's College, New Jersey, Seton Hall University, University of South Florida, Fairfield University, Siena College, Caldwell College a Fairleigh Dickinson University.\n\nOd starosty Rudolpha Giulianiho v roce 2000 obdržela prestižní Händelovu medaili (\"Handel Medallion\"), nejvyšší oficiální oceněnění města New York za její přínos kulturnímu životu města.\n\n"}
{"id": "1024119", "url": "https://cs.wikipedia.org/wiki?curid=1024119", "title": "Antoine Valois-Fortier", "text": "Antoine Valois-Fortier\n\nAntoine Valois-Fortier (* 13. březen 1990 Québec) je kanadský zápasník – judista, bronzový olympijský medailista z roku 2012.\n\nS judem začal ve 4 letech v Québecu v Dojo de Beauport. Vedle juda hrál závodně basketbal, ale v 15 letech upřednostnil kariéru v judo. V roce 2009 utrpěl zranění zad (vyhřezlá ploténka) a rok netrénoval. Vrcholově se připravuje v Montréalu v národním tréninkovém centru INS Québec. V kanadské mužské reprezentaci se prosazuje od roku 2011 v polostřední váze do 81 kg. Jeho osobní trenérem je Nicolas Gill.\n\nV roce 2012 se kvalifikoval na olympijské hry v Londýně a v úvodním kole způsobil jedno z největších překvapení turnaje, když vyřadil favorizovaného Ázerbájdžánce Elnura Mammadliho. Od úvodní sekundy zápasu si Mammadliho hlídal v úchopu a v prodloužení přesvědčil rozhodčí o své lepší připravenosti na praporky (hantei). Jeho spanilou taktickou jízdu turnajem zastavil až ve čtvrtfinále Rus Ivan Nifontov, který v polovině zápasu kontroval jeho pokus o o-soto-gari technikou harai-makikomi. V opravách se probojoval do boje o třetí místo proti Američanu Travisi Stevensonovi. Koncem první minuty se ujal vedení po kontrachvatu uči-mata-gaeši na juko a bodový náskok udržel do konce zápasu. Získal bronzovou olympijskou medaili.\n\nV roce 2016 se kvalifikoval na olympijských hrách v Riu. Olympijský los ho podobně jako před čtyřmi lety od úvodního kola nešetřil. Favorizovaného Francouze Loïca Pietriho vyfauloval na šido po jeho chybě v boji o úchop. V dalším kole zvládl otočit zápas s nepříjemným Argentincem Emmanuelem Lucentim. Ve třetí minutě zápasu s Lucentim upadl na wazari po technice de-aši-harai, ale vzápětí vyrovnal kontrachvatem tani-otoši. Na konci hrací doby zvítězil po dvou napomenutí (šida) soupeře a postoupil do čtvrtfinále proti Chasanu Chalmurzajevovi z Ruska. Vyrovnané čtvrtfinále rozhodla jeho chyba v prodloužení, když po prohraném boji o úchop nezachytil Ingušovo o-uči-gari. V následných opravách neuhlídal šikovné nohy Japonce Takanori Nagaseho a po o-soto-gari skončil na děleném 7. místě.\n\n\n\n"}
{"id": "1024120", "url": "https://cs.wikipedia.org/wiki?curid=1024120", "title": "JaTB-3", "text": "JaTB-3\n\nJaTB-3 ( \"ЯТБ-3\") byl dvoupodlažní trolejbus vyrobený Jaroslavským automobilovým závodem, který byl provozován v Moskvě v letech 1939 až 1953.\n\nZačátkem třicátých let dvacátého století jezdily ulicemi některých evropských měst dvoupodlažní trolejbusy. Myšlenka vměstnat do jednoho vozidla více cestujících byla přitažlivá i pro organizátory moskevské dopravy.\n\nV létě 1937 byly do Sovětského svazu dovezeny z Velké Británie dva třínápravové trolejbusy od výrobce \"AEC\" (Associated Equipment Company). Jeden z nich byl dvoupodlažní. Podle vzoru tohoto vozidla postavil Jaroslavský automobilový závod deset dvoupodlažních vozidel vlastní konstrukce, která byla označena JaTB-3.\n\nPrvní exemplář vyjel na trať 26. července 1938. Vyjel na zcela novou trať na současné třídě Míru. Výška trolejové sítě a otázky spolehlivosti trolejbusu významně ovlivnily výšku celého vozidla. Celokovová karoserie trolejbusu byla 9,4 metru dlouhá a 4,7 metru vysoká. Na rozdíl od JaTB-1, u kterého byla výška uvnitř salónu pro cestující 1 915 mm, u JaTB-3 byla výška ve spodním podlaží 1 795 mm a v horním podlaží 1 770 mm. Ve spodním podlaží bylo 40 míst pro sedící cestující, v horním podlaží 32. Maximální obsaditelnost byla 100 cestujících. Při celkové hmotnosti 10 740 kg dosahoval trolejbus rychlosti 55 km/h.\n\nDohromady bylo v Jaroslavském automobilovém závodě dokončeno deset trolejbusů tohoto typu, poslední v roce 1939. Vozidlo mělo jen jediné dveře pro cestující, což zdaleka nestačilo pro pohotovou výměnu cestujících v zastávkách. Jeden trolejbus byl později ve výrobním závodě rekonstruován a byly dosazeny ještě jedny dveře.\n\nProvozní zkušenosti ukázaly, že tato konstrukce není vhodná pro předpokládané použití. Další trolejbusy už vznikaly jako jednopodlažní, určené pro větší počet hlavně stojících cestujících. Dvoupodlažní trolejbusy se ukázaly jako slepá ulička a vývoj šel směrem k článkovým vozidlům. Ta se ale v bývalém Sovětském svazu objevila až na konci padesátých let 20. století z produkce podniku „SVARZ“ (\"Sokolničeskij VAgonoRemontnyj Zavod\"; tj. opravárenské dílny vozidel MHD v moskevské čtvrti Sokolniky). Do současnosti se žádný z trolejbusů JaTB-3 nedochoval.\n\n\n"}
{"id": "1024123", "url": "https://cs.wikipedia.org/wiki?curid=1024123", "title": "PBC CSKA Moskva", "text": "PBC CSKA Moskva\n\nPBC CSKA Moskva (v basketbalu se používá obvykle zkrácený název CSKA Moskva) je profesionální ruský basketbalový klub hrající ruskou nejvyšší soutěž basketbalu. Klub vznikl v roce 1924 jako basketbalový oddíl v rámci sportovního klubu CSKA Moskva. V domácí basketbalovém mistrovství získal 24 titulů mistra Sovětského svazu (1945-1990), 21 titulů mistra Ruska (1992-2014). Třikrát vyhrál Pohár Sovětského svazu a čtyřikrát Pohár Ruska.\n\nZúčastnil 27 ročníků Poháru evropských mistrů (1960-2001) a všech všech 14 ročníků Euroligy (2001-2015), má na svém kontě 12 účastí ve finále, z toho šest vítězství (1961, 1963, 1969, 1971, 2006, 2008) a 13 dalších účastí v semifinále. Třikrát startoval ve FIBA Poháru vítězů pohárů resp. Europské lize, z toho dvakrát hrál semifinále. Jedenkrát (v sezóně 1989-90) hrál ve FIBA Poháru Korač a probojoval se do semifinále. Sportovními výsledky patří mezi nejúspěšnější kluby Evropy.\n\n\n\n"}
{"id": "1024124", "url": "https://cs.wikipedia.org/wiki?curid=1024124", "title": "Železniční trať Niš–Dimitrovgrad", "text": "Železniční trať Niš–Dimitrovgrad\n\nŽelezniční trať Niš–Dimitrovgrad (srbsky cyrilicí Железничка пруга Ниш–Димитровград, latinkou Železnička pruga Niš–Dimitrovgrad) představuje hlavní a jediné spojení Srbska s Bulharskem. Dlouhá je 104 km. Prochází Sićevskou soutěskou, údolím řeky Nišavy. Trať je jednokolejná.\n\nZe západní strany se napojuje na trať Bělehrad–Niš, trať Niš–Skopje a ze strany východní pokračuje po bulharském území až do Sofie.\n\nVybudování železniční tratě z Niše směrem k hranici s Bulharskem byla jedna z povinností, kterou srbské vládě ukládaly závěry Berlínského kongresu (článek 10). Trať byla budována nedlouho po dokončení úseku Bělehrad–Niš, na který se další trať směrem do Istanbulu měla napojit.\n\nVýstavba prvního úseku trati mezi městy Niš a Pirot byla zahájena 25. června 1885 (podle gregoriánského kalendáře). Výstavbu přerušila Srbsko-bulharská válka. Po jejím skončení byly stavební práce na jaře 1886 opět obnoveny. Úsek spojující Pirot se zbytkem země byl slavnostně otevřen 1. listopadu 1887. Dne 1. srpna 1888 byl rovněž napojen i Caribrod (dnešní Dimitrovgrad), který se až do první světové války nacházel na bulharském území.\n\nV roce 2013 byla za pomoci českých firem zahájena modernizace a elektrizace trati. Náklady na obnovu jsou vyčísleny na 120 milionů €. V roce 2016 jednal o dalších modernizačních pracích na trati srbský premiér Aleksandar Vučić s českým premiérem Sobotkou.\n\n"}
{"id": "1024125", "url": "https://cs.wikipedia.org/wiki?curid=1024125", "title": "Randstad Holding", "text": "Randstad Holding\n\nRandstad je nizozemská nadnárodní společnost, která se řadí mezi nejvýznamnější poskytovatele personálně-poradenských služeb na světě.\n\nSpolečnost Randstad byla založena Fritsem Goldschmedingem v roce 1960 v Nizozemsku. Postupně rozšiřovala svou působnost a dnes má zastoupení v 39 zemích světa včetně České republiky a Slovenska, v mnoha z nich je jedničkou na trhu personálních služeb.\n\nV České republice navázala na historii společnosti AYS Placements & Workshops, která byla založena v roce 1992 a jako jedna z prvních v ČR nabízela agenturní zaměstnávání. AYS byla v roce 1999 převzata 4. největší personální společností na světě – společností Vedior. Sloučením Vedioru a Randstadu v roce 2008 vznikla 2. největší personálně-poradenská společnost na světě a značka Randstad vstoupila i na český trh. V srpnu 2010 posiluje Randstad své postavení díky akvizici společnosti Start People Staffing.\n\nRandstad v České republice nabízí široké spektrum služeb v oblasti agenturního zaměstnávání, výběru pracovníků na stálé pracovní úvazky a personálního poradenství. Specializuje se na vyhledávání zaměstnanců na všech úrovních odbornosti a řízení v oblastech:\n\nRandstad je řádným členem Asociace poskytovatelů personálních služeb (APPS) a stál při jejím vzniku v roce 2002.\n"}
{"id": "1024126", "url": "https://cs.wikipedia.org/wiki?curid=1024126", "title": "Volksdeutsche Mittelstelle", "text": "Volksdeutsche Mittelstelle\n\nVolksdeutsche Mittelstelle (VoMi - Středisko na podporu etnických Němců) byl jeden z hlavních úřadů SS. Zodpovídal za německé obyvatelstvo žijící mimo Třetí říši, tzv. „Volksdeutschen“. Od února 1937 stál v čele úřadu SS-Obergruppenführer Werner Lorenz. V roce 1938 disponoval úřad VoMi rozpočtem 50–60 milionů říšských marek pro správu a distribuci všech fondů pro etnickou práci (Volkstumsarbeit). V období 1939–1940 se úřad zaměřoval hlavně na organizaci přesídlení německých národních skupin pod heslem „Heim ins Reich“. V poválečných norimberských procesech s RuSHA byl VoMi usvědčen z účasti na masovém vyhánění obyvatel z okupovaných území Evropy.\n\nPo podepsání paktu mezi Hitlerem a Stalinem obdržel Heinrich Himmler 28. září 1939 rozkaz zřídit Říšské komisařství pro upevnění německého národa (Reichskommissariat zur Festigung deutschen Volkstums), které jako první předložilo na jaře 1940 návrh na Generalplan Ost. Generalplan Ost se týkal vystěhovávání židovského a polského obyvatelstva z Povartí, Západního Pruska (Svobodné město Gdaňsk a Polský koridor) a z Generálního gouvernementu na východ. Od podzimu 1939 bylo Polsko rozděleno na tři zhruba stejně velké části – východní území obsadil Sovětský svaz (až do června 1941), v centrální části země fungoval Generální gouvernement se sídlem v Krakově a třetí část od Pomoří na severu až po Slezsko na jihu byla připojena ke Třetí říši jako župa Poznaň (Reichsgau Posen), od roku 1940 Povartí (Wartheland) s celkem 4,2 mil. obyvateli (85 procent Poláci, 7 procent Němci a 8 procent Židé) a župa Gdaňsk-Západní Prusko (Danzig-Westpreußen).\n\nV roce 1933 vznikla z popudu Rudolfa Hesse pod VDA (Verein für das Deutschtum im Ausland) rada «Volksdeutsche Rat», která se velmi brzo dostala do konfliktu se stranickou organizací Auslandsorganisation (AO) pod vedením Ernsta Wilhelma Bohleho. V roce 1935 byl prací pro menšiny v zahraničí pověřen Otto von Kursell (tzv. Büro von Kursell). Himmlerovi a Heydrichovi se na přelomu let 1936/37 podařilo Kursella vyřadit, na jeho místo 1. ledna 1937 dosadit Wernera Lorenze a Kursellovu kancelář (Büro von Kursell) přejmenovat na «Volksdeutsche Mittelstelle». Jak samotný název napovídá, středem zájmu se stali etničtí Němci, „kteří mluvili německy a patřili k německému národu a měli německou krev, ale nepatřili k Německé říši, jelikož zapustili kořeny v zahraničí (die zwar deutsch sprechen und deutschen Stammes und Blutes sind, aber nicht mehr zum Deutschen Reich gehören, sondern im Ausland Wurzel gefasst haben)“. Výraz «Mittelstelle» měl asociovat představu «zprostředkovací centrály». VoMi sice celkem brzy zaujala pozici „nejvyššího říšského úřadu“, ale její pravomoc nebyla vůči NSDAP, jednotkám SS a říšským ministerstvům zcela definována. Zrovna tak nebyl jasný vztah VoMi k vůdci. Organizační a hierarchické vztahy, úkoly a pracovní metody VoMi se nedržely nějakých stálých pravidel, úřad se podřizoval dané politické situaci a požadavkům nacistického vedení.\n\nHlavním úkolem úřadu byl finanční a politický kontakt s „etnickými Němci“ v zahraničí a jejich zasvěcování do nacistické ideologie. To se dělo jak veřejně oficiální cestou tak pomocí akcí poloveřejných či cestou zcela soukromé podpory. VoMi se také snažila o neustálé vymezení vůči stranické zahraniční organizaci AO (Auslandsorganisation) a o získání opoziční VDA. Spolek VDA (Verein für das Deutschtum im Ausland) v čele s Hansem Steinacherem prosazoval sice také podporu etnických menšin v zahraničí, ale bez vytržení z jejich domova a následného přesídlení, které se tak stalo mezi oběma organizacemi základní třecí plochou. Po spojenectví s Itálií a Sovětským svazem začaly menšiny v daných zemích představovat pro plánovanou zahraniční politiku Třetí říše potenciální nebezpečí, které se Adolf Hitler rozhodl přesídlením odstranit. Vztahy mezi VDA a VoMi zatěžovala zejména otázka Jižního Tyrolska. Steinacher byl nakonec poslán 19. října 1937 „na dovolenou“ a po nařízení z 2. července 1938 se VoMi stala jediným úřadem pro záležitosti etnických Němců. Ze své práce se zodpovídala přímo Adolfu Hitlerovi.\n\nV květnu 1939 podepsal Benito Mussolini a Adolf Hitler pakt o vyřešení otázky Jižního Tyrolska ve stylu přesídlení „Heim ins Reich“. Ještě téhož roku byla podepsána opce, podle které se německé a ladinské obyvatelstvo mělo rozhodnout, zda bude emigrovat do Třetí říše nebo zůstanou bez ochrany pro etnické menšiny ve svých domovech. Jednalo se přibližně o 200 000 etnických Němců s italským občanstvím. Curt von Gottberg, šéf Pozemkového úřadu (Bodenamt) v Praze, počítal s tím, že po rasovém průzkumu usadí tyrolské přesídlence (přibližně 2 750 rodin) na 1 500 statcích zadlužených a nebo rasově nevhodných sedláků v Severním Tyrolsku (Nordtirol) a 12 000 v protektorátě na zabraných statcích židovských či protistátních osob. K masovému přesídlení začalo docházet až po 1. lednu 1940. Z předpokládaného počtu 200 000 se rozhodlo k odchodu maximálně 81,8 procent tyrolských Němců a z plánů na poněmčení protektorátních oblastí se podařilo splnit jen minimum.\n\nPřesídlení etnických Němců z Jižního Tyrolska se ale od transferu ostatních „Volksdeutschen” z Pobaltí, východu a jihovýchodu Evropy odlišovalo. Jednak trvalo mnohem déle, ale také se na něm podílel jiný přesídlovací aparát. Hlavní slovo měl Říšský komisař pro upevnění německého národa. Registraci a přípravu k transportu optantů prováděl namísto VoMi úřad „Amtliche deutsche Ein- und Rückwanderungsstelle” (ADERSt) v Bolzanu s pobočkami v Bolzanu, Meranu, Brixenu, Brunecku a Sterzingu, kterému pomáhala společnost „Arbeitsgemeinschaft der Optanten für Deutschland” (AdO). Prověřování, rasovou kontrolu a udílení občanství (Durchschleusung) měla na starost úřadovna „Dienststelle Umsiedlung Südtirol” (DUS) v Innsbrucku se svou italskou firmou pro správu majetku „Abwicklungs-Treuhand-Gesellschaft” (DAT) a říšskou „Deutsche Ansiedlungsgesellschaft” (DAG).\n\nJednalo se o oblasti: okres Bozen (Bolzano) a Fassatal, okres Meran, okres Brixen, okres Bruneck (Cortina a Buchenstein), okres Sterzing, italské oblasti (Lusern a Fersental), údolí „Kanaltal” (Val Canale) a říšské Němce s italským občanstvím. K 1. červenci 1942 přesídlilo 76 824 osob a do konce roku 1943 se počet navýšil na 81 500 osob. Skoro polovina jich byla umístěna v župě „Tirol-Vorarlberg” (34 000 osob). Toto číslo není zcela přesné, jelikož zahrnuje i některé tyrolské odvedence k wehrmachtu, kterých bylo od roku 1940 do konce války kolem 25 000. Výstavba nových bytů pro přesídlence z Jižního Tyrolska na území Východní marky byla schválená jako „Sondermaßnahme S”. Jen v Tyrolsku a Vorarlbersku jich postavila firma „Neue Heimat” (Gemeinnützige Wohnungs- u. Siedlungsgefellschaft der Deutschen Arbeitsfront) na 7 000 (tzv. Südtiroler-Siedlung). Hned po ukončení války se snažila část etnických Němců z Jižního Tyrolska vrátit do své domoviny (8 000 - 12 000 osob).\n\nHeinrich Himmler se mohl sice na základě Hitlerovy vyhlášky, co se přesídlování obyvatelstva a jeho ubytování týče, opřít o rozsáhlé znalosti a zkušenosti řady orgánů a subjektů, ale jen na poli vojenských či trestaneckých táborů. VoMi jako jediná nacistická instituce disponovala potřebnými zkušenostmi s přesídlováním celých rodin. Od roku 1934 vedla tzv. „Informační centrum pro přistěhovalce” (BFE), které poskytovalo etnickým uprchlíkům z Rakouska a Polska hned po překročení říšské hranice první záchytné ubytování.\n\nVzhledem k tomu, že se počítalo pro přesídlenecké tábory s „nepoužívanými“ továrnami, prázdnými školami a „židovskými vilovými koloniemi“, stala se VoMi v letech 1942–1945 jedinou autorizovanou institucí pro zabavování vhodných budov, bytů a místností po neněmeckých občanech nebo Židech. Činnost úřadu sestávala z transportu etnických Němců do říše, ze zajištění potravin, zdravotní služby a z organizování ubytování. K ubytování sloužily dva druhy táborů (Vomi-Lager-Typen). Jednak sběrné tábory tzv. „Auffang-“ nebo „Sammellager“ a za druhé pozorovací tábory ve Staré říši (Altreich - Deutsches Reich, Österreich a Sudetenland) tzv. „Beobachtungslager“. Přesídlovací akce etnických Němců se z různých důvodů protahovaly, takže mnohé sběrné tábory sloužily i jako tábory pro delší ubytování – tedy pozorovací.\n\n\nBěhem přesídlovacích akcí vznikaly i dočasné zahraniční centrály tzv. „Umsiedlungskommandos“. Například 1944 vznikla taková dočasná centrála v Budapešti, která se starala o německou menšinu v době se blížící Rudé armády. Na jaře 1943 měla dočasně fungovat centrála VoMi v Praze, která by se starala o etnické Němce z jihovýchodu. Zamýšlený příliv etnických Němců ze Sovětského svazu do Protektorátu se K. H. Frankovi nezamlouval a postavil se proti.\n\nOd roku 1942 byla instituce rozdělena do jedenácti úřadů:\n\n\nJako první procházeli přistěhovaleckým přezkumným procesem (Durchschleusung) od listopadu 1939 až do března 1940 v Poznani, Gdyni a v Kolobřehu etničtí pobaltští Němci z Estonska, Lotyšska a později z Litvy. Celkem 87 000 pobaltských přistěhovalců bylo rozmístěno v říšské župě Povartí, v Západním Prusku a malá část ve Staré říši. Další velká skupina přijížděla od prosince 1939 z Haliče (70 000 z území mezi řekami Bug a San), z oblasti Narewu (Białystok) a z Volyně (65 000 z území mezi řekami Bug a Dněpr). Jen do Povartí přišlo 128 000 přistěhovalců. Třetí velká vlna 30 000 Němců pocházela z oblasti Generálního gouvernementu (Chełm a Lublin).\n\nNásledovala vlna 187 000 etnických Němců z Rumunska, Besarábie, severní Bukoviny a po 7. září 1940 také z Dobrudže. V říjnu 1940 došlo k přesídlení Němců z Chełmu, v lednu 1941 k dosídlení z Estonska, Lotyšska a Litvy, v říjnu 1942 ze Srbska a Chorvatska, z Kočevska a z Bulharska. Poslední přesídlovací akci do Povartí od listopadu 1943 do poloviny roku 1944 představovalo 370 000 ruských Němců, především z oblasti Černého moře (340 000 z jihu SSSR, 30 000 od Leningradu a Minska). Do začátku března 1942 se podařilo umístit z celkem 511 142 etnických Němců 287 000 v anektovaných východních zemích a 93 000 ve Staré říši, přičemž se z valné části jednalo o provizorní bydlení, 131 000 přistěhovalců žilo stále nouzově po táborech.\n\n\nPřesídlování etnických Němců se odehrávalo skoro pět let podle stále stejného scénáře: z popudu uzavření smlouvy nebo z úředního nařízení bylo svoláno místní obyvatelstvo k registraci, po souhlasu s přesídlením pod tlakem nacistické propagandy následovalo přidělení oblasti (ve Staré říši, na území sídelního mostu Povartí nebo v Generálním gouvernementu). Podle přidělené oblasti byli přesídlenci rozděleni do táborů (Umsiedlungslager), kde po rasovém přezkoumání tvořili tři skupiny. Skupinu „O” (Osten-Siedlungsbrücke Warthegau) - rasově nejčistší pro župu Povartí, skupinu „A” (Altreich) - rasově vhodnou k rychlému poněmčení pro Starou říši a skupinu „S” (Sonderfälle) - rasově méněcenné obyvatelstvo určené pro Generální gouvernement. V případě rumunských Němců nastalo 7 267 případů, kdy byli pro rasovou nezpůsobilost posláni zpět domů. Proces rasového přezkumu nazývali nacisté „Durchschleusung”.\n\nK vysídlení polského obyvatelstva ze zemědělských statků docházelo těsně před osídlením etnickými Němci a to téměř na poslední chvíli. Jednak z toho důvodu, že nemělo docházet k přerušení zemědělských prací, především k výpadkům v krmení a dojení, ale také z toho důvodu, aby překvapené polské obyvatelstvo nemělo příliš času k útěku. Celý proces nového osídlení se tak měl odehrát během dvou hodin. „Evakuovaní” Poláci putovali do tzv. „Auffanglager” (sběrných táborů) a následně do „Evakuierungslager“ (evakuačních táborů) v Lodži. Opuštěný majetek hlídal pomocný policista (Hilfspolizist). Dům musel být vyčištěn, zbaven veškerých náboženských předmětů a místnosti pokud možno vyzdobeny. Pověřenci osídlovacího štábu pak přidělovali „nové domovy” vybraným etnickým Němcům.\n\nV dubnu 1940 zřídila Bezpečnostní policie (SiPo) v Lodži (Litzmannstadt) úřadovnu „Umwandererzentralstelle” (UWZ), která spadala pod Hlavní úřad říšské bezpečnostní policie (Reichssicherheitshauptamt) a Heinricha Himmlera, říšského komisaře pro upevnění německého národa (RKF). „Umwandererzentralstelle” měla na starost odsun nežádoucích Poláků a Židů z říšských žup do Generálního gouvernementu. Do února 1940 přemístila 300 000 Poláků (z Povartí 120 000 statkářů, z Gdaňska-Západního Pruska 35 000 a z Horního Slezska 15 000), jejichž majetek byl téměř okamžitě rozdělován přistěhovalým etnickým Němcům (47 000 polských statků, 9,22 mil. hektarů půdy). Z 60 000 polských podniků patřila více jak polovina domácím Němcům, 20 procent získali etničtí Němci, 8 procent říšští Němci a 21 procent zůstalo pod správou. V druhé polovině října 1939 proběhly první židovské transporty. Z říšských žup byl vyhnán téměř jeden milión Poláků.\n\nU likvidace etnických Poláků se nacisté zaměřili na vůdčí osobnosti a polskou inteligenci. Na území německého záboru zahynulo 7 500 lékařů, 4 500 advokátů, 4 200 inženýrů, 700 profesorů a vědeckých pracovníků, 3 963 učitelů základních škol, 848 učitelů středních škol a 2 647 kněží. Největší část obětí v německé části tvořili Židé. Celkem jich během německé\nokupace zahynulo 2 900 000. Během okupace východního Polska Sovětským svazem tvořili Poláci více jak jednu třetinu z celkového počtu obětí NKVD.\n\nBěhem druhé světové války prošlo Pobaltí nejprve okupací sovětskou a posléze nacistickou. V paktu mezi Hitlerem a Stalinem o neútočení z roku 1939 bylo Lotyšsko a Estonsko označeno za sovětské zájmové oblasti. K těm následně přibyla na základě smlouvy z 28. září 1939 i Litva. Na podzim 1939 vpochodovala Rudá armáda na území Litvy, Estonska a Lotyšska. V srpnu 1940 Sovětský svaz tyto tři republiky anektoval (Litva 15. června 1940 okupace Rudou armádou a 3. srpna 1940 začleněna do Sovětského svazu, Lotyšsko 17. června 1940 okupace Rudou armádou a 5. srpna 1940 začleněno do Sovětského svazu, Estonsko 17. června 1940 okupace Rudou armádou a poté 6. srpna 1940 začleněno do Sovětského svazu). Téměř celá populace německého obyvatelstva se rozhodla na základě předtím uzavřené smlouvy své domovy opustit.\n\nPo obsazení sovětských pobaltských území v roce 1941 byly pobaltské státy začleněny do tzv. říšského komisariátu (Reichskommissariat Ostland), který zahrnoval také část Běloruska a část severovýchodního Polska v čele s Heinrichem Lohsem v Rize. „Reichskommissariat Ostland” spolu s říšským komisariátem Ukrajina spadal pod správu ministerstva pro východní území, které řídil Alfred Rosenberg. Od 10. ledna 1941 započalo přesídlení etnických Němců z Litvy a ještě zůstávajících 17 000 Němců z Estonska a Lotyšska. Na majetkové vyrovnání se ale vztahovaly jiné dohody. Sovětský svaz připsal Třetí říši k dobru 200 mil. RM, z kterých mělo být odečteno 50 mil. za majetek vysídlených 21 306 Litavců, Rusů a Bělorusů z německého říšského území (Memel-Suwalki Gebiet). Během přesídlovacích akcí, které trvaly až do 25. března 1941, zažívali etničtí pobaltští Němci obrovské mrazy a sněhové bouře. Z celkového počtu 50 000 německých Litevců organizovala VoMi transport pro 34 347 osob po železnici, pro 6 890 osob autobusy, 1 349 osob přecházelo do říše kvůli blízkosti hranice pěšky a 6 773 osob cestovalo v kolonách na koňských povozech.\n\nV důsledku rozdělení Polska mezi Hitlerem a Stalinem se Volyň stala od září 1939 součástí sovětského území. Německé obyvatelstvo z bývalého polského území bylo v roce 1939 během akce „Heim ins Reich“ z větší části přesídleno do Říšské župy v Povartí. Jednalo se asi o 65 000 osob. Realizaci přesídlení prováděla VoMi. Do roku 1940 přesídlila do Povartí a Západního Pruska kolem jednoho milionu Němců. Od března 1941 byli v rámci Německo-sovětské smlouvy o přátelství, spolupráci a vymezení demarkační linie přesídlováni hlavně Pobaltští Němci. (Galerie: Povartí – osídlování Volksdeutschen z východního Polska).\nPodle tajného protokolu mezi Hitlerem a Stalinem z roku 1939 souhlasila Třetí říše s obsazením Besarábie, ale nebylo jí lhostejné, co bude s 94 000 příslušníky německy mluvící menšiny. Dne 5. září 1940 podepsal Sovětský svaz a Německá říše v Moskvě dohodu o přesídlení. Nicméně 28. června 1940 zabral Sovětský svaz vedle území Besarábie také severní část Bukoviny. Pro německou menšinu platil tedy nejzazší termín vysídlení do 15. listopadu 1940 a Němci byli přesídleni do Německé říše nebo okupovaných území v Polsku. Západní oblast Haliče se stala součástí Generalgouvernementu a východní oblast připadla k Ukrajině. Po napadení Sovětského svazu připadla i východní oblast Haliče k Třetí říši a stala se součástí Generalgouvernementu.\n\nPrůmyslové město Lodž se stalo již v listopadu 1939 přesídlovacím centrem. Ve městech Pabianice a Zgierz vznikla celá řada přijímacích táborů. V případě přeplnění táborů byli přistěhovalci posíláni po odvšivení do táborů ve Staré říši a do okolí Lodže. Tábory v Lodži se využívaly zejména pro etnické Němce, u kterých se předpokládalo, že velmi brzy nastoupí cestu do Staré říše. Již necelý měsíc po rozběhnutí přesídlovací akce v prosinci 1939 existovalo 47 táborů pro 30 000 etnických Němců (31 v Lodži, 10 v Zgierzu a 6 v Pabianicích). Samozřejmě po příchodu Němců z východního Polska číslo značně narostlo. Jen v samotném městě Lodž fungovalo 33 táborů pro 25 000 osob. Pabianice s 12 tábory pojmuly 20 000 osob, 8 táborů ve městě Zgierz 10 000 a 13 táborů v oblasti Kalische 7 000 osob. Táborové štáby opatrovaly celkem 66 táborů, které se většinou nacházely v budovách škol, továren, věznic nebo v bývalých židovských bytových koloniích.\n\nTáborovému štábu velel jeden vedoucí, který měl k dispozici malý tým spolupracovníků. Až do února 1940 zastávali pomocné práce Židé. Budovy v táborech se členily na tzv. čisté a nečisté (unreine und reine Gebäude), podle absolvování odvšivení a kontroly infekčního nakažení. Tato kontrola se evidovala orazítkováním kenkaret. Teprve po obdržení razítka obdrželi povolení k přístupu do čistých budov (Quartierschein). Dva dny nato absolvovali proces „Durchschleusung“, po jehož ukončení obdrželi taktéž razítko. Třetí den už etničtí Němci putovali do Staré říše do tzv. pozorovacích táborů (Beobachtungslager).\n\n\nVšechny tábory disponovaly jídelnou, která sloužila také jako společenská místnost, knihovnou, spacím sálem a vlastní školou. Prostředky denní potřeby se prodávaly v táborové kantýně. Voda k pití se podávala pouze převařená. Tábor musel mít samozřejmě také umývárny, vytápěné a větratelné pokoje se zavedenou elektřinou. Stravu připravovaly velkokapacitní kuchyně organizace Nationalsozialistische Volkswohlfahrt v Lodži a Pabianicích, kterou rozvážely nákladními auty do táborů. Spalo se na slámě s přidělenými látkovými polštáři též plněnými slámou. Pouze ženy a děti obdržely deky. Muži v rámci přípravy v plnění budoucích povinností dodržovali stanovený denní režim:\n\n\nVšeobecně platil zákaz vycházení z tábora, po ukončení karantény mohli etničtí Němci navštěvovat okolí pouze ve skupinách a s táborovým doprovodem. Kulturní vložku obstarávala nacistická propaganda. Nejprve se jednalo o společenské večery a krátké, lehce pochopitelné politické přednášky, které vedli odborníci na říšské zemědělství. Teprve po uvolnění financí z ministerstva propagandy (Reichspropagandaministerium) se mohly v táboře odehrávat poslechy gramofonových desek, hudební koncerty, promítání propagandistických filmů, zábavná představení umělců a artistů či loutková divadla pro děti. Tábory obdržely také vlastní rádio.\n\nVzhledem k tomu, že z nedostatku zemědělských statků se počítalo s delším pobytem etnických Němců v táborech, byly z Himmlerova příkazu v březnu 1940 všechny sběrné tábory (Sammellager) v Lodži přeměněny na pozorovací (Beobachtungslager). Pod dozorem táborových VoMi vedoucích o ně pečovala „Volkswohlfahrt” (NSV). V táborech zřídila krejčovny (Nähstuben) pro tvorbu jednoduchých oděvů a drobné opravy, školky, školy a domovy pro seniory. Ke kojencům a malým dětem docházely NS-sestry. Děti do 14 let dostávaly půl litru mléka na den. Existovaly i dětské tábory pro sirotky nebo pro děti, jejichž rodiče se nacházeli ještě na cestě. Podpora v pozorovacích táborech patřila i dobrovolnému sportu. Pro muže a chlapce od 10 let platil každodenní ranní nástup se vztyčením vlajky. Mládež byla zařazena do HJ a BDM.\n\nObzvláštní péče se věnovala zřízeným zdravotním oddělením. Lehce nemocní měli k dispozici nemocniční pokoj, ošetřovnu s lékařem, sesternu a nemocniční stanici pro minimálně 3 400 pacientů. Těžké případy přejímalo pět nemocnic v Lodži s kapacitou 51 400 osob. K nouzovému využití sloužil i lazaret NS-Červeného kříže. I přes veškeré snahy byla situace v táborech tristní. Do 9. dubna 1940 zemřelo 918 osob a 131 dětí se narodilo. Velká úmrtnost dětí způsobovala, že i rodiny, které přicestovaly s osmi a více dětmi, opouštěly tábor bezdětní. S mnohými nemocemi a vrozenými vadami již mnozí přijížděli. Častá byla hluchota, katastrofální stav zubů a po obtížné cestě omrzliny.\n\nZ Himmlerova příkazu byl v říjnu 1939 zřízen imigrační úřad tzv. „Einwanderungszentrale” (EWZ), který prováděl přezkum árijské a rasové čistoty, politického smýšlení a hospodářských možností přistěhovalých etnických Němců. Tento proces se nazýval „Durchschleusung“. K udělení občanství mohlo dojít teprve po důkladném přezkoumání árijské čistoty a po zdravotní prohlídce. Úřednická komanda tzv. „Fliegende Kommissionen“ sídlila většinou ve velkých táborech, jelikož disponovaly dostatečným prostorem pro kanceláře. Do míst, kde nebylo možné kanceláře zřídit, zajížděl od roku 1940 zvláštní vlak „Sonderzug der Fliegende Kommission“, který sestával z 15 vagonů. Hitler si přál, aby „zejména vnitřní vybavení vlaku udělalo na přesídlence dojem“, proto se na návrzích vybavení podíleli také architekti.\n\nÚřednická komanda imigračního úřadu (Fliegende Kommissionen a Sonderzug der Fliegende Kommission) spojovala na jednom místě úřady: Bezpečnostní policie (Sicherheitspolizei), Pořádkové policie (Ordnungspolizei), Ministerstva vnitra (Reichsministerium des Inneren), Ministerstva práce (Reichsarbeitsministerium) a říšského vůdce zdravotnictví (Reichsgesundheitsführer), takže bylo možné během 3-4 hodin prozkoumat dotyčnou osobu, popřípadě rodinu a na základě vyšetření udělit říšské občanství a rozhodnout o umístění v nových župách nebo Staré říši. Podstatou celého procesu byl samozřejmě rasový přezkum.\n\n Sídla vrchního štábu EWZ\n\nSídla poboček EWZ\n\nV tomto oddělení byla německým imigrantům založena do kartotéky „EWZ-Karte” (Einwanderungskarte), která je provázela po celou dobu pobytu po táborech až po obdržení polského bytu nebo zemědělského statku.\n\nNa oddělení probíhal popis osoby a příprava osobního dokladu nazývaný „Umsiedlerausweis”.\n\nFotografie pro EWZ-Karty a osobní dokumenty se pořizovaly s tzv. EWZ-číslem (EWZ-Nummer).\nOddělení sepisovalo jak majetek zanechány v zemi původu tak majetek, s kterým se vydali na cestu. Do 10. května 1940 procházel tímto procedurálním procesem každý Němec nad 15 let.\n\nNejdůležitější oddělení Rasového a osidlovacího úřadu, tajně nazývané „RuS-Stelle“ (Rasové a osídlovací oddělení). Zde etnické Němce SS-lékaři a RuSHA rasoví experti z podrobovali zdravotní, genetické a rasové prohlídce. Zjišťována byla také plodnost a dědičná genetická onemocnění. Následně přesídlenci obdrželi přiřazení ke skupině: I - nadprůměrný rasový původ, II - průměrný rasový původ, III - podprůměrný rasový původ a IV - nevhodný rasový původ pro nasazení na východě.\n\nOddělení posuzovalo všechny předložené dokumenty a na základě rozhodnutí přiznalo nebo odepřelo udělení říšského občanství.\nNa základě důkladného pohovoru (vzdělání, dosavadní zkušenosti a znalosti) zaznamenal vedoucí oddělení výsledek šetření do EWZ-karty. Pokud však bylo předchozí šetření záporné, zápis o pracovním nasazení neudělil. Relevantní výsledky z šetření všech oddělení se archivovaly na pracovní kartotéční kartě tzv. „AK-Karte“ (Arbeitskarteikarte).\n\nZpracovávalo veškeré posbírané údaje, přirozeně už bez přítomnosti přesídlenců.\n\nPoslední úřední proces (letzte Musterung) před obdržením nového domova sestával z převozu etnických Němců do transportního tábora (Transportlager), kde proběhla kontrola AK-karet (AK-Karten). Zrovna tak musely být před předáním překontrolovány i zemědělské statky. Nakonec přesídlenci obdrželi přidělovací listiny (Hofzuweisungslisten) a pracovní štáb převzal velení transportu. Každý zemědělec nesl na hrudi číslo, které bylo připevněno také na jeho zavazadlech, dobytku a budoucím domově. Čtyřicet osm hodin před vlastní osídlením převzala policie přidělovací listiny a provedla vyhnání polského obyvatelstva. Novopečení říšští Němci nesměli v žádném případě přijít do kontaktu s polskými domorodci. Teprve když bylo polské obyvatelstvo z dohledu, mohlo dojít k osídlení a předání nových domovů.\n\nVedoucí transportu přidělil podle listiny „novým majitelům” jejich domovy, kde je uvítal okresní pověřenec a hlídkující pomocný policista. V jejich doprovodu proběhla obhlídka hospodářství a inventáře, kterou ukončovalo slavnostní předání s darovaným obrazem vůdce Adolfa Hitlera. Polnosti předával později pověřenec Okresního rolnictva (Kreisbauernschaft). Problémy nastávaly se zběhlými Poláky. Polští zběhové se snažili získat svůj majetek zpět a stávalo se, že některé osídlenecké rodiny byli polskými partyzány zcela vyhlazeny. Valná většina zemědělských přesídlenců své nové domovy obdržela do konce léta 1940. Bez domova zůstávali živnostníci, hlavně mlynáři a obchodníci. Jejich pozdější osídlení probíhalo podle stejného schématu.\n\nDohled nad přesídlenci přebírala Nationalsozialistische Volkswohlfahrt. NSV přidělovala podle velikosti osídlenecké rodiny startovací kapitál 60 - 80 RM, oděvy, prádlo, obuv, domácí potřeby, nádobí nebo i nábytek. Poradenské hospodářské oddělení (Beratungsstelle der Wolhynien- und Galiziendeutschen beim Ansiedlungsstab) v Lodži vysílalo do rodin své zemědělské poradce. Jejich úkolem bylo, aby novopečení majitelé správným vedením statku získali co nejlepší zemědělské výnosy. Pomáhali s jarní objednávkou osiva, sepsáním potřebných oprav a prostředků atp.\n\nJiná situace nastala u skupiny „A”, která putovala do Staré říše. Většina bývalých statkářů hospodařila pod správcem na deputátním statku. Zrovna tak byli u zemědělských závodů zaměstnáni i přesídlení živnostníci. To samozřejmě vzbuzovalo u bývalých hospodářů a majitelů živností značnou nelibost a nechápali, proč nemohou také obdržet vlastní hospodářství jako skupina „O” v Povartí. Nacistické ideology stálo hodně práce, přesvědčit takové přesídlence o nutnosti „zatím provizorní práce zemědělského dělníka” a to zejména pod příslibem, že až válka skončí, obdrží svou vlastní půdu a hospodářství.\n\nDalší nespokojenost přivodila každodenní diskriminace a šikana na pracovišti. S etnickými Němci se ve Staré říši často zacházelo jako se zahraničními dělníky a majitelé závodů je stavěli na úroveň Poláků nebo Čechů, jelikož byli mnohdy od „Ostarbajtrů” k nerozeznání. K tomu přispívala i jejich nedokonalá němčina nebo dokonce její neznalost. Skupina „S” přetrvávala nadále ve sběrných táborech, kde byla podrobována nacistické indoktrinaci a nucenou prací připravována na poválečný život v národně-socialistické společnosti.\n\nV následném norimberském procesu bylo obžalováno mimo předních představitelů RuSHA také několik členů a zaměstnanců Lebensborn a VoMi. Jádrem obžaloby se stala nacistická národnostní politika na anektovaných polských územích a v Generalgouvernementu. Šéf VoMi Werner Lorenz dostal dvacetiletý trest, který byl v roce 1951 snížen na patnáct let. Na počátku roku 1955 byl z vězení propuštěn.\n\n\n"}
{"id": "1024127", "url": "https://cs.wikipedia.org/wiki?curid=1024127", "title": "Umění starověkého Řecka", "text": "Umění starověkého Řecka\n\nUmění starověkého Řecka dosáhlo vysoké úrovně mimo jiné v oblasti architektury a sochařství. Zejména díla klasického období opakovaně tvoří inspiraci mladšímu umění. Významným oborem je také keramika a její malířská výzdoba.\n\nŘecko navázalo na umění egejské kultury, na umění mínojské a mykénské civilizace. Osobitě se začalo rozvíjet v archaické době (8.-5. století), vrcholného, klasického období dosáhlo ve 4. století před n. l. V době helénské zahájené říší Alexandra Velikého se řecké umění otevřelo širším oblastem a vlivům a vyznačovalo se expresívností a zobrazením pohybu. Římská říše si řecké státy podmanila, ale význam tradice a zručnosti řeckých umělců si udržely i nadále zásadní význam.\n\nŘecká architektura vycházela ze starších dřevěných staveb a megaronu. Nejcharakterističtější stavba byl chrám se sloupovým ochozem a štítem tvaru nízkého trojúhelníku. Tvarosloví odpovídalo jasně vymezeným slohům, zvaným řády, které byly dórský, iónský a korintský. Chrámy někdy stály na posvátných návrších-akropolích. Centrum města tvořila sloupořadím obklopená agora, i jinde se používala krytá promenáda otevřená sloupořadím zvaná stoa. K dalším typickým veřejným stavbám patřilo divadlo.\n\nNejvýraznější sochy archaického období jsou poněkud strnule stojící postavy se zasněným úsměvem nazývané kúros (chlapec) a koré (dívka). V 5. století se objevují nejvýznamnější sochaři (Feidiás, Polykleitos) a řecké sochařství dosahuje vrcholu klasického období. Zobrazeno je anatomicky zvládnuté a ideálně krásné lidské tělo, vyjadřující v kontrapostu (postoj s jednou nohou mírně pokrčenou) harmonickou vyrovnanost. Sochařství se uplatňuje i v architektuře, ve vysokém reliéf např. v tympanonech chrámových štítů nebo jako figurální sloupy, karyatidy. Zde se nadále používá bílý, často barvený mramor, ale v pro volné řecké sochařství je hojněji používán bronz a chryselefantina, tedy kombinace zlata a slonoviny. Plastika helénského období je někdy pro zobrazení pohybu a výrazovost nazývaná „barokní“. Jejím dílem je asi nejznámější helénské dílo, sousoší Láokoóna se syny rdoušení jedovatými hady.\n\nŘecká keramika se vyznačuje tvarovým bohatstvím nádob různých účelů. Její výzdoba se vyvinula z geometrické a dekorativní výzdoby k figurálním scénám představující motivy z mytologie, válečné, lovecké, z každodenního života, ale také erotické a pijácké motivy. Keramika tak nahrazuje nedochované doklady jiného řeckého malířství a umožňuje si vytvořit lepší představu o tehdejší společnosti.\n\nNa řecké umění úzce navazovali již Římané, kteří si Řeky podmanili vojensky.\n\nPo období středověku se k řeckému umění programově jako k ideálu vraceli renesanční umělci. Později bylo vyhledáváno zvláště v období klasicismu.\n\n\n"}
{"id": "1024128", "url": "https://cs.wikipedia.org/wiki?curid=1024128", "title": "03", "text": "03\n\n03 je třetí album hudební skupiny Kryštof, které vyšlo na sklonku roku 2003 jako bonusový disk k dvěma již vydaným albům, Magnetické pole a V siločarách. Deska, která nebyla prodávána samostatně obsahuje jednak remixy, dále pak polské verze několika skladeb a písně z filmu \"Nuda v Brně\". Celkem 12 skladeb si i přes kompilační charakter alba vysloužilo solidní kritickou odezvu.\n\n\n"}
{"id": "1024139", "url": "https://cs.wikipedia.org/wiki?curid=1024139", "title": "Panathinaikos BC", "text": "Panathinaikos BC\n\nPanathinaikos BC Athény (v basketbalu se používá obvykle zkrácený název Panathinaikos) je profesionální řecký basketbalový klub hrající řeckou nejvyšší soutěž basketbalu. Klub vznikl v roce 1919. V domácí basketbalovém mistrovství získal 34 titulů mistra Řecka (1945-1990). Patnáctkrát vyhrál Řecký basketbalový pohár.\n\nZúčastnil 35 ročníků Poháru evropských mistrů (1961-2001) a všech všech 14 ročníků Euroligy (2001-2015), má na svém kontě 7 účastí ve finále, z toho šest vítězství (1996, 2000, 2002, 2007, 2009, 2011) a 5 dalších účastí v semifinále. V roce 1996 vyhrál FIBA Intercontinental Cup, když porazil argantinský BBC Olimpia Venado Tuerto 2:1.\n\nSedmkrát startoval v FIBA Poháru vítězů pohárů resp. Europské lize, z toho dvakrát hrál semifinále. Jedenkrát (v sezóně 1989-90) hrál ve FIBA Poháru Korač a probojoval se do semifinále. Sportovními výsledky patří po roce 1994 mezi nejúspěšnější kluby Evropy.\n\n\n\n"}
{"id": "1024144", "url": "https://cs.wikipedia.org/wiki?curid=1024144", "title": "Taškurgan", "text": "Taškurgan\n\nTaškurgan (anglický přepis Taxkorgan, čínsky: 塔什库尔干镇, ujgursky تاشقورغان بازىرى ) je město v západní Číně, v Provincii Sin-ťiang asi 300 km jižně od města Kašgar v nadmořské výšce asi 3300 m n. m. Leží v blízkosti hranic s Tádžikistánem, Afghánistánem a Pákistánem. Tvoří centrum tádžického osídlení v Číně. Je posledním významnějším sídlem na čínské straně Karákóramské dálnice před jejím přechodem přes Khunjerab pass do Pákistánu. Leží však ještě několik hodin cesty od hranice.\n\nMěsto má velice dávnou historii, o níž svědčí mohutné zříceniny hradu i název města, který znamená „Kamenné město“. V historii leželo na Hedvábné stezce mezi Čínou a Pákistánem, kudy vede od roku 1982 Karákóramská dálnice.\n\n"}
{"id": "1024145", "url": "https://cs.wikipedia.org/wiki?curid=1024145", "title": "Llanberis", "text": "Llanberis\n\nLlanberis je vesnice v hrabství Gwynedd na severu Walesu ve Spojeném království. Leží na jižním břehu jezera Llyn Padarn na úpatí hory Snowdon. Od roku 1976 je zde každoročně pořádán běžecký závod na vrchol této hory nazvaný Ras Yr Wyddfa. Od roku 2004 se zde koná filmový festival. Nachází se zde Národní muzeum břidlice. Podle sčítání lidí v roce 2011 zde žilo 2026 obyvatel.\n\n"}
{"id": "1024146", "url": "https://cs.wikipedia.org/wiki?curid=1024146", "title": "Instalační umění", "text": "Instalační umění\n\nInstalační umění je umělecký žánr trojrozměrných děl, která jsou často vytvořená přímo pro dané místo a tak, aby transformovala vnímání prostoru. Obecně platí, že termín je aplikován na díla umístěná v interiéru, zatímco díla zasazená do exteriéru jsou často nazývána land art; hranice mezi těmito žánry se však překrývají. Mezi instalační umělce patří například Rachel Whiteread, Allan McCollum nebo Nick Franglen.\n"}
{"id": "1024148", "url": "https://cs.wikipedia.org/wiki?curid=1024148", "title": "Sally Barsosiová", "text": "Sally Barsosiová\n\nSally Barsosiová (* 21. března 1978 Keiyo) je keňská atletka, běžkyně na dlouhé tratě, mistryně světa v běhu na 10 000 metrů z roku 1997.\nV roce 1993 získala bronzovou medaili v běhu na 10 000 metrů na světovém šampionátu. O čtyři roky později na mistrovství světa v Athénách na této trati zvítězila. Z tohoto roku pochází také její osobní rekord v běhu na 5 000 metrůl 14:46,71. Nejlepší čas na dvojnásobné trati 31:15,38 pochází z roku 1993.\n"}
{"id": "1024150", "url": "https://cs.wikipedia.org/wiki?curid=1024150", "title": "National Waterfront Museum", "text": "National Waterfront Museum\n\nNational Waterfront Museum, zkráceně též NWMS () je muzeum nacházející se ve městě Swansea v jižním Walesu ve Spojeném království, jedno z devíti národních muzeí ve Walesu. Otevřeno bylo v roce 2005.\n\nSkládá se převážně z nových břidlicových a skleněných objektů integrovaných se starým špýcharem zapsaným ve druhé třídě seznamu listed building (dříve se zde nacházelo průmyslové a námořní muzeum). Muzeum se zabývá historií průmyslové revoluce a inovací v tomto oboru a kombinuje historické artefakty s moderními technologiemi, jako jsou například interaktivní dotykové obrazovky a multimediální prezentační systémy.\n\nNové budovy jsou navrženy architektonickými společnostmi Wilkinson Eyre Architects a Land Design Studio a jako projektoví manažeři zde pracovali zaměstnanci společnosti Davis Langdon.\n\n"}
{"id": "1024154", "url": "https://cs.wikipedia.org/wiki?curid=1024154", "title": "Gete Wamiová", "text": "Gete Wamiová\n\nGete Wamiová (* 11. prosince 1974) je etiopská atletka, běžkyně na dlouhé tratě, mistryně světa v běhu na 10 000 metrů z roku 1999.\n\nNa olympiádě v Atlantě v roce 1996 vybojovala v běhu na 10 000 metrů bronzovou medaili. Svého největšího úspěchu dosáhla na mistrovství světa v roce 1999, kde v této disciplíně zvítězila. Na olympiádě v Sydney získala dvě medaile – v běhu na 5000 metrů bronzovou a na dvojnásobné trati stříbrnou. V Edmontonu v roce 2001 doběhla ve finále na 10 000 metrů třetí.\n"}
{"id": "1024155", "url": "https://cs.wikipedia.org/wiki?curid=1024155", "title": "Herford", "text": "Herford\n\nHerford je historické město v německé spolkové zemi Severní Porýní-Vestfálsko. Je největším městem a správním centrem okresu Herford ve vládním obvodu Detmold. Nachází se v rozsáhlé přírodní oblasti Ravensberger Mulde ve východním Vestfálsku přibližně 15 km severovýchodně od Bielefeldu a asi 46 km východně od Osnabrücku. Herford je situován v polovině cesty mezi Dortmundem a dolnosaským Hannoverem. Leží také na železniční trati Hamm–Minden a prochází kolem něj dálnice A2. Městem protéká řeka Werre, do níž se zde vlévá přítok Aa.\n\nJedná se o bývalé hanzovní město, které je v současnosti členem sdružení Nová Hanza. V Herfordu sídlí 1. britská obrněná divize, která je součástí britských ozbrojených sil v Německu. V roce 2013 zde žilo přes 65 tisíc obyvatel.\n\nOblast dnešního města byla osídlena již v mladší době kamenné. Podle legendy byl Herford založen v roce 789 Waltgerem v oblasti, kde se nacházely tři statky. Přibližně kolem roku 800 vzniklo ve městě herfordské opatství. Roku 823 se dostal místní klášter pod ochranu panovníka Ludvíka I. Pobožného a ten pravděpodobně roku 833 udělil zdejší osadě tržní, mincovní a celní práva. V 9. století bylo město spjato s působením dynastie Otonů. Vyrůstala zde Matylda z Ringelheimu, manželka východofranského krále Jindřicha I. Ptáčníka. Jeho syn Ota I. Veliký roku 973 potvrdil tržní a celní právo a Herford se stal jedním z nejstarších tržních míst v Německu. Ve středověku se stalo město duchovním a intelektuálním centrem a patřilo k jednomu z nejlépe opevněných měst Německa. V Herfordu vzniklo městské opevnění s pěti městskými branami a 14 věžemi, kolem něhož byl vybudován vodní příkop a jako součást opevnění sloužily také řeky Werre a Aa. Město získalo ve 12. století status svobodného říšského města a Fridrich I. Barbarossa mu přidělil další práva. Roku 1170 zde vznikl obecní zákon, jako vzor sloužilo město Dortmund. Ve 13. století vznikla v Herfordu městská rada a byla schválena městská ústava. Nejstarší zmínky o městské radě pocházejí z období kolem roku 1220. Od roku 1342 až do 17. století byl Herford hanzovním městem. Podle městské kroniky existovala ve městě v roce 1375 řada spolků a cechů. Od roku 1530 procházelo město reformací, křesťanské opatství zde však zůstalo do roku 1565. Během třicetileté války byl Herford několikrát obléhán a roku 1638 poničil velkou část města rozsáhlý požár. Roku 1647 bylo město dobyto braniborskými vojáky a ztratilo nezávislost. Po uzavření vestfálského míru se stalo součástí hrabství Ravensberg a tedy i součástí státu Braniborsko-Prusko. Roku 1816 se stal Herford velkým okresním městem a správním centrem nově vzniklého okresu Herford v pruské Provincii Vestfálsko. Roku 1847 byla přes Herford vedena výstavba železnice mezi Kolínem nad Rýnem a Mindenem, která byla roku 1968 elektrifikována. V 19. století s příchodem průmyslové revoluce vzniklo ve městě několik továren, které se zabývaly především textilním průmyslem. Roku 1930 zde vznikla kasárna a od roku 1935 byl Herford posádkovým městem. Během druhé světové války bylo město bombardováno, avšak ve srovnání s jinými městy bylo méně poničeno. Při náletech bylo úplně zničeno asi šest procent zástavby, přibližně sedm procent bylo těžce poškozeno a 40 procent zástavby města bylo poškozeno jen lehce. Po druhé světové válce byla v rámci nového územního plánování srovnána se zemí část historického jádra města, řada historických středověkých budov však zůstala zachována. 25. června 1983 byl v Herfordu založen Vestfálský hanzovní spolek, který sdružuje 48 bývalých hanzovních měst z Vestfálska, Dolního Saska a části Hesenska. 7. května 2005 bylo v Herfordu otevřeno muzeum moderního umění a designu MARTa Herford. Od 8. července 2014 smí město užívat v názvu přívlastek „hanzovní“, protože se stalo součástí sdružení Nová Hanza.\n\n\n"}
{"id": "1024156", "url": "https://cs.wikipedia.org/wiki?curid=1024156", "title": "London Evening Standard", "text": "London Evening Standard\n\nLondon Evening Standard je anglický bezplatný deník vycházející od pondělí do pátku. Založil jej v roce 1827 advokát Stanley Lees Giffard pod názvem \"Standard\", roku 1859 byl přejmenován na \"Evening Standard\" a od roku 2009 používá současný název. Od roku 1955 uděluje deník divadelní cenu Evening Standard Award.\n\n"}
{"id": "1024158", "url": "https://cs.wikipedia.org/wiki?curid=1024158", "title": "Ana Dulce Félixová", "text": "Ana Dulce Félixová\n\nAna Dulce Félixová (* 23. října 1982 Guimarães) je portugalská atletka, běžkyně na dlouhé tratě, mistryně Evropy v běhu na 10 000 metrů z roku 2012.\n\nV roce 2009 a 2010 se stala mistryní Evropy v přespolním běhu družstev. Životní úspěch pro ni představuje titul mistryně Evropy v běhu na 10 000 metrů, který vybojovala v roce 2012 v Helsinkách.\n"}
{"id": "1024159", "url": "https://cs.wikipedia.org/wiki?curid=1024159", "title": "Seznam písní Zdeňka Svěráka", "text": "Seznam písní Zdeňka Svěráka\n\nSeznam písní Zdeňka Svěráka uvádí přehled písní, k nimž text napsal Zdeněk Svěrák. Hudbu k jeho písním skládají Jaroslav Jakoubek, Ivan Mládek, Zdeněk Petr, Mojmír Smékal, Petr Skoumal, Ivan Štědrý, Jaroslav Uhlíř či Antonín Ulrich.\n\nV seznamu jsou písně seřazeny dle abecedního pořadí jejich názvu, následně je uveden autor nápěvu a případně v závorce originální název skladby, je-li hudba přejata ze zahraniční. Dále je zmíněno jméno interpreta, název alba a rok, kdy poprvé skladba vyšla.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1024160", "url": "https://cs.wikipedia.org/wiki?curid=1024160", "title": "Národní muzeum v Cardiffu", "text": "Národní muzeum v Cardiffu\n\nNárodní muzeum v Cardiffu (, ) je muzeum a galerie umění ve městě Cardiff na jihu Walesu ve Spojeném království, jedno z devíti národních muzeí ve Walesu. Otevřeno bylo v roce 1912 a nachází se v centru města, oblasti nazvané Cathays Park. Budova je zařazena v první třídě seznamu listed buildings. Jsou zde předměty z mnoha různých oborů, jako je například archeologie, botanika nebo geologie.\n\n"}
{"id": "1024165", "url": "https://cs.wikipedia.org/wiki?curid=1024165", "title": "Pallacanestro Varese", "text": "Pallacanestro Varese\n\nPallacanestro Varese je profesionální italský basketbalový klub hrající italskou nejvyšší soutěž basketbalu. Klub vznikl v roce 1945. V domácím basketbalovém mistrovství získal 10 titulů mistra Itálie v letech 1961-1999. Čtyřikrát vyhrál Italský basketbalový pohár a jedenkrát - v roce 2000 italský Superpohár.\n\nZúčastnil 14 ročníků Poháru evropských mistrů (1961-2001) a kvalifikace do Euroligy (2014), má na svém kontě 10 účastí ve finále, z toho pět vítězství (1970, 1972, 1973, 1975, 1976) a 5 dalších účastí v semifinále. Zúčastnil se 11 ročníků světové soutěže FIBA Intercontinental Cup, sedmkrát hrál ve finále a třikrát se stal vítězem poháru (1966, 1970, 1973).\n\nČtyřikrát startoval v FIBA Poháru vítězů pohárů resp. Europské lize, z toho v roce 1980 byl vítězem soutěže, 1967 skončil druhý a dvakrát hrál semifinále. Jedenáctkrát (1981-98) hrál ve FIBA Poháru Korač, získal 2. místo v roce 1985 a probojoval se do semifinále v roce 1986. Sportovními výsledky patřil zejména v 60. a 70. letech mezi nejúspěšnější basketbalové kluby Evropy. \n\n\n\n"}
{"id": "1024167", "url": "https://cs.wikipedia.org/wiki?curid=1024167", "title": "Gemma Gibbonsová", "text": "Gemma Gibbonsová\n\nGemma Gibbons, (* 6. leden 1987, Londýn, Spojené království) je reprezentantka Spojeného království v judu. Je majitelkou stříbrné olympijské medaile.\n\nVýkonnost této Britky se prakticky celou její sportovní kariéru pohybuje na úrovni evropského poháru. Měla však to štěstí, že olympijské hry v roce 2012 pořádala její rodná země a s kvalifikací si nemusela lámat hlavu. Mohla se soustředit na jediný vrchol. Před samotným turnajem zmátla soupeřky změnou váhové kategorie a v turnaji se domácímu publiku podařilo jí dostat vysloveně do transu, kdy především v závěru zápasu nebo prodloužení nečekaným výpadem favorizovanou soupeřku vyřadila. Ve finále proti Američance Harrison to však nestačilo a vybojovala stříbrnou olympijskou medaili. V roce 2013 na úspěch navázala pěknými výsledky ve světovém poháru, ale od roku 2014 se vrátila na předolympijskou výkonnost.\n\n"}
{"id": "1024168", "url": "https://cs.wikipedia.org/wiki?curid=1024168", "title": "Aaron Aaronsohn", "text": "Aaron Aaronsohn\n\nAaron Aaronsohn (: ; 21. května 1876, Bacău – 15. května 1919, nad Lamanšským průlivem) byl sionistický představitel, vědec a jeden ze zakladatelů a vůdců židovské špionážní sítě Nili, založené v roce 1915 v Palestině za účelem podpory Spojeného království v boji proti Osmanské říši během první světové války. Na vědeckém poli se mu dostalo světového věhlasu díky jeho objevu divoké pšenice.\n\nŠpionážní skupina, kterou kolem sebe zformoval, dokázala shromáždit rozsáhlé množství zpravodajských informací o rozmístění tureckých vojsk, politické a ekonomické situaci v zemi a mnohé další. Ty posléze zásadně přispěly k britskému vojenskému vítězství nad Osmanskou říší. Uznání se však skupině dostalo až o desítky let později. Toho se ovšem Aaronsohn nedožil, jelikož zahynul v kvěnu 1919 při leteckém neštěstí nad Lamanšským průlivem, když cestoval na Pařížskou mírovou konferenci.\n\nNarodil se v Bacău v Rumunském knížectví, což byla autonomní oblast Osmanské říše. V šesti letech se svými rodiči Efrajimem a Malkou přesídlil do Palestiny v Osmanské říši, kde se jeho otec stal jedním ze zakladatelů osady Zichron Ja'akov. Zde se narodilo jeho pět sourozenců: bratři Alex, Cvi a Šmu'el a sestry Sára a Rivka.\nPo dokončení studií zemědělství ve Francii, které mu financoval baron Edmond James de Rothschild, Aaronsohn botanicky zmapoval Palestinu a její okolí, a stal se předním odborníkem na tuto problematiku. V roce 1906 se mu během výpravy na horu Hermon podařilo objevit divokou pšenici, díky čemuž se mu dostalo celosvětového věhlasu a uznání ve vědeckém světě. Zároveň v důsledku toho získal přístup k nejvyšším představitelům Osmanské říše. V průběhu cesty po Spojených státech, kterou v letech 1909 až 1910 uskutečnil na pozvání amerického ministerstva zemědělství, se mu podařilo zajistit finanční podporu pro výstavbu židovské zemědělské experimentální stanice, kterou založil v Atlitu.\n\nV roce 1911 se seznámil s mladým Avšalomem Feinbergem, který se stal jeho blízkým přítelem, zástupcem a posléze vedoucím pobočky atlitské experimentální stanice v Chadeře. Po vypuknutí první světové války začalo být po nějaké době zřejmé, že Spojenci nevědí, co se v Osmanské říši (ve válce stála na straně Německa) děje. Aaronsohn se proto s Feinbergem rozhodl založit špionážní síť, která by pro britské válečné účely shromažďovala zpravodajské informace. Napomohla tomu také invaze sarančat všežravých, která decimovala turecké zemědělství. Aaronsohn byl coby přední agronom pověřen Džamalem Pašou, jedním z vládců Osmanské říše a velitelem Čtvrté armády, bojem s tímto hmyzem. Díky tomu se dostal do úzkého kontaktu s nejvyššími vojenskými a civilními představiteli Palestiny, Libanonu a Sýrie, ale mohl tak i strategicky rozmisťovat členy skupiny po celé Palestině pod záminkou boje se sarančaty.\nČlenové skupiny se zprvu neúspěšně pokoušeli navázat kontakt s britskou zpravodajskou službou v Egyptě, což se nakonec podařilo Feinbergovi. Spojení ale bylo záhy ztraceno. Během následujících pokusů se z Istanbulu vrátila Aaronsohnova sestra Sára, která byla cestou svědkem turecké genocidy Arménů a obávala se, aby stejný osud nepotkal také palestinské Židy. Od té doby se aktivně zapojovala do činnosti špionážní skupiny, v níž získávala stále vyšší postavení. Když pokusy o navázání kontaktu s Brity opakovaně selhávaly, rozhodl se Aaronsohn zhostit tohoto úkolu sám a pod záminkou opustil zemi. V následujících měsících, kdy o něm neměli členové skupiny, aktivně shromažďující zpravodajské informace, žádné zprávy, se mu podařilo komplikovanou cestou přes Londýn dostat do Egypta. Když si Britové na egyptském velitelství konečně uvědomili význam jeho znalostí, okamžitě nařídili obnovit kontakt s atlitskou skupinou. Kvůli rozbouřenému moři se to však nepodařilo, a v tu dobu již zoufalý Feinberg se spolu s kolegou vypravili přes Sinajskou poušť do Egypta. Cestou ale byli přepadeni skupinou Beduínů, a při přestřelce Feinberg zahynul.\nPo obnovení kontaktu Aaronsohn setrval v Egyptě, kde se v britském generálním štábu zásadním způsobem podílel na přípravě britské vojenské ofenzivy v Palestině, zatímco jeho sestra Sára vedla skupinu v Palestině. V té době vznikl název skupiny – Nili, který je akronymem biblického verše (\"Necach Jisra'el lo ješaker\", v ekumenickém překladu „Věčný Bůh Izraele neklame“, 1Sam 15:29). Mezi únorem a říjnem 1917 k břehům Atlitu v noci připlouvala loď \"Monegan\", aby od skupiny přebírala shromážděné informace a předávala jí dopisy, noviny, instrukce, peníze a zlato. Komunikace byla posléze doplněna o využívání poštovních holubů. Ti však ne vždy nalezli cestu do britského vojenského tábora na Sinaji, kam měli doletět. Počátkem září 1917 jeden z holubů usedl v holubníku policejního velitele v Caesareji, díky čemuž se Turci zmocnili šifrované zprávy, jež nesl. Zároveň v té době Turci zatkli jednoho člena Nili, z něhož lstí a za použití drog získali informace o skupině a jejích aktivitách. Následně spustili rozsáhlé pátrání s cílem dopadnout skupinu špionů. Dne 2. října obklíčili Zichron Ja'akov a zatkli Sáru Aaronsohnovou a postupně i zbývající členy Nili v Palestině, jimž se nepodařilo utéct či ukrýt. Následně je mučili, aby vyzradili své spolupracovníky. Aaronsohnová však vzala všechnu vinu na sebe a odmítala cokoliv prozradit. Po třech dnech krutého mučení se nechala stráží pod záminkou převlečení zkrvaveného oblečení odvést do svého domu, kde se ukrytou zbraní pokusila spáchat sebevraždu. Smrt však nebyla okamžitá a v bolestech zemřela až o čtyři dny později 9. října 1917. Rukou Turků přišli o život také další dva členové skupiny – Na'aman Belkind a Josef Lišanski, kteří byli 16. prosince 1917 popraveni v Damašku, a to pouhý den předtím, než Britové dobyli Jeruzalém. Ostatní věznění členové Nili byli nakonec buď propuštěni či osvobozeni po britské invazi.\n\nDíky klíčovým zpravodajským informacím od Nili provedla britská armáda pod vedením generála Edmunda Allenbyho překvapující útok na Beerševu a posléze dobyla Jeruzalém i celou Palestinu. Aaronsohn po skončení první světové války spolupracoval s Chajimem Weizmannem. V roce 1919 se měl zúčastnit Pařížské mírové konference, avšak jeho letadlo se na cestě z Londýna zřítilo nad Lamanšským průlivem a on při neštěstí zahynul.\n\nAaronsohn se nikdy neoženil, ani neměl děti. Jeho výzkum o flóře Palestiny a Zajordánska, jakož i jeho badatelské deníky, byly vydány posmrtně.\n\n\n\n"}
{"id": "1024170", "url": "https://cs.wikipedia.org/wiki?curid=1024170", "title": "Lukáš Ondrek", "text": "Lukáš Ondrek\n\nLukáš Ondrek (* 11. ledna 1993) je slovenský fotbalový obránce aktuálně působící v klubu MFK Ružomberok.\n\nProfesionální kariéru začal v MFK Ružomberok v roce 2011.\nOd února do června 2014 hostoval v druholigovém týmu MŠK Rimavská Sobota.\n\nOndrek reprezentoval Slovensko v mládežnckých kategoriích U15 a U16.\n\n"}
{"id": "1024171", "url": "https://cs.wikipedia.org/wiki?curid=1024171", "title": "Jiřina Lukešová", "text": "Jiřina Lukešová\n\nJiřina Lukešová (12. září 1919 – 28. července 2010, Praha) byla česká filmová střihačka.\n\nOd začátku roku 1941 pracovala u střihačky Anny Vlasové ve filmové výrobně \"Favorit\". Po roce 1944 začala působit samostatně a živila se především střihem krátkých dokumentárních filmů – jednalo se o osvětové (přírodopisné) snímky nebo díla reflektují život poválečného Československa. Počátkem 50. let přešla do hraného filmu, kde v průběhu let spolupracovala s režiséry Alfrédem Radokem, Jaroslavem Machem, Jaroslavem Balíkem, Pavlem Blumenfeldem, Evaldem Schormem, Jiřím Menzelem nebo Jaroslavem Papouškem. Kromě celovečerních filmů sestříhala i řadu televizních inscenací a zábavních pořadů pro děti i dospělé, z nichž lze jmenovat například večerníček Krkonošské pohádky. Před odchodem do penze doporučila Jiřímu Menzelovi jako svého nástupce začínajícího střihače Jiřího Brožka.\n\n"}
{"id": "1024172", "url": "https://cs.wikipedia.org/wiki?curid=1024172", "title": "Direktoriální forma vlády", "text": "Direktoriální forma vlády\n\nDirektoriální forma vlády (nebo také Direktoriální republika) je ústavní systém, kde je země řízena kolegiem několika lidí, kteří společně vykonávají pravomoci podobné těm předsedy vlády nebo hlavy státu (v případě prezidentských republik). Tato forma vlády je typická především pro Švýcarsko (a v menší míře i San Marino), ostatně jeho politický systém je v současnosti jediným tohoto druhu v čisté podobě. Specifické pro tuto formu vlády je, že je založena především na přímé demokracii. Dalším specifickým znakem je, že vrcholný exekutivní orgán (v případě Švýcarska \"Federální rada\"), přesněji řečeno jeho jednotliví členové, je volen vrcholným orgánem legislativním (\"Federálního shromáždění\" obou komor). To jej odlišuje jak od systému parlamentního, se kterým má řadu shodných znaků, tak od systému prezidentského.\n\nSamotný termín pochází od francouzského Direktoria. V minulosti se však objevilo více států, které řídilo direktorium. Mezi nimi lze uvést i České země v době stavovského povstání. Dalšími zeměmi byla Jugoslávie po Titově smrti nebo Ukrajina v letech 1918-1920.\n\n"}
{"id": "1024175", "url": "https://cs.wikipedia.org/wiki?curid=1024175", "title": "New New York", "text": "New New York\n\nNew New York je čtrnáctá epizoda amerického hudebního televizního seriálu \"Glee\" a v celkovém pořadí stá druhá epizoda tohoto seriálu. Poprvé se vysílala ve Spojených státech dne 1. dubna 2014 na televizním kanálu Fox. Touto epizodou počínaje se děj přesouvá pouze do New Yorku, což zůstane až do konce série.\n\nŽivot v New Yorku má své vlastní výzvy pro nově přistěhované absolventy McKinleyovy střední školy. A nejen pro ně, i pro studenty, který v New Yorku několik měsíců pobývají. Rachel Berry (Lea Michele) se plně připravuje na svůj broadwayský debut - hlavní roli v muzikálu Funny Girl, Kurt Hummel (Chris Colfer) nyní sdílí byt se svým snoubencem Blainem Andersonem (Darren Criss) a bývalým spolužákem Samem Evansem (Chord Overstreet) a student filmové školy Artie Abrams (Kevin McHale) má potíže s přepravou kvůli tomu, že je na invalidním vozíčku. Jako další přijíždí do města Mercedes Jones (Amber Riley), protože se chystá nahrát nové album.\n\nS touto epizodou se děj seriálu přesouvá do New Yorku, kde bude děj seriálu pokračovat až do konce páté série. Epizoda chronologicky shrnuje, co se stalo \"několik měsíců\" poté, co se odehrávala předchozí dvou-epizoda, kde byl konec školního roku na McKinleyově střední a sbor byl zrušen. V tomto díle se objeví nejméně hlavních herců, a to pouze Lea Michele (Rachel), Chris Colfer (Kurt), Kevin McHale (Artie), Darren Criss (Blaine) a Chord Overstreet (Sam). Zbytek hlavního obsazení páté série je sice uveden v titulcích, ale neobjevuje se.\n\nMezi vedlejší postavy, které se objevily v této epizodě, patří nadějná zpěvačka a bývalá absolventka sboru Mercedes Jones (Amber Riley), student NYU a člen Kurtovy kapely Elliott \"Starchild\" Gilbert (Adam Lambert) a producent Funny Girl, Sidney Greene (Michael Lerner).\n\nŠest písní z epizody bylo vydáno na stejnojmenném extended play. Jedná se o \"Downtown\" od Petuly Clark v podání Ley Michele, Chrise Colfera, Darrena Crisse, Kevina McHala a Chorda Overstreeta; \"You Make Me Feel So Young\" od Franka Sinatry v podání Chrise Colfera a Darrena Crisse; \"Best Day of My Life\" od American Authors v podání Chorda Overstreeta a Darrena Crisse; \"Don't Sleep in the Subway\" od Petuly Clark v podání Ley Michele a Kevina McHala; \"People\" z muzikálu Funny Girl v podání Ley Michele a \"Rockstar\" od A Great Big World v podání Adama Lamberta a Chrise Colfera.\n\n"}
{"id": "1024176", "url": "https://cs.wikipedia.org/wiki?curid=1024176", "title": "Ocasatí", "text": "Ocasatí\n\nOcasatí (Caudata, syn. Urodela) je řád obojživelníků, označovaný též někdy jako mloci. Vyskytují se téměř výhradně na severní polokouli v Holarktické oblasti, pouze několik druhů se vyskytuje v neotropické oblasti.\n\n\n"}
{"id": "1024177", "url": "https://cs.wikipedia.org/wiki?curid=1024177", "title": "KDS Sedlčany – nožířské výrobní družstvo", "text": "KDS Sedlčany – nožířské výrobní družstvo\n\nKDS Sedlčany – nožířské výrobní družstvo je firma založená 27. prosince 1950 v Sedlčanech sloučením dvou původních výrobců nožířského zboží. Společnost pod tímto názvem vznikla 1. ledna 1951.\n\nFirma se od svého počátku zabývá výrobou nožů, nůžek a jiných podobných nástrojů pro domácnost. \n\nNožířství na Sedlčansku má dlouholetou tradici. Ještě před koncem 19. století bylo v Sedlčanech známé Rebcovo nožířství. Kromě nožů začala firma po 1. světové válce vyrábět i žiletky. V nedalekém Benešově působila nožířská firma Vladimíra Říhy. Obě soukromé firmy vyráběly až do roku 1950. Po roce 1948 režim nepřál soukromému podnikání. Proto se oba nožíři rozhodli v roce 1950 skončit se svým podnikáním. 27. prosince 1950 se v Sedlčanech sešla ustavující valná hromada 27 zakládajících členů Oblastního lidového kovodružstva. Založené družstvo převzalo od obou firem veškeré vybavení, výrobní programy včetně zásob materiálu.\n\n"}
{"id": "1024178", "url": "https://cs.wikipedia.org/wiki?curid=1024178", "title": "Sachy", "text": "Sachy\n\nSachy je francouzská obec v departementu Ardensko v regionu Grand Est. V roce 2011 zde žilo 186 obyvatel.\n\nEscombres-et-le-Chesnois, Osnes, Pouru-Saint-Remy, Messincourt, Tétaigne\n\n\"Počet obyvatel\" \n\n"}
{"id": "1024181", "url": "https://cs.wikipedia.org/wiki?curid=1024181", "title": "Lordan Zafranović", "text": "Lordan Zafranović\n\nLordan Zafranović (* 11. února 1944 Maslinica, Šolta) je chorvatský režisér jugoslávského původu, vrcholný představitel tzv. černé vlny jugoslávského filmu.\n\nPo studiu literatury a vizuálního umění na univerzitě ve Splitu přešel Zafranović na pražskou FAMU, kde v roce 1971 promoval jako absolvent režie ve třídě Elmara Klose. Skupina uznávaných jugoslávských režisérů, kteří v 60. a 70. letech na této škole studovali, se souhrnně označuje jako tzv. \"Pražská škola\". Kromě Zafranoviće se do této školy řadí i Emir Kusturica, Goran Paskaljević či Rajko Grlić.\n\nJeho první práce, které vznikaly na počátku 60. let, byly především krátkometrážní experimenty s absurdními situacemi se sklonem ke grotesce – za ně se mu dostalo ocenění \"Mistra amatérského filmu\". Prvním jeho celovečerním filmem byla v roce 1969 \"Nedjelja (Neděle)\". Výrazně na sebe Zafranović upozornil v roce 1975 snímkem \"Muke po Mati (Utrpení Matouše)\", který mu později vynesl i cenu kritiky. Snímek byl i jeho první spoluprací s avantgardním bělehradským spisovatelem Mirkem Kovačem, který pro něj v budoucnosti napsal i další filmové scénáře.\n\nNejznámějším dílem Lordana Zafranoviće je potom válečná trilogie, reflektující běžný život v Jugoslávii za druhé světové války. Její první díl, Okupace ve 26 obrazech (1978), byl oceněn Velkou Zlatou arénou na letním filmovém festivalu v Pule (dnešní Chorvatsko) a dalšími 22 cenami na dalších světových festivalech. Příběh vyprávějící osudy dvou mladých mužů v okupovaném Dubrovníku se dočkal i dvou volných pokračování – Pád Itálie (1981) a Večerní zvony (1988). Tato trilogie vzbudila svého času velký ohlas i mezi laickou veřejností. Kontroverzní spojení erotiky s politickým cítěním (inspirováno režiséry Pierem Paolem Pasolinim, Luchinem Viscontim a Bernardem Bertoluccim) i samotné znázornění nevybíravého chování Chorvatů za války donutilo svého režiséra po roce 1990 přiznat, že je politickým disidentem v postjugoslávském Chorvatsku.\n\nV polovině 80. let se zaměřil na intimní milostná témata prodchnutá erotikou, například snímkem Kousnutí anděla (1984). Mimo to natočil Zafranović i mnohé televizní inscenace pro Radiotelevizija Srbije a Hrvatska radiotelevizija. V 90. letech se vrátil do Prahy, kde natočil film Má je pomsta. V roce 2012 uvedla televize jeho dokumentární cyklus Tito – poslední svědci testamentu.\n\nLordan Zafranović nyní žije střídavě v Chorvatsku a v Praze.\n\n"}
{"id": "1024182", "url": "https://cs.wikipedia.org/wiki?curid=1024182", "title": "Aquostic (Stripped Bare)", "text": "Aquostic (Stripped Bare)\n\nAquostic (Stripped Bare) je jedenatřicáté studiové album anglické rockové skupiny Status Quo, které vyšlo 17. října 2014. Jeho producentem je Mike Paxman, který se skupinou již dříve spolupracoval, a skupina na album nahrála nové verze pětadvaceti svých starých skladeb v akustickém podání. Vedle členů skupiny (oproti předchozím albům nastala změna na postu bubeníka, kterým nyní je Leon Cave, ostatní jsou stále stejní) se na albu podílelo také několik dalších hudebníků. Na fotografii na obalu alba jsou nazí dva z členů skupiny − Francis Rossi a Rick Parfitt s akustickými kytarami. Autorem této fotografie je kanadský zpěvák Bryan Adams.\n\n\n\n"}
{"id": "1024185", "url": "https://cs.wikipedia.org/wiki?curid=1024185", "title": "Ekman", "text": "Ekman\n\nEkman je příjmení švédského původu:\n"}
{"id": "1024192", "url": "https://cs.wikipedia.org/wiki?curid=1024192", "title": "Ťi Čcheng", "text": "Ťi Čcheng\n\nŤi Čcheng (; 1582–1642) byl čínský zahradní architekt pozdního mingského období. Je autorem \"Tvorby zahrad\" (), prvního pojednání o zahradní architektuře.\n\nŤi Čcheng používal zdvořilostní jméno Wu-fou () a přezdívku Fou-tao-žen ().\n\nŤi Čcheng se narodil roku 1582 v Tchung-li (v okrese Wu-ťiang provincie Ťiang-su). Získal si jméno jako malíř-krajinář a zahradní architekt. V malbě si za vzor bral umělce tzv. severní školy období pěti dynastií a deseti říší Kuan Tchunga a Ťing Chaoa.\n\nNavrhl a vystavěl mnoho zahrad v jižní Číně, v závěru života shrnul své zkušenosti do pojednání \"Tvorba zahrad\" (\"Jüan jie\", ) sestaveneného v první polovině 30. let 17. století, nejstarší zachované čínské monografie o zahradní architektuře. \"Tvorba zahrad\" o délce tří \"ťüanů\" má dvanáct kapitol, v nichž Ťi Čcheng detailně a s mnoha ilustracemi vysvětluje pravidla vytváření okrasných zahrad. Jeho zájem je především estetický, cílem je elegantní a přirozeně vypadající zahrada s krásnými vyhlídkami a průhledy, nenásilně začleněná do krajiny.\n\nVětšina monografie je věnována kompozici zahrady, zásadám vytváření jednotlivých vyhlídek, popisu různých materiálů a konstrukcí používaných při stavbě pavilónů, plotů, zídek a umělých hor. Přitom opomíjí feng-šuej. Věnuje se i rostlinám okrasným a užitkovým.\n\n"}
{"id": "1024194", "url": "https://cs.wikipedia.org/wiki?curid=1024194", "title": "Věž Hláska (Opava)", "text": "Věž Hláska (Opava)\n\nHláska, též Městská věž nebo Hodinářská věž je budova stojící na Horním náměstí v Opavě. Dnes je v jejích prostorách sídlo magistrátu a kavárna. Je chráněna jako kulturní památka České republiky.\n\nNa místě dnešní kamenné věže stávala dříve věž dřevěná. Tyto prostory sloužily coby obchodní centrum města, když zde sídlily různé obchodní komory – obchodníci zde skladovali a prodávali zboží. Existence těchto komor je doložena již v roce 1327. Rovněž se zde nacházela městská váha a od roku 1582 také pekařské lávky. V prvním patře zasedala městská rada a soud. Ve třetí čtvrtině 16. století byla ale věž smetena vichřicí.\n\nNová čtyřboká věž s třípatrovou bání a otevřenou lucernou se třemi zvony byla vystavěna v letech 1614–1618 opavským stavitelem Kryštofem Prochhuberem. V prvním patře budovy se v letech 1763–1805 hrávalo také divadlo. Z věže byly v té době navíc hlášeny požáry, začátky trhů a slavnostních shromáždění. V 19. století využívalo tyto prostory muzeum a archiv. Mezi lety 1902–1903 byla budova přestavěna podle projektu Rudolfa Srnetze.\n\nOd roku 1945 sídlí v Hlásce městská správa (nyní magistrát města Opavy) a z boku je kavárna. V přilehlých budovách je stanice městské policie, infocentrum a několik obchodů. Před Hláskou stojí od roku 1971 fontána, ve které se nachází betonový model Slunce. Ten je zároveň středem modelu sluneční soustavy, který je vybudován coby turistická trasa na území okresu Opava. Pro turisty i obyvatele města pořádá město Opava výstupy na ochoz věže.\n\n"}
{"id": "1024195", "url": "https://cs.wikipedia.org/wiki?curid=1024195", "title": "Otterhound", "text": "Otterhound\n\nOtterhound, česky známý také jako vydrař, je lovecké psí plemeno vyšlechtěné ve Velké Británii pro lov vyder; proto také název „vydrař“. Bylo známé již ve 12. století a je tedy i velmi staré, dnes je ale prakticky neznámé a pro původní účely se využívá jen minimálně.\n\nHistorie tohoto psího plemene sahá až do 12. století. V té době byl ve Velké Británii vyšlechtěn typově podobný pes: všestranně využitelný, který má rád vodu, je mrštný, nevadí mu zima a dokáže se pod vodou i potápět tak, aby ulovil vydry či bobry. Otterhound takový, jak je znám v současnosti, se ale začal objevovat až v 18. století.\n\nZa možné předky vydrařů se považují bloodhoundi a grifoni, především pak nivernaisský hrubosrstý honič.\n\nV 17. století ale vydry ve Velké Británii kvůli nadměrnému lovu téměř vymřely, a tak toto plemeno na dlouhou dobu upadlo v zapomnění. V této době bylo jen několik málo jedinců a ti byli využívání jako hlídači královských zahrad před vydrami, kunami a jinou škodnou zvěří. O půl století později se skupina kynologů rozhodla poskládat dohromady poslední žijící jedince tohoto plemene a oživit jej, což se povedlo s velkým ohlasem u veřejnosti.\n\nNa pokraji své slávy bylo toto plemeno v druhé polovině 19. století, v té době jako by se s nimi roztrhl pytel. Na začátku 20. století byli pak první jedinci dovezeni do Severní Ameriky a v roce 1960 byl založen první zdejší chovatelský klub.\n\nZnovu ale bylo toto plemeno ohroženo již v roce 1978, kdy byly vydry říční prohlášené za chráněné a jejich lov byl trestaný pokutou či vězením. Poslední možností jak toto plemeno nechat úplně vyhynout byl pokus založit první klub chovatelů tohoto plemene, ten se ale nakonec stal úspěšným a tak vznikl Klub vydrařů, který ve Velké Británii funguje dodnes.\n\nV Česku funguje několik chovatelských stanic tohoto plemene. Oficiální používaná zkratka pro toto plemeno je OTT.\n\nJe to velký a těžký pes, téměř obdélníkového rámce s dobře osvaleným tělem a těžkou kostrou. Celé jeho tělo pokývá hustá a na dotek drsná a hrubá srst. Ta je v různých barvách, ale nevyskytují se jednobarevní jedinci. Nejčastější zbarvení je ale pšeničný podklad s černými fleky nebo černé s pálením.\n\nHlava je vyrovnaná s velmi dlouhým čumákem a malou mozkovnou. Nesena hrdě. Vrásky jsou vylučující a nevyskytují se. Oči jsou skoro kulaté, hluboko posazené a srst je může překrývat, u výstav je to ale nežádoucí. Stop je dobře zřetelný, al ne příliš. Uši jsou nízko posazené, opravdu dlouhé a srst na nich může vytvářet volánky. Nošené přilehlé k hlavě, končící pod pysky, které jsou přilehlé. Zuby mají pravidelný nůžkový skus.\n\nKrk je krátký, rovný a osvalený. Srst na něm nevytváří límec, ale je bohatě osrstěný. Hřbet je středně dlouhý, až dlouhý. Také rovný a dobře osvalený. Je široký a srst na hřbetě přiléhá. Ocas je dlouhý, zatočený do šavle, vysoko posazený, u kořene silný a směrem ke špičce se zužuje jen málo. Srst na něm může vytvářet krátký praporek.\n\nNohy jsou velmi dlouhé, dobře osvalené a rovný, také dobře klenuté. Nesmí se vytáčet nebo být do \"O\". Tlapky jsou spíše zaječí – podlouhlé. Má plovací blány mezi prsty a proto se mu dobře plave ve vodě. Drápky jsou černé a silné, nelámou se.\nVýška v kohoutku se pohybuje od 63 do 67 cm, hmotnost standard dle FCI neuvádí, ale pohybuje se okolo 38 kg.\nOtterhound je akční a sportovně založený pes se smyslem pro humor a hravou povahou. Je bystrý, inteligentní a rád pracuje, nejraději ve vodě, pro kterou je skvěle uzpůsobený. Rád ale pracuje i na souši. Umí jednat samostatně a dobře se rozhodovat, vše si ale nejdříve promyslí. Rád se učí nové věci.\n\nSvoji rodinu miluje a chrání ji i její majetek. Poslouchá celou rodinu a rád si hraje s dětmi, ke kterým je mírný a přátelský. Má ale i ochranářské pudy: nebojí se kousnout, protože věří, že dělá správně. Je to dobrý hlídač, má vysoký hlas a na každého nezvaného návštěvníka upozorní. K lidem i zvířatům se chová tak, jako jeho páníček, proto respektuje pánovy přátele.\n\nPodobně jako další lovecká plemena psů, i otterhound má tendenci pronásledovat rychle se pohybující předměty, nevyjímaje cyklisty nebo auta. Je nutná řádná socializace ve štěněcím věku. Ke psům se chová velmi dobře a je vhodné chovat jej ve smečce, na jiná zvířata si může přivyknout, pokud je s nimi v kontaktu od nízkého věku. Nechová se příliš dominantně.\n\nSrst vyžaduje alespoň dvakrát za týden pořádně vykartáčovat, chuchvalce a zacuchané chlupy vytrhat nebo ustřihnout. Není dobré mýt ji často šamponem, srst tím zmatní a ztratí svoji přirozenou mastnotu, což způsobuje velkou škálu problémů s kůží, jako jsou třeba mokvavé záněty. Jednou za měsíc by se měly zkontrolovat uši, zda srst v nich není moc dlouhá.\n\nPlemeno je velmi náročné na pohyb i výcvik. Hodí se ale pro veškeré typy pohybu, včetně psích sportů. Je důležité jej nějak zabavit, aby se nenudil. Velmi rád plave a je proto dobré mu tuto zábavu dopřát, pokud to počasí a zdravotní stav psa dovoluje. Alespoň základní výcvik je nutností.\n\nPodobně jako jiná větší plemena psů, i otterhound trpí na dysplazii kyčelního kloubu (DKK). Může se též vyskytnou epilepsie nebo Glanzmannova trombasténie.\n\nDožívá se 10 až 13 let.\n"}
{"id": "1024196", "url": "https://cs.wikipedia.org/wiki?curid=1024196", "title": "Knud Rasmussen (kniha)", "text": "Knud Rasmussen (kniha)\n\nKnud Rasmussen (1964) je dobrodružný příběh pro mládež od německé spisovatelky Lieselotty Düngel-Gillesové. Jde o beletrizované vyprávění o životě, díle a cestách grónsko-dánského polárního badatele a etnografa Knuda Rasmussena, nazývaného „otec eskymáků“. \n\nKnud Rasmussen zasvětil celý svůj život studiu historie, způsobu života a hmotné i duchovní kultury Eskymáků. Kniha zachycuje nejprve jeho mládí, kdy ho velmi ovlivnila úspěšná cesta norského průzkumníka Fridtjofa Nansena napříč Grónskem na lyžích v letech 1888–1889. \n\nAutorka se ve svém vyprávění dále zaměřuje na popis jeho účasti na expedici za grónskými Eskymáky roku 1903 pod vedením dánského etnologa Ludviga Myliuse-Erichsena. Rasmussen právě dokončil národopisná studia v Kodani a hlavní náplní jeho práce na expedici bylo sbírání starých grónských mýtů, v čemž pokračoval po celý další svůj život.\n\nRoku 1910 založili Rasmussen a jeho přítel Peter Freuchen na mysu York obchodní stanici Thule, Tato stanice se stala základnou pro sedm tzv. thulských expedicí mezi lety 1912 až 1933. První z nich z roku 1912 byla také první Rasmussenovu samostatnou expedicí. Druhá roku 1917 se věnovala zmapování severního pobřeží Grónska.\n\nPodstatná část knihy je věnován páté tulské výpravě za kanadskými Eskymáky z let 1921–1924, která Rasmussena celosvětově proslavila. Vedla z Grónska až k Tichému oceánu a Rasmussen se stal prvním člověkem, který překonal severozápadní cestu se psím spřežením. \n\nPoslední sedmá thulská výprava v roce 1933 se stala Rasmussenovi osudnou, protože se na ní otrávil zkaženým masem. Lékaři v Julianehåbu mu provedli několik transfúzí, a když se ještě přidružil zápal plic, převezli ho do Kodaně, kde v padesáti čtyřech letech zemřel.\n"}
{"id": "1024206", "url": "https://cs.wikipedia.org/wiki?curid=1024206", "title": "František Hašek", "text": "František Hašek\n\nFrantišek Hašek (6. října 1796 Mydlovary – 12. srpna 1865 Mydlovary) byl český a rakouský rolník a politik, během revolučního roku 1848 poslanec Říšského sněmu, děd spisovatele Jaroslava Haška.\n\nJeho první manželkou byla Kateřina Koupalová z mydlovarské sedlácké rodiny, s níž měl šest dětí. Při sedmém porodu, kdy přivedla na svět mrtvé dítě, roku 1836 zemřela. Téhož roku se pak podruhé oženil s Annou Kolářovou.\n\nBěhem revolučního roku 1848 se zapojil do politiky. Účastnil se bojů na barikádách v Praze. Ve volbách roku 1848 byl zvolen na ústavodárný Říšský sněm. Zastupoval volební obvod České Budějovice-venkov. Profesně se uvádí jako rolník. Na sněmu patřil do bloku pravice, do kterého spadal celý český politický tábor, Národní strana (staročeši).\n\nLiterární historik Radko Pytlík ho označuje za \"hloubavého sedláka a písmáka z Mydlovar\".\n"}
{"id": "1024207", "url": "https://cs.wikipedia.org/wiki?curid=1024207", "title": "No Fixed Address", "text": "No Fixed Address\n\nNo Fixed Address je osmé studiové album kanadské rockové skupiny Nickelback. Vyšlo 17. listopadu 2014. Albu předchází rockový singl „Edge of a Revolution“ (vydaný 18. srpna 2014) a popový singl „What Are You Waiting For?“ z 5. září 2014.\n"}
{"id": "1024210", "url": "https://cs.wikipedia.org/wiki?curid=1024210", "title": "Šajch Zuvajd", "text": "Šajch Zuvajd\n\nŠajch Zuvajd (: ) je beduínské město v guvernorátu Severní Sinaj v Egyptě, ležící na Sinajském poloostrově asi 12 kilometrů od Pásma Gazy. Nachází se mezi městy Aríš a Rafáh, a od hlavního města Káhiry je vzdáleno vzdušnou čarou 334 kilometrů. V roce 2006 zde žilo 44 448 obyvatel.\n\nMadabská mapa z 6. století n. l. uvádí na tomto místě osadu s názvem \"Betulion\", jež mohla být Betulií, kde Júdit podle biblického příběhu usekla hlavu Holofernovi (viz Kniha Júdit). Nynější sídlo je pojmenováno po veliteli rášidské armády, který bojoval během muslimského dobytí Egypta. Zemřel na místě stávajícího města v roce 640.\n"}
{"id": "1024212", "url": "https://cs.wikipedia.org/wiki?curid=1024212", "title": "Karl Herzig", "text": "Karl Herzig\n\nKarl Herzig (28. února 1803 Liberec – 7. ledna 1849 Liberec ) byl český a rakouský podnikatel a politik německé národnosti, v polovině 19. století poslanec Říšského sněmu.\n\nProfesí byl průmyslovým podnikatelem v textilnictví. Patřila mu velká přádelna v Liberci. Spoluzakládal libereckou spořitelnu, špitál a horský spolek. Liberec mu udělil čestné občanství.\n\nBěhem revolučního roku 1848 se zapojil do politického dění. 1. května založil Verein zur Aufrechterhaltung der deutschen Nationalität in Böhmen (\"Jednota pro zachování německé národnosti v Čechách\"). 28. května 1848 jmenoval v Čechách místodržící (guberniální prezident) Leopold Lev Thun-Hohenstein osmičlennou vládní radu, v níž usedl mimo jiné Karl Herzig jako zástupce německého tábora a také předáci českého hnutí jako František Palacký nebo František Ladislav Rieger a zástupci šlechty. Šlo o reakci na eskalaci revolučního napětí ve Vídni a pokus o vytvoření prozatímního exekutivního orgánu v Čechách. Ve volbách roku 1848 byl zvolen na ústavodárný Říšský sněm. Zastupoval volební obvod Liberec-město. Profesně se uvádí jako textilní továrník.\n\nV seznamu poslanců z ledna 1849 se již neuvádí, protože zemřel tragicky v lednu 1849 při požáru, který zasáhl jeho továrnu a obytnou budovu. Zhroutila se na něj klenba objektu.\n"}
{"id": "1024214", "url": "https://cs.wikipedia.org/wiki?curid=1024214", "title": "Hayastani hanrayin rradio", "text": "Hayastani hanrayin rradio\n\nHayastani hanrayin rradio arménsky \"Հայաստանի հանրային ռադիո\" je arménská veřejnoprávní rozhlasová stanice. Vysílání započalo v roce 1926.\n\nRozhlas vysílá v Arménii, Náhorně-karabašské republice a na svých internetových stránkách nabízí živé vysilání i pro mezinárodní publikum. Vysílání probíhá v arménštině, arabštině, akkadštině, ázerštině, angličtině, francouzštině, gruzínštině, řečtině, jezídštině, kurmándží, němčině, farší, ruštině, španělštině a turečtině. \n\n"}
{"id": "1024215", "url": "https://cs.wikipedia.org/wiki?curid=1024215", "title": "Mikuláš Horáček", "text": "Mikuláš Horáček\n\nMikuláš Horáček (1799 – 3. července 1855) byl český a rakouský právník a politik, během revolučního roku 1848 poslanec Říšského sněmu.\n\nByl bohatým a renomovaným pražským advokátem. Uvádí se jako zemský advokát a vyšehradský syndikus.\n\nBěhem revolučního roku 1848 se zapojil do politiky. Ve volbách roku 1848 byl zvolen na ústavodárný Říšský sněm. Zastupoval volební obvod Písek. Profesně se uvádí jako doktor práv. V seznamu poslanců z ledna 1849 již nefiguruje.\n\nZemřel v červenci 1855.\n\nV Horáčkově rodině působil později (již po smrti Mikuláše) jako domácí učitel básník Vítězslav Hálek, který se zamiloval se jeho dcery Doroty.\n"}
{"id": "1024216", "url": "https://cs.wikipedia.org/wiki?curid=1024216", "title": "Mikrokosmos (Kryštof)", "text": "Mikrokosmos (Kryštof)\n\nMikrokosmos je třetí studiové album hudební skupiny Kryštof (předešlé album \"03\" se obecně do řadové diskografie nepočítá). Po dvojici alb Magnetické pole a V siločarách produkovaných Dušanem Neuwerthem spojili své síly s Janem P. Muchowem, který se stal producentem jejich do té doby nejsložitějšího alba. Nahráno bylo ve studiích Balance, Jámor, Sono, Studio Smečky a ve Studiu Soliv v Bratislavě; mícháno v červenci a v srpnu v Soundsquare Praha.\n\nAlbum sklidilo pozitivní ohlas, kdy byl chválen především odklon od předešlých alb, zapojení elektroniky a větší temnost a složitost alba.\n\n\n\nNa albu se kromě členů skupiny Kryštof podílela i řada hostů:\n\n\nTurné odstartovalo 31. března 2005 v České Lípě a skončilo 27. května 2005 v Litvínově. Jako předkapela vystupovala na turné ústecká kapela UDG.\n\n\nNa cenách Akademie populární hudby získal \"Mikrokosmos\" ocenění album roku v kategorii pop.\n\n"}
{"id": "1024217", "url": "https://cs.wikipedia.org/wiki?curid=1024217", "title": "Corporación de Radio y Televisión Española", "text": "Corporación de Radio y Televisión Española\n\nCorporación de Radio y Televisión Española, S.A. je státní veřejnoprávní korporace, která poskytuje rozhlasové a televizní vysílání. Od ledna 2010 je financována výhradně z veřejných dotací. V roce 1955 se vysílatel stal aktivním členem Evropské vysílací unie.\n\nV celé své historii společnost prošla mnoha restrukturalizacemi a reorganizacemi, mnohokrát byla i přejmenována. Historie začíná v roce 1937, kdy bylo zahájeno první vysílání rozhlasu \"Radio Nacional de España (RNE)\" z města Salamanca. V prvních letech existence rozhlas sloužil jako nástroj propagandy nacionalistických sil během španělské občanské války.\n\nTelevize byla oficiálně představena ve Španělsku v říjnu 1956 a v říjnu 1973 byli vysílatelé \"Radio Nacional de España (RNE)\" a \"Televisión Española (TVE)\" sloučeni do jedné \"Servicio Público Centralizado RadioTelevisión Española\".\n\nV roce 1977 se stala nezávislou organizací. O dva roky později se \"Televisión Española (TVE)\" a \"Radio Nacional de España (RNE)\" připojili k \"Radiocadena Española (RCE)\", která na rozdíl od \"Radio Nacional de España (RNE)\" mohla vysílat reklamy.\n\nV roce 1980 byla \"Radiotelevisión Española (RTVE)\" uzpůsobena zákonem jako právnický subjekt s vlastní jurisdikcí. V roce 1989 byla \"Radiocadena Española (RCE)\" oddělena a následně sloučena do \"Radio Nacional de España (RNE)\".\n\nDne 11. června 2013 byla jednou z mála známých evropských televizních stanic, které odsoudili a kritizovali uzavření řecké státní televize ERT.\n\nVlastní televizní servis spadá pod Televisión Española (TVE). Všechny kanály vysílají ve španělštině, s výjimkou \"TVE Catalunya\", která je hlavně ve španělštině s některými programy v katalánštině.\n\nRozhlasové stanice spadají pod Radio Nacional de España.\n"}
{"id": "1024226", "url": "https://cs.wikipedia.org/wiki?curid=1024226", "title": "Český svět (skanzen)", "text": "Český svět (skanzen)\n\nČeský svět je skanzen, který vznikl v Dolní Řasnici ve Frýdlantském výběžku na severu Libereckého kraje. Iniciátorem jeho vzniku a donátorem byl Milan Maršálek, který posléze kolem sebe shromáždil v občanském sdružení Český svět příznivce, jež mu s provozem areálu pomáhají. Počátkem existence celého projektu se stala péče o kovárnu Andrease Stelziga, o níž pan Maršálek dobrovolně pečoval, a když se rozhodovalo o její demolici, sám objekt na vlastní náklady koupil, čímž zabránil jeho zboření.\n\nSoučástí skanzenu se vedle kovárny stala kaplička a také výměnek, jenž je podstávkovou stavbou Hornolužického typu. Její stáří je odhadováno na 300 let a původně stála v Předláncích. Dalším objektem je tkalcovský dům přenesený sem z Chrastavy, do něhož Milan Maršálek koupil dva historické tkalcovské stavy. Do expozice se řadí i šprýchar starý dvě stě let, jenž pochází z Dolní Olešnice, a ze Železnobrodska se sem přestěhovala socha svatého Josefa vytvořená v 17. nebo 18. století. Je usazena na sloupu ze žuly, jenž je jediným pozůstatkem gallasovského statku z Poustky. Po jejím osazení sochu vysvětil Marcin Saj, farář z farnosti v Novém Městě pod Smrkem.\n\nV plánu mělo sdružení též obnovu historického kroje z Frýdlantska. O něm se Milan Michálek domnívá, že měl českou i německou variantu.\n\nZa přenesení výměnku z Předlánců a jeho opravu obdržel skanzen mezinárodní ocenění od žitavské společnosti Umgebindeland.\n\n"}
{"id": "1024238", "url": "https://cs.wikipedia.org/wiki?curid=1024238", "title": "Monura", "text": "Monura\n\nMonura je vyhynulý řád bezkřídlého hmyzu ze skupiny Apterygota, který se vyskytoval ve svrchním karbonu a permu. Jeho zástupci se podobali svým moderním příbuzným, chvostnatkám (Archaeognatha), a měli jediný dlouhý paštět (terminální filament) vyčnívající z konce zadečku. Měli také pár štětů (cerci) a nějaké nepohyblivé zadečkové přívěsky. Největší exempláře dosáhly 30 mm (1,2 palců) nebo více, nepočítáme-li délku paštětu.\n"}
{"id": "1024245", "url": "https://cs.wikipedia.org/wiki?curid=1024245", "title": "ANNM", "text": "ANNM\n\nANNM (Ammonium nitrate/Nitromethane) je trhavina, která vyniká svou poměrně velkou sílou. Jedná se o směs dusičnanu amonného a nitrometanu. Dělá se v různých poměrech, obvyklý je 60:40, často však kvůli vysoké ceně nitromethanu je jeho zastoupení nízké. Tato trhavina se musí skladovat ve vzduchotěsných obalech, protože dusičnan amonný je silně hygroskopický a nitromethan je zase velmi těkavý. Vzhledem ke snadnosti výroby (dusičnan amonný je hnojivo, nitromethan je modelářské palivo) je tato trhavina často vyráběna amatéry. Pro amatérské účely je plusem to, že ANNM lze odpálit pouhou rozbuškou číslo 8, nebo dokonce číslo 6 (což je mnohem snadnější oproti směsím typu DAP/ANFO). RE faktor ANNM se pohybuje někde pod číslem 1 (je trochu slabší než TNT). Pravděpodobně směs podobná ANNM byla použita v atentátu v Oklahoma City.\n\nANNMAl je podobná trhavina jako ANNM, jen je tam přidaný práškový hliník, který zvyšuje citlivost a brisanci. Dalším plusem je snížení ceny oproti ANNM, které obsahuje hodně drahého nitromethanu. Jeden z možných poměrů je 70:24:6.\n\nJe to tatáž směs, rozdíl je pouze v tom, že dusičnan amonný je nahrazen dusičnanem draselným. Výhodou je nižší hygroskopičnost, nicméně síla je poněkud nižší než ANNM/ANNMAl.\n"}
{"id": "1024249", "url": "https://cs.wikipedia.org/wiki?curid=1024249", "title": "Vodomilové", "text": "Vodomilové\n\nVodomilové, také Ladislav Vodička a Vodomilové byla česká country skupina věnující se hlavně moderní country. Původně se skupina nazývala \"Truckers\", později se přejmenovala na \"Rodeo\". Po příchodu Ladislava Vodičky skupina přijala název \"Ladislav Vodička a Vodomilové\". Texty písní psali Jiří Bureš a Michal Bukovič.\n\n\n\n\n\n"}
{"id": "1024251", "url": "https://cs.wikipedia.org/wiki?curid=1024251", "title": "Theodor Friedrich Hornbostel", "text": "Theodor Friedrich Hornbostel\n\nTheodor Friedrich von Hornbostel (29. října 1815 Vídeň – 2. června 1888 Vídeň) byl rakouský průmyslník a politik, během revolučního roku 1848 ministr obchodu Rakouského císařství, později krátce poslanec Říšského sněmu za Liberec.\n\nJeho otcem byl továrník Christian Georg Hornbostel. Theodora ovlivnil v dětství domácí učitel, potom vystudoval vídeňskou polytechniku, kde se zabýval převážně mechanikou. Pak nastoupil do rodinné firmy, kterou roku 1841 po smrti otce převzal spolu s bratrem Ottou, který ji později po Theodorově odchodu řídil sám. Už před rokem 1848 byl aktivní ve veřejném životě. Byl členem dvorní komise pro přípravu průmyslové výstavy ve Vídni roku 1845. V roce 1847 se podílel na založení Všeobecného podpůrného spolku.\n\nBěhem revolučního roku 1848 se zapojil do veřejného dění. Byl zvolen do celoněmeckého Frankfurtského parlamentu, ale mandát nepřijal. Od 18. července do 10. října 1848 zastával post ministra obchodu Rakouského císařství ve vládě Johanna von Wessenberga. Zároveň byl krátce od 23. září do 10. října 1848 od do ministrem veřejných prací Rakouského císařství v téže vládě. Jeho vstup do kabinetu byl součástí snahy Antona Doblhoffa začlenit do vlády i představitele liberálních kruhů. Coby ministr se zasadil o přijetí provizorní právní úpravy fungování obchodních komor. Z vlády odešel po vídeňském říjnovém povstání roku 1848.\n\nV doplňovacích volbách roku 1849 byl zvolen na ústavodárný Říšský sněm. Zastupoval volební obvod Liberec-město. Profesně se uvádí jako továrník s hedvábím.\n\nPo rozupuštění sněmu se věnoval podnikání a v letech 1848–1852 byl prezidentem dolnorakouského živnostenského spolku. V letech 1849–1851 byl prezidentem obchodní a živnostenské komory ve Vídni. V roce 1849 ho ministerstvo obchodu jmenovalo komisařem pro světovou výstavu v Paříži. Po založení banky Creditanstalt se roku 1855 stal jejím správním radou, roku 1856 ředitelem a roku 1861 hlavním ředitelem tohoto finančního ústavu. V roce 1886 se stal prezidentem správní rady. V hospodářské oblasti prosazoval liberalismus, provedl banku těžkým obdobím krize v 70. letech.\n\nV roce 1860 byl povýšen do šlechtického stavu, když získal Řád železné koruny.\n"}
{"id": "1024254", "url": "https://cs.wikipedia.org/wiki?curid=1024254", "title": "Emil Pick", "text": "Emil Pick\n\nEmil Pick (24. prosince 1865, Přehvozdí u Českého Brodu – prosinec 1945, Chlumek u Golčova Jeníkova) byl čáslavský podnikatel a mecenáš. \n\nVystudoval Střední průmyslovou školu chemickou a po působení v různých podnicích – byl například ředitelem lihovaru ve Smiřicích – se v roce 1906 přistěhoval do Čáslavi, kde nastoupil jako ředitel do továrny na líh a lisované droždí. Když se čáslavská podnikatelská rodina Schoellerů rozhodla v témže roce uzavřít čáslavský cukrovar a rozšířit svůj závod v nedalekých Vrdech, koupil Emil Pick spolu s místním houslistou a hudebním skladatelem Františkem Meislem v roce 1909 budovy tohoto provozu a zřídili v nich rafinerii kokosového oleje, výrobu sušené čekanky, zeleniny, lihovin, kávové náhražky a droždí. (Prodej budov se uskutečnil za podmínky, že Pick zde nikdy neobnoví cukrovarnický provoz.) V roce 1910 tak za účasti Pickova bratra Edmunda Picka vznikla Východočeská továrna na potraviny Emil Pick a spol. s provozovnou v bývalém čáslavském cukrovaru a s osmi dělníky a dvěma úředníky; poté, co v roce 1917 vyplatil posledního společníka, stal se ing. Pick jejím jediným vlastníkem. Velmi důležitou úlohu v Pickových podnikatelských aktivitách hrála jeho manželka Marie, rozená Hellerová, dcera mladoboleslavského obchodníka, a zejména její věno ve výši 18 tisíc zlatých, které tvořilo základ Pickova podnikání. \n\nPodnik i přes těžké podmínky mezi dvěma světovými válkami dále rostl a tak došlo v roce 1927 k výstavbě nové továrny na umělé jedlé tuky. V dubnu 1928 ale vznikl požár, který zničil nejen novou továrnu, ale i hlavní skupinu budov. Ani to však výrobu nezastavilo, pokračovalo se v provizorních podmínkách a během roku 1929 byly obnoveny všechny objekty a zároveň podnik získal i moderní technologie. Největší zásluhu na rozvoji a modernizaci závodu měl zřejmě dr. ing. Pavel Pick, jediný syn Emila Picka, který zde po dokončení studií na pražské technice začal pracovat a v roce 1929 se stal i společníkem podniku, který od roku 1926 nesl název Závody Kosmos, Emil Pick a spol. Emil Pick měl, kromě syna, také dceru Hanu, ta však zemřela v osmnácti letech na tuberkulózu).\n\nPokud jde o výrobní sortiment, kromě asi nejznámějšího pokrmového tuku \"Kosmos\" (v tehdejších inzerátech popisovaného jako „nejlepší náhrada za máslo a sádlo“) tu vyráběli například čajový tuk \"Smetol\", později mýdla s názvy \"Tři muži\", \"Gigant\" či jemné druhy pracích mýdel na praní choulostivých tkanin a hedvábí pod názvem \"Tři dívky\", mýdlové prášky i kosmetiku. V roce 1932 vznikl provoz na výrobu \"\"Čáslavky\" – žitné kávy. Především pro ortodoxní Židy na Slovensku a Podkarpatské Rusi se v závodě vyráběl od roku 1926 také košer margarin. Továrna tehdy zaměstnávala téměř 1000 lidí a kromě výrobny tuků zahrnovala tiskárnu, mlékárnu, mydlárnu, výrobnu kosmetiky, zařízení na odpařování spodních louhů, glycerinku, pilu, bednárnu, sudárnu, lisovnu semen, rafinerii, ztužovnu, výrobnu vodíku a kyslíku elektrolýzou vody, pražírnu obilné kávy, kotelnu, strojovnu s vlastním generátorem, zámečnickou a strojní údržbářskou dílnu, sklad semen s automatickým vykládacím jeřábem, olejové tanky o objemu asi 300 vagonů. Pickovu žitnou kávu propagoval sloganem „Čáslavka, to je kafíčko!“ ve filmovém spotu Vlasta Burian, Kosmos vydával i vlastní časopis \"Potravinář\".\n\nV roce 1926 Emil Pick zakoupil v Trenčíně od Tatrabanky Prvú slovenskú továrňu na lieh a droždie a v roce 1930 začal v části města Trenčín zvané Istebník s výstavbou nového moderního kombinátu. Stavba byla dokončena v roce 1932, kromě nové drožďárny a lihovaru sem přestěhoval z Užhorodu výrobu pokrmových tuků a z fabriky Veľkotopoľčianska čistiareň liehu v Topolčanech, kterou prodal (dnes zde sídlí firma Elektrokarbon), přestěhoval do Trečína v roce 1937 výrobu tehdy už známé značky likérů Old Herold (dodnes tato jsou lihoviny vyráběny pod touto značkou společností OLD HEROLD). Továrna s názvem „Prvá slovenská továreň na droždie, lieh a pokrmové masti“, byla tehdy největší výrobnu kvasnic v Československu (jejich prodej zajišťovala nově vytvořená firma Zenit). Továrna používala moderní metody a vlastnila několik patentů a měla vlastní výzkumnou laboratoř. \n\nV roce 1934 utrpěl Emil Pick při dopravní nehodě (jeho Lincoln se údajně při předjíždění srazil u Úval s nákladním vozidlem) vážné poranění pánve a páteře, které na něm zanechalo trvalé zdravotní následky – byl schopen chodit pouze o holi a jen po rovině a jeho nové auto muselo mít speciální úpravu, aby do něho mohl nastoupit. Při nehodě byla také vážně zraněna Pickova snacha Mary, která měla proříznuté hrdlo, jeho manželka a syn utrpěli jen lehčí zranění. \n\nV roce 1935 oslavil Emil Pick sedmdesátiny a jeho podnik 25 let své existence; při této příležitosti byla v Čáslavi uspořádána velká slavnost a Emil Pick získal čestné občanství města.\n\nPo vzniku takzvané Druhé republiky poslali Pavel Pick a jeho žena Mary jejich syny, devítiletého Petra a šestiletého Jana, do Velké Británie, kde zůstali až do konce války. \n\nNedlouho po 15. březnu 1939 navštívil Čáslav zemský rada dr. Eckhold s úředníky z kolínského oberlandrátu a jednali s Emilem a Pavlem Pickovými o budoucnosti závodů. Na základě nařízení o správě židovského majetku byl z Eckoldtova podnětu jmenován správcem (treauhänderem) v Závodech Kosmos Rudolf Womela. Ten nejdříve zbavil Pickovy funkcí a Emilu Pickovi zakázal přístup do objektu podniku. Následně byl závod i všechny nemovitosti prodány rakouskému Němci, průmyslníku a také sturmbannführerovi SS Hermannu Lapperovi, přičemž v příslušné smlouvě bylo uvedeno, že Pickovi na prodej přistoupili dobrovolně a bez nucení; závod byl přejmenován na Kosmos Lapper a spol. Rodina Pickových se počátkem roku 1940 odstěhovala do Prahy a Rudolf Womela se nastěhoval do jejich rodinné vily.\n\nDne 10. června 1940 byl Pavel Pick zajištěn krajským soudem a 20. prosince téhož roku předán gestapu. Gestapo pak vyslýchalo celou rodinu Pickových, kterou následně transportovalo do Terezína; Mary, žena Pavla Picka, zde zemřela. \n\nV květnu 1945 osvobodila Čáslav Rudá armáda. Továrnu i někdejší osobní majetek rodiny Picků považovala za majetek německý a tedy za válečnou kořist, poté továrnu odevzdala do správy města. V rodinné vile byla zřízena mateřská škola a jesle. Po válce už Pickovi neměli právo disponovat svým majetkem a byl jim přisouzen příjem 6 tisíc korun měsíčně; továrna Kosmos byla znárodněna dne 9. ledna 1946. Emil Pick s manželkou, synem Pavlem a jeho druhou ženou Věrou žili po návratu z Terezína nejprve v Poděbradech, a poté na lesním velkostatku Chlumek u Golčova Jeníkova, který zakoupili v roce 1937. Zde Emil Pick v prosinci roku 1945 zemřel. Podle zprávy v archivu podniku Kosmos byla účast na pohřbu nepatrná a z Čáslavi se nedostavil nikdo. Ostatky Emila Picka spočívají v rodinné hrobce v židovském oddělení městského hřbitova v Čáslavi. \n\nPavel Pick se ženou a dětmi emigroval v roce 1948 nejprve do Velké Británie a poté do Kanady; počátkem ledna 1949 se prostřednictvím JUDr. Zikmunda Steina vzdali Pavel Pick a jeho matka Marie veškerých nároků týkajících se podniku Kosmos, nicméně se jim podařilo získat zpět 16 z celkem 77 obrazů zejména českých malířů, které shromáždil Emil Pick, a to především díky tomu, že že se zachovalo Pickovo fotoalbum s jejich dokumentací. Obraz Joži Úprky pod názvem \"Pouť u sv. Antoníčka\" z majetku Emila Picka byl například zajištěn u bývalého protektorátního ministerského předsedy Krejčího. Pavel Pick zemřel v kanadském Montréalu dne 27. září 1953, jeho matka o deset let později, dne 2. listopadu 1963, ve svých 88 letech. \n\nStopy působení Emila Picka a jeho rodiny jsou v Čáslavi patrné dodnes. Zřejmě nejvýznamnější je mezi nimi továrna Kosmos, dnes Zenit, s.r.o., koupaliště v místním lesoparku Vodranty, které Emil a Pavel Pickovi v roce 1934 zbudovali na vlastní náklady a předali městu, a které bylo tehdy považováno za jedno z nejlepších v celé republice. Stále také stojí rodinná Pickova vila z roku 1928, dříve jeden z nejkrásnějších lokálních exemplářů prvorepublikové architektury, dnes chátrající objekt zmrzačený jednak dlouhodobým zanedbáváním ale zejména barbarstvím novodobých stavebních podnikatelů – v roce 2007 byla vila přestavěna na penzion, byla přidána nástavba části druhého nadzemního podlaží, odstraněna řada původních konstrukčních prvků, vybudováno nové betonové schodiště a došlo k opravě střechy zahrnující instalaci střešních oken; co však estetickou hodnotu vily zničilo nenávratně byla stavba několikapatrového bytového domu jen několik metrů od její terasy.\nEmil Pick a jeho rodina štědře podporovali sociální a kulturní činnost ve městě. Pomohli například vybudovat Studentský domov, ozdravovnu pro děti, Marie Picková vedla Izraelský dámský dobročinný spolek a spolu se snachou podporovala místní sirotčinec. Emil Pick působil i v zastupitelstvu města, podporoval umělce, a pravděpodobně jen díky jeho podpoře nezanikla za první republiky místní židovská obec. \n\nPo Emilu Pickovi je v Čáslavi pojmenována jedna z ulic.\n\n"}
{"id": "1024255", "url": "https://cs.wikipedia.org/wiki?curid=1024255", "title": "MONA FOMA", "text": "MONA FOMA\n\nMONA FOMA (zkratka pro Museum of Old and New Art: Festival of Music and Art) nebo také MOFO je multižánrový hudební festival ve městě Hobart na Tasmánii. Založilo jej v roce 2008 umělecké centrum Salamanca Arts Centre společně s muzeem Museum of Old and New Art a hudebníkem Brianem Ritchiem, který je rovněž kurátorem festivalu.\n\nJeho první ročník se konal v roce 2009 a headlinerem byla australská rocková skupina Nick Cave and the Bad Seeds. Dále zde hráli například The Saints, Pinky Beecroft a mnoho dalších.\n\nPři dalším ročníku, v roce 2010, byl hlavním umělcem velšský hudebník a hudební skladatel John Cale, který zde představil několik speciálních programů. Šlo o audiovizuální dílo Dyddiau Du/Dark Days vytvořené pro benátskou předhlídku Biennale di Venezia v předchozím roce, při jiné příležitosti zahrál několik skladeb ze svého baletu pro Nico z roku 1997, dále kompletní akustický koncert a při jiném koncertě, během něhož hráli čtyři různí klavíristé a jedním z nich byl právě Cale, zahrál dvě nové klavírní skladby. V roce 2010 zde dále hráli například americký diskžokej Grandmaster Flash, český varhaník Pavel Kohout a mnoho dalších.\n\nPři třetím ročníku festivalu v roce 2011 se zde představili například Amanda Palmer, Owen Pallett, Philip Glass, Joseph Nolan či skupiny Jon Spencer Blues Explosion a Grinderman a několik desítek dalších vystupujících.\n\nV roce 2012 zde vystupoval například japonský umělec Ryoji Ikeda, anglická zpěvačka PJ Harvey, francouzský hudební skladatel Pierre Henry, americké hudební duo The Dresden Dolls a další.\n\nPři pátém ročníku, v roce 2013, zde hráli například americké skupiny Death Grips a Dirty Projectors, duo David Byrne a St. Vincent, etiopský zpěvák Mahmoud Ahmed nebo australský varhaník Douglas Lawrence.\n\nV roce 2014 zde vystupovali vedle jiných například avantgardní jazzový soubor Sun Ra Arkestra, anglický umělec Conrad Shawcross, americký rapper Astronautalis nebo australský hudebník Mick Harvey.\n\n"}
{"id": "1024258", "url": "https://cs.wikipedia.org/wiki?curid=1024258", "title": "Olimpia Milano", "text": "Olimpia Milano\n\nOlimpia Milano je profesionální italský basketbalový klub hrající italskou nejvyšší soutěž basketbalu. Klub vznikl v roce 1930. V domácí basketbalovém mistrovství získal 27 titulů mistra Itálie. Šestkrát vyhrál Italský basketbalový pohár. V názvu klubu je tradičně uveden název sponzora. \n\nZúčastnil se 15 ročníků Poháru evropských mistrů (1957–1971) a 9 ročníků Euroligy (od 2006), má na svém kontě 5 účastí ve finále, z toho tři vítězství (1966, 1987, 1988), dvě 3. místa a 2 další účasti v semifinále. Čtyřikrát se zúčastnil světové soutěže FIBA Intercontinental Cup, kterou vyhrál v roce 1987 a dvakrát skončil na třetím místě.\n\nOsmkrát (1970–2000) startoval ve FIBA Poháru vítězů pohárů resp. Europské lize, třikrát (1971, 1972, 1976) byl vítězem soutěže, má dvě druhá místa a jednu další účast v semifinále. Devětkrát (1973–1996) hrál ve FIBA Poháru Korač, dvakrát (1985, 1993) byl vítězem soutěže, má dvě druhá místa a tři další účasti v semifinále.\n\n\n\n\n\n\n\n"}
{"id": "1024262", "url": "https://cs.wikipedia.org/wiki?curid=1024262", "title": "Internetwork Packet Exchange", "text": "Internetwork Packet Exchange\n\nInternetwork Packet Exchange (IPX) je protokol síťové vrstvy v sadě protokolů IPX/SPX. Může fungovat i jako nespojovaný protokol transportní vrstvy. IPX je odvozen od svého protějšku Internet Datagram Protocol (IDP) v sadě protokolů Xerox Network Services (XNS) firmy Xerox.\n\nDoménou protokolu IPX byly lokální sítě v 90. letech 20. století, ve kterých se používal pro komunikaci se servery Novell Netware. Hlavními přednostmi IPX je snadná konfigurace klientských počítačů a malý rozsah paměti obsazené ovladačem IPX, což bylo velmi důležité pro MS-DOS a Microsoft Windows do verze Windows 95.\n\nV období kolem roku 1990 byl protokol IPX nejpoužívanějším síťovým protokolem, díky velké oblibě síťového operačního systému Novell NetWare.\n\nIPX ale nefunguje dobře v rozsáhlých sítích jako je Internet, a s rostoucí oblibou sítě Internet, která používá protokoly TCP/IP, podíl IPX klesal. Protože počítače a sítě mohou používat několik síťových protokolů současně, okolo roku 1996 používala stále větší část počítačů TCP/IP pro připojení do Internetu současně s IPX pro komunikaci v lokální síti. K dalšímu poklesu používání IPX přispěl NetWare verze 5 uvedený v roce 1998, který umožňoval rovnocenné připojení ke svým serverům pomocí protokolů IPX i TCP/IP.\n\nVelkou výhodou protokolu IPX je jeho malá nebo žádná potřeba konfigurace. V době, kdy protokoly pro dynamickou konfiguraci stanice neexistovaly a protokol BOOTP pro centralizované přidělování adres nebyl příliš rozšířený, mohla být IPX síť zkonfigurována téměř automaticky. Klientské počítače používají MAC adresy síťové karty jako adresu uzlu a číslo sítě zjistí od serveru nebo routeru. Číslo sítě je odvozeno z MAC adresy serveru.\n\nSprávci IPX sítě stačilo\n\nKaždý IPX paket začíná hlavičkou s následující strukturou:\n\nPole typ paketu rozlišuje protokol vyšší vrstvy:\n\nProtokol IPX podporuje vytváření rozsáhlých sítí ( ), které se vytvářejí propojováním menších sítí pomocí routerů ( ). Firma Novell používá pro tyto malé sítě termín kabelový systém, který znamená síť, v níž lze pro komunikaci používat protokol linkové vrstvy.\n\nIPX adresa má následující strukturu:\n\nČíslo sítě umožňuje adresovat IPX uzly, které nepatří do stejného \"kabelového systému\" a tak komunikovat mezi různými sítěmi (internetworking), které musí být propojeny pomocí IPX routerů. Jakýkoli server Novell Netware může fungovat jako IPX router. Novell také dodával samostatné routery. Multiprotokolové routery jiných dodavatelů často podporují směrování protokolu IPX. Používání různých formátů rámců na jednom kabelovém systému je možné, ale funguje stejně, jako kdyby komunikace probíhala po různých kabelech (tj. pro různé formáty rámců musí být na stejném kabelovém systému použita různá čísla sítí a pro komunikaci mezi uzly používajícími různé formáty rámců na stejném kabelovém systému se musí používat router).\n\n\nPomocí čísla uzlu se vybírá určitý počítač (lépe řečeno jeho síťové rozhraní) v síti.\n\nKlientské stanice používají jako číslo uzlu MAC adresu své síťové karty. Hodnotu FF:FF:FF:FF:FF:FF lze používat jako cílovou adresu pro broadcast s význam \"všechny uzly v aktuální síti\".\n\nČíslo soketu umožňuje vybrat proces nebo aplikaci v cílovém uzlu.\nPřítomnost čísla soketu v IPX adrese umožňuje, aby IPX fungovalo i jako protokol transportní vrstvy podobně jako User Datagram Protocol (UDP) v TCP/IP.\n\nČíslo sítě má podobnou funkci jako síťová část IP adresy (část, u které jsou bity masky sítě nastaveny na 1); číslo uzlu má podobnou funkci jako zbytek IP adresy (část, u které jsou bity v masce sítě nastaveny na 0). Protože číslo uzlu je u stanic shodné s MAC adresou síťové karty, zjistí stanice tuto složku vlastní adresy sama, a pro komunikaci s ostatními stanicemi není potřeba Address Resolution Protocol.\n\nSměrovací tabulky protokolu IPX se podobají směrovacím tabulkám protokolu IP; směrování do jiných sítí se provádí podle čísla sítě a pro každé číslo sítě obsahují tabulky adresu routeru. Na rozdíl od směrovacích tabulek IP není potřeba síťová maska, protože rozdělení na číslo sítě a číslo uzlu je pevné.\n\nV sítích Ethernet se pro IPX používají čtyři způsoby zapouzdření neboli formáty rámců:\n\n\n\n\n\nV jiných sítích než Ethernet se používají pouze rámce 802.2 a SNAP.\n\n\n"}
{"id": "1024267", "url": "https://cs.wikipedia.org/wiki?curid=1024267", "title": "Sdílení času", "text": "Sdílení času\n\nSdílení času je způsob používaní střediskových počítačů (mainframů) v 50. až 70. letech 20. století, kdy na jednom počítači mohlo pracovat několik uživatelů současně interaktivním nebo téměř interaktivním způsobem.\n\nPrvní počítače byly velmi drahé a mnoho činností, které se dnes provádějí na počítačích, se provádělo na elektromechanických kalkulátorech nebo děrnoštítkových strojích.\n\nJakmile začaly firmy vyrábějící počítače dodávat rozšiřitelné řady počítačů, ukázalo se, že výkon mainframů stoupá rychleji než jejich cena. Větší firmy se proto snažily pořídit si co nejvýkonnější počítač a používat jej co nejefektivněji.\n\nRychlý přívod úloh do počítače zajišťovalo dávkové zpracování, při kterém byly programy připravovány spolu s příkazovými soubory a vstupními daty například v podobě balíku děrných štítků, který tvořil dávku pro zpracování. Jednotlivé dávky byly postupně načítány do počítače (mohly být předem kopírovány na magnetické pásky nebo disky, aby se omezily prostoje způsobené pomalými mechanickými čtečkami štítků), a vykonávány.\n\nPro maximální využití počítače se začalo používat multiprogramování - možnost spustit více programů současně. Počítače sice měly obvykle jenom jeden procesor, který mohl v každém okamžiku provádět pouze jeden program, ale v okamžiku, kdy se prováděly vstupně/výstupní operace pro jeden program, mohl procesor zpracovávat jiný program. Úlohy se rozdělovaly do tříd podle charakteru zpracování (např. intenzivní výpočty, úlohy s rozsáhlými tiskovými výstupy, algoritmy používající několik magnetických pásek, apod.) a plánovač úloh, případně i obsluha počítače se snažily nakombinovat úlohy tak, aby všechny části počítače byly rovnoměrně vytíženy.\n\nInteraktivní práce na počítači byla obvykle v rozporu se snahou o co nejefektivnější využití drahé techniky. Při multiprogramování však interaktivní úlohy přinášely další vzorec využívání počítače (dlouho trvající úlohy s často jednoduchými akcemi a velkými prodlevami mezi nimi), což spolu s výhodami interaktivní práce vedlo k vytváření rozšíření nebo celých operačních systémů, které interaktivní práci umožňovaly. Protože se interaktivní relace dělily mezi sebou i dalšími úlohami o čas procesoru, začal se pro ně používat název systémy sdílení času.\n\n\n"}
{"id": "1024269", "url": "https://cs.wikipedia.org/wiki?curid=1024269", "title": "Memorial Van Damme 2014", "text": "Memorial Van Damme 2014\n\nMemorial Van Damme 2014 byl lehkoatletický mítink, který se konal 6. září 2014 v belgickém městě Bruselu. Byl součástí série mítinků Diamantová liga. \n"}
{"id": "1024270", "url": "https://cs.wikipedia.org/wiki?curid=1024270", "title": "PDP-11", "text": "PDP-11\n\nPDP-11 byla řada 16bitových minipočítačů firmy Digital Equipment Corporation (DEC) prodávaných od roku 1970 do 90. let 20. století. Počítače PDP-11 byly součástí rozsáhlejší řady PDP a měly řadu unikátních vlastností. Jejich programování bylo díky přidaným víceúčelovým registrům snazší než programování jejich předchůdců. V mnoha aplikacích pracujících v reálném čase nahradila řada PDP-11 počítače PDP-8, ačkoli obě produktové řady existovaly současně déle než 10 roků. Celkem bylo prodáno okolo 600 tisíc počítačů PDP-11 všech modelů, což z nich činí nejúspěšnější produktovou řadu firmy DEC. Číslo 11 v názvu následníka PDP-11 v oboru středních minipočítačů – 32bitového VAX-11 – bylo převzato jako připomínka oblíbenosti PDP-11.\n\nArchitektura PDP-11 ovlivnila návrh mikroprocesorů Motorola 68000; architektura operačních systémů pro PDP-11 i další OS firmy DEC ovlivnily jiné operační systémy jako CP/M a MS-DOS. První oficiálně pojmenovaná verze Unixu běžela v roce 1970 na PDP-11/20. Často se připomíná, že několik nízkoúrovňových vlastností programovacího jazyka C pochází z PDP-11, i když nebyly převzaty úmyslně.\n\nFirma DEC vyvinula 16bitový počítač PDP 11 jako odpověď na zavádění 16bitových počítačů Data General NOVA; předchozí řada počítačů PDP-8 firmy DEC měla pouze 12bitové slovo. Rodina PDP 11 byla představena v lednu 1970 a dodávky začaly na počátku téhož roku. V 70. letech 20. století prodala firma DEC přes 170 tisíc kusů PDP-11. První PDP-11 používaly obvody TTL nízké integrace; v roce 1975 byla vyvinuta jednodesková verze procesoru s obvody LSI; v roce 1979 byl vyvinut jednočipový procesor J-11. Poslední modely řady PDP-11 byly PDP-11/94 a PDP-11/93 uvedené v roce 1990.\n\nProcesor PDP-11 měl téměř ortogonální instrukční sadu. Místo instrukcí \"load\" a \"store\" používal instrukci \"move\", jejíž oba operandy (zdroj a cíl) mohl být obsah paměti i registrů. Procesor neměl zvláštní instrukce pro \"vstup\" a \"výstup\"; používal paměťově mapované I/O, takže i pro komunikaci se vstupy a výstupy se používala instrukce \"move\"; díky ortogonalitě bylo dokonce možné přesouvat data přímo ze vstupního zařízení na výstupní. Složitější instrukce jako například \"add\" mohly také používat paměť, registry nebo vstupy či výstupy jako zdrojové i cílové operandy.\n\nJako operandy většina operací se mohl používat libovolný z osmi registrů a libovolná z osmi metod adresování:\n\n\na mohlo zahrnovat autoinkrementaci nebo autodekrementaci obsahu registru o 1 (pro bytové instrukce) nebo 2 (pro instrukce pracující se slovy). Díky použití relativního adresování byl program ve strojovém kódu pozičně nezávislý.\n\nPrvní modely PDP-11 neměly oddělenou sběrnici pro vstupy/výstupy. Sběrnice Unibus sloužila jak pro připojení paměti, tak pro vstupní a výstupní zařízení, jejichž registry byly mapovány na paměťové adresy.\n\nVstupní a výstupní zařízení se vybíralo pomocí paměťových adres a umožňovalo vybrat vektor přerušení a prioritu přerušení. Tento flexibilní rámec poskytovaný architekturou procesoru usnadňoval návrh zařízení pro novou sběrnici, včetně zařízení na řízení hardware, které nebyly uvažovány v době, kdy byl procesor navrhovaný. Firma DEC veřejně publikovala základní standardy sběrnice Unibus, nabízela prototypování obvodových desek rozhraní sběrnice a podporovala zákazníky ve vývoji vlastního hardwaru kompatibilního se sběrnicí Unibus.\n\nDíky sběrnici Unibus byl počítač PDP-11 vhodný pro zákaznická periferní zařízení. Firma Bell Telephone Manufacturing Company (jeden z předchůdců Alcatel-Lucent) vyvinula síť BTMC DPS-1500 s přepojováním paketů pracující s protokolem X.25, jejíž regionální a národní centrum používalo počítače PDP-11, které měly sběrnici Unibus přímo propojenou s hardwarem pro DPS-1500.\n\nVýkonnější členy rodiny PDP-11 počínaje systémy PDP-11/45 Unibus a 11/83 Q-Bus opustily jednosběrnicový přístup. Místo toho byla paměť připojena specializovanými obvody ve skříni procesoru, zatímco sběrnice Unibus se používala pouze pro vstupy/výstupy. PDP-11/70 tento přístup rozšířil přidáním vyhrazeného rozhraní mezi disky a páskami a pamětí pomocí sběrnice Massbus. Ačkoli vstupní a výstupní zařízení byla stále mapována na paměťové adresy, bylo nutné doprogramovat podporu pro přidaná rozhraní sběrnice.\n\nPočítač PDP-11 podporoval hardwarové přerušení se čtyřmi úrovněmi priority. Přerušení byla obsluhována obslužnými funkcemi, které mohly stanovit, zda mohou být samy přerušeny (což dovoluje vnořování přerušení). Událost, které způsobila přerušení, byla indikována samotným zařízením, které informovalo procesor o adrese vlastního vektoru přerušení.\n\nVektory přerušení tvoří blok dvojic 16bitových slov v dolním adresním prostoru jádra (který normálně odpovídal dolní fyzické paměti) na adresách 0 až 776. První slovo vektoru přerušení obsahovalo adresu obslužné funkce přerušení, druhé slovo hodnotu, která se při vstupu do obslužné funkce zaváděla do registru PSW (úroveň priority).\n\nČlánek o architektuře PDP-11 poskytuje více informací o přerušení.\n\nPočítač PDP-11 byl navržen tak, aby jej mohli vyrábět průměrně schopní dělníci. Rozměry jeho součástí nebyly příliš kritické. Používal backplane s ovíjenými spoji. Jednotlivá desky s plošnými spoji se zapojovaly do backplane pomocí konektoru. Konektory měly hranaté piny, které mohly být propojeny ovinutím vodičů. Rohy pinů se zařezaly do vodičů, takže vzniklo vzduchotěsné (tj. odolné proti korozi, proto spolehlivé) spojení.\n\nPočítač LSI-11 (PDP-11/03) představený v únoru 1975 byl prvním modelem PDP-11 používajícím obvody vysoké integrace (LSI); procesor se skládal z čtyř LSI obvodů firmy Western Digital (čipová sada MCP-1600; pro rozšíření instrukční sady mohl být přidán pátý obvod, viz obrázek vpravo). Používal sběrnici nazývanou LSI Bus nebo Q-Bus odvozenou od sběrnice Unibus; hlavním rozdílem bylo, že adresa a data byly multiplexovány na sdílené sadě vodičů, zatímco sběrnice Unibus používala oddělené sady vodičů. Také se poněkud lišilo adresování V/V zařízení a bylo možné pracovat s 22bitovou fyzickou adresou (Unibus měl pouze 18bitovou) a používat operace v blokovém režimu (které sběrnice Unibus nepodporovala), které výrazně zrychlovaly přenosy.\n\nMikrokód procesoru zahrnoval debugger: firmware s přímým sériovým rozhraním (RS-232 nebo proudová smyčka) na terminál. To dovolovalo operátorovi provádět ladění zadáváním příkazů a čtením osmičkových čísel, místo používání přepínačů a čtení kontrolek, což byla v té době typická metoda ladění. Operátor mohl číst a měnit obsah registrů paměti a V/V zařízení, a tím odhalovat a opravovat chyby v softwaru a periferních zařízeních (pokud selhání nezrušilo samotný mikrokód). Operátor mohl také zadat, ze kterého disku se má zavést operační systém.\n\nObě vylepšení zvýšila spolehlivost a snížila cenu LSI-11.\n\nPozdější systémy používající Q-Bus jako LSI-11/23, /73 a /83 používaly čipové sady navržené firmou DEC. Pozdější systémy PDP-11 používající sběrnici Unibus byly navrženy s podobnými procesorovými kartami Q-Bus a pomocí adaptéru Unibus podporovaly existující periferie Unibus, někdy se speciální paměťovou sběrnicí pro zvýšení rychlosti.\n\nŘada se sběrnicí Q-Bus přinesla další významná vylepšení. Varianta PDP-11/03 například zavedla plný systémový Power On Self Test (POST).\n\nZákladní návrh PDP-11 byl velmi flexibilní a byl průběžně aktualizován pro použití novějších technologií. Ale omezená propustnost sběrnic Unibus a Q-Bus se stala úzkým hrdlem pro výkonnost systému a omezení velikosti logické adresy na 16 bitů znemožňovalo vývoj větších softwarových aplikací. Článek o architektuře PDP-11 popisuje hardwarové a softwarové techniky používané pro překonání omezení adresního prostoru.\n\n32-bitový následník PDP-11 firmy DEC nazvaný VAX (zkratka z \"Virtual Address eXtension\") překonával omezení 16bitových adres, a byl zpočátku superminipočítač určený pro náročný trh se systémy se sdílením času. Nejstarší VAXy poskytovaly režim kompatibilní s PDP-11, ve kterém bylo možné používat většinu existujícího softwaru současně s novějším 32bitovým softwarem.\n\nV 80. letech 20. století IBM PC a jeho klony z větší části převzaly malý počítačový trh a firma DEC nebyla schopna této konkurenci odolávat.\n\nNovější mikroprocesory jako například Motorola 68000 (1979) a Intel 80386 (1985) také umožňovaly 32bitové logické adresování. Jejich hromadná výroba odstranila veškerou cenovou výhodu 16bitových počítačů PDP-11. Řada osobních počítačů DEC Professional vycházejících z PDP-11 obchodně neuspěla, stejně jako jiné počítače z nabídky firmy DEC.\n\nV roce 1994 DEC prodal softwarová práva na systém PDP-11 firmě Mentec Inc., Irský výrobce desek LSI pro Q-Bus a ISA architekturu osobní počítače a v roce 1997 ukončil PDP-11 výroba vycházející z 11. Mentec několik let vyráběl nové procesory PDP-11. Další společnosti nalezly tržní niku v náhradách za originální procesory PDP-11, diskové subsystémy, atd.\n\nV posledních letech 20. století většina počítačového průmyslu Nové Anglie založeného na minipočítačích podobných PDP-11 zkrachovala kvůli konkurenci pracovních stanic a serverů používajících mikroprocesory.\n\nProcesory PDP-11 lze rozdělit na několik přirozených skupin podle původního návrhu a podle toho, kterou V/V sběrnici používaly. V každé skupině byla většina modelů nabízena ve dvou verzích, jedné určené pro OEM a druhé pro koncové uživatele. Ačkoli všechny modely používaly stejnou instrukční sadu, pozdější modely přidaly nové instrukce a interpretovaly určité instrukce nepatrně odlišně. Jak se architektura vyvíjela, existovaly také odchylky ve zpracovávání některých stavových a řídicích registrů procesoru.\n\nNásledující modely používaly jako hlavní sběrnici Unibus:\n\nNásledující modely používaly jako svou hlavní sběrnici sběrnici Q-Bus:\n\n\nŘada PDT byly stolní systémy prodávané jako \"inteligentní terminály\". Typy /110 a /130 byly umístěné ve skříni pro terminál VT100. Typ /150 byl stolní počítač se dvěma osmipalcovými jednotkami pružných disků, třemi arytmickými sériovými porty, jedním portem tiskárny, jedním modemovým portem, jedním synchronním sériovým portem a vyžadoval externí terminál. Všechny tři používaly stejnou čipovou sadu jako LSI-11/03 a LSI-11/2 ve čtyřech \"micromech\". Bylo také možné zkombinovat dva micromy do jednoho dual carrier, což uvolnilo jeden konektor pro čip EIS/FIS. Verze /150 byla v kombinaci s terminálem VT105 také prodávána jako MiniMINC, levná verze MINC-11.\n\n\nDEC Professional byla řada stolních PC navržených jako konkurence k prvním osobním počítačům IBM PC s procesory Intel 8088 a IBM PC/AT s procesorem Intel 80286. Počítače byly vybaveny 5,25 palcovými jednotkami pružných disků a (s výjimkou modelu 325) pevným diskem. Používaly operační systém P/OS, což byl v zásadě RSX-11M+ se systémem menu. Protože byl navržen tak, aby nedovoloval používat software pro existující modely PDP-11, špatné přijetí počítačů na trhu nebylo překvapením pro nikoho kromě firmy DEC. Do počítačů byl nakonec portován operační systém RT-11. Ve firmě DEC byla vytvořena i verze systému RSTS/E pro tyto počítače, ale nebyla oficiálně vydána. Počítače PRO-325 a PRO-350 používaly čipovou sadu DCF-11 (\"Fonz\") stejnou jako v počítačích PDP-11/23, 11/23+ a 11/24. Počítač PRO-380 používal čipovou sadu DCJ-11 (\"Jaws\"), která byla použita v počítačích PDP-11/53,73,83 a dalších variantách, ovšem s rychlostí pouze 10 MHz kvůli omezením v podpůrné čipové sadě.\n\n\n\n\nPDP-11 byl natolik oblíbený, že v zemích východního bloku se vyrábělo mnoho neautorizovaných minipočítačů kompatibilních s PDP-11. Některé byly vývodově kompatibilní s PDP-11 a mohly používat jeho periferní zařízení a systémový software. Mezi tyto klony patří:\n\nPro PDP-11 bylo dostupných několik operačních systémů\n\n\n\nPro PDP-11 bylo dostupné velké množství periferních zařízení; některé z nich byly používány také v jiných systémech firmy DEC jako PDP-8 nebo PDP-10.\nNásleduje seznam některých obvyklejších PDP-11 periferních zařízení.\n\n\nPočítače řady PDP-11 byly používány pro nejrůznější účely. Sloužily jako standardní minipočítače pro obecné použití, jako systémy sdílení času pro vědecké, vzdělávací nebo obchodní výpočty. Dalšími obvyklými aplikacemi bylo jejich použití s operačním systémem reálného času pro řízení procesů a pro automatizaci výroby.\n\nNěkteré OEM modely také byly často používány jako vestavěné systémy k řízení složitých systémů, např. systémů semaforů, lékařských systémů, číslicově řízených obráběcích strojů nebo pro řízení sítí. Příkladem takových použití PDP-11 byla správa sítě s přepojováním paketů Datanet 1. V 80. letech 20. století řízení letového provozu ve Spojeném království používalo pro zpracování radarových dat v RAF West Drayton systém známý jako PRDS - Processed Radar Display System na PDP 11/34. Software pro lékařský lineární urychlovač Therac-25 také běžel na 32K PDP 11/23.\nV roce 2013 bylo oznámeno, že programátoři PDP-11 budou potřební pro řízení jaderných elektráren nejméně do roku 2050.\n\nDalším použití bylo ukládání testovacích programů pro zařízení Teradyne pro Automatické testování zařízení, v systému známém jako TSD (Test System Director), který odstaven až kvůli problému roku 2000. Vojenské námořnictvo Spojených států amerických používalo PDP-11/34 pro řízení svých simulátorů Multi-station Spatial Disorientation Device pro trénink pilotů až do roku 2007, kdy byly nahrazeny emulátorem, který mohl spouštět původní software pro PDP-11 a rozhraní se zákaznickým řadičem karet Unibus na PC.\n\nPočítače PDP 11-45 byly používány v Brookhaven National Laboratory pro pokusy, při kterých byl objeven J/ψ meson. V roce 1976 získal Samuel C. C. Ting za tento objev Nobelovu cenu.\n\n\n\n"}
{"id": "1024271", "url": "https://cs.wikipedia.org/wiki?curid=1024271", "title": "Vidžajanagarská říše", "text": "Vidžajanagarská říše\n\nVidžajanagarská říše bylo království existující od 14. století do 17. století na jihu Indie. Hlavním městem byl Vidžajanagar (Město vítězství) na břehu řeky Tungabhadra, který měl v době největšího rozkvětu okolo půl milionu obyvatel. Zbytky města ležící v katastru novodobé vesnice Hampi jsou chráněny jako Světové dědictví UNESCO.\n\nStát založili v roce 1336 bratři Hakka a Bukka na troskách Hoysalské říše zničené invazí muslimů z Maduraie. Státním náboženstvím byl hinduismus, ideologem byl prorok Vidjaranja, zástupce školy advaita-védánta. Král Harihara II. na konci 14. století rozšířil v sérii válek území monarchie na sever až po řeku Krišna.\n\nZa vlády Deva Raji II. (1424-1446) dosáhlo rozmachu písemnictví v sanskrtu, kannadštině i telugštině (básnířka Tallapaka Tirumalamma). Benátský cestovatel Niccolò de' Conti podává zprávu o rozvinutém státě a množství impozantních chrámových budov postavených ze žuly. Ekonomika byla založena na pěstování rýže, luštěnin a kokosových ořechů, na mořském pobřeží se těžilo množství soli, která se stejně jako bavlna, vzácná dřeva a koření (pepř, kardamom, zázvor) vyvážela až do Číny a Persie. Stát byl řízen na základě složitého kastovního systému. O jeho sebevědomí svědčí také neúspěšný pokus o ovládnutí Cejlonu.\n\nPo vymření vládnoucí dynastie Sangama v roce 1485 nastalo období zmatků, které ukončil až král Krišna Deva Raja (vládl 1509 až 1529), za jehož panování bylo vybudováno důležité nové město Nagalapur nebo důmyslný zavlažovací systém, král také nařídil pozlatit chrám Tirumala Venkateswara. Chrámy byly bohatě dotovány, rozšířen byl systém devadasi (chrámové prostituce).\n\nKrišna Deva Raja ještě dokázal čelit nájezdům islámských Bahmánovců, ale v bitvě u Talikoty 25. ledna 1565 podlehla vojska Vidžajanagarské říše spojeným silám dekánských sultanátů. Muslimové zničili hlavní město, vidžajanagarská vláda byla evakuována do pevnosti Penukonda. Následoval postupný úpadek království, který uspíšil příchod evropských kolonizátorů. Za vlády posledního krále Srirangy III. se roku 1646 zbytky říše rozpadly na řadu menších státečků.\n\n\n\n\n\n"}
{"id": "1024272", "url": "https://cs.wikipedia.org/wiki?curid=1024272", "title": "Křemelák (zámek)", "text": "Křemelák (zámek)\n\nKřemelák je neoficiální označení zámečku, který se nachází na svahu vrchu Křemenáč (zvaného také \"Křemelák\") v obci Břasy, resp. jeho části \"Na Křemenáči\". Lokalita, kde zámeček stojí, se také nazývá \"Zámeček\", čímž dochází k nepřesnostem ve výkladu dějin s nedalekým zámeček Hochperk u Vranovic, který stojí ve stejně pojmenované lokalitě. Dnes slouží jako sídlo obecního úřadu.\n\nZatímco v případě Hochperku máme velké množství informací, leč často protichůdných či chybných, o jeho historii, v případě Křemeláku je toho známo minimum. Jednu z informací přináší břaský kronikář J. Ryba a pracovník okresního archivu P. Soudek, kteří se zmiňují k roku 1945 o zřízení závory Rudou armádou na Křemeláku u \"Zámečku\". V roce 1960 došlo ke sloučení pětice obcí – Vranov, Kříše, Darová, Vranovice a Stupno – do obce Břasy. Jako sídlo místního národního výboru (MNV) sloužil nejprve tzv. \"Parlament\" (budova keramických závodů). Později byl pro něj upraven \"Zámeček\" mezi Vranovem a Stupnem.\n\nJeště k roku 1838 zmiňuje August Sedláček v současných Břasích pouze horní úřad a čtyři panská stavení. Je velice pravděpodobné, že se v prostorách zámečku nacházelo ředitelství šternberských uhelných dolů, o němž se zmiňují prameny z přelomu 19. a 20. století a dříve se mohlo jednat o sídlo horního úřadu, o němž se zmiňuje Sedláček. Kromě toho zde byly uloženy nálezy z pohřebiště u samoty Bašta.\n\nZámeček patrně nikdy nesloužil jako centrum panství či statku, nýbrž pouze jako reprezentativní sídlo podnikatele či v tomto případě spíše firmy a předtím úřadu. Je také možné, že se jedná o onen zámeček, který měl vystavět jeden z majitelů dolu Liewald.\n\nROŽMBERSKÝ, Petr – KAREL, Tomáš. \"Zámečky Hochperk a Křemelák\". Hláska, 2007, roč. 18, č. 3, s. 37-40.\n"}
{"id": "1024273", "url": "https://cs.wikipedia.org/wiki?curid=1024273", "title": "Bitva u Castiglione", "text": "Bitva u Castiglione\n\nBitva u Castiliogne proběhla v srpnu roku 1796 poblíž italského města Castiglione delle Stiviere. Vojska Napoleona Bonaparte se zde střetla s armádou vedenou rakouským maršálem Wurmserem, který údajně před bitvou slíbil, že Bonaparta ztrestá odvahou a pošle ho zpátky do školy. Napoleon však bitvu vyhrál a dále neuvěřitelnou rychlostí postupoval severní Itálií.\n\nWurmser rozdělil armádu na 3 části, chtěl tak snáze stisknout Francouze. Na západě měl 8000 mužů pod velením von Davidoviche, na východě útočilo na Augereaua 5000 Rakušanů. O střed se staral sám Wurmser s 24 000 vojáky. Napoleon musel rychle jednat, rozdělil armádu na menší oddíly a porážel jednu rakouskou kolonu po druhé, tento tah se zapsal do historie jako „manévr od Castiliogne“. Francouzská armáda pochodovala 40 km a 3. srpna porazila Davidoviche, který neměl zprávy o pohybu Wurmserových vojáků, a proto raději ustoupil. 5. srpna Napoleon zvítězil. Rakouské vojsko se dalo na ústup a Francouzi jej hnali přes Itálii.\n"}
{"id": "1024274", "url": "https://cs.wikipedia.org/wiki?curid=1024274", "title": "Rila (národní park)", "text": "Rila (národní park)\n\nNárodní park Rila ( '; NPR) je největší ze tří národních parků na území Bulharska. Toto území bylo prohlášeno za národní park 24. února 1992. Park pokrývá i nejvyšší část pohoří Rila, jeho celková rozloha je 81 000 hektarů . Byl záměrně vytvořen na ochranu několika rozdílných ekosystémů a také na rozmanité historické a kulturní účely národní hrdosti Bulharska. V parku pramení jedna z nejdelších plno vodních řek na Balkánském poloostrově – Marica. Park pokrývá území mezi 800 m až 2925 m n. m. a v jeho oblasti je 120 ples, většinou ledovcového původu. Národní park Rila leží mezi 41°53' - 42°19' severní šířky a mezi 23°07' - 23°55' východní délky. V parku se nachází nejvyšší vrchol na Balkánském poloostrově – hora Musala.\nJsou tam také čtyři bulharské rezervace – Parangalica, Centrální Rilská rezervace, Ibar a Skakavica. Národní park Rila je jedním z největších chráněných území v Evropě. Dvě rezervace \"Parangalica\" a \"Maričini jezera\" jsou pak součástí celosvětové sítě biosférických rezervací v rámci programu UNESCO \"Člověk a biosféra\".\nCelý park je v oblasti horského klimatu, s nadmořskou výškou nad 1000 m. Hora Rila se nachází mezi středozemním a kontinentálním klimatickým pásmem. Nejnižší teploty v parku byly změřeny na jeho nejvyšším bodě – vrchu Musala. Nejnižší naměřená teplota v parku je -31,2 °C a nejvyšší teplota na vrchu Musala je 18,7 °C. Teplota zůstává nízká po devět měsíců, i v létě teplota zřídka překročí 15 °C.\n\nVětší část území parku je pokryta stále zelenými lesy, od smrků, jedlí až po více druhů borovic. Dosud identifikované druhy vyššího rostlinstva představují 38,35% celkového vyššího rostlinstva v Bulharsku. Počet endemitů (druhy s omezeným zeměpisným rozložením) je celkem 57, z toho 3 druhy jsou místní, 18 je bulharských a 36 balkánských. Celkový počet reliktů (druhy, pozůstatky minulých geologických epoch) v oblasti parku je 105 (74 druhů z doby ledové a 31 druhů z doby terciární). Z druhů vyššího rostlinstva v oblasti parku je v červené knize Bulharska zapsáno 98 druhů, to je 13% všech druhů v této knize. 141 druhů jsou léčebné rostliny, 20 z nich je v červené knize a zákonem je chráněno 8 druhů. 282 druhů mechu, 233 druhů hub (11,6% ze všech zjištěných v Bulharsku) a 130 druhů řas.\n\nLesy pokrývají 2/3 celého území parku a nad 1,5% všech zalesněných ploch v Bulharsku. Kolem 42 500 hektarů jsou zalesněné plochy a oblast pokrytá stromy je 52%. Zbývajících nezalesněný ploch je okolo 10 500 hektarů a v nich jsou zahrnuty alpské pastviny v nejvyšší části pohoří Rila.\nPřírodní lesní plantáže představují skoro 60% všech stromů a 36% keřovitého rostlinstva je prezentováno především borovicí kleč. Pro vlastní význam jsou lesní plochy zarostlé smrkem ztepilým, jedlí a borovicí rumelskou. Lesy, které vcházejí do některé ze čtyř rezervací, představují nad 30% ze všech lesů v parku.\n\nZvířecí svět je dost bujný. Identifikováno je skoro 3000 bezobratlých živočichů a 172 druhů obratlovců. Je tam okolo 100 druhů ptáků, což je 30% ze všech identifikovaných ptáků v Bulharsku. Z druhů obratlovců v národním parku je nad 100 zapsáno v červené knize Bulharska a 15 i v červené knize Evropy. Z bezobratlých živočichů je tam 40, které jsou zahrnuty v mezinárodním seznamu pro ochranu přírody.\n\nV národním parku Rila žije 48 druhů savců. Z toho je 10 druhů netopýrů, 22 druhů drobných a 16 druhů velkých savců. Některé z těchto druhů jsou balkánské endemity. Velký význam mají medvěd hnědý a kamzík a také vlk, jehož výskyt je v Bulharsku velmi omezený.\n\nV oblasti parku hnízdí 99 druhů ptáků, což je téměř 1/3 z počtu všech druhů hnízdících v Bulharsku. Park se zaměřuje na základní populaci těchto druhů - tetřev hlušec, jeřábek lesní, koroptev, skřivan ouškatý, kavče žlutozubé, zedníček skalní a jiní. V parku se nacházejí populace některých druhů ptáků, které jsou vzácné nebo na pokraji vyhynutí. Patří sem orel skalní, orel krátkoprstý, sokol stěhovavý, datel tříprstý, datel bělohřbetý a jiní.\n\nPlazi a obojživelníci představují v parku celkem 80 druhů. To je poměrně vysoký počet, za který se zasloužil především velký rozdíl v nadmořské výšce, ale i klimatická rozmanitost. Makedonský ještěr je balkánský endemit. Určeny jsou také tři pozůstalé druhy – čolek horský, skokan hnědý a ještěrka živorodá. Čolek horský je na pokraji vyhynutí na celém světě.\n\nV parku je mnoho vodních ploch – řek a jezer. Určeno je tam 18 druhů ryb, z těch jsou 3 ve světové stupnici ohrožených druhů. Druhy jako mřena skvrnitá a mřenka balkánská jsou balkánskými endemity.\n\nRila je jedno z bulharských pohoří, ve kterém je turismus dobře vyvinutý. Na území parku se nachází vysoký počet letovisek, které jsou předurčeny pro zimní a letní turizmus. Také se tam nachází několik letoviskových měst, které jsou navrženy především pro zimní turizmus. Jedno z nejpopulárnějších Rilských letovisek, které se nachází v rámci parku se nazývá Borovec.\nPřes národní park přecházejí dvě evropské turistické cesty – E4 a E8. Kromě toho přes park vede hodně turistických stezek a chodníků. V oblasti parku funguje 17 chat, které disponují zhruba s 1500 lůžky a 4 přístřešky, které jsou vyhrazeny pro úkryt při špatných meteorologických podmínkách.\n"}
{"id": "1024275", "url": "https://cs.wikipedia.org/wiki?curid=1024275", "title": "Jim Paek", "text": "Jim Paek\n\nJim Paek ( \"Pek Či-sun\", *7. dubna 1967 Soul, Jižní Korea) je bývalý kanadský profesionální hokejista korejského původu, který nastupoval v NHL, kde oblékal dresy celků Pittsburgh Penguins, Los Angeles Kings a Ottawa Senators.\n\nMomentálně je trenérem jihokorejské reprezentace.\n\nJuniorskou kariéru strávil v celku OHL Oshawa Generals, za který nastupoval v letech 1984–1987 (v roce 1987 soutěž klub vyhrál). V roce 1985 Paeka draftoval klub NHL Pittsburgh Penguins. Po skončení juniorské části kariéry hrál až do roku 1990 farmářskou ligu IHL za mužstvo Muskegon Lumberjacks.\n\nSezonu 1990/91 načal v kanadské reprezentaci (za tu odehrál 48 utkání a vstřelil dvě branky), ale dokončoval jí v dresu Pittsburghu. Do NHL nastoupil jako první hráč korejského původu a hned premiérový ročník s Penguins získal Stanleyův pohár. O rok později Pittsburgh i s Paekem v sestavě titul obhájil. V průběhu ročníku 1993/94 došlo k výměně hráče do Los Angeles Kings. Sezonu 1994/95 odehrál v dresu Ottawa Senators.\n\nPozději už se do NHL neprosadil, v letech 1995–2000 nastupoval v IHL postupně za týmy Houston Aeros, Minnesota Moose, Manitoba Moose a Cleveland Lumberjacks. Dohromady v IHL odehrál za kariéru 613 utkání, ve kterých nasbíral 271 bodů (38 gólů a 223 asistencí) a dvakrát se radoval z mistrovského titulu (1988/89 s Muskegonem a 1998/99 s Houstonem).\n\nZávěrečné tři roky kariéry pak strávil v britské lize, kde hájil barvy Nottingham Panthers. V průběhu ročníku 2001/02 část sezony odehrál v nižší soutěži za klub z Aljašky\n\nPo ukončení hráčské kariéry se hned ujal trénování. V sezoně 2003/04 jako hlavní trenér vedl celek nižší soutěže WHA2 Orlando Seals a následující sezonu jako asistent trenéra v univerzitní lize USHS pracoval u týmu St. Edward High.\n\nV období 2005-2014 působil jako asistent trenéra u Grand Rapids Griffins, farmě Detroit Red Wings v AHL. S tímto celkem v roce 2013 slavil i zisk Calder Cupu pro vítěze soutěže.\n\nOd roku 2014 vede reprezentaci Jižní Koreje a jeho úkolem bylo pozvednout mužstvo na dostatečnou úroveň, aby mohlo důstojně startovat na domácím olympijském turnaji 2018. Po předložení projektu rozvoje se v létě 2014 mezinárodní federace ledního hokeje rozhodla pro účast Jižní Koreje na tomto turnaji bez nutnosti podstoupit kvalifikaci.\n\nDokázal s mužstvem postoupit na MS 2018. Na olympijských hrách i na MS se Korea umístila poslední. Paek vede tým i nadále.\n\n"}
{"id": "1024279", "url": "https://cs.wikipedia.org/wiki?curid=1024279", "title": "Muž přes palubu", "text": "Muž přes palubu\n\nMuž přes palubu je název dvou českých výborů z cyklu více než devadesáti povídek ruského spisovatele Konstantina Michajloviče Staňukoviče vycházejících většinou časopisecky v letech 1886-1903, pro které se používá souhrnný název \"Mořské povídky\" (Mорские рассказы). \n\nPrvní výbor vyšel roku 1949 (a znovu roku 1950) v nakladatelství Svět sovětů v překladu Aloisie Pavlovské. Druhý výbor téhož jména vyšel v překladu Jaroslava Huláka v nakladatelství Albatros roku 1973 a znovu roku 1982 jako 131. svazek edice Knihy odvahy a dobrodružství.\n\nPovídky napsal autor na základě svých vlastních zkušeností, protože v mládí sám prošel drsnou služnou v carském válečném námořnictvu v době, kdy v Rusku dožívalo nevolnictví. V povídkách autor vylíčil krásu a romantiku námořní služby, ale také drsný život prostých námořníků vydaných na pospas zvůli a krutosti důstojníků. Vytvořil tak pestrý kaleidoskop humorně i tragicky laděných příběhů, ve kterých nelítostné i laskavé moře vystupuje jako síla, která prověřuje morální kvality lidí. \n\nVýbor obsahuje tyto povídky:\n\n"}
{"id": "1024281", "url": "https://cs.wikipedia.org/wiki?curid=1024281", "title": "Drug Cabin", "text": "Drug Cabin\n\nDrug Cabin je americká rocková skupina. Založil ji v roce 2012 zpěvák a kytarista Nathan Thelen (dřívější člen skupiny Pretty Girls Make Graves) a s několika dalšími hudebníky nahrál toho roku eponymní EP, které vyšlo v červnu 2012. Po dokončení alba se ke skupině přidal zpěvák a kytarista a Marcus Congleton ze skupiny Ambulance LTD. V září roku 2014 skupina vydala své první plnohodnotné album nazvané \"Yard Work\", které obsahuje celkem deset písní.\n\n\n"}
{"id": "1024285", "url": "https://cs.wikipedia.org/wiki?curid=1024285", "title": "Rubikon (album)", "text": "Rubikon (album)\n\nRubikon je čtvrté studiové album hudební skupiny Kryštof. Po předešlém albu \"Mikrokosmos\" se kapela rozhodla vytvořit odlehčenější a hitovější album, což kritika přijala na jedné straně s povděkem, na straně druhé byla kapela osočena z podbízení se posluchačů.\n\nAlbum bylo nahráno od dubna do května 2006 v bratislavském Studiu La Creative ve studiu Richmond v Krkonoších a mícháno v červnu a červenci ve studiu Soundsquare. Hudební produkce se ujali Richard Krajčo, Slavo Solovic a Milan Adamec.\n\n\n\nVzhledem k propojení se společností Sony Ericsson obsahuje CD také flashovou prezentaci s přístupem k vyzváněcím melodiím, schématy a tapetami pro telefony Sony Ericsson a dále pak zpěvníkem s akordy (ten je na CD i ve formátu pdf.\n\nNa albu se kromě členů skupiny Kryštof podílela i řada hostů:\n\n\nSony Ericsson Kryštof Rubikon Tour proběhlo koncem roku 2006 a mělo celkem 11 zastávek. Jako předkapely vystoupily skupiny Prowizorium a PEHA. Hlavní atrakcí byla dvoumetrová pohyblivá kostka, v níž se nad hlavami publika vznášel Richard Krajčo.\nV únoru 2007 zveřejnila Akademie populární hudby nominace na Anděla 2007. Skupina Kryštof byla nominovaná celkem ve čtyřech kategoriích - jako skupina roku; \"Rubikon\" pak jako album roku v kategorii pop & dance a v kategorii nejlepší zvuková nahrávka. Titulní píseň \"Rubikon\" pak jako skladba roku. Vyjma kategorie nejlepší zvuková nahrávka (za tu bylo oceněno album \"Watching Black\" od Ecstasy of Saint Theresa) proměnila kapela všechny nominace.\n\n"}
{"id": "1024295", "url": "https://cs.wikipedia.org/wiki?curid=1024295", "title": "Burton Swifts FC", "text": "Burton Swifts FC\n\nBurton Swifts FC (celým názvem: Burton Swifts Football Club) byl anglický fotbalový klub, který sídlil ve městě Burton-on-Trent v nemetropolitním hrabství Staffordshire. Založen byl v roce 1871. V roce 1892 byl přijat do Football League. V lize setrval až do roku 1901, kdy byl sloučen s Burton Wanderers do nově vzniklého Burton United. Klubové barvy byly červená, bílá a modrá.\n\nSvé domácí zápasy odehrával na stadionu Peel Croft.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1024297", "url": "https://cs.wikipedia.org/wiki?curid=1024297", "title": "SP La Fiorita", "text": "SP La Fiorita\n\nSocietà Polisportiva La Fiorita je sanmarinský sportovní klub založený v roce 1967 ve městě Montegiardino. Je známý především svou fotbalovou sekcí, která hraje skupinu B sanmarinské nejvyšší soutěže a je trojnásobným mistrem země. Aktuální titul mužstvo získalo v roce 2014, když vyhrálo svoji skupinu a ve finále play-off zdolalo SS Folgore Falciano Calcio 2:0. Klub má přezdívku \"Gialloblù\" (žlutomodří).\n\n\n"}
{"id": "1024301", "url": "https://cs.wikipedia.org/wiki?curid=1024301", "title": "Alexandr Samsonov", "text": "Alexandr Samsonov\n\nAlexandr Vasiljevič Samsonov (; Andrejevka, Ruské impérium (dnes Ukrajina) – Willenberg, Východní Prusko) byl důstojník ruské carské kavalérie, který sloužil jako generál během rusko-japonské a první světové války.\n\nSamsonov se narodil v chersonské oblasti v Ruském impériu, dnes je tato oblast součástí Ukrajiny. Po ukončení kadetní školy Vladimíra Kyjevského a prestižní Nikolajevské jezdecké školy nastoupil ve věku 18 let k ruské carské armádě v hodnosti nižšího důstojníka v 12. husarském regimentu.\n\nSamsonov bojoval v rusko-turecké válce v letech 1877 až 1878. Po válce navštěvoval Nikolajevskou vojenskou akademii v Petrohradě. Dne 4. listopadu 1888 byl jmenován starším pobočníkem u štábu 20. pěchotní divize a od 10. července 1885 do 4. února 1889 sloužil jako starší štábní pobočník u kavkazské granátnické divize. Od 11. března 1890 do 26. července 1896 sloužil na několika postech ve Varšavském vojenském okruhu. Následně se stal velitelem Jelizavetgradské jezdecké školy (dnes Kropyvnyckyj).\n\nBěhem boxerského povstání velel Samsonov jednotce jezdectva. Během rusko-japonské války (1904-5) velel jezdecké brigádě Sibiřských ussurijský kozáků. Během těchto bojů získal Samsonov pověst energického a rozhodného vojevůdce, avšak někteří pozorovatelé kritizovali jeho strategické nadání. Po boji o Šen-jang v roce 1905 obvinil generála Paula von Rennenkampf ze selhání při poskytnutí podpory během bojů. Následný konflikt udělal z obou důstojníků doživotní nepřátele.\n\nV roce 1906 se Samsonov stal náčelníkem štábu Varšavského vojenského okruhu a v roce 1909 byl jmenován generálním guvernérem ruského Turkestánu a velitele Turkestánského vojenského okruhu. Sloužil i jako velitel Semiriečenských kozáků.\n\nPo začátku první světové války bylo Samsonovovi svěřeno velení 2. armády, která měla uskutečnit invazi do Východního Pruska. Samsonov pomalu postupoval do jihozápadního cípu Východního Pruska, maje v úmyslu spojit se jednotkami generála Rennenkampfa, které postupovaly ze severovýchodu. Avšak nedostatečná komunikace mezi oběma armádami ztěžovala koordinaci pohybu.\n\nGenerál Paul von Hindenburg a generál Erich Ludendorff, kteří dorazili na východní frontu vystřídat generála Maximiliana von Prittwitz, se zapojili do bojů se Samsonovovými postupujícími vojsky. První setkání se odehrálo 22. srpna 1914 a 6 dní se ruským vojskům dařilo zůstat ve výhodě. Avšak 29. srpna 1914 Němci obklíčili, odposlechnuvše komunikaci mezi ruskými armádami, Samsonovovu 2. armádu v lesích mezi Allensteinem a Willenbergem. Následná porážka ruských vojsk se stala známou jako \"(Druhá) bitva u Tannenbergu\".\n\nGenerál Samsonov se snažil ustoupit, avšak s armádou sevřenou v německém obklíčení zabila nebo zajala německá 8. armáda většinu jeho vojáků. Jen 10 000 z původních 150 000 ruských vojáků uprchlo z obklíčení. Šokovaný katastrofickým výsledkem bitvy nebyl schopen hlásit velikost katastrofy carovi Mikuláši II. Samsonov se nikdy nevrátil na velitelství armády, ale místo toho 30. srpna 1914 spáchal sebevraždu v blízkosti Willenbergu. Jeho tělo bylo nalezeno německou hlídkou. Měl prostřelenou hlavu a v ruce držel svůj revolver. V roce 1916 bylo jeho tělo Němci prostřednictvím mezinárodního červeného kříže předáno jeho manželce.\n\n"}
{"id": "1024302", "url": "https://cs.wikipedia.org/wiki?curid=1024302", "title": "Burton Wanderers FC", "text": "Burton Wanderers FC\n\nBurton Wanderers FC (celým názvem: Burton Wanderers Football Club) byl anglický fotbalový klub, který sídlil ve městě Burton-on-Trent v nemetropolitním hrabství Staffordshire. Založen byl v roce 1871. V roce 1894 byl přijat do Football League, kde setrval až do roku 1897 poté co byl z ligy vyloučen. V roce 1901 byl sloučen s Burton Swifts do nově vzniklého Burton United. Klubové barvy byly modrá, bílá a černá.\n\nSvé domácí zápasy odehrával na stadionu Derby Turn.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1024303", "url": "https://cs.wikipedia.org/wiki?curid=1024303", "title": "Petr Hošťálek", "text": "Petr Hošťálek\n\nPetr Hošťálek (* 8. srpna 1943 Mladá Boleslav) je český cestovatel a spisovatel.\n\nNarodil se v Mladé Boleslavi a vyrůstal v Liberci. Je sběratelem historických motocyklů a provozovatelem jejich muzea. Tomu v roce 2011 hrozil zánik, ale nakonec město České Budějovice, kde se sbírka nachází, kvůli tlaku veřejnosti ustoupilo. Hošťálek také na motocyklech absolvoval řadu expedic, například po Hedvábné stezce či do Nepálu. Ze svých cest publikoval také několik knižních cestopisů. Dále je také autorem dvoudílné knihy o mopedech Stadion.\n\n\n"}
{"id": "1024304", "url": "https://cs.wikipedia.org/wiki?curid=1024304", "title": "USS Des Moines (CL-17)", "text": "USS Des Moines (CL-17)\n\nUSS \"Des Moines\" (C-15/PG-29/CL-17) byl chráněný křižník třídy \"Denver\", který během první světové války sloužil v řadách amerického námořnictva. Šlo o první loď amerického námořnictva pojmenovanou po městě Des Moines ve státě Iowa.\n\nJeho stavba byla zahájena 28. srpna 1900 v loděnici Fore River Ship and Engine Company ve městě Quincy ve státě Massachusetts. Na vodu jej spustili 5. března 1904 a do služby byl uveden 5. března 1904. V prosinci téhož roku se připojil k severoatlantské eskadře. Během první světové války sloužil v letech 1915 až 1917 v oblasti Blízkého východu, kde chránil americké občany, transportoval misionáře a uprchlíky z Turecka, Sýrie a Palestiny. Později doprovázel konvoje obchodních lodí z New Yorku a Norfolku do Atlantiku, kde jeho roli převzaly torpédoborce. V dubnu 1919 odplul z New Yorku do ruského Archangelsku, kde chránil americké zájmy před otřesy způsobenými Bolševickou revolucí a odvezl do Spojených států americké jednotky, které sloužily v okolí Archangelsku. Z provozu byl vyřazen 9. dubna 1921 a 11. března 1930 jej americké námořnictvo prodalo k sešrotování.\nKlasifikace lodi se nejprve změnila 7. července 1920 z C-15 na PG-29. Konečnou imatrikulaci CL-17 loď obdržela 8. srpna 1921.\n\n"}
{"id": "1024305", "url": "https://cs.wikipedia.org/wiki?curid=1024305", "title": "Nové divadlo (Plzeň)", "text": "Nové divadlo (Plzeň)\n\nNové divadlo je moderní scénou plzeňského Divadla Josefa Kajetána Tyla. Budova byla postavena v letech 2012 až 2014. Nová scéna má kapacitu 461 diváků, Malá scéna („Black Box“) kapacitu 120 diváků.\n\nPůvodní ideový návrh portugalské firmy Contemporânea Lda byl finančně nepřijatelný a proto byla pověřena jeho přepracováním společnost Helika, a.s. pod vedením akad. arch. Ing. Vladimíra Kružíka. Podle jejího návrhu vznikla novostavba divadla jako komplex dvou objektů, divadelní a provozní budovy, stavebně i funkčně propojených. Pětipatrová provozní budova je orientována souběžně s frekventovanou Jízdeckou ulicí a vytváří zvukovou bariéru divadelní budově, do které se vchází z Palackého náměstí.\n\nStavba nového divadla byla oficiálně zahájena 13. června 2012. Dodavatelem stavby byla firma Hochtief CZ a.s..\n\nDominantním architektonickým prvkem objektu je vstupní průčelí – „opona“ z bílého litého betonu s otvory, které tvoří 39 nepravidelných „bublin“ oválného tvaru, z nichž třemi se do budovy vchází. Rozměry čelní fasády jsou: šířka 21,8 m, výška 13,8 m, hloubka 0,6 m, a váha překračuje 100 tun. Výtvarný návrh fasády průčelí pochází z dílny čtyř výtvarníků sdružení Kvadra. Průčelí je směrem do náměstí mírně nakloněno.\n\nDivadelní budova je s provozní budovou spojena komunikačními mostky. Nosným systémem je monolitická železobetonová prostorová konstrukce stěn, desek a sloupů. Plášť budovy tvoří červeně probarvená fasáda z litého betonu v pohledové úpravě; hlavní střešní plášť budovy je navržen jako obrácená střecha se spádovou vrstvou z lehkého betonu, hydroizolačním souvrstvím vytaženým nad úroveň střechy, tepelnou izolací do vlhka a ochrannou vrstvou z vymývaného kačírku. Speciální akustické obložení izoluje hluk z ulice.\n\nVe veřejném prostoru mezi komplexem divadelních budov je umístěna 3 m široká, betonová plastika velkého oblázku elipsovitého tvaru (o hmotnosti 20 t), která materiálem i tvarem koresponduje s fasádou hlavního průčelí. Skulptura i fasády budovy jsou opatřeny ochranným nátěrem proti sprejerům.\n\nNové divadlo bylo projektováno s tím, že zde budou uváděny čtyři divadelní žánry: činohra, muzikál – opereta, balet a opera. Tomu odpovídá i vnitřní vybavení budovy nejmodernější jevištní technikou. Pod podlahou jeviště se nachází 8 pojízdných „stolů“, které umožňují jeviště snížit, zvýšit, přiblížit, oddálit i naklonit. Kazetová jevištní točna má rozměry 12×12 m. Bezhlučnost provozu zajišťuje hydraulický pohon na bázi stlačeného dusíku.\n\nSlavnostní opona s grafickým vzorem v hlavním sále je dílem akademické malířky Ivany Hejdukové. Plátno opony je lněné a má velikost 10×16 m. Opona bude doplněna ještě bezpečnostní železnou oponou.\n\nPro veřejnost se otevřelo Nové divadlo 1. září 2014 předpremiérou opery Bedřicha Smetany Prodaná nevěsta. Slavnostní premiéře 2. září 2014 předcházel průvod divadelníků, který prošel Plzní. Zahájil kulturní sezonu města a zároveň oficiálně otevřel Nové divadlo, kterému požehnal plzeňský biskup Mons. František Radkovský za přítomnosti tehdejšího primátora Plzně Martina Baxy a ředitele Divadla Josefa Kajetána Tyla Martina Otavy. Za patrona plzeňské kultury byl vybrán herec, režisér a divadelní ředitel Vendelín Budil, jehož reliéf připevněný na tyči nesli divadelníci v průvodu. Reliéf byl poté umístěn v zadní části foyeru Nového divadla.\n\nSlavnostní premiéry opery Prodaná nevěsta (2. září 2014) se zúčastnili mimo jiné i ministr kultury Daniel Herman, Jan Burian, bývalý ředitel Divadla Josefa Kajetána Tyla v Plzni, nyní ředitel Národního divadla v Praze a herečka a bývalá první dáma Dagmar Havlová.\n\n"}
{"id": "1024306", "url": "https://cs.wikipedia.org/wiki?curid=1024306", "title": "Burton United FC", "text": "Burton United FC\n\nBurton United FC (celým názvem: Burton United Football Club) byl anglický fotbalový klub, který sídlil ve městě Burton-on-Trent v nemetropolitním hrabství Staffordshire. Založen byl v roce 1901 po fúzi Burton Swifts FC a Burton Wanderers FC. V letech 1901–1907 byl členem Football League. Zanikl v roce 1910. Po jeho zániku byl ve městě za pár let založen klub Burton All Saints, později nazýván jako Burton Town FC. Klubové barvy byly hnědá, modrá a bílá.\n\nSvé domácí zápasy odehrával na stadionu Peel Croft.\n\nZdroj: \n\n\n\nZdroj: \n\n\n\nZdroj: \n\n"}
{"id": "1024310", "url": "https://cs.wikipedia.org/wiki?curid=1024310", "title": "Mikel Nieve", "text": "Mikel Nieve\n\nMikel Nieve (* 26. května 1984, Leitza, Španělsko) je španělský profesionální silniční cyklista. V současné době závodí za Mitchelton-Scott (vloni ProTour tým Sky).\n\nMikel Nieve se stal profesionálem v roce 2008, kdy závodil za tým Orbea-Oreka SDA. Ve své první profesionální sezoně prakticky nic neukázal. Pro rok 2009 změnil tým a přestoupil do známějšího baskického týmu Euskaltel-Euskadi. První úspěšnou sezonu zaznamenal v roce 2010, kdy vyhrál šestnáctou etapu na Vuelta a España a v celkové klasifikaci skončil desátý. Na konci sezony dojel sedmý v populární klasice Il Lombardia. V roce 2011 skočil desátý na Giro d'Italia a vyhrál patnáctou etapu. Na Vueltě v tomto roce skočil znovu desátý. Další sezonu skončil znovu desátý k tomu přidal páté místo na známém týdenním závodě Kolem Švýcarska. Rok 2013 byl jeho posledním v týmu Euskaltel-Euskadi, který tento rok zanikl. Pro rok 2014 přestoupil do týmu Sky. V novém týmu vyhrál etapu na Criterium du Dauphiné a celkově skončil osmý. Velice dobře jel i na Tour de France, kdy po odstoupení lídra týmu Sky Chrise Frooma a trápení náhradního lídra Richieho Porta se několikrát dostal do úniku a vysloužil si i cenu největšího bojovníka v osmnácté královské etapě přes Tourmalet a Huatacam.\n"}
{"id": "1024311", "url": "https://cs.wikipedia.org/wiki?curid=1024311", "title": "Fred (VBG hra)", "text": "Fred (VBG hra)\n\nFred je počítačová hra z roku 1988. Vytvořila ji skupina z Ostravy známá jako VBG Software. Skupinu tvořili Vlastimil Veselý, Libor Bedrlík a Ladislav Galar. Hlavním autorem hry byl Ladislav Gavar. Dle závěrečných titulků hra vyšla 16. května 1988. Žánrově se jedná o logickou hru, i když jsou přítomny i prvky plošinovky.\n\nHráč ovládá postavičku Freda. Jeho cílem je dostat se přes 28 místností, až do cíle. Přitom se musí dostat přes různé překážky. Pomoci mu můžou jakési zvláštní plošinky představující trampolíny. Ty mu umožňují skákat. Jsou zde však i plošinky, které vypustí ptáka. Ten nemůže háči ublížit, ale může mu znemožnit další postup. Hráč jej však může využít k tomu, aby se dostal dál. Jsou zde také kameny, které mohou pomoci hráči v cestě, ale je nutné dát pozor, aby se nestal překážkou. Hráč může kameny tlačit v libovolném množství, ale pták neutlačí více než jeden.\n\n"}
{"id": "1024312", "url": "https://cs.wikipedia.org/wiki?curid=1024312", "title": "Eva Jurinová", "text": "Eva Jurinová\n\nEva Jurinová (* 3. prosince 1953 Ostrava) je česká novinářka a bývalá televizní moderátorka, pedagožka a mediální poradkyně, v letech 2014 až 2016 též starostka města Sadská na Nymbursku.\n\nVystudovala Fakultu žurnalistiky Univerzity Karlovy v Praze (získala titul Mgr.).\n\nTelevizní kariéru začínala v ostravském studiu Československé televize (1975 až 1980), později pracovala jako redaktorka ČST v Praze (1980 až 1991). V letech 1989 až 1991 moderovala v Československé televizi relaci \"Deník\".\n\nNásledně v letech 1991 až 1992 byla zástupkyní šéfredaktora deníku \"Noviny\" a v letech 1992 až 1994 redaktorkou rádia Kobra a moderátorkou pořadu Českého rozhlasu s názvem \"Radiofórum\".\n\nProslavila se zejména v letech 1995 až 1999, kdy moderovala hlavní zpravodajskou relaci TV Nova s názvem \"Televizní noviny\". Vytvořila populární dvojici se Zbyňkem Merunkou. Je rovněž známá jako hlasatelka na lince B pražského metra, kde namluvila veškerá hlášení.\n\nPozději v letech 2000 až 2011 dělala tiskovou mluvčí ve Fakultní nemocnici v Motole, kde rovněž připravovala lékaře a management na vystupování v médiích. V únoru 2011 ji propustil ředitel nemocnice Miloslav Ludvík, protože kritizovala jeho pobyt v africkém Beninu v době, kdy by měl jednat s odcházejícími lékaři v rámci akce Děkujeme, odcházíme. Nepřítomnost ředitele označila za \"manažerské pochybení\".\n\nKrátce působila jako moderátorka v pražské TV Metropol, TiP Radiu a v TV Pětka. V roce 2009 usilovala o post radní České televize (navrhl ji Syndikát novinářů), ale neuspěla.\n\nVyučuje obor moderování na Vyšší odborné škole herecké, zastupuje firmy a osobnosti v oblasti PR a prezentace. Je také lektorkou v pražském Manažerském institutu, který poskytuje akreditované studium MBA.\n\nEva Jurinová je od roku 1989 vdaná, bezdětná. S manželem podnikají ve své agentuře JURI-STYL-Média a žijí v obci Sadská na Nymbursku.\n\nVe volbách do Evropského parlamentu v roce 2014 kandidovala jako nestraník za stranu Republika na 2. místě její kandidátky, ale neuspěla. Získala sice 597 preferenčních hlasů (nejvíce v rámci celé kandidátky), avšak strana získala pouze 0,14 % hlasů a do EP se nedostala.\n\nVe volbách do Senátu PČR v roce 2014 kandidovala jako nestraník za stranu Republika v obvodu č. 27 – Praha 1. Se ziskem 1,83 % hlasů skončila na 8. místě, a nepostoupila tak do druhého kola.\n\nV komunálních volbách v roce 2014 kandidovala jako nestraník do Zastupitelstva města Sadská na třetím místě za subjekt \"Změna pro Sadskou\", která volby v Sadské vyhrála a získala pět mandátů. Dne 5. listopadu 2014 pak byla zvolena starostkou města. Na mandát starostky však v listopadu 2016 rezignovala.\n"}
{"id": "1024316", "url": "https://cs.wikipedia.org/wiki?curid=1024316", "title": "Novou zemi pro divoká zvířata", "text": "Novou zemi pro divoká zvířata\n\nNovou zemi pro divoká zvířata (1968, Neues Land für wilde Tiere) je název dobrodružného příběhu pro mládež od německého spisovatele Eberharda Hioba.\n\nHlavním hrdinou románu je osmnáctiletý syn vrchního hlídače jedné velké zoologické zahrady. Se svým otcem se účastní významné výpravy uspořádané Světovou organizací pro ochranu přírody (WNOC), jejímž úkolem je zachránit divoká zvířata, jimž hrozí v rezervaci Rhula-Rhula nebezpečí. Je tomu tak proto, že vláda africké země Tonangy se rozhodlo, že území Rhula-Rhula, má být použito pro zemědělské účely.\nPlány na záchranu zvěře, které byly po zevrubném projednání schváleny, jsou založeny na tom, že sloni, nosorožci, žirafy, antilopy atp. budou přemístěni na území Anuri, ležící na sever od stávající rezervace. Takováto akce na ochranu přírody se doposud neuskutečnila. \n\nSpojeným úsilím USA, Sovětského svazu, Německa, Velké Británie, Francie a dalších členských zemí WNOC přesun skončí úspěšně a navíc se podaří zlikvidovat nebezpečnou bandu pytláků, kteří zvířata pro zisk hromadně pobíjely.\n\nO životě německého (Západní Německo) spisovatele Eberharda Hioba se nepodařilo zjistit žádné podrobnosti, než že je autorem publikací pro děti a mládež, ve kterých ideálně spojuje dobrodružný žánr s naučným. \n\nEberhard Hiob je autorem těchto knih:\n\n"}
{"id": "1024317", "url": "https://cs.wikipedia.org/wiki?curid=1024317", "title": "Saboter", "text": "Saboter\n\nSaboter je česká hra z roku 1989. Vytvořila ji skupina VBG Software pro počítače PMD 85. Jednalo se o poslední hru zmíněné skupiny. Vlastimil Veselý na ní pracoval během výstavy ZENIT88, kde zastupoval tuto skupinu. Sám k ní byl kritický. Hra je inspirovaná titulem pro ZX Spectrum Saboteur.\n\nHráč se ujímá příslušníka rozvědky, který infiltroval nepřátelské zařízení. Jeho cílem je aktivovat atomové auto-destrukční zařízení. V splnění cíle mu brání ozbrojení vojáci a automatické kulomety chránící důležité části komplexu. Kulomety lze zneškodnit jedině zničením řídící centrály, což lze udělat jen ručním granátem. Do některých míst se navíc lze dostat jen s pomocí klíče, který je nutné najít. Kromě klíčů lze najít i jiné předměty, včetně zbraní, kterými lze vyřadit nepřátele.\n\n"}
{"id": "1024319", "url": "https://cs.wikipedia.org/wiki?curid=1024319", "title": "Tétaigne", "text": "Tétaigne\n\nTétaigne je francouzská obec v departementu Ardensko v regionu Grand Est. V roce 2011 zde žilo 84 obyvatel.\n\nBrévilly, Carignan, Euilly-et-Lombut, Mairy, Osnes, Pouru-Saint-Remy, Sachy\n\n\"Počet obyvatel\" \n\n"}
{"id": "1024321", "url": "https://cs.wikipedia.org/wiki?curid=1024321", "title": "Amanda Palmerová", "text": "Amanda Palmerová\n\nAmanda MacKinnon Gaiman Palmer (* 30. dubna 1976, New York City, New York, USA), známá i jako Amanda Fucking Palmer, je americká zpěvačka, pianistka, skladatelka, performerka, průkopnice crowdfundingu a představitelka kultury DIY. Proslavila se jako frontmanka punkově kabaretního dua The Dresden Dolls, v současnosti se věnuje sólové kariéře, aktivně se projevuje na sociálních sítích a v roce 2014 publikovala pod názvem \"The Art of Asking\" (Umění požádat) vlastní memoáry.\n\nUž na střední škole se Amanda Palmer věnovala dramatickému umění a na univerzitě Wesleyan University se podílela na inscenacích inspirovaných kapelou Legendary Pink Dots. Později se začala věnovat pouličnímu divadlu, buskingu a street artu obecně, několik let vystupovala ve svatebních šatech a s bíle namalovaným obličejem jako živá socha \"The Eight Foot Bride\" (Dvouapůlmetrová nevěsta). O této zkušenosti se zmiňuje například v písni \"The Perfect Fit\" od Dresden Dolls.\n\nV roce 2000 poznala Amanda Palmer bubeníka Briana Viglioneho, s nímž založila hudební duo The Dresden Dolls. Již v roce 2002 měli vlastní fanouškovskou základnu a v souladu s postupy DIY nahráli a vydali album se stejnojmenným názvem \"The Dresden Dolls\". Až později podepsali smlouvu s hudebním vydavatelstvím Roadrunner Records. V roce 2006 duo vydalo artbook s názvem The Dresden Dolls Companion, který obsahoval texty písní, noty a krátké video na DVD. Mezi jejich další alba patří \"Yes, Virginia...\" (2006) a \"No, Virginia...\" (2008).\n\nV roce 2007 začala Amanda Palmer spolupracovat s Jasonem Webleyem. Společně tvořili hudební duo siamských dvojčat Evelyn Evelyn, roku 2010 vydali album s eponymním názvem \"Evelyn Evelyn\" a následně odehráli šňůru koncertů po celém světě.\n\nPrvní studiové sólové album pod názvem \"Who Killed Amanda Palmer\" vydala Palmer roku 2008. Název alba odkazuje k americkému seriálu Davida Lynche Městečko Twin Peaks, jehož hlavní dějovou linií je vyšetřování vraždy dívky jménem Laura Palmer. Amanda Palmer zpívá, hraje na piano a klávesy a také na ukulele. Dokonce nahrála album, na němž na ukulele coveruje písně skupiny Radiohead: \"Amanda Palmer Performs the Popular Hits of Radiohead on Her Magical Ukulele.\" Čas od času pořádá takzvané „ninja gigs“, tedy spontánní hudební vystoupení na veřejných místech, která jsou všem bezplatně přístupná.\nV dubnu 2012 na svém blogu oznámila, že na webové platformě Kickstarter právě spustila předobjednávku nového alba. Nakonec ji téměř 1,2 miliony dolarů podpořilo 24 883 příznivců a její projekt se stal nejúspěšnější hudební kampaní, jaká do té doby na Kickstarteru vznikla. Album s názvem \"Theatre Is Evil\" nahrála Palmer s novým hudebním uskupením \"The Grand Theft Orchestra\" a vydala ho v září 2012.\n\nV létě 2013 byla jednou ze zahraničních hvězd královéhradeckého festivalu Rock for People.\n\nV listopadu 2014 vydala Palmer knižně své memoáry \"The Art of Asking: How I Learned to Stop Worrying and Let People Help.\" Název vznikl podle její přednášky (tzv. TED Talk) na konferenci TED v březnu 2013. Kniha se dostala na seznam bestsellerů deníku \"The New York Times\". Do češtiny zatím přeložena nebyla.\n\nO Amandě Palmer je známo, že pro komunikaci a spolupráci s fanoušky využívá sociální sítě, svůj blog a také například crowdfundingovou platformu Patreon a ve svých pamětech dává najevo, že se snaží mít se svými příznivci upřímný vztah.\n\nPalmer žije v Bostonu ve státě Massachusetts, kde spolu s dalšími umělci sdílí domek zvaný Cloud Club. O vlastní sexualitě hovoří otevřeně: „Jsem sice bisexuální, ale rozhodně to není něco, nad čím bych nějak často přemýšlela. Spím s holkama, spím s klukama – takže by to asi sedělo! Nevadí mi, když se jazyk používá tak, aby nám usnadnil život.“ Palmer se otevřeně vyjadřuje i ke svým volným vztahům a k tématům feminismu. „Podle mě se pravá feministka pozná podle toho, že si dělá, co chce.“ Nějakou dobu si vydělávala jako striptérka a říkala si Berlin – tuto zkušenost popisuje ve stejnojmenné písni \"Berlin\". Na svém blogu prozradila, že měla v 17 letech potrat a že když jí bylo 20, šla na rande, kde byla znásilněna. V lednu roku 2010 napsala na Twitter, že „možná [...] slíbila [Neilu Gaimanovi], že si ho vezme, ale možná [...] taky byla opilá.“ O dva týdny později své zasnoubení ohlásili světu a o rok později se vzali.\nV březnu roku 2015 Palmer na Facebooku i Twitteru oznámila, že s Gaimanem čekají dítě. Dne 16. září 2015 se jim narodil syn Anthony.\n\nPo natočení videoklipu ke skladbě \"Leeds United\" Amanda na svůj blog napsala, že Roadrunner Records chtějí z videa vystřihnout určité záběry, kde je jí vidět břicho, protože „[...] mají za to, že tam vypadám tlustá.“ V reakci na to začali její fanoušci zveřejňovat online fotky vlastních břich, k nimž přidávali vzkazy pro Roadrunner Records a slova útěchy pro Amandu. Fotky záhy poslali i přímo vydavatelství a vytvořili vlastní webovou stránku. Nejen kvůli tomuto sporu se Palmer pokusila odstoupit od smlouvy s Roadrunner Records - dokonce pro ně napsala píseň \"Please Drop Me\" (Už mě prosím pusťte), v níž je žádá, aby její smlouvu ukončili. V březnu 2009 s písní veřejně vystoupila. Právní spor trval dlouho a Palmer vydavatelství opakovaně žádala, aby jí bylo dovoleno od smlouvy odstoupit. V roce 2010 Amanda Palmer konečně veřejně ohlásila, že s ní vydavatelství rozvázalo smluvní poměr. Svou nově nabytou svobodu oslavila písní \"Do You Swear to Tell the Truth the Whole Truth and Nothing but the Truth So Help Your Black Ass\", již poskytla volně ke stažení.\n\nV roce 2012 Palmer na své webové stránce vyzvala fanoušky, aby se přihlásili, pokud mají zájem vystoupit s ní a \"Grand Theft Orchestra\" v rámci jejich světového turné. Zájemce hledala v každém městě, kde měla s kapelou zahrát, a místo platu nabízela pivo, desky, trička se svým logem, objetí a slova díků. Stránku ovšem zaplavily komentáře, které Palmer kritizovaly za najímání hudebníků bez řádné finanční kompenzace. Na svou obranu Palmer uvedla: „Kdybyste viděli, jak nadšení ti lidi byli, ztratila by celá tahle debata smysl... Mají ohromnou radost, že se s námi můžou na něčem podílet.“ Nakonec ale oznámila, že všem, kdo se přihlásí, aby s nimi na některém z koncertů vystoupil, zaplatí.\n\n21. dubna 2013 Amanda Palmer na svém blogu uveřejnila báseň, již věnovala Džocharu Carnajevovi, který byl spolu se svým bratrem obviněn ze spáchání bombového útoku na Bostonský maraton. Silnou kritikou na ni reagovali ti čtenáři, kterým se zdálo, že Palmer s atentátníkem sympatizuje. Amanda jim odpověděla v navazujícím článku, kde vysvětluje, že báseň napsala „asi za 9 minut“ a že si ji jak fanoušci, tak kritici z velké části nesprávně vyložili.\n\nV roce 2013 vystoupila Amanda Palmer na hudebním festivalu Glastonbury, o čemž informoval britský tabloid \"Daily Mail\", ovšem slovy, že „prso jí [...] uteklo z podprsenky“ a že „podprsenka se Amandě vyhrnula zrovna ve chvíli, kdy se jí rozhalila košile, a pokochat výhledem se tak mohl každý.“ V reportáži nebyla jediná zmínka o koncertě samém. Palmer reagovala písní, kterou bulvárnímu deníku věnovala a zahrála ji na koncertě v Londýně asi o měsíc později. Konec písně odehrála nahá.\n\n\n\n\n\n\n\n"}
{"id": "1024325", "url": "https://cs.wikipedia.org/wiki?curid=1024325", "title": "Mauna Kea Observatories", "text": "Mauna Kea Observatories\n\nMauna Kea Observatories (MKO) je komplex zařízení pro astronomická pozorování, který se nachází na vrcholu havajské hory Mauna Kea. Areál, který spravuje Havajská univerzita, se rozkládá na ploše dvou čtverečních kilometrů.\n\nObservatoř byla otevřena v roce 1967. Oblast má ideální podmínky pro sledování oblohy: nachází se nad inverzní vrstvou a má proto více než tři sta jasných nocí v roce. Je zde minimální světelné znečištění a podprůměrná vlhkost vzduchu. Nízká zeměpisná šířka navíc umožňuje pozorovat severní i jižní hvězdnou oblohu. Pracovníci jsou ubytováni v budovách Onizuka Center for International Astronomy, které slouží k aklimatizaci na horské podmínky.\n\nSoučástí observatoře je dvanáct teleskopů: Keckovy dalekohledy (největší dvojice optických teleskopů na světě), dále radioteleskopy (jedna z deseti součástí systému Very Long Baseline Array a další teleskopy jako Caltech Submillimeter Observatory, Canada France Hawai'i Telescope, Gemini North Telescope, Infrared Telescope Facility, James Maxwell Telescope, Subaru Telescope, Sub-Millimeter Array, United Kingdom Infrared Telescope a dva dalekohledy patřící Havajské univerzitě o průměru 220 cm, resp. 91 cm. \n\nPlánuje se výstavba Třicetimetrového dalekohledu (průměrem primárního zrcadla 30 m), který měl být uveden do provozu v roce 2018, pozdější plány z roku 2013 však posunuly tento okamžik na rok 2023. Protesty domorodých obyvatel však způsobily pozdržení výstavby a proto o umístění Třicetimetrového dalekohledu nebylo (koncem roku 2017) definitivně rozhodnuto.\n"}
{"id": "1024326", "url": "https://cs.wikipedia.org/wiki?curid=1024326", "title": "2. česká hokejová liga 2014/2015", "text": "2. česká hokejová liga 2014/2015\n\n2. česká hokejová liga v sezóně 2014/2015 byla 22. ročníkem samostatné třetí nejvyšší české soutěže v ledním hokeji. Z 1. ligy do tohoto ročníku sestoupilo mužstvo HC Berounští Medvědi. Tým HC Orlová se do soutěže z finančních důvodů nepřihlásil, nahradil ho klub SK Karviná druhý klub kvalifikace (vítězné mužstvo HC Uničov o postup neprojevil zájem. Z krajských přeborů do tohoto ročníku druhé ligy naopak postoupil tým HC BAK Trutnov. Do soutěže nakonec nenastoupil z finančních důvodů ani tým HC Berounští Medvědi.\n\nHC Zubr Přerov uspěl v baráži o 1. českou hokejovou ligu a zúčastní se jejího dalšího ročníku. Týmy z Karviné a Klatov, které měly původně sestoupit do krajských přeborů, zůstanou díky rozhodnutí o rozšíření soutěže v druhé lize na další sezónu.\n\nSoutěže se účastnilo 28 celků rozdělených do dvou skupin po sedmnácti a jedenácti mužstvech. Celky se mezi sebou v rámci skupiny utkaly ve skupině západ dvoukolově každý s každým - celkem 32 a ve skupině východ čtyřkolově každý s každým - celkem 40 kol. Do play off postoupila ze skupiny východ nejlepší osmička týmů a ze skupiny západ prvních šestnáct týmů. V play off se hrálo na tři vítězná utkání. Vítězové semifinále play off skupiny západ a vítěz play off skupiny východ se utkali v tříčlenné skupině dvoukolově každý s každým o jedno postupové místo do 1. ligy. Poslední tým skupiny západ a poslední tým skupiny východ sestoupil do krajského přeboru.\n\n\n\n\n\n\nTýmy HC Baník Sokolov a HC Tábor postoupily do kvalifikace o 1. ligu.\n\nSHC Klatovy nesestupují díky rozhodnutí svazu o rozšíření soutěže.\n\n\n\n\n\nTým HC Zubr Přerov postoupil do kvalifikace o 1. ligu.\n\nSK Karviná nesestupuje díky rozhodnutí svazu o rozšíření soutěže.\n\n\nV každé ze skupin se utkal dvoukolově každý s každým (doma a venku). Kvalifikace se hrála dle norem pro 2. ligu.\n\n\nTým IHC Písek postoupil do druhé ligy, když celkově zvítězil 4:0 na body.\n\nTým HC Kopřivnice postoupil do druhé ligy, když celkově zvítězil 3:1 na body.\n\n\n"}
{"id": "1024328", "url": "https://cs.wikipedia.org/wiki?curid=1024328", "title": "Mexický naháč", "text": "Mexický naháč\n\nMexický naháč () je plemeno psa pocházející z Mexika. Rozlišují se tři velikostní typy (malý, střední a standard). Ačkoliv je gen, který způsobuje absenci srsti, dominantní, rodí se i jedinci s jemnou a krátkou srstí.\n\nMexický naháč je jedno z nejstarších existujících psích plemen, patřící k největším pokladům mexické kultury. Originální jméno Xoloitzcuintli pravděpodobně vzniklo spojením aztéckého slova „itzcuintli“, pes, a jména „Xolotl“. Xolotl byl mexický bůh se schopností měnit svoji podobu a podle pověsti se na zemi vyskytoval právě v podobě holého psa s šedou kůží, který pak doprovázel duše mrtvých do podsvětí. Nejstarší objevené pozůstatky těchto psů se datují do doby přibližně před 3500 let. Je možné, že plemeno původně mexické není, ale právě první zmínky o něm byly nalezeny na území dnešního Mexika.\n\nRoku 1887 se mexický naháč stal jedním z vůbec prvních plemen uznaných American Kennel Clubem (AKC). Nicméně roku 1959 byl vyřazen kvůli nízkému počtu jedinců a hrozícími vymření.\n\nAčkoliv jsou chovány obě varianty, holá i osrstěná, tak holá je preferovanější. Především v minulosti bývali pro spojení vybírání dva nazí jedinci, jelikož v jejich vrhu bylo méně pravděpodobné narození osrstěného štěněte. Spojení dvou osrstěných jedinců je zakázané.\n\nTrpasličí varianta je zcela nově vyšlechtěná a je o něco lehčí a menší.\n\nJe to velmi inteligentní pes vhodný do rodiny i s malými dětmi nebo jinými zvířaty. Je velmi přizpůsobivý a bystrý, také spíše klidný. Je také velmi mírumilovný a ani v případě nebezpečí neútočí první, avšak pokud je v sázce zdraví majitele nebo celé rodiny, umí zakročit. Je klidný a veselý, nejraději je se svojí rodinou doma, v bytě. Dospělí psi jsou velmi tiší a hodí se tedy do bytu, ale štěňata jsou známá tím, že naopak jsou hodně hlučná.\n\nCizí lidé mu nevadí pokud neohrožují jeho rodinu, to dokáže zaútočit, protože je vůči ní velmi loajální. Pokud se ale zdají \"cizinci\" v klidu, je takový i on a netrvá dlouho a nechá se hladit a laskat i na hlavě, což většině psů od cizích lidí vadí.\n\nI přes to, že toto plemeno nemá srst, samotná kůže vyžaduje velkou pozornost. Především je nutné ji chránit před slunečním zářením kvalitním opalovacím krémem speciálně pro citlivou pokožku. V létě musíte dávat pozor, aby se nespálil a v zimě aby neomrzl, proto je vhodné mu koupit obleček. Kůže by se měla aspoň každý měsíc mýt vlažnou vodou a v případě, že pes má vnější zranění, je nutné použít šetrnou desinfekci.\nMexičtí naháči jsou velice přizpůsobiví, co se pohybu týče. Nicméně velká varianta vyžaduje více pohybu, než malá. Jakýkoliv druh pohybu by měl být přizpůsobený faktu, že plemeno nemá srst, tudíž dlouhý pobyt na slunci mu nesvědčí.\n\nVyžadují výcvik a výchovu již od štěněcího věku. Důležité jsou jasně stanovené hranice.\n\nAčkoliv se obecně jedná o zdravé psy, American Kennel Club doporučuje pro své chovatele vyšetření pately (především kvůli možné luxaci) a kyčelních kloubů (dysplazie).\n"}
{"id": "1024332", "url": "https://cs.wikipedia.org/wiki?curid=1024332", "title": "Azola americká", "text": "Azola americká\n\nAzola americká (\"Azolla filiculoides\") je drobná, rychle se rozrůstající kapradina, původní americký druh rodu azola. Patří mezi malé sladkovodní kapradiny které žijí ve vzájemné symbióze s modrozelenou sinicí \"Anabaena azollae\".\n\nTato invazní vodní rostlina, která se v České republice vyskytuje jen vzácně, je považována za zdomácnělý neofyt který byl do české přírody v minulosti vypuštěn asi záměrně. První věrohodné zprávy o jejím výskytu jsou již z roku 1895.\n\nDruh je za autochtonní považován jak na západě Severní, tak i ve Střední a v části Jižní Ameriky. Odtud se rozšířil, patrně přes botanickou zahradu nebo nezodpovědného pěstitele, na pomalu tekoucí řeky i kanály a hlavně na stojaté vody v rybnících, jezerech a přírodních močálech. Dostal se téměř do celé Evropy, tropické Asie, do střední a jižní Afriky i do Austrálie a Tichomoří.\n\nJe to jednoletá nebo vytrvalá vodní bylina splývající po vodní hladině s vidlicovitě rozvětvenými lodyhami 1 až 5 cm dlouhými. Ze spodní strany lodyhy rostou dlouhé adventní kořínky a z horní vyrůstají ve dvou řadách listy které se hustě střechovitě překrývají a mají po dvou nestejně velkých lalocích. Větší je horní, obvykle po hladině plovoucí okrouhlý lalok, nejvýše 2,5 mm dlouhý a 1,5 mm široký, má blanitý okraj a na svrchní straně jednobuněčné chlupy. Menší spodní lalok je ponořený. Rostliny v důsledku změn v intenzitě slunečního záření a teploty vody mění barvu listů ze zelené na hnědou až načervenalou.\n\nPřestože je uváděna ideální teplota vody 23 až 26 °C, je tento druh k poklesu teploty poměrně tolerantní. Úlomky lodyhy někdy dokážou přežít i krátkodobé zmrznutí vodní hladiny, většinou však ve středoevropských podmínkách přes zimní období rostlina hyne. Svými tenkými kořínky není zapevněna do dna a proto se nemůže vyskytovat v tekoucí vodě. Je schopna po vyschnutí vody po nějakou dobu přežívat na vlhkém substrátu.\n\nZa příznivých podmínek se azola americká může rozmnožovat pohlavně výtrusy. Na spodním laloku prvního listu na odbočné větvičce z lodyhy vyrůstají dva nestejně velké sporokarpy (plodnice). Menší sporokarp obsahuje jednu megasporangií (megaspora) se samičími a větší sporokarp několik mikrosporangií (mikrospora) se samčími výtrusy. Oplodněné megaspory mohou po delší dobu přetrvávat v suchu a zachovat si klíčivost, bývají roznášeny přilepené k peří ptáků nebo k chlupům savců na vzdálená místa. Vytváření sporokarpů je podmíněno délkou a intenzitou osvětlením i teplotou vody.\n\nMnohem rychleji se průběžně rozmnožují vegetativně rozrůstáním, z kousku odlomené lodyhy vzniká samostatná rostlina. Za příhodných podmínek rostlina za 10 dnů zdvojnásobí plochu na které roste a během jedné sezony dokáže pokrýt vodní hladinu vrstvou 20 až 30 cm tlustou.\n\nZajímavá je symbióza se sinici \"Anabaena azollae\" která žije v jejích listových buňkách a ukládá tam vzdušný dusík. Využívá se např. ke hnojení na rýžovištích, kde se speciálně vypěstovaný koberec vzrostlých rostlin vytáhne na břeh a nechá zaschnout. Následně se vhodí do vody kde se rozloží a v listech obsažený dusík obohatí vodu o živiny. Tento způsob se již po mnoha staletí praktikuje hlavně v Asii při pěstování rýže, před rozšířením azoly americké se takto nakládalo s jinými druhy rodu. Rostlina slouží také jako výživné krmivo pro některá hospodářská zvířata. Provádějí se též výzkumy s fytoremendiaci pro čištění odpadní vody.\n\nHrozbou pro tropická jezera a kanály se stály tyto invazní rostliny které v krátké době zcela pokryjí vodní hladinu. Tím zastíní sluneční svit a způsobí odumírání jiných vodních rostlin a řas, vymírání vodních živočichů i podstatné zhoršení kvality vody která se zakaluje, zapáchá a přestává být pitnou. Snižuje průtočnost odvodňovacích kanálů a zvyšuje riziko povodní. Omezuje i možnost sportovního využití vodní plochy i plavbu menších člunů.\n\nNa rozdíl od Ameriky nežije v Evropě ani Africe žádný přirozený škůdce který by růst rostliny omezoval. V Evropě jsou činěny pokusy s chovem nosatcovitého brouka \"Stenopelmus rufinasus\" který by měl rozpínavost azoly americké omezovat. V některých evropských státech je považováno za trestný čin vysazování tohoto druhu do volné přírody. Evropská společnost pro invazních druhy (NOBANIS) zařadila azolu americkou mezi nejnebezpečnější invazní druhy bioty které se v Evropě vyskytují.\n\n\n \n"}
{"id": "1024338", "url": "https://cs.wikipedia.org/wiki?curid=1024338", "title": "Pohár vítězů pohárů v basketbalu mužů", "text": "Pohár vítězů pohárů v basketbalu mužů\n\nPohár vítězů národních pohárů v basketbalu mužů (PVP), který organizovala mezinárodní basketbalová federace FIBA, byl hrán v letech 1966–1991 a byl po Poháru evropských mistrů (od 1991 název Euroliga) druhou nejvýznamnější evropskou soutěží klubů basketbalu. Jeho nástupcem postupně byly Evropský pohár FIBA (European Cup 1991–1996), EuroCup (1996–1998), Saportův pohár (1998–2002, pojmenovaný podle španělského basketbalového funkcionáře Raimunda Saporty).\n\nV roce 2002 došlo ke sloučení Saportova poháru a Koračova poháru do nové soutěže ULEB Cup, jehož řízení a organizaci od roku 2002 převzal ULEB - Unie evropských basketbalových lig, která v roce 2008 změnila název soutěže na ULEB Eurocup.\n\nNejvíce finálových účastí v poháru (šest) má španělský Real Madrid, který v poháru zvítězil čtyřikrát (1984, 1989, 1992, 1997) a dvakrát byl na 2. místě (1982, 1992). Italský klub Pallacanestro Cantu získal rovněž čtyři vítězství (1977–1979, 1981) a druhé místo v roce 1980.\n\nZ celkového počtu 42 finálových zápasů čeští a slovenští rozhodčí byli jedním ze dvou rozhodčích 4 finálových utkání a to: Vladimír Novotný (1970), Pavol Bezek (1971), Milan Jahoda (1982) a Ľubomír Kotleba (1985),\n\nVe finále Poháru hrály české kluby celkem třikrát: Slavia VŠ Praha 2× (1968 - 2. místo, 1969 - vítěz poháru) a Zbrojovka Brno 1× (1974 - 2. místo). V semifinále měla Zbrojovka Brno další účast v roce 1967, kdy skončila na 3. místě.,\n\nSlavia VŠ Praha / USK Praha - účast 8 ročníků, vítěz poháru (1969), 2. místo (1968), účast ve čtvrtfinálové skupině (1977).\n\nSpartak - Zbrojovka Brno / BC Brno- účast 8 ročníků, 2. místo v roce 1974, 3. místo v roce 1967, účast ve čtvrtfinálové skupině (1973).\n\nBK Nový Jičín - účast 3 ročníky - celkem 22 zápasů (4 vítězství - 18 porážek),\n\nDukla Olomouc - účast 3 ročníky, celkem 12 zápasů (4 vítězství - 7 porážek, 1 nerozhodně).\n\nRH Pardubice / BK JIP Pardubice - účast 2 ročníky, celkem 12 zápasů (4 vítězství - 7 porážek, 1 nerozhodně), účast ve čtvrtfinálové skupině (1984).\n\nBK Nová huť Ostrava - účast 2 ročníky, celkem 12 zápasů (5 vítězství - 7 porážek), účast ve čtvrtfinálové skupině (1987).\n\nBK Opava - účast 1 ročník\n\nBC Sparta Praha - účast 1 ročník\n\nBK Pezinok - účast 6 ročníků\n\nBK Inter Slovnaft Bratislava - účast 4 ročníky\n\nBK Iskra Svit - účast 3 ročníky\n\nBaník Cigeľ Prievidza - účast 2 ročníky, celkem 4 zápasy (1 vítězství - 3 porážky)\n\n\n"}
{"id": "1024339", "url": "https://cs.wikipedia.org/wiki?curid=1024339", "title": "Lsof", "text": "Lsof\n\ncodice_1 je příkaz znamenající „seznam otevřených souborů“, který je používán v unixových systémech k vrácení informací o všech otevřených souborech a procesech, které je otevřely. Tento open source nástroj byl vyvinut Victorem A. Abellem. Je podporován několika unixovými systémy.\n\nOtevřené soubory zahrnují soubory otevřené z disku, pojmenované roury, síťové soubory a zařízení otevřené všemi procesy. Jedno z užití tohoto příkazu je, když nelze odpojit disk, protože jsou soubory z něj právě používány. Seznam otevřených souborů lze nalézt (vhodně vyfiltrovat), a poté určit proces, který používá dané soubory.\n\nZobrazení portů spojených s démonem:\n\nZ výše uvedeného příkladu je vidět, že „sendmail“ naslouchá na standardním portu „25“.\n\n\nVýstup lsof popisuje:\n\n"}
{"id": "1024342", "url": "https://cs.wikipedia.org/wiki?curid=1024342", "title": "Personální kompozitní instrument", "text": "Personální kompozitní instrument\n\nPersonální kompozitní instrument (\"Personal Composite Instrument\", PCI) je typ syntetických finančních instrumentů, který je tvořen vyjádřením hodnoty podkladového investičního portfolia v jednotkách kotačního portfolia. V matematické podobě historická hodnota nebo bezrozměrná kotace PCI v každém časovém období je vypočtena na základě modelu cross kurzu, tj. jako poměr:\n\nformula_1\n\nTady B(USD) a Q(USD) jsou hodnoty podkladového a kotačního portfolia vyjádřené v amerických dolarech. Ni – počet jednotek aktiv i podkladového portfolia a PiB – její aktuální cena. Patřičně, Nj- počet jednotek aktiva j kotačního portfolia a PjB – její aktuální cena. V jednoduchém případě jako podkladové aktivum může být Google, a kotační – Apple. Při jedinečném objemu podkladové a kotační části běžný kurz kompozitního instrumentu Google/Apple se vytváří jako poměr ceny jedné akcie Google a jedné akcie Apple.\n\nVytvoření kompozitních instrumentů, tedy určení vzorce PCI, vyžaduje přímé zadání souboru aktivní (podkladové) a pasivní (kotační) části. Je nutné určit objem každého z aktiv v relativním nebo absolutním vyjádření.\n\nObchodní operace s kompozitním instrumentem se uskuteční následujícím způsobem:\n\nNákup\n\n\nProdej\n\n\nJe třeba poznamenat, že po otevření pozice historické kotace odpovídají skutečné hodnotě kompozitního instrumentu. V době otevření pozice automaticky dle \"Podmínky 3\" se provádí normalizace: formula_6 Tato podmínka je zajištěna změnou objemu kotační části syntetického instrumentu. Škálování ceny, které se uskuteční při provádění operace neovlivní výsledky technické analýzy, která může být provedena dle nenormalizovaných historických kotací.\n\nPo otevření pozice výnosnost jednotlivé transakce PCI vzhledem k normalizaci se vyjadřuje na základě dalšího poměru:\n\nformula_7\n\nZde formula_8 označuje přírůstek ceny kompozitního instrumentu během držení pozice. Takže po otevření pozice výnosnost nezávisí na počátečních cen podkladového a kotačního portfolia a stanoví se strukturou kompozitního instrumentu aktuální hodnotou podkladového a kotačního portfolia.\n\nObchodní model kompozitních instrumentů plně odpovídá modelu transakcí s cross páry měn, např. EUR/CHF nebo EUR/NZD. Každá nákupní a prodejní operace zadaného objemu kompozitního instrumentu odpovídá provádění dvou protisměrných operací s aktivy podkladové a kotační části. Přitom dodatečné náklady investora včetně spreadu, swapu atd. stanoví se částkou nákladů každé z otevřených pozic. Výpočet dividend se uskuteční na stejném principu.\n\nAutomatická realizace a obchodování kompozitními instrumenty jsou představeny v obchodní platformě NetTradeX na základě teoretického modelu GeWorko: historie kotací, technické indikátory, rozhraní rychlého otevření pozice atd.\n\nÚčelem sestavení personálního kompozitního instrumentu, jako každý syntetický instrument, je optimizace investičních charakteristik jako jsou výnosnost/riziko, analytický objem informace. Např. situace na trhu, kdy srovnávací fundamentální analýza dvou společností je méně protikladnou a vyžaduje méně prostředků, než odhad investiční atraktivity každé společnosti, jako je např. Google/'Apple.\n\nNa základě kompozitního instrumentu může být sestaven investiční portfolio. Proto dle modelu GeWorko kotační část se stanoví ekvivalentním objemem amerických dolarů, a podkladová část je vzorcem portfolia:\n\nformula_9\n\nVšechny operace jsou prováděny s portfoliovým kompozitním instrumentem, odpovídají standardním operacím nákupu/prodeje tvořeného portfolia.\n\n\n"}
{"id": "1024343", "url": "https://cs.wikipedia.org/wiki?curid=1024343", "title": "Miroslav Vaňous", "text": "Miroslav Vaňous\n\nMiroslav Vaňous (* 5. dubna 1969) je bývalý český fotbalista.\n\nV československé lize hrál za Škodu Plzeň a Duklu Praha. Nastoupil v 5 ligových utkáních.\n"}
{"id": "1024345", "url": "https://cs.wikipedia.org/wiki?curid=1024345", "title": "Zdeněk Ďuriš", "text": "Zdeněk Ďuriš\n\nZdeněk Ďuriš (* 15. listopadu 1964) je bývalý český fotbalový útočník.\n\nV československé lize hrál za Sigmu Olomouc. Nastoupil v 61 ligových utkáních a dal 3 góly. Ve druhé nejvyšší soutěži hrál za TJ VP Frýdek-Místek a VTJ Tábor, nastoupil ve 120 utkáních a dal 24 gólů.\n\n"}
{"id": "1024353", "url": "https://cs.wikipedia.org/wiki?curid=1024353", "title": "Richard Losert", "text": "Richard Losert\n\nRichard Losert (27. března 1970 – 9. dubna 2008) byl český fotbalista.\n\nV československé lize hrál za Sigmu Olomouc. Nastoupil ve 2 ligových utkáních. Dále hrál i za Karlovy Vary, Zlín, Uničov a Šumperk.\n\n"}
{"id": "1024356", "url": "https://cs.wikipedia.org/wiki?curid=1024356", "title": "Nenê", "text": "Nenê\n\nNenê (* 13. září 1982 São Carlos), rodným jménem Maybyner Rodney Hilário, je brazilský profesionální basketbalista. V současnosti hraje v zámořské NBA za tým Houston Rockets. Je členem kádru reprezentace Brazílie. Je vysoký 211 cm a váží 113 kg. Hraje na pozici 5.\n\nNenê se narodil 13. září 1982 v brazilském letovisku São Carlos u pobřeží Atlantiku. Od malička byl sportovně nadaný. Stejně jako jeho starší bratr se věnoval fotbalu, jako většina Brazilců. Záhy ale během roku vyrostl do dvoumetrové výšky a usoudil, že lepší budoucnost jej čeká pod vysokými koši. Nenê debutoval v nejvyšší brazilské lize (NBB) už v 17 letech. Od malička byl všude nejmladší, proto dostal přezdívku Nenê, což je něco jako mimino.\n\nPo hrách dobré naděje v roce 2001 v brazilském dresu odešel z klubu Vasco De Gama na draft NBA v roce 2002 v Chicagu. Tam si ho jako sedmého celkově vybrali New York Knicks, ale okamžitě ho vytrejdovali do Denveru Nuggets. Nenê se stal prvním Brazilcem v historii, který byl draftován v 1. kole draftu. Ve své první sezoně v NBA byl díky výborným průměrům (přes 10 bodů na zápas) nominován do týmu nováčků (NBA All-Rookie Team) a ukončil ji jako hráč základní pětky. V další sezoně utrpěl hned v prvním zápase proti San Antoniu těžké zranění kolene. V sezoně tak odehrál jen 2 zápasy. V té další vedl NBA v úspěšnosti střelby z pole (téměř 62 %)\n\nV roce 2011 podepsal s Nuggets kontrakt na 5 let za 67 milionů dolarů. Ovšem 15. března 2012 byl vyměněn do Washington Wizards poté, co jeho pozici v týmu přebral mladý Kenneth Faried. Stal se součástí trejdu mezi Wizards, Nuggets a Los Angeles Clippers. Místo něj přišel do týmu JaVale McGee. V týmu Wizards hrál prvního centra až do konce loňské sezony, kdy mu pozici přebral polský pivot Marcin Gortat.\n\nNenê je pivot s velkou stabilitou. Ustojí mnoho soubojů, je výborný na doskoku a má atletické dispozice. Často je mu vyčítána slabší obrana v osobních systémech.\n\nNenê se poprvé představil v dresu své země v roce 2001 na hrách dobré naděje v Brisbane a vybojoval bronz. Ve stejném roce i stříbro na americkém šampionátu. Pak na dlouhá léta zmizel z národního týmu. V roce 2007 hrál na FIBA Americas a vybojoval další bronz. Hrál také na olympijských hrách v Londýně 2012 a MS 2014 ve Španělsku.\n\nNenê se na svatého Valentýna 14. února 2009 oženil se svou přítelkyní Lauren Prothe. Sám říká, že je křesťanem a po skončení kariéry basketbalisty se bude věnovat křesťanským aktivitám a návštěvám kostelů doma v Brazílii.\n\nDo Ameriky přišel jako Nenê Hilário, ale v roce 2008 si nechal oficiálně změnit svoje jméno pouze na Nenê. V oficiálních statistikách federace FIBA je ovšem stále veden jako Nenê Hilário.\n"}
{"id": "1024358", "url": "https://cs.wikipedia.org/wiki?curid=1024358", "title": "Ruská vojenská intervence na Ukrajině (2014–současnost)", "text": "Ruská vojenská intervence na Ukrajině (2014–současnost)\n\nRuská vojenská intervence na Ukrajině je označení pro činnost ozbrojených sil Ruské federace na území Ukrajiny během ukrajinské krize od roku 2014 až doposud. \n\nOd února 2014 provedlo Rusko několik vojenských intervencí na ukrajinském území. Po úspěchu hnutí Euromajdan a sesazení ukrajinského prezidenta Viktora Janukovyče převzali ruští vojáci bez označení kontrolu nad strategickými pozicemi a infrastrukturou na ukrajinském poloostrově Krymu, který byl následně na základě referenda, konaného pod kontrolou ozbrojených sil, připojen k území Ruska. V dubnu 2014 přerostly demonstrace proruských polovojenských skupin v Donbaské oblasti do ozbrojeného konfliktu mezi ukrajinskou vládou a separatistickými silami tehdy vzniklých samozvaných republik Doněcké a Luhanské. V srpnu 2014 ruské vojenské automobily překročily na několika místech ukrajinské hranice.\n\nPřítomnost vlastních armádních jednotek na Krymu mimo své základny Rusko po několikaměsíčním popírání přiznalo. Ohledně konfliktu na východní Ukrajině Rusko ale stále trvá na tom, že se bojů účastní maximálně jen ruští dobrovolníci. Situaci na Krymu definoval Mezinárodní trestní soud jako rusko-ukrajinský mezinárodní ozbrojený konflikt. Ukrajina u tohoto soudu v lednu 2017 obvinila Rusko z napomáhání povstalcům na východě Ukrajiny dodávkami zbraní, munice i peněz, Moskva toto však i nadále popírá.\n\nV listopadu 2014 hlásila ukrajinská armáda intenzivní pohyb vojsk a vybavení z Ruska do separatistických částí východní Ukrajiny. Associated Press reportoval 80 neoznačených vojenských vozidel, pohybujících se v oblastech ovládaných rebely. Zvláštní pozorovatelská mise Organizace pro bezpečnost a spolupráci v Evropě (OBSE) pozorovala konvoje těžkých zbraní a tanků na území pod kontrolou tak zvané Doněcké lidové republiky, které měly zatřené identifikační znaky. OBSE dále uvedla, že byla pozorována vozidla přepravující munici a mrtvá těla vojáků, jak překračují rusko-ukrajinskou hranici pod rouškou konvojů s humanitární pomocí. Počátkem srpna 2015 zaznamenala OBSE více než 21 vozidel označených ruským vojenským kódem pro vojáky usmrcené v boji. OBSE opakovaně uvedla, že jejím pozorovatelům byl odepřen přístup do oblastí pod kontrolou \"rusko-separatistických sil\".\n\nJako následek protestů zvaných Euromajdan byl z hlediska státoprávní teorie problematickým způsobem parlamentem (Verchovná rada) sesazen legální prezident Ukrajiny Viktor Janukovyč. Tehdy k sobě svolal prezident Ruské federace Vladimir Putin šéfy ruských speciálních složek a lidi z ruského ministerstva obrany a pověřil je, aby ochránili Viktora Janukovyče před zabitím. Janukovyč vzápětí v druhé polovině února uprchl podle Putinova líčení na svou vlastní žádost s ruskou pomocí na Krym a po několika dnech do Ruska. Usadil se pak v Rostově na Donu.\n\nNato vypukla krize na ukrajinském Krymu a Vladimir Putin svolal v noci z 22. na 23. února 2014 schůzku svých politických a vojenských kolegů, na které jednali až do 7 hodin do rána. Na schůzce Putin rozhodl o tom, že ruské orgány začnou pracovat na „navrácení Krymu k Rusku“. Několik hodin po rozhodnutí anektovat Krym proběhl závěrečný ceremoniál Zimních olympijských her 2014 v Soči, kde Putinovi poděkoval prezident Mezinárodního olympijského výboru Thomas Bach se slovy: „Pomohli jste ukázat tvář nového Ruska: efektivního a přátelského, vlasteneckého a otevřeného světu.“ ČT to komentovala tak, že „nové Rusko“ ukázalo Bachovi anexí Krymu poněkud jinou tvář, než předpokládal. Přitom není jasné, jestli už v době konference, na které bylo rozhodnuto o akcích na Krymu, na tomto poloostrově příslušníci ruských speciálních sil neoperovali. Na medailích, které za to později mnozí z nich dostali, je údajně uveden počátek akce 20. února 2014. Před akcí byl navíc z ruské strany proveden tajný průzkum, při kterém se podle Putina vyslovilo 75 procent obyvatel Krymu pro připojení k Rusku.\n\n27. února převzali neoznačení vojáci kontrolu nad tímto strategicky důležitým poloostrovem a obsadili budovu místní vlády. Tyto ozbrojence nazývala média \"„zelení mužíčci“\" a později bylo potvrzeno, že šlo o příslušníky ruských speciálních jednotek. Ruské vedení přitom zapojení svých ozbrojenců do akcí na Krymu původně kategoricky popíralo. 1. března 2014 schválil ruský parlament prezidentův záměr nasadit na Krymu ruské vojáky kvůli „potřebě chránit Rusy na Krymu,“ což bylo podobné odůvodnění jako v případě ruské invaze do Gruzie z roku 2008, který následoval po vpádu gruzínské armády na území separatistické Jižní Osetie, údajně po provokaci rebelů. Území Jižní Osetie je však pod ruskou kontrolou již od rozpadu SSSR v roce 1991. Podobný důvod je udáván také v úvahách o případné ruské intervenci v Pobaltí.\n\nPo převzetí kontroly nad územím poloostrova Ruskem a po Krymském referendu, konaném 16. března 2014, byla doposud ukrajinská Autonomní republika Krym na vlastní žádost anektována Ruskou federací. Vladimir Putin později vydal výnos, kterým ustanovil 27. únor \"Dnem speciálních sil\". Dle Lidovky.cz ho ruská média ihned přejmenovala na \"„Den zelených človíčků“\". Už v říjnu 2014 přitom ležel ve Státní dumě návrh den narozenin Vladimira Putina učinit \"„Dnem uctivých lidí“\", jak se zelení mužíčci také eufemisticky přezdívají kvůli svému uctivému chování při převzetí Krymu.\n\nV listopadu 2016 vydal svou zprávu Mezinárodní trestní soud, který rozhodl, že situace na Krymu je ozbrojeným konfliktem mezi Ruskem a Ukrajinou, který vypukl nejpozději 26. února 2014 vysláním ruských ozbrojených sil na Ukrajinu bez souhlasu ukrajinské vlády. Podle soudu je určujícím faktorem okupace cizího území.\n\nO několik měsíců později, když se rozhořel konflikt na východní Ukrajině mezi proruskými povstalci, kteří na území Donbasu vyhlásili mezinárodně neuznaný stát Nové Rusko, a ukrajinskou armádou, překračovali ruští dobrovolníci a neoznačené jednotky s těžkou vojenskou technikou jako posily povstalců hranice Ukrajiny. Pomohli zabránit dobytí měst Doněck a Luhansk ukrajinskou armádou.\n\nPodle studie týmu Bellingcat, což je skupina britských investigativních novinářů, ostřelovala ruská armáda ukrajinské cíle také z ruského území. Novináři zdokumentovali tři velké střety, při kterých čelila ukrajinská strana zvlášť drtivému ostřelování. Šlo o bitvu ze 14. července u města Amvrosijivka, kde byli Ukrajinci ostřelováni nejméně 330 dělostřeleckými granáty z okolí ruské vesnice Selezněv. Další analýza těchto novinářů potvrdila ostřelování v oblasti u Červonopartyzansku, kde se Ukrajinci dostávali mezi 14. červencem až 8. srpnem pod těžkou palbu a museli kvůli ní nakonec vyklidit pozice. Palba nejméně 813 dělostřeleckých granátů přicházela podle jejich analýzy z 5 pozic, z nichž 4 byly dle této studie na ruském území, např. u města Gukovo.\n\nMezinárodní komise vyšetřující sestřel Boeingu 777 letu MH17 Malaysia Airlines 17. července 2014, při němž zahynulo 298 osob, zveřejnila 28. září 2016 závěry svého vyšetřování, dle nichž protiletadlový raketový systém 9K37 Buk, použitý k útoku, byl na povstalci držené území převezen z Ruska, na jehož území se také po provedení útoku vrátil.\n\nRusko do oblastí ovládaných separatisty pravidelně posílá konvoje nákladních automobilů se zbožím, což označuje za humanitární pomoc. O humanitárních účelech ruských konvojů, které Rusko pravidelně od srpna 2014 posílá na území Ukrajiny, ale panují pochyby. Někteří komentátoři a ukrajinská strana mají zato, že konvoje slouží také k zásobování povstalců zbraněmi a vojenským materiálem. Konvoje procházejí na ukrajinské území většinou přes přechody ovládané separatisty a neprocházejí celní nebo jakoukoliv jinou kontrolou, přestože je Rusko vyzýváno k umožnění kontroly například Červeným křížem. Skutečný obsah kamionů a jeho určení tak zná pouze Rusko. V prosinci 2014 uvedl šéf jekatěrinburských válečných veteránů Vladimir Jefimov, že ruské humanitární konvoje do Donbasu tajně dopravily desítky bývalých příslušníků ruských speciálních jednotek, aby tam „zavedli pořádek.“\n\nNa začátku roku 2015 Ukrajina zastavila oblastem ovládaným separatisty dodávky plynu a elektřiny, načež Rusko prohlásilo, že dodávky nahradí ze svých zdrojů prozatím zadarmo.\n\nSlužba bezpečnosti Ukrajiny, tedy ukrajinská tajná služba, dne 26. srpna oznámila, že v Doněcké oblasti bylo zajato asi deset ruských výsadkářů. Rusko zajetí přiznalo s tím, že jeho elitní vojáci zabloudili přes nevyznačené hranice mezi oběma zeměmi. O několik dní později byli tito ruští výsadkáři vráceni zpět do vlasti výměnou za větší počet zajatých ukrajinských vojáků. Na konci srpna 2014 byla otevřena nová fronta na pobřeží Azovského moře, přičemž ruské „dobrovolné“ jednotky výrazně pomohly povstalcům při obsazení města a přístavu Novoazovsk a k proniknutí až k Mariupolu.\n\nPodle vyjádření Alexandra Zacharčenka, premiéra Doněcké lidové republiky, byli ruští vojáci, kteří donedávna bojovali na Ukrajině, mimo službu nebo „na dovolené“.\n\nNa přelomu srpna a září došlo podle ukrajinské vlády k rozsáhlé invazi ozbrojených sil Ruské federace na východní Ukrajinu. Vývoj bojových operací obou stran konfliktu a předběžných vyjednávání diplomatů zainteresovaných zemí vedl k tomu, že byl dne 5. září 2014 ujednán a podepsán Minský protokol mezi Ukrajinou na jedné straně a Doněckou lidovou republikou spolu s Luhanskou lidovou republikou na straně druhé, a to za účasti Organizace pro bezpečnost a spolupráci v Evropě (OBSE) a Ruska. Tento protokol obsahoval 12 bodů, z nichž nejdůležitějším bylo okamžité příměří. 10. září prezident Porošenko uvedl, že většina ruských vojenských sil se z východní Ukrajiny stáhla. Příměří však bylo poté oběma stranami konfliktu neustále porušováno. Přísun ruského vojenského materiálu a bojových jednotek pokračoval, což bylo oznámeno jak ze strany Ukrajiny, tak i NATO. Na Ukrajině také dle vyjádření některých rodinných příslušníků padlo mnoho ruských vojáků. Někteří rodinní příslušníci se později obrátili na ukrajinské úřady, aby jim pomohly s pátráním po osudech padlých. Aktivisté, kteří upozorňují na padlé ruské vojáky a dožadují se odpovědí, jsou dle jejich tvrzení a také tvrzení některých médií vězněni a zastrašováni. Tato tvrzení ruská vláda popírá a zároveň také odmítá zprávy o jakékoliv invazi na území východní Ukrajiny. Oficiální postoj Ruska v listopadu 2014 byl, že jeho vojáci na Ukrajině byli na dovolené.\n\nK únoru 2015 neměla podle velitele ukrajinských pohraničníků Viktora Nazarenka Ukrajina pod kontrolou 493 km své státní hranice mezi Ruskem a ukrajinskými územími ovládanými povstalci, čili asi čtvrtinu rusko-ukrajinské hranice. Na dalších 144 km byly za pomoci Evropské unie vyhloubeny protitankové příkopy a na 90 km byly vybudovány ženijní překážky. Rusko přitom dle tvrzení vojáků z Murmanského oddílu dál verbovalo své vojáky do povstaleckých oddílů na Ukrajině.\n\nPřes četná různorodá svědectví Rusko svou vojenskou přítomnost stále popírá. Světoví politici ji naproti tomu ostře kritizují, naposledy v souvislosti s porušováním nových dohod z Minsku o příměří v únoru 2015. Ruské jednotky a vojenská technika totiž dle ukrajinského prezidenta navzdory příměří dál operovaly především v bojích o Debalceve. Pomohly povstalcům dobýt toto strategicky důležité území a ukrajinské armádě byly způsobeny silné ztráty na lidech, těžkých zbraních a munici.\n\nČasto se objevovaly hlasy, že ruští vojáci na Ukrajině jsou jen dobrovolníky, což řekl například i náčelník ukrajinského generálního štábu Viktor Muženko. Dobrovolníky z Ruska, bývalé příslušníky ruských speciálních jednotek, podle šéfa jekatěrinburských válečných veteránů Vladimira Jefimova tajně dopravovaly do Donbasu i ruské humanitární konvoje. Měsíční žold těchto dobrovolníků se v roce 2014 pohyboval od 90 tisíc rublů pro řadové vojáky (39 tisíc korun), důstojníci vydělali 150 až 240 tisíc rublů (až 103 tisíc korun). Kromě peněz byly jejich motivací také dosavadní nuda nebo adrenalin.\n\nDne 3. března ale popsal na svém příkladu u Debalceva těžce popálený ruský burjatský tankista Dorži Batomunkujev v rozhovoru s ruským opozičním deníkem Novaja Gazeta, jak ruská armáda posílá vojáky na ukrajinská bojiště, aniž by jim cokoliv o Ukrajině řekla. Ačkoliv vojáci od zkušenějších kamarádů vědí, kam jedou, oficiálně je jim sděleno, že jedou na manévry. Před odjezdem podepisují žádost o propuštění z armády, pro úřady jsou tak „na dovolené“. Každý prý může vyslání odmítnout. Před akcí jsou vojáci velmi důkladně cvičeni, všechny druhy vojska. Tankisté už ve výchozí stanici zamalují čísla a odznaky jednotky na tancích. Nášivky a identifikační znaky vojáci sundají až na cvičišti. Před hranicí jim jsou odebrány doklady a mobily a přejedou na Ukrajinu. Zraněné odveze sanitka do Rostova na Donu, odkud jsou převezeni do svých domovů jako „náklad 300“, což je ruský vojenský kód pro raněné („náklad 200“ je pro mrtvé).\n\nPodle svědectví separatistů, místních či na Ukrajině nasazených Rusů jsou na Ukrajinu z Ruska posíláni obyvatelé Sibiře, především právě Burjati. Vojáci ze západnějších oblastí Ruska na Ukrajinu údajně nechtějí. Podle separatistů jde ale v případě Burjatů většinou o dobrovolníky. Podle ruských aktivistů jako je např. organizace Občané, armáda, právo, nutí armáda vojáky na povinné vojenské službě, aby se stali profesionály a mohla je tak podle platných předpisů poslat i do zahraničí. Motivuje je hlavně finančně průměrnými až nadstandardními platy podle hodnosti.\n\nV květnu 2015 agentura Reuters přinesla další svědectví o způsobu nasazení ruských vojáků do bojů. Jeden z elitních důstojníků Kantěmirovské tankové divize agentuře řekl, že byl poslán na cvičení na jihu Ruska. Nakonec ale skončil v konvoji tanků na Ukrajině, kde bojoval od léta do září 2014 v tanku T-72B3. Při překročení hranice podplukovník vojákům této jednotky vyhrožoval, že můžou skončit ve vězení, pokud nebudou plnit rozkazy. Dva z těchto vojáků přesto odmítli na Ukrajině zůstat a byli tak někam odvedeni s tím, že podle podplukovníka jednotky bylo zahájeno jejich trestní stíhání. Když jim pak ale kolegové volali, ukázalo se, že tito vojáci jen odešli z armády a zůstali doma. Armáda prý navíc neplní sliby, které vojáci dostali. Podle nich měli vojáci dostat denní příspěvky, příplatky za boje a medaile, nic z toho ale nedostali. Zpovídaný voják a jeho 13 kolegů tak k 12. prosinci 2014 odešli z armády. Agentura Reuters získala také zpověď vojáka, který obsluhoval v roce 2014 na hranicích s Ukrajinou v Rostovské oblasti raketomet BM-21 Grad. Jeho posádka dostala tehdy rozkaz připravit se na boj a sundat si označení, oficiálně šlo přitom o cvičení, podle nadřízených „velké cvičení, jehož se zúčastní velké síly“. Na začátku září dostali rozkaz pálit na cíl, který podle vojáka možná ležel na Ukrajině. Jiná ruská baterie raketometů přitom podle jeho svědectví hranici přejela a strávila na Ukrajině deset dní. Nakonec spolu s dalšími čtyřmi kolegy z armády odešel, protože se bál nasazení v bojích na Ukrajině. Ruské ministerstvo obrany tyto odchody z armády odmítlo komentovat.\n\nNedávno zavražděný předák ruské opozice Boris Němcov nasbíral materiály podle svých slov o rozpoutání války na Ukrajině Putinem. Pod Němcovovým názvem „Putin. Válka“ vyšla v minimálním nákladu dvou tisíc výtisků 64-stránková zpráva, kterou podle těchto materiálů vypracovala skupina expertů pod vedením opozičního politika Ilji Jašina. Podle politologa Alexandra Požalova přitom zpráva není významná tím, že by odhalovala dosud neznámá fakta, ale tím, že je schopná přilákat pozornost k tomuto tématu a vyvolat reakci Západu. Práci odmítlo vytisknout několik tiskáren a část Němcovovy dokumentace zabavila při prohlídce bytu po jeho smrti policie. Ztracené dokumenty trvalo sesbírat týden, protože se Němcovovi spolupracovníci po jeho smrti báli promluvit. Většina obsažených informací pochází z otevřených zdrojů.\n\nPodle ve zprávě obsažených výpočtů ruského ekonoma Sergeje Alexašenka Rusko od začátku války v červenci 2014 utratilo při anexi Krymu a následné „účasti ve vojenské kampani“ na východě Ukrajiny asi 53 miliard rublů (v přepočtu 25,6 miliard korun) na podporu dobrovolníků a povstalců a na provoz a údržbu techniky. Dalších 80 miliard rublů Rusko stály výdaje určené pro běžence z regionálních rozpočtů. V důsledku zvýšení cen o 5,5 procenta v návaznosti na západní sankce vůči Rusu a odvětní embargo z ruské strany přišli ruští občané o dva biliony rublů ze svých mezd a 750 miliard rublů z úspor.\n\nPodle této zprávy padlo na Ukrajině v srpnu 2014 při pomoci proruským separatistům zastavit ofenzivu ukrajinské armády nejméně 150 ruských vojáků. 70 jich padlo v únorových těžkých bojích u Debalceva.\n\nK dubnu 2015 bylo příměří nadále neustále porušováno, když podle OBSE povstalci i ukrajinská armáda běžně používali zbraně, které měly být podle druhé minské dohody z fronty staženy. Povstalci pokračovali v porušování příměří a užívání těchto zbraní i nadále v květnu. Podle amerického ministra obrany Ashtona Cartera a NATO navíc Rusko připravovalo novou ofenzívu. Podle vrchního velitele NATO v Evropě, generála Breedlova, Moskva v minulých měsících do Donbasu přesunula 1000 kusů těžkých zbraní a podle ukrajinského prezidenta čeká k začátku května 2015 na hranicích 50 tisíc ruských vojáků, na východě Ukrajiny přitom podle něj proti Ukrajině bojuje na 40 tisíc ozbrojenců a mezi nimi 11 tisíc Rusů. Podle generálního tajemníka NATO Jense Stoltenberga k hranicím i do nitra východní Ukrajiny neustále posílá Rusko těžkou výzbroj, tanky, dělostřelectvo, munici, systémy protivzdušné obrany a pokračuje s vytrvalým výcvikem. Separatisté podporovaní Ruskem tak podle něj mají kapacity na zahájení nových, překvapivých útoků. Moskva podle amerických tajných služeb prohloubila kontrolu nad separatistickými jednotkami a Američané je tak označují jako kombinované rusko-separatistické síly. Rusko přitom plánuje další humanitární konvoj, který je podle Ukrajiny další kamuflovaná vojenská pomoc separatistům.\n\nVrchní velitel NATO v Evropě, americký generál Philip M. Breedlove, byl vysoce postavenými německými diplomaty z okruhu německé vlády v březnu 2015 obviněn z uvádění nepravdivých informací o přítomnosti ruských sil na Ukrajině a z pokusu o podkopávání politiky německé kancléřky Merkelové, která se situaci na Ukrajině snaží řešit pomocí diplomacie. Podle německého magazínu \"Der Spiegel\" generál Breedlove v posledních měsících mnohokrát veřejně varoval před hrozící ruskou invazí nebo před přítomností vysokého počtu ruských vojáků na Ukrajině, a pokaždé se podle německé rozvědky jeho informace ukázaly jako přehnané nebo nepravdivé. Znepokojení nad výroky generála Breedlova vyjádřili i někteří velvyslanci členských států při NATO.\n\nV polovině května zajal dobrovolnický prapor Ajdar Ukrajinských ozbrojených sil dva příslušníky ruských speciálních sil, kteří bojovali po boku separatistů. Podle lékaře, který po zajetí ošetřil jejich zranění, jde o Alexandra Alexandrova a důstojníka Jevgenije Jerovejeva ze 3. gardové brigády speciálních sil z města Togliatti. Ti z Luhansku vyrazili do boje na základě mylné informace, že ukrajinský prapor uvolnil své pozice. Na základě tohoto domnělého ústupu podle jednoho z členů ukrajinského dobrovolnického praporu „ruská diverzní a průzkumná jednotka“ zkoumala bdělost ukrajinské obrany.\n\nV té době nadále docházelo k porušování příměří ze strany separatistů a k obětem na zdraví i životech. Od vyhlášení druhého příměří 15. února bylo separatisty při ostřelování zabito podle ukrajinského prezidenta Porošenka 83 ukrajinských vojáků a přes 400 dalších zraněno. Z porušování příměří ale obviňovali i separatisté Ukrajinu.\n\nNa začátku srpna 2015 při rutinní prohlídce skladů těžké vojenské techniky proruských separatistů v jednom z nich OBSE objevila ruské vojáky. Jeden z ozbrojenců prohlásil, že on a několik jeho kolegů hlídá skladiště a náleží k 16. výsadkové brigádě ruské armády v Orenburgu. Na uniformě nikdo z nich neměl žádné identifikační znaky. Ruské úřady to podle ruského prezidentského mluvčího Dmitrije Peskova prověřují, ale podle něj se předchozí případy nepotvrdily.\n\nNavzdory příměří Ruskem podporované separatistické jednotky až do 1. září 2015 ostřelovaly ukrajinské cíle a zabily desítky ukrajinských vojáků. Ruské síly se 1. září začaly stahovat do Sýrie a zbraně na 2 měsíce utichly. V listopadu střelba znovu ožila a na ukrajinské pozice začaly separatistické Ruskem podporované jednotky útočit znovu, a to včetně těžkých zbraní jako Grad, které už byly hlášeny jako stažené dle dohodnutého příměří. Mezitím si ale světová média přestala ukrajinské krize všímat a jejich pozornost se změřila na aktuálně probíhající migrační vlnu a ruskou vojenskou intervenci v Sýrii. Dle českého generála v.v. Jiřího Šedivého Rusko na začátku války na Ukrajině úspěšně využilo svou strategii zastínit touto válkou anexi Krymu, protože se svět začal obávat širšího ukrajinského konfliktu a na Krym a ukrajinské nároky na něj se potom téměř zapomnělo. Dle českého politologa Jana Šíra se Rusko snaží svou intervencí v Sýrii rozšířit tuto strategii a odvrátit světovou pozornost právě od konfliktu na Ukrajině.\n\n25. listopadu 2015 Rusko přestalo dodávat na Ukrajinu zemní plyn s tím, že chce platby předem. Už v minulých zimních sezónách Rusko několikrát omezilo nebo zastavilo vývoz plynu na Ukrajinu kvůli nezaplaceným dodávkám a průběžně zvedalo ceny. Ukrajina mluvila o vydírání. V reakci několik hodin na to oznámil ukrajinský premiér Arsenij Jaceňuk zákaz tranzitních letů všech ruských leteckých společností přes svůj vzdušný prostor, aby bylo zamezeno případným provokacím. Navíc bylo krymskými Tatary a militantními protiruskými aktivisty z hnutí Blokáda Krymu v noci na neděli 22. listopadu sabotováno vedení vysokého napětí na Krym, podle Putina s tichým souhlasem Kyjeva. Bez proudu se ocitla zhruba polovina krymských obyvatel a Rusko dovezlo několik set dieslových generátorů. Ochromeny byly některé podniky na Krymu a školy vyhlásily do konce listopadu prázdniny. Ukrajinská energetická společnost Ukrenergo začala pracovat na opravách hned, jak přestali poškozené sloupy blokovat aktivisté, kteří tak chtěli dosáhnout propuštění ukrajinských politických vězňů v Rusku a na Krymu. Jako reakci na odříznutí Krymu od elektřiny Rusko 28. listopadu odřízlo Ukrajinu od donbaského uhlí, formálně kvůli opožděným platbám. Rezervy měla Ukrajina přitom jen na zhruba měsíc až dva.\n\nStejně jako Rusko původně popíralo vojenskou přítomnost na Krymu, popíralo ji i na východě Ukrajiny. Nejprve Rusko hovořilo o zapojení pouze dobrovolníků nebo vojáků na dovolené či v důchodu. V prosinci 2015 ale Vladimir Putin přiznal, že jsou v Donbasu lidé plnící různé úkoly včetně vojenských, nicméně nešlo podle něj o pravidelné jednotky. V říjnu 2016 poprvé připustil angažovanost na východní Ukrajině kvůli obraně rusky hovořícího obyvatelstva Donbasu po převratu na Ukrajině. Konkrétně k tomu uvedl: „Nebyli jsme to my, kdo vyvolal převrat na Ukrajině. Pak, když jsme byli dohnáni, a to chci podtrhnout, dohnáni, k obraně rusky hovořícího obyvatelstva Donbasu... přišla vlna amerických protiruských opatření a sankcí.“\n\nV prosinci 2016 vydala americká technologická společnost CrowdStrike vyšetřovací studii, podle které skupina hackerů Fancy Bear vyvinula malware typu X-Agent pro mobilní telefony Android s názvem Попр-Д30.apk, který umožňoval ovládat telefon na dálku, získávat komunikaci a prostřednictvím GPS zaměřovat ukrajinské dělostřelecké pozice a poskytovat je proruským jednotkám. Studie této bezpečnostní firmy údajně obsahuje silné důkazy, že je skupina napojena na ruské tajné služby. Jeden ze zakladatelů bezpečnostní společnosti Adam Meyers uvedl, že po několikaměsíčním vyšetřování zjistili pravděpodobné napojení skupiny Fancy Bear na ruskou vojenskou rozvědku GRU a úzkou spolupráci s ruskými ozbrojenými silami, které údajně operují na východní Ukrajině. Aplikaci v době silných bojů od roku 2014 masivně v ukrajinské armádě distribuoval důstojník 55. dělostřelecké brigády Jaroslav Šercuk. Software byl původně zcela legitimní a měl devět tisíc uživatelů, šířen byl autorem pouze prostřednictvím jeho stránek na sociálních sítích. Nakonec ale umožňovala krátit proruské obsluze 122 mm děl D-30 čas potřebný k přípravě palby z minut na desítky sekund. Během dvou let bojů přišlo ukrajinské dělostřelectvo o polovinu své výzbroje a přes 80 procent ztrát způsobily právě houfnice D-30.\n\nRuská státní a provládní média vykládají vývoj vztahů Ruska a Západu především v souvislosti s ukrajinskou krizí po svém. Dekadentní Západ podle nich chce zlikvidovat vzrůstající ruskou sílu a Spojené státy a Evropská unie mohou za vznik celého ukrajinského konfliktu. Ukrajinská vláda je podle nich fašistická a na východě vlastní země utlačuje a vraždí ruskojazyčné obyvatelstvo. Tuto rétoriku pak v Evropské unii přejímá část politického spektra a někteří účastníci internetových diskusí.\n\nPutinův poradce Sergej Markov uvedl, že Rusko brání své menšiny před rusofobií a rasismem vládnoucí elity na Západě, která podle něj mj. začala ukrajinskou krizi. Na Ukrajině podle něj vládne ultranacionalistický fašistický teror ukrajinské junty a Rusko musí trpící Rusy zachránit. Na územích, kde operují ruští vojáci, podle něj vládne demokracie a svoboda slova. Ruská válečná propaganda cílí také na početné ruské menšiny v Pobaltí a Rusko jim podává pomocnou ruku. Markov uvedl, že Estonsko a Lotyšsko mají všechny důvody obávat se ruské agrese, protože podle něj uplatňují represivní přístup vůči ruské menšině. V Estonsku ruská menšina tvoří 25 procent obyvatel, v Lotyšsku 27 a v Litvě 5 procent. Podle švédské televize SVT, která rozhovor přinesla, záleží jestli tuto propagandu Rusové v Pobaltí přijmou.\n\nRuské státní televizní stanice, které sleduje 94 procent obyvatel, podle ruského sociologa Borise Dubina šíří v poslední době „strach z okolního světa, který nerozumí složité ruské povaze“. Z pořadů vyplývá pocit, že Rusové jsou jiní, složitější, lepší, s výjimečnou historickou zkušeností. Putin je pak se svými postoji, které jsou pro většinu ostatního světa nepřípustné, pro Rusy hrdinou. Když Putin tvrdí, že na Ukrajině ruští vojáci nejsou, všichni včetně Rusů podle Dubina vědí, že to není pravda, ale část Rusů to považuje za povolenou a geniální válečnou lest. Pohrdání druhými je vnímáno jako projev hrdosti a nezávislosti svébytného ruského národa. Narcismus ovládá státní, občanskou i vojenskou politiku v Rusku.\n\nHistorik Alexej Kelin si myslí, že Rusové vnímají více emocionálně než Evropané, což je důsledkem toho, že se jim ještě nepodařilo dohnat Evropu ve všech směrech a zbavit se definitivně následků mongolské nadvlády, o což se snaží od dob Petra Velikého. Ruská elita podle něj byla vždy daleko od poddaných a neexistovala žádná občanská zkušenost, jen v roce 1917 byla procarská elita vystřídána bolševickými demagogy. Mocnáři si od té doby jen udržovali stav okolnostmi vynucené loajality poddaných. Poddanství je přitom voliči vnímáno jako ochranářství a privilegia mocných jako přirozenost. Současný stav voličstvu vyhovuje a jen 20 procent Rusů se účastní politického života.\n\nOstře se na téma Putinova režimu, potažmo ruské intervence na Ukrajině, vyslovoval Boris Němcov jakožto jeden z hlavních ruských opozičních předáků. 80 procentní podporu Rusů Putinovi přikládá tomu, že Putin „systematicky Rusům vymýval mozky.“ Vyvolal u nich pocit méněcennosti vůči Západu, nenávist k cizincům, pocit, že je potřeba obnovit sovětské pořádky, a víru, že lze svět ohromit pouze násilím, agresí, silou a strachem. Propaganda Goebbelsova stylu, kdy je apelováno na city a jedná se podle hesla „tisíckrát opakovaná lež se stává pravdou,“ cílí na prosté lidi a je podle Němcova účinná. Stojí za ní podle něj také generální ředitel Prvního kanálu Konstantin Ernst nebo vedoucí provládní agentury Rusko dnes Dmitrij Kiseljov. Rusko se podle Němcova pomalu mění v jakýsi hybridní fašistický stát využívající některé fašistické prvky. Národnostní menšiny, jazyk a kulturu používá k rozkladu okolních států zevnitř a používá proti nim i proti vlastním lidem zločinné metody. Podle Němcovova odhadu bude Putin krizi na Ukrajině spíše prohlubovat a bude dál investovat do armády.\n\nRuská média bývají západními komentátory často obviňována z propagandistického pokřivení faktů ve svých reportážích nebo z tajení ruské techniky na povstalecké straně. Podle internetového deníku Echo24 je ruská propaganda v souvislosti s válkou na východní Ukrajině velmi intenzivní a její dosah je ohromný. Deník ji dokonce označil jako „ruské lži“, podobně jako Lidovky.cz. Agenturou Associated Press byly zachyceny praktiky ruských internetových trolů (v Petrohradu, následně převzato světovými médii), kteří podle ní šíří manipulativní (nepravdivé) informace na diskuzních fórech a webech, sami tito lidé pak uvádějí \"stojí za tím vláda\".\n\nServer Echo24 odkázal na slovenský Denník N, který přinesl seznam aktivisty Juraje Smetany. Tento seznam obsahuje údaje o internetových stránkách, které propagandu ruských médií tlumočí v prostředí českého a slovenského internetu. Podle Smetany jsou tyto weby sice většinou anonymní, ale působí „profesionálním dojmem“. Často mají kromě toho společné to, že celkově líčí Rusko jako zdravou duchovní zemi, kdežto v západních zemích je podle nich morálně rozvrácená společnost.\n\nNa rozmach ruské propagandy v Česku upozornila i BBC. V Česku vznikla velká skupina profesionálně vypadajících zpravodajských webů, které prezentují ruská stanoviska a dávají velký prostor ukrajinské krizi. Mají nepřehlednou vlastnickou strukturu a vyvstává tak otázka, kdo je financuje. Podle těchto webů je například ukrajinská vláda označována jako fašistická a Spojené státy podle nich plánují ovládnout svět. České stránky ruské oficiální zpravodajské služby Sputnik (bývalý Hlas Ruska) uvádí zprávy s titulky jako „Ruská armáda je nejsilnější v Evropě“ nebo „Obama nenávidí Rusko“. Při průjezdu konvoje Američanů přes Českou republiku si ruské televize všímaly jen negativních informací a některé informace naopak zatajovaly. Podle dvou ze čtyř průzkumů od STEM/MARK a Phoenix research on-line většina Čechů proti konvoji nic neměla, podle třetího od SANEP byly tábory příznivců a odpůrců vyrovnané a podle čtvrtého od Medianu bylo 38% lidí pro konvoj a 25% proti, ruská média ale informovala o tom, že Češi jsou proti a masově protestují. Ještě silnější propaganda v ruštině je z Ruska cílena na pobaltské ruské menšiny.\n\nEvropská unie přišla v březnu 2015 s plánem do června stanovit způsob, jak bojovat proti ruské dezinformační kampani. V lednu problematiku nebezpečí ruské propagandy probírali na svém setkání ministři zahraničí Evropské unie. Už dříve zazněla možnost vzniku unijní ruskojazyčné televize. Diplomaté zdůrazňují, že je potřeba na ruskou propagandu odpovídat nikoliv vlastní propagandou, ale podáváním kvalitních informací.\n\n3. března přinesl ruský opoziční deník Novaja Gazeta rozhovor s těžce popáleným ruským burjatským tankistou Dorži Batomunkujevem, který ke svým zraněním přišel v bojích na Ukrajině u Debalceva. Uvedl, že když jeli v tanku, občas bylo radio rušeno Ukrajinci, kteří vysílali zprávu: „Poslouchejte pozorně, vy zrůdy z Moskvy, Pitěru, Rostova. Všechny vás zabijeme. Zabijeme vás, vaše ženy, vaše děti, vaše rodiče. Jsme fašisti. Před ničím se nezastavíme. Budeme vás zabíjet jako naši bratři Čečenci, uřežeme vám hlavy. Zapamatujte si to. Pošleme vás domů v zinkových rakvích, rozsekané na kousky.“\n\nPodle Batomunkujeva je prezident Putin vychytralý politik hájící ruské zájmy, které ohrožují OSN a EU. Ruská vláda podle něj chápe, že je potřeba pomoci, ale nemůže vojáky vyslat oficiálně, aby nenaštvala Evropu a Severoatlantickou alianci (NATO). Batomunkujev si myslí, že sama NATO přitom Ukrajincům dodává zbraně.\n\nBatomunkujev je přesvědčen, že bojoval za správnou věc. Nebyl pyšný na to, že zabíjel lidi, ale uklidňovalo ho, že to bylo v zájmu míru a obyčejných lidí - dětí, dědečků a babiček, zemědělců atd. Připomínal si oděský požár, ve kterém uhořely desíty odpůrců vlády Arsenije Jaceňuka. Ukrajinští vojáci podle něj zabíjejí nevinné lidi, civilní obyvatelstvo a děti.\n\nV březnu 2015, po uzavření příměří v Minsku mezi proruskými separatisty v Donbasu a ukrajinskou vládou, němečtí představitelé kritizovali vrchního velitele sil NATO v Evropě amerického generála Philipa Breedlova za \"nepravdivá tvrzení a přehnané soudy\" o přítomnosti ruských vojsk na Ukrajině, které podle nejmenovaného německého představitele zbytečně vyhrocují ukrajinskou krizi a ohrožují důvěryhodnost NATO.\n\nHlavy států a předsedové vlád členských států Evropské unie na svém setkání 6. března 2014 důrazně odsoudili nevyprovokované porušení ukrajinské svrchovanosti a územní celistvosti Ruskou federací a vyzvali ruskou vládu, aby okamžitě stáhla své ozbrojené síly na jejich základny v souladu s příslušnými dohodami. Dále vyzvali Ruskou federaci, aby umožnila okamžitý přístup mezinárodních pozorovatelů. Podle hlav států a vlád bylo rozhodnutí Nejvyšší rady Autonomní republiky Krym uspořádat referendum o budoucím statusu území v rozporu s ukrajinskou ústavou, a tudíž protiprávní. Bylo rozhodnuto také pozastavit dvoustranné rozhovory s Ruskou federací o vízových otázkách a o nové komplexní dohodě, která měla nahradit stávající dohodu o partnerství a spolupráci.\n\nParlamentní shromáždění Rady Evropy v lednu 2015 odsouhlasilo rezoluci, kterou bylo až do dubna 2015 prodlouženo odebrání ruských hlasovacích práv, odhlasované v dubnu 2014 kvůli ruské anexi ukrajinského Krymu. Navíc Rusové nemohou mít po tuto dobu zastoupení v ústředních orgánech parlamentního shromáždění. Byla také odsouhlasena rezoluce, která Rusko důrazně žádá o okamžité propuštění unesené ukrajinské pilotky Nadiji Savčenkové. V návaznosti na to ruští poslanci s okamžitou platností pozastavili do konce roku svou činnost ve shromáždění a pohrozili, že Rusko odpoví \"kardinálními akcemi\". Rusko také stáhlo svoje předchozí rozhodnutí umožnit návštěvu evropských poslanců v moskevské vazební věznici, kde Savčenková v té době držela už 40 dní hladovku.\n\nZápad se snažil Rusko odradit od destabilizačních kroků na Ukrajině vyhlášením několika kol různých ekonomických sankcí pro Rusko a vlivné ruské občany. Rusko reagovalo rozličnými způsoby.\n\nEvropská unie uvalila první vlnu sankcí v polovině března 2014 v podobě Nařízení Rady (EU) č. 269/2014 ze dne 17. března 2014 o omezujících opatřeních vzhledem k činnostem narušujícím nebo ohrožujícím územní celistvost, svrchovanost a nezávislost Ukrajiny.\n\nZ NATO se nejvíce destabilizačních snah Ruska bojí pobaltské státy, které byly půl století součástí Sovětského svazu a mají početné ruské menšiny (Estonsko 25 procent, Lotyšsko 27, Litva 5 procent), jejich vojenská síla je přitom malá. Příslušnící ruské menšiny v Lotyšsku a Estonsku jsou často v postavení občanů druhé kategorie bez základních občanských práv tzv. neobčanů. Jenom v Lotyšsku žije 300 000 neobčanů a tento jev nemající oporu v mezinárodním právu kritizovalo i parlamentní shromáždění Rady Evropy. O reálné hrozbě pro Pobaltí přitom na konci roku 2014 otevřeně mluvil například Putinův poradce Sergej Markov. Litevská prezidentka Dalia Grybauskaitė uvedla, že v případě napadení agresorem je schopná se Litva bránit 72 hodin, což by mělo stačit na to, aby spojenci Litvě přišli na pomoc. Na začátku března 2015 posílily obranyschopnost Litvy, Lotyšska a Estonska Spojené státy, které do oblasti poslaly 3000 vojáků a přes 100 kusů těžké vojenské techniky včetně tanků M1 Abrams, BVP, M2 Bradley a vozidel Humvee. Cílem je podle armádního generála Johna O'Connora odradit Rusko od případných hrozeb v této oblasti. Severoatlantická aliance také hodlá v oblasti vytvořit jednotku rychlého nasazení s 5 tisíci muži a šest velitelských center nejen v Pobaltí, ale i v dalších částech východní Evropy.\n\n6. května 2015 začalo v Litvě vojenské cvičení s názvem Úder blesku. Účastní se ho 3000 vojáků s cílem odvrátit případný útok ruských neoznačených vojáků a separatistů na nový litevský plynový terminál, budovy místní samosprávy, sklady a letiště podle krymského scénáře. Nadále probíhalo také cvičení Zaibo Kiritis v Lotyšsku se 3000 vojáky včetně amerického 7. pěšího pluku Cottonbaler a americké těžké techniky, která dorazila v březnu. Největší cvičení se konalo v Estonsku, kde cvičilo 13 tisíc vojáků a příslušníků polovojenské Estonské obranné ligy, čtyři americké tanky Abrams a belgická, britská a německá proudová letadla. 4. května pak zahájilo NATO v Severním moři největší protiponorkové cvičení Dynamic Mongoose. Jedenáct zemí na něj vyslalo 5000 vojáků a námořníků, třináct lodí a čtyři ponorky a cílem cvičení je uniknout odhalení a torpédovat cizí lodě. Mezi účastníky poprvé v historii figuruje i neutrální Švédsko.\n\nPosílení vlivu Ruska na západě svých hranic se bojí ale také dosud neutrální členové programu Partnerství pro mír Finsko a Švédsko, které začaly v létě 2014 uvažovat o nějaké formě partnerství s NATO. V reakci na to uvedl Sergej Markov, že by mohlo tímto krokem Finsko způsobit třetí světovou válku a před takovými snahami Finsko nepřímo varoval i ruský ministr zahraničí Sergej Lavrov. Finský prezident Sauli Niinistö přitom novinářům řekl, že země by při napadení Ruskem neměla šanci.\n\nPodle prohlášení premiérů zemí Visegrádské skupiny a některých politologů bylo Ruskou anexí Krymu v roce 2014 porušeno Budapešťské memorandum. Jako jasné porušení platných dohod toto jednání označili např. lídři států G7.\nValné shromáždění OSN přijalo rezoluci, kterou připomnělo povinnost dodržování Charty OSN co se týká jednoty a územní celistvosti členských států OSN a upozornilo na bezpečnostní záruky vyplývající z Budapešťského memoranda z roku 1994. V listopadu 2016 vydal svou zprávu Mezinárodní trestní soud, který rozhodl, že situace na Krymu je ozbrojeným konfliktem mezi Ruskem a Ukrajinou, který vypukl nejpozději 26. února 2014 vysláním ruských ozbrojených sil na Ukrajinu bez souhlasu ukrajinské vlády. Podle soudu je určujícím faktorem okupace cizího území.\n\nV průběhu války na východní Ukrajině viděla část veřejnosti podobnost mezi děním na Ukrajině a situací českého pohraničí těsně před druhou světovou válkou, když byly po Mnichovské konferenci a následném ultimátu velmocí v roce 1938 nacistickým Německem anektovány Sudety. V roli prohitlerovské Sudetoněmecké strany a henleinovců podle tohoto pohledu figurují proruští separatisté a v roli agresora je viděno Rusko, které se přitom opírá o loutková referenda. Kritici této analogie používají argument, že Sudety v průběhu dějin nepatřily k území některého z německých států, na rozdíl od Krymu, který byl od roku 1783 součástí Ruské říše.\n\nSamotný Vladimir Putin se po referendu o připojení Krymu k Ruské Federaci mnohokrát odvolával na kosovský precedens a na rozhodnutí Mezinárodního soudního dvora v Haagu z roku 2010. Podle rozhodnutí mezinárodního soudu nebylo jednostranné vyhlášení nezávislosti Kosova na Srbsku v únoru 2008 porušením mezinárodního práva. Po několikaměsíčním bombardování Jugoslávie silami NATO bylo historicky srbské Kosovo v roce 1999 fakticky odtrženo od Srbska. Stejný argument jako prezident Putin použili také krymští politici, kteří referendum o připojení k Rusku podpořili.\n\nNa sociálních sítích byl Putin v souvislosti s ukrajinskou krizí přirovnáván k Hitlerovi. Ukrajinští aktivisté mu dali přezdívku „Putler“.\n\nNěkterá západní média zmiňovala v souvislosti s proruským separatismem na Ukrajině také Severní Kypr, který byl v roce 1974 vojensky okupován tureckou armádou a fakticky anektován Tureckem.\n\n"}
{"id": "1024360", "url": "https://cs.wikipedia.org/wiki?curid=1024360", "title": "U zlatého kříže", "text": "U zlatého kříže\n\nDům U zlatého kříže je dům v centru Prahy v ulici Lodecká. \n\nDům na adrese Lodecká 4 na Praze 1 pochází z 12. století. Původně nesl název U dvou spasených duší, později se však z něj stal oblíbený pivovar U zlatého kříže, který byl hojně navštěvovaný, jak dokazují vykopávky ze studny v jižní části parcely. Z pohledu okolní zástavby, která vznikala v průběhu 20. století, patří tento dům k architektonickým unikátům. Vzhled domu připomíná dřívější historickou podobu Petrského náměstí. V současnosti má budova barokní ráz díky rekonstrukci z první poloviny 19. století. \n\nV 19. století patřil dům majiteli Špačkovi, který budovu využíval jako stáje pro své koně a tyto stáje pak pronajímal C. K. Poště. V první polovině 19. století bydlel v tehdejším domě v Lodecké (dříve Mlýnská) Karel Hynek Mácha, údajně tu pobýval do svých 11 let. Dům prošel během své historie požáry a dalšími živelními katastrofami, kvůli čemuž byl přestavován. Původní domy na Petrském náměstí byly ve 30. letech 20. století zbourány a na jejich místě vznikly činžovní domy. Budova U zlatého kříže byla zbourána jen zčásti kvůli nedostatku financí. Po znárodnění v poválečných letech byla v místě domu v Lodecké 4 vybudována v průběhu 70. let uhelná kotelna a truhlárna. \n\nPo roce 1989 dům zpět získali restituenti a ten pak odkoupila společnost Bunkr s.r.o., která z něj vytvořila sídlo rockového klubu. Na stejném místě v 90. letech vzniklo Radio 1 a vznikla zde také Linhartova nadace, domu se začalo říkat po revoluci Domeček. V letech 1998-2000 byl dům v Lodecké 4 rozsáhle rekonstruován. V přízemí vznikla po rekonstrukci galerie Originalart. Ve dvorním traktu zde od roku 2000 sídlila nyní již zaniklá Červená tabulka. V roce 2003 v prostorách galerie sídlila vinotéka Club de Vins.\n\nOd roku 2008 tu návštěvníci najdou restauraci Grand Cru.\n"}
{"id": "1024361", "url": "https://cs.wikipedia.org/wiki?curid=1024361", "title": "Sobkův palác", "text": "Sobkův palác\n\nSobkův palác je dům v centru Opavy postavený Karlem Josefem Ragojským z Rohožníku v roce 1730. Dnes je v této budově provozovna soukromé společnosti \"Opavská lesní a. s.\" Je chráněn jako kulturní památka České republiky.\n\nSobkův palác byl vystavěn v roce 1730 na tehdejší \"Panské ulici\" (dnes \"Masarykova třída\") na místě tří starších domů. Dům je ukázkou feudálního sídla, které si ve středu města vybudovala šlechta, která chtěla být v centru dění hlavního města Slezska. Dům nechal vystavět Karel Josef Ragojský z Rohožníku a dalším majitelem byl Maxmilián Jindřich Sobek z Kornic (císařský tajný rada a komoří, dvorský sudí knížectví lehnického a od roku 1763 slezský zemský prezident) – právě po něm nese stavba dodnes své jméno. Svou současnou podobu získal palác při rekonstrukci po požáru v roce 1758, kterou zrealizoval Maxmiliánův syn Cajetan.\n\nV budově byly po určitou dobu umístěny úřadovny \"Státního zemského archivu\". Dnes má dům ve správě soukromá společnost a proto není přístupný veřejnosti.\n\nSobkův palác je patrový dům v pozdně-barokním slohu s mělce vystupujícím dvoupatrovým čelním rizalitem, mansardovou střechou a trojúhelníkovým štítem. Jednotlivá patra jsou oddělena římsou a okna v přízemí jsou zdobena bosáží a ozdobnými mřížemi. Okna v patře lemují profilované šambrány a jsou zdobena květinovými vzory. V průčelí se v úrovni korunní římsy nachází obraz černé madony (\"Panna Maria Čenstochovská\") s dítětem doplněný o plastiky obličejú andělů a sošky andílků, které nad obrazem drží korunu. Pod tímto obrazem je nápis \"Sub Tuum Praesidium\". Balkon s tepanou rokokovou mříží leží na pilířovitém portálu se sochařským dekorem. V přízemí se zachovaly původní barokní klenby.\n\n\n"}
{"id": "1024362", "url": "https://cs.wikipedia.org/wiki?curid=1024362", "title": "East Rutherford", "text": "East Rutherford\n\nEast Rutherford je samosprávné město v okrese Bergen ve státě New Jersey. V roce 2010 v něm žilo 8913 obyvatel na rozloze 10,494 km². Město je součástí aglomerace New Yorku a nachází se 11 km západně od Manhattanu.\n\nMěsto bylo založeno v roce 1889 pod jménem Boiling Springs a v roce 1894 bylo přejmenováno na East Rutherford.\n\nVe městě se nachází sportovní centrum Meadowlands Sports Complex s halami Izod Center, kde dříve hráli NBA New Jersey Nets a NHL New Jersey Devils a MetLife Stadium, kde hrají NFL New York Giants a New York Jets.\n\nNa severu hraničí s Carlstadtem a Wallingtonem a na jihu s Rutherfordem. Západní hranici tvoří řeka Passaic a východní řeka Hackensack River.\n"}
{"id": "1024366", "url": "https://cs.wikipedia.org/wiki?curid=1024366", "title": "Burton Town FC", "text": "Burton Town FC\n\nBurton Town FC (celým názvem: Burton Town Football Club) byl anglický fotbalový klub, který sídlil ve městě Burton-on-Trent v nemetropolitním hrabství Staffordshire. V roce 1921 byl pod jménem Burton All Saints FC přihlášen do Birmingham & District League. V roce 1924 byl klubový název změněn na Burton Town FC.\n\nPoslední klubová činnost byla zaznamenána v roce 1940 v průběhu druhé světové války. Po ukončení války ovšem nebyl nikdy obnoven. V roce 1950 byl ve městě založen klub Burton Albion.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1024367", "url": "https://cs.wikipedia.org/wiki?curid=1024367", "title": "Marc Gasol", "text": "Marc Gasol\n\nMarc Gasol celým jménem Marc Gasol i Saéz (29. ledna 1985, Barcelona, Španělsko) je španělský profesionální basketbalista. V současnosti hraje v zámořské NBA za tým Toronto Raptors a v reprezentaci Španělska. Hraje na pozici 5. Vysoký je 216 cm a váží 121 kg. Jeho bratrem je starší a slavnější bratr Pau Gasol.\n\nNarodil se 29. ledna 1985 v Barceloně, v Katalánsku, autonomní části Španělského království. V mládí pobýval v tomto městě a obdivoval slavný klub FC Barcelona. Později odešel s rodiči do USA, do státu Tennessee, kde vystudoval střední školu. Bylo to v době, kdy jeho starší bratr Pau odešel hrát do NBA za Memphis, který získal jeho práva od Atlanty Hawks. Právě do Memphisu se přestěhoval tým NBA Vancouver Grizzlies. Po ukončení studií se vrátil do rodného Španělska, třebaže jeho rodiče stále žijí v Germantownu v Tennessee. Po maturitě hrál ACB-Ligu za Regal FC Barcelona. Po světovém mistrovství v roce 2006 odešel do Akasvayu Girona, v jejímž dresu se stal v roce 2008 MVP Španělské ligy.\n\nByl draftován ve 2. kole jako celkově 48. v draftu roku 2007 a to týmem Los Angeles Lakers. Ten jeho práva následně vytrejdoval do Memphisu v trejdu, jehož součástí byl přestup jeho bratra do Lakers. Stal se tak jediným hráčem v historii NBA, jenž byl vyměněn za svého bratra. 23. ledna 2008 pak oficiálně podepsal smlouvu s Grizzlies. Hned v první sezoně za oceánem zlomil týmový rekord svého bratra v úspěšnosti střelby z pole. Zaznamenal jako nováček v deseti po sobě jdoucích zápasech 10 a více bodů. V následujících ročnících se stal nepostradatelným článkem sestavy týmu jako startující centr. Trenér Hollins na něm hodně stavěl. Také zásluhou Gasola došli Grizzlies v roce 2011 až do finále Západní konference, kde však padli s týmem Oklahomy 2-4 v sérii. Svými výkony zastínil zraněnou superhvězdu Rudyho Gaye. V dalším ročníku si svými výkony vysloužil nominaci do All-Star Game v Orlandu, kde nahradil svého zraněného bratra. O rok později pak dokonce vyhrál NBA Defensive Player of the year Award, tedy cenu pro nejlepšího obránce soutěže. V posledním ročníku vedl tým v počtu doskoků a odehraných minut na zápas. V posledních dvou sezonách se stal členem NBA-All Defensive Teamu voleného trenéry celé ligy. Před touto sezonou se očekává podepsání nové smlouvy a setrvání v klubu.\n\nPoprvé v národním dresu hrál na světovém šampionátu v Japonsku v roce 2006, kde po boku svého bratra získal zlatou medaili. Další úspěch přišel o rok později,kdy doma ve Španělsku získal stříbro na mistrovství Evropy. Na olympiádě v Pekingu získal olympijské stříbro, v roce 2009 pak zlato a titul mistra Evropy v Polsku. Na dalším ME v Litvě 2011 opět získal zlato a již druhý titul evropského šampiona. V roce 2012 získal druhé stříbro na olympijských hrách, tentokráte v Londýně. V loňském roce na mistrovství Evropy ve Slovinsku získal bronzovou medaili a stal se členem All-Star Teamu turnaje. Za Španělsko hrál také na MS 2010 v Turecku, kde Španělé skončili na šestém místě. V reprezentaci nosí číslo 13 a na zádech nosí pouze své křestní jméno Marc.\n\nMarc je ženatý. V roce 2011 si vzal svou přítelkyni Cristinu Blesu, považovanou za jednu z nejkrásnějších žen ve Španělsku. Je mladším bratrem Paua Gasola, hráče Chicago Bulls.\n"}
{"id": "1024371", "url": "https://cs.wikipedia.org/wiki?curid=1024371", "title": "Colchester Town FC", "text": "Colchester Town FC\n\nColchester Town FC (celým názvem: Colchester Town Football Club) byl anglický fotbalový klub, který sídlil ve městě Colchester v nemetropolitním hrabství Essex. Založen byl v roce 1873 pod názvem Colchester FC. Zanikl v roce 1937 kvůli dluhům ve výši 300 liber. Po jeho zániku byl ve městě založen klub Colchester United FC. Klubové barvy byly růžová a černá.\n\nSvé domácí zápasy odehrával na stadionu Layer Road.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1024372", "url": "https://cs.wikipedia.org/wiki?curid=1024372", "title": "Manic Miner (VBG Verze)", "text": "Manic Miner (VBG Verze)\n\nManic Miner je česká hra z roku 1987. Řadí se mezi plošinovky. Pro počítače PMD 85 ji vytvořil Ladislav Gavar v rámci skupiny VBG Software. Inspirací byla stejnojmenná hra pro ZX Spectrum. Oproti té byla změněna řada věcí, i když základní hratelnost zůstala nezměněna.\n\nHráč ovládá horníka Willyho, který musí v komplexu 22 místností najít 139 klíčů na otevření východu. Tento úkol mu budou znesnadňovat různé příšery a také pasti jako třeba hladový krokodýl, či smrtící stromy. Navíc má hráč časový limit 2 hodiny. Hru lze také hrát v tréninkovém módu, který neobsahuje časový limit. Problém však je, že v tomto módu nelze otevřít bránu, protože je zavřená.\n\nKe hře existuje též cheat verze, která umožňuje aktivovat cheaty na nekonečné životy, či na to že hráči neublíží jisté věci jako například pád z vysoké výšky. Veze pro PMD 85-1 navíc obsahuje fungující editor místností. Stačí jen zadat JUMP 002F. Problém může působit to, že kurzor není vidět, a lze s ním vyjet z místnosti, což může způsobit technické problémy.\n\n"}
{"id": "1024384", "url": "https://cs.wikipedia.org/wiki?curid=1024384", "title": "Carignan (Ardennes)", "text": "Carignan (Ardennes)\n\nCarignan je francouzská obec v departementu Ardensko v regionu Grand Est. V roce 2011 zde žilo 3 047 obyvatel. Je centrem kantonu Carignan.\n\nBlagny, Les Deux-Villes, Euilly-et-Lombut, Matton-et-Clémency, Osnes, Sailly, Tétaigne, Vaux-lès-Mouzon\n\n\"Počet obyvatel\" \n\n"}
{"id": "1024393", "url": "https://cs.wikipedia.org/wiki?curid=1024393", "title": "Crystal Palace FC (1861)", "text": "Crystal Palace FC (1861)\n\nCrystal Palace FC (celým názvem: Crystal Palace Football Club) byl anglický fotbalový klub, který sídlil v jihovýchodním Londýně. Založen byl v roce 1861 skupinou dělníků, kteří se podíleli na výstavbě budovy stejného jména. V roce 1863 se stal zakládajícím členem Football Association. Největším úspěchem bylo semifinále FA Cupu v sezóně 1871/72. Zanikl v roce 1876. V roce 1905 byl společností, jež vlastnila práva na původní klub, založen nový klub stejného jména. Klubové barvy byly modrá a bílá.\n\nSvé domácí zápasy odehrával na stadionu Crystal Palace Park.\n\nZdroj: \n\n\n"}
{"id": "1024397", "url": "https://cs.wikipedia.org/wiki?curid=1024397", "title": "Carignan", "text": "Carignan\n\nCarignan může být:\n\n"}
{"id": "1024409", "url": "https://cs.wikipedia.org/wiki?curid=1024409", "title": "Redbridge Forest FC", "text": "Redbridge Forest FC\n\nRedbridge Forest FC (celým názvem: Redbridge Forest Football Club) byl anglický fotbalový klub, který sídlil v severovýchodním Londýně. Založen byl v roce 1979 po fúzi klubů Leytonstone FC a Ilford FC. V roce 1989 se klub přejmenoval na Redbridge Forest. Zanikl v roce 1992 po fúzi s Dagenham FC do nově vytvořeného Dagenham & Redbridge. Klubové barvy byly červená a modrá.\n\nSvé domácí zápasy odehrával na stadionu Victoria Road s kapacitou 6 078 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1024411", "url": "https://cs.wikipedia.org/wiki?curid=1024411", "title": "Vaux-lès-Mouzon", "text": "Vaux-lès-Mouzon\n\nVaux-lès-Mouzon je francouzská obec v departementu Ardensko v regionu Grand Est. V roce 2011 zde žilo 86 obyvatel.\n\nAutréville-Saint-Lambert (Meuse), Carignan, Euilly-et-Lombut, Malandry, Moulins-Saint-Hubert (Meuse), Mouzon, Sailly\n\n\"Počet obyvatel\" \n\n"}
{"id": "1024413", "url": "https://cs.wikipedia.org/wiki?curid=1024413", "title": "Dagenham FC", "text": "Dagenham FC\n\nDagenham FC (celým názvem: Dagenham Football Club) byl anglický fotbalový klub, který sídlil v severovýchodním Londýně. Založen byl v roce 1949, zanikl v roce 1992 po fúzi s Redbridge Forest do nově vytvořeného Dagenham & Redbridge.\n\nSvé domácí zápasy odehrával na stadionu Victoria Road s kapacitou 6 078 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1024418", "url": "https://cs.wikipedia.org/wiki?curid=1024418", "title": "Orphee des Blins", "text": "Orphee des Blins\n\nOrphee des Blins (* 10. května 2002) je bývalý dostihový kůň, který závodil za stáj DS Pegas Znojmo, trenérem byl Grzegorz Wroblewski. Orphee des Blins je neplnokrevná hnědá klisna francouzského chovu (rodiče \"Lute Antique\" a \"Ving's Road\"), byla specialistka na steeplechase. S žokejem Janem Faltejskem vyhrála Velkou pardubickou v letech 2012, 2013 a 2014. Po vítězství o 13 délek na Ceně vítězů VP v květnu 2014 patřila opět k favoritům největšího překážkového dostihu na evropském kontinentu, což svým vítězstvím potvrdila. Byla vyhlášena Koněm roku 2013. Na podzim roku 2014 ukončila dostihovou kariéru. Kvůli reprodukčním problémům nemohla být zařazena do chovu a nyní si užívá zaslouženého \"důchodu\". \n\n"}
{"id": "1024427", "url": "https://cs.wikipedia.org/wiki?curid=1024427", "title": "Leytonstone FC", "text": "Leytonstone FC\n\nLeytonstone FC (celým názvem: Leytonstone Football Club) byl anglický fotbalový klub, který sídlil v severovýchodním Londýně. Založen byl v roce 1886, zanikl v roce 1979 po fúzi s Ilford FC do nově vytvořeného klubu Leytonstone/Ilford.\n\nSvé domácí zápasy odehrával na stadionu Granleigh Road.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1024433", "url": "https://cs.wikipedia.org/wiki?curid=1024433", "title": "Aleramovci", "text": "Aleramovci\n\nAleramové či Aleramovci, italsky \"Aleramici\" (dříve spíše jako \"Aleramidi\") jsou někdejší významný italský panský rod franského či franko-salického původu. Ten se usídlil v několika větvích v italských oblastech Piemontsko a Ligurie. Od 11. století spravoval panství Monferrato, Saluzzo, Savona a další území mezi západní Ligurií a Dolního Piemontska a to až do roku 1305, respektive 1543. Někteří význační členové rodu byli mj. představiteli jeruzalémského a soluňského království, a sicilského hrabství.\n\nPůvod ani genealogie rodu nejsou zcela jasné, a to buď z důvodu malé spolehlivosti, či úplné absence zdrojů, anebo rozporů vyvolaných falšovanými dokumenty vytvořenými v 18. století k podepření teorie heraldických nároků, zhusta používané historiky 19. století. V minulých staletích se mnoho historiků snažilo vystopovat předky Alerama, zakladatele dynastie, kteří podle smyšlených středověkých pramenů měli pocházet od Teodorika Fríského nebo od pánů z Kentu. Další historikové, zvláště v 16-17. století se marně snažili najít listiny potvrzující legendu o lásce, která by spojila Alerama s Adelasií, mytickou dcerou německého císaře Oty I. Velkého\n\nDokument z grazzanského kláštera z roku 961 tvrdí, že Aleramo byl syn jakéhosi hraběte Viléma (Guglielma) podle salického práva. Zdá se být přijatelným identifikovat Viléma jako osobu zřejmě z franského kmene, vstoupivšího na území do Itálie se třemi sty bojovníky následně po Kvido ze Spoleta roku 888 a v roce 924 činného u dvora italského krále Rudolfa II. Burgundského. Aleramův původ je proto pravděpodobnější na území starého království Lotara II., čemuž nasvědčuje několik hypotéz.\n\nRodový původ Adelasie, Aleramovy první manželky a pramáti Aleramovců, zůstává neznámý. Jisté je, že se Aleramo později oženil s Gerbergou, dcerou italského krále Berengara II., a že toto manželství mu přineslo nabytí titulu markraběte v letech 958 až 961. Císařský původ Adelasie se zdá být spíše legendou, později vytvořenou ke zvýšení slávy jeho předků.\n\nAlerama lze považovat za skutečného zakladatele aleramovských dynastií. Těšil se velké úctě jak u italského krále Huga I., Lotara II. či Berengara II., tak u dvora císaře Oty I., o čemž svědčí rozličné územní dary, které byly připojeny k panstvím, která Aleramo již vlastnil ve Vercellese a v Lombardsku, a také z markraběcího titulu, který mu udělil Berengar II. V roce 967 mu Ota I. Daroval rozlehlé území mezi l'Orba a il Tanaro, které na jihu dosahovalo až do blízkosti Savony. Toto území, lesnaté a zanedbané, bylo v průběhu předcházejícího století zpustošeno loupeživými nájezdy, ze strany tzv. \"saracénů\" z Fraxineta v jižní Francii, nebo jimi alespoň schvalovanými. Toto území se nazývalo \"Vasto\" nebo \"Guasto\" (tzn. „rozlehlé, široké“) a mnoho Aleramových následníků se proto nazývalo \"markrabaty z Vasta\". Podle Riccarda Mussa se tento místní název udržel po několik staletí a zahrnoval hornaté území včetně panství Dego, Montenotte, Carcare a Cairo. Na dalších územích se však vžilo shodné toponymum \"Langhe\" (\"vulgariter enim loca deserta Langae dicuntur\" podle Luniga). Nejednalo se však o homogenní území, šlo spíše o několik odlehlých dvorů v lesnatých a divokých údolích jižního Piemontska.\n\n\n"}
{"id": "1024444", "url": "https://cs.wikipedia.org/wiki?curid=1024444", "title": "Smyčcový orchestr Antonína Ulricha", "text": "Smyčcový orchestr Antonína Ulricha\n\nSmyčcový orchestr Antonína Ulricha je hudební těleso, které se zformovalo pod řízením Antonína Ulricha. Texty písní pro orchestr psal třeba vzdálený kapelníkův příbuzný Zdeněk Svěrák, který ovšem svá díla podepisoval pod pseudonymem Emil Synek. S tělesem spolupracovala například také Jana Petrů, která nazpívala Svěrákovu písničku „Mám ráda hajnýho“.\n\nAlba:\n"}
{"id": "1024447", "url": "https://cs.wikipedia.org/wiki?curid=1024447", "title": "Blücherův palác", "text": "Blücherův palác\n\nBlücherův palác je barokní stavba v centru Opavy. V současnosti je budova v havarijním stavu. Je chráněn jako kulturní památka České republiky.\n\nPrvní písemná zmínka o domě na této parcele pochází z roku 1400, kdy zde stál gotický dům postavený místním knězem. V roce 1635 koupili pozemek i s domem \"Šípové z Bránice\", kteří dům upravili. Dalšími majiteli se stal roku 1565 rod \"Tvorkovských z Kravař\". V roce 1570 došlo k rozšíření a přestavbě domu na renesanční sídlo.\n\nV roce 1737 nechal Jiří Rudolf Wipplar dům zbořit a na jeho místě postavil dnešní palác, který sloužil jako přechodné sídlo šlechtice při jeho pobytu v Opavě. V roce 1762 koupil objekt Ignác Dominik Chorinský, který byl známým podporovatelem umění. V domě se pořádaly taneční i poslechové hudební produkce, kantáty a v prvním patře se dokonce hrálo divadlo. Z paláce se tak stal střed života společenské smetánky té doby. Roku 1800 prodala Ignácova dcera Anna palác, který zdědila po svém otci, hraběti Janu Josefovi Larisch-Mönnichovi. Dům prošel následně modernizací a v roce 1820 (u příležitosti Opavského kongresu) byl v jeho prostorách ubytován ruský car Alexandr I. Pavlovič. Roku 1832 se majitelem domu stává Gebhard II. Blücher z Wahlstadtu, který se do rodiny Larischů přiženil. V roce 1852 prošel dům, tehdy již nazývaný \"Blücherův palác\", další rekonstrukcí. Od 2. poloviny 19. století Blücherové přestali svůj palác obývat – v přízemí byly roku 1883 vybudovány obchody a patro bylo přestavěno na nájemní byty. Rodina o něj však v té době příliš nepečovala a dům začal chátrat.\n\nV roce 1930 koupilo \"Blücherův palác\" tehdejší \"Československé zemědělské muzeum\", aby zde mohlo založit svou pobočku. Po druhé světové válce byl dům, který byl v dezolátním stavu, vrácen zemědělskému muzeu. Většina sbírek, které se zde nacházely před válkou, však chyběla nebo byla zničena. Dům byl pak opraven a pronajímán různým firmám (například \"Slezské tvorbě\"). V roce 1956 byly odstraněny necitlivé stavební úpravy (výkladní skříně, zdi na místech kleneb), vybudováno nové schodiště a opraveny fasády. Roku 1959 pak budova přechází do majetku Slezského zemského muzea. Přírodovědnému oddělení muzea slouží dům dodnes jako depozitář a výzkumné pracoviště. Současný stav budovy vyžaduje generální rekonstrukci, na kterou však muzeu chybí finanční prostředky. V roce 2010 proběhla rekonstrukce střechy, do které zatékalo a uvolňovala se z ní krytina.\n\nVedení Slezského muzea plánuje investovat do rekonstrukce Blücherova paláce částku 207 miliónů korun. V budově by měl být obnoven divadelní sál a objekt by se tak měl stát opět přístupným veřejnosti. Celá rekonstrukce by měla být ukončena roku 2020, kdy uběhne 200 let od pořádání Opavského kongresu.\n\n\n"}
{"id": "1024448", "url": "https://cs.wikipedia.org/wiki?curid=1024448", "title": "Moulins-Saint-Hubert", "text": "Moulins-Saint-Hubert\n\nMoulins-Saint-Hubert je francouzská obec v departementu Meuse v regionu Grand Est. V roce 2011 zde žilo 174 obyvatel.\n\nAutréville-Saint-Lambert, Mouzon (Ardensko), Vaux-lès-Mouzon (Ardensko)\n\n\"Počet obyvatel\"\n\n"}
{"id": "1024449", "url": "https://cs.wikipedia.org/wiki?curid=1024449", "title": "Michel Weber", "text": "Michel Weber\n\nMichel Weber (* 1963, Brusel) je belgický filosof.\n\nJe jedním z nejvýznamnějších současných filosofů, kteří rozvíjejí odkaz procesuální filosofie Alfreda North Whiteheada. Je známý též jako zakladatel a organizátor řady učených společností a editor publikací věnovaných Alfredu North Whiteheadovi a celkové relevanci procesuální filosofie.\n\nOdborné vzdělání absolvoval v Belgii a Spojených státech amerických. Publikuje v angličtině a ve francouzštině. Jeho texty jsou přeloženy také do čínštiny, portugalštiny, bulharštiny, ukrajinštiny a rumunštiny.\n\nZákladním zdrojem inspirace je pro Webera skupina myšlenkově spřízněných myslitelů počátku dvacátého století, kteří zkoumali problematiku vývoje z perspektivy popisu procesů, které ho podkládají a zasáhli do takových oblastí jako je psychologie, epistemologie, kosmologie, metafyzika a teologie. Tím dali podnět ke vzniku filosofického směru, který je dnes známý jako filosofie procesu nebo procesuální filosofie. Za otce filosofie procesu jsou považování zejména Alfred North Whitehead (1861–1947), Charles Sanders Peirce (1839–1914), Henri Bergson (1859–1941)\na William James (1842–1910). Tento převáženě anglo–americký myšlenkový směr sice v současné době nepatří v USA a Velké Británii mezi nejvíce dominantní akademické filosofické proudy, je však rozvíjen stále početnější skupinou badatelů z celého světa. Michel Weber přispěl ke zviditelnění filosofie procesu jak tím, že organizuje celosvětovou síť podobně zaměřených myslitelů, tak tím, že inicioval vydání řady publikací, které ji dále rozvíjejí.\n\nV posledních dvaceti letech můžeme sledovat také posun ve způsobu interpretace díla Alfreda North Whiteheada. Do této doby se Whiteheadovští badatelé zaměřovali především na studium procesuální teologie a rozvíjeli tak jeho kondenzované a provokativní teologické úvahy. V roce 1996 vydal významný americký filosof Nicholas Rescher knihu Procesuální metafysika\" \"(\"Process Metaphysics\"), ve které se snaží prosadit sekulární styl filosofie procesu a prosazuje její pojmový aparát jako ideální schéma pro jakékoliv systematické uchopení povahy věcí. Weber se podobně jako Rescher snaží rozvíjet sekulární linie procesuální filosofie. V roce 2006 pak přeložil Rescherovu knihu do francouzštiny. \n\nWeber kritizuje\nakademickou filosofii za to, že ztratila kontakt s jejími řeckými kořeny.\nPodle jeho názoru má filosofie praktické poslání (založené sokratovskými dialogy),\nmá vést k dobrému životu, a to jak na osobní, tak na společenské úrovni.\nTohoto cíle však filosofie nemůže dosáhnout, pokud se zřekne svého tradičního\nmetafyzického závazku (založeného předsokratovskými úvahami) snahy po\nporozumění kosmu. Podle Webera může v postmoderní době tuto dvojí funkci naplnit\nprávě filosofie procesu.\n\nWeber inicioval již\nřadu mezinárodních a mezikulturních projektů. Ve svých projektech již\nspolupracoval s více než 150 badateli z různých kontinentů a\nrozdílných kultur. Byl editorem nebo koeditorem více než 30 filozofických\nsborníků, čímž se mu podařilo sjednotit stovky originálních textů, které\npojmový slovník procesuální filozofie používají jako nástroj pro nový výzkum\nv různých vědeckých odvětvích jako je filozofie, fyzika, psychologie, pedagogika,\nekonomie, ekologie nebo etika. Patrně nejambicióznějším projektem, co do\nrozsahu je dvousvazková kniha \"Průvodce\nWhiteheadovským procesuálním myšlením\" (\"Handbook of Whiteheadian Process Thought\"), která obsahuje 115 textů napsaných 101\nmezinárodně uznávanými experty.\n\nMichel Weber vystudoval praktickou ekonomii na Facultés universitaires Saint-Louis (candidat ingénieur commercial, 1986) a filozofii na Université de Louvain (licencié en\nphilosophie, 1991; docteur en philosophie, 1997). Jeho diplomová práce, kterou\npsal pod vedením Jeana Ladrièra se zabývala epistemologickým statusem\n„antropického principu“ v kosmologii a byla psána ve světle pojmu\nteleologie, tak jak jej rozvíjeli především Aristoteles, Tomáš Akvinský a Kant.\n\nOd roku 1993 do 1995\npobýval na vědecké stáži v Centru procesuálních studií (Center for process\nstudies) na Univerzitě v Claremontu (Claremont School of Theology a Claremont\nGraduate University), kde pracoval pod vedením Johna B. Cobba a Davida Ray Griffina. V roce 1997 obhájil svou disertační práci \"Před-systematická a ontologická intuice Alfreda North Whiteheada:\nPankreativistická heuristika Harvardského období\". (\"Intuition pré-systématique et intuition ontologique chez Alfred North\nWhitehead. Euristique du pancréativisme de l’époque de Harvard\"), kterou\nnapsal pod vedením Marcela Crabbého.\n\nV roce 2000\nzískala jeho kniha \"Dialektika intuice u\nA. N. Whiteheada: Čistý vjem, pankreativita a onto-logismus\" (\"La dialectique de l’intuition chez A. N.\nWhitehead. Sensation pure, pancréativité et onto-logisme\") ocenění Belgické\nkrálovské akademie (Classe des Lettres de l’Académie Royale de Belgique).\nV této knize Weber ukazuje, že pojem pankreativismus dokáže\nnejpřesvědčivěji vystihnout jádro Whiteheadovy filosofie. Ve stejném roce\nzakládá společně s Françoisem Beetsem a Paulem Gochetem dvě učené společnosti –\nChromatiques whiteheadiennes a Whitehead Psychology Nexus – jejímž cílem je\nsjednotit výzkum různých aspektů, nuancí a implikací myšlenek Alfreda North\nWhiteheada. V roce 2001 společně s Jackem Barbaletem (University of\nLeicester), Jaimem Nubiolou (University of Navarra) a Timothy L. S. Spriggem\n(Emeritus Edinburgh) vytvořil Program pro evropská studia díla Williama Jamese\n(European William James Project), který se soustředí na organizovaní vědeckých\nsetkání a workshopů věnovaných filosofickému dílu Williama Jamese.\n\nOd roku 2004 je hlavním\nredaktorem ediční řady \"Edice Chromatika\"\n(\"Les Éditions Chromatika\"), kterou\nvydává nakladatelství Ontos Verlag (Frankfurt). Společně s Nicholasem\nRescherem (Pittsburgh) a Johannou Seibt (Aarhus & Konstanz) rovněž řídí\nediční řadu \"Procesuální myšlení\" (\"Process Thought series\"), kterou vydává také\nnakladatelství Ontos Verlag. Od roku 2005 je koeditorem filosofické ročenky \"Chromatikon: Ročenka procesuální filosofie\"\n(\"Chromatikon: Annuaire de la philosophie\nen procès — Yearbook of Philosophy in Process\"), kterou nejprve vedl s Diane\nd'Eprémesnilovou (Louvain), poté s Pierfrancescem Basilem (University of Bern),\na nyní s Ronny Desmetem (Vrije Universiteit Brussel).\n\nV roce 2006\nzaložil neziskovou organizaci \"Centrum\nfilosofické praxe – Chromatiques whiteheadiennes\", která nyní sdružuje tři\nvýše zmíněné projekty (Chromatiques whiteheadiennes, Whitehead Psychology Nexus\na European William James Project). V rámci této organizace byla v Bruselu\nzřízena první belgická služba filosofického poradenství. Od roku 2007 je členem\nspolečnosti \"Současné ontologické vize\"\nBulharské akademie věd. V letech 2008 a 2009 byl hostujícím profesorem na\nNew Bulgarian University v Sofii – působil na katedře kognitivních věd a\npsychologie a katedře filosofie a sociologie. Od roku 2009 je Weber také\nodborným hypnoterapeutem. Kvalifikaci získal u Géralda Brassina v ústavu\nInstitut Milton Erickson, Brussels.\n\n1. \"La Dialectique de l’intuition chez A. N. Whitehead: sensation\npure, pancréativité et contiguïsme\". Préface de Jean Ladrière. Mémoire couronné par la Classe\ndes Lettres et des Sciences morales et politiques de l’Académie Royale de Belgique,\nFrankfurt / Paris, Ontos Verlag, 2005 (ISBN\n3-937202-55-2).\n\n\"2. Whitehead’s\nPancreativism. The Basics\". Foreword by Nicholas Rescher, Frankfurt / Paris, Ontos Verlag, 2006 (ISBN\n3-938793-15-5).\n\n\"3. L’Épreuve de la\nphilosophie. Essai sur les fondements de la praxis philosophique\", Louvain-la-Neuve, Éditions\nChromatika, 2008 (ISBN\n978-2-930517-02-5).\n\n\"4. Éduquer (à)\nl’anarchie. Essai sur les conséquences de la praxis philosophique\", Louvain-la-Neuve, Éditions\nChromatika, 2008. (ISBN\n978-2-930517-03-2).\n\n5. \"Whitehead ou Le\nCosmos torrentiel. Introductions à Procès et réalité\", Louvain-la-Neuve,\nÉditions Chromatika, 2010 (s Jeanem-Claudem Dumoncelem)  (ISBN\n978-2-930517-05-6).\n\n\"6. Whitehead's\nPancreativism. Jamesian Applications\", Frankfurt / Paris, ontos verlag, 2011 (ISBN\n978-386838-103-0).\n\n\"7. Essai sur la\ngnose de Harvard. Whitehead apocryphe\", Louvain-la-Neuve, Les Éditions Chromatika, 2011 (ISBN\n978-2-930517-26-1).\n\n\"8. De quelle\nrévolution avons-nous besoin ?\", Paris, Éditions Sang de la Terre, 2013. (ISBN\n978-2-86985-297-6)\n\n\"9. \"Ethnopsychiatrie et syntonie. Contexte philosophique et applications cliniques\", La-Neuville-Aux-Joûtes, Jacques Flament Éditions, 2015. (ISBN 978-2-36336-210-0)\n\n1. James A. Bradley,\nAndré Cloots, Helmut Maaßen and Michel Weber (eds.), \"European Studies\nin Process Thought, Vol. I. In Memoriam Dorothy Emmet\", Leuven, European\nSociety for Process Thought, 2003 (ISBN\n3-8330-0512-2).\n\n2. Franz Riffert and Michel Weber\n(eds.), \"Searching for New Contrasts. Whiteheadian Contributions to\nContemporary Challenges in Neurophysiology, Psychology, Psychotherapy and the Philosophy\nof Mind\", Frankfurt am Main, Peter Lang, Whitehead Psychology Nexus Studies\nI, 2003 (ISBN\n3-631-39089-0).\n\n3. Michel Weber (ed.),\"After\nWhitehead: Rescher on Process Metaphysics\", Frankfurt / Paris / Lancaster,\nOntos Verlag, 2004 (ISBN\n3-937202-49-8).\n\n4. François Beets, Michel Dupuis and\nMichel Weber (eds.), \"Alfred North Whitehead. De l’Algèbre universelle à\nla théologie naturelle\". Actes des Journées d’étude internationales tenues à\nl’Université de Liège les 11-12-13 octobre 2001, Frankfurt / Paris / Lancaster,\nOntos Verlag, 2004 (ISBN\n3-937202-64-1).\n\n5. Michel Weber (under the direction\nof) and Diane d'Eprémesnil (with the collaboration of), \"Chromatikon.\nAnnuaire de la philosophie en procès — Yearbook of Philosophy in Process\",\nLouvain-la-Neuve, Presses universitaires de Louvain, 2005 (ISBN\n2-87463-000-4).\n\n6. Michel Weber and Samuel Rouvillois\n(eds.), \"L’Expérience de Dieu. Lectures de Religion in the Making\".\nActes du troisième Colloque international Chromatiques whiteheadiennes, Paris,\nAletheia. Revue de formation philosophique, théologique et spirituelle, Hors\nsérie, 2006 (ISSN 1242-0832).\n\n7. François Beets, Michel Dupuis and\nMichel Weber (eds.), \"La Science et le monde moderne d’Alfred North\nWhitehead — Alfred North Whitehead’s Science and the Modern World\". Actes\ndes Journées d’étude internationales tenues à l’Université catholique de\nLouvain, les 30–31 mai et 1 juin 2003 — Proceedings of the Second “Chromatiques\nwhiteheadiennes” International Conference. Publiés avec le concours du FNRS,\nFrankfurt / Lancaster, Ontos Verlag, 2006 (ISBN\n3-938793-07-4).\n\n8. Michel Weber and Pierfrancesco\nBasile (eds.), \"Subjectivity, Process, and Rationality\", Frankfurt/Lancaster,\nOntos Verlag, 2006 (ISBN\n978-3-938793-38-1).\n\n9. Michel Weber and Pierfrancesco\nBasile (under the direction of), \"Chromatikon II. Annuaire de la\nphilosophie en procès — Yearbook of Philosophy in Process\",\nLouvain-la-Neuve, Presses universitaires de Louvain, 2006 (ISBN\n2-87463-027-6).\n\n10. Guillaume Durand and Michel Weber\n(eds), \"Les Principes de la connaissance naturelle d’Alfred North\nWhitehead — Alfred North Whitehead’s Principles of Natural Knowledge\". Actes\ndes Journées d’étude internationales tenues à l’Université de Nantes, les 3 et\n4 octobre 2005 — Proceedings of the Fourth International “Chromatiques\nwhiteheadiennes” Conference. Publiés avec le concours du Département de\nphilosophie de l'Université de Nantes, Frankfurt / Paris / Lancaster, Ontos\nVerlag, Chromatiques whiteheadiennes IX, 2007. (ISBN\n978-3-938793-64-0)\n\n11. Benoît Bourgine, David Ongombe,\nand Michel Weber (eds.), \"Religions, sciences, politiques. Regards\ncroisés sur Alfred North Whitehead\". Actes du colloque international tenu à\nl’Université de Louvain les 31 mai, 1 et 2 juin 2006. Publiés avec le concours\ndu FNRS, Frankfurt / Paris / Lancaster, Ontos Verlag, Chromatiques\nwhiteheadiennes VI, 2007. (ISBN\n978-3-938793-52-7)\n\n12. Michel Weber and Pierfrancesco\nBasile (under the direction of), \"Chromatikon III. Annuaire de la\nphilosophie en procès — Yearbook of Philosophy in Process\",\nLouvain-la-Neuve, Presses universitaires de Louvain, 2007. (ISBN\n978-2-8746-3083-5)\n\n13. Michel Weber and Will Desmond\n(eds.), \"Handbook of Whiteheadian Process Thought\", Frankfurt /\nLancaster, Ontos Verlag, Process Thought X1 & X2, 2008. (ISBN\n978-3-938793-92-3)\n\n14. Maria Pachalska and Michel Weber\n(eds.), \"Neuropsychology and Philosophy of Mind in Process. Essays in\nHonor of Jason W. Brown\", Frankfurt / Lancaster, Ontos Verlag, Process\nThought XVIII, 2008. (ISBN\n978-3-86838-010-1)\n\n15. Michel Weber and Pierfrancesco\nBasile (under the direction of), \"Chromatikon IV. Annuaire de la\nphilosophie en procès — Yearbook of Philosophy in Process\",\nLouvain-la-Neuve, Presses universitaires de Louvain, 2008. (ISBN\n978-2-87463-137-5)\n\n16. Alan Van Wyk and Michel Weber\n(eds.), \"Creativity and Its Discontents. The Response to Whitehead's\nProcess and Reality\", Frankfurt / Lancaster, Ontos Verlag, 2009. (ISBN\n978-3-86838-018-7)\n\n17. Peter Hare, Michel Weber, James\nK. Swindler, Oana-Maria Pastae, Cerasel Cuteanu (eds.), \"International\nPerspectives on Pragmatism\", Newcastle upon Tyne, Cambridge Scholars\nPublishing, 2009. (ISBN\n978-1-4438-0194-2)\n\n18. George Derfer, Zhihe Wang, and\nMichel Weber (eds.), \"The Roar of Awakening. A Whiteheadian Dialogue\nBetween Western Psychotherapies and Eastern Worldviews\" (Whitehead\nPsychology Nexus Studies III), Frankfurt / Paris / Lancaster, Ontos Verlag,\n2009. (ISBN\n978-3-86838-039-2)\n\n19. Michel Weber and Anderson Weekes\n(eds.), \"Process Approaches to Consciousness in Psychology,\nNeuroscience, and Philosophy of Mind\" (Whitehead Psychology Nexus\nStudies II), Albany, New York, State University of New York Press, 2009 (ISBN\n978-1-4384-2941-0 & ISBN\n978-1-4384-2940-3).\n\n20. Michel Weber and Ronny Desmet\n(under the direction of), \"Chromatikon V. Annuaire de la philosophie en\nprocès — Yearbook of Philosophy in Process\", Louvain-la-Neuve, Presses\"\nuniversitaires de Louvain, 2009 (ISBN\n978-2-87463-191-7).\n\n21. Ronny Desmet and Michel Weber\n(edited by), \"Whitehead. The Algebra of Metaphysics. Applied Process\nMetaphysics Summer Institute Memorandum\", Louvain-la-Neuve, Éditions\nChromatika, 2010 (ISBN\n978-2-930517-08-7).\n\n22. Michel Weber et Ronny Desmet\n(sous la direction de), \"Chromatikon VI. Annales de la philosophie en\nprocès — Yearbook of Philosophy in Process\", Louvain-la-Neuve, Éditions\nChromatika, 2010 (ISBN\n978-2-930517-10-0).\n\n23. Michel Weber et Ronny Desmet\n(sous la direction de), \"Chromatikon VII. Annales de la philosophie en\nprocès — Yearbook of Philosophy in Process\", Louvain-la-Neuve, Éditions\nChromatika, 2011 (ISBN\n978-2-930517-30-8).\n\n24. Michel Weber et Ronny Desmet\n(sous la direction de), \"Chromatikon VIII. Annales de la philosophie en\nprocès — Yearbook of Philosophy in Process\", Louvain-la-Neuve, Éditions\nChromatika, 2012. (ISBN\n978-2-930517-36-0)\n\n1. Nicholas\nRescher, \"Essais sur les fondements de l'ontologie du procès\" (Process\nMetaphysics). Translation and preface by Michel Weber, translation reviewed for\naccuracy by the author, Frankfurt / Paris / Lancaster, Ontos Verlag, 2006 (ISBN\n3-938793-16-3).4.4. Ko-editované\nmonografie\n\n2. Philippe\nDevaux, \"La Cosmologie de Whitehead. Tome I, L'Épistémologie\"\nwhiteheadienne\", edited by Thibaut Donck and Michel Weber, published with\"\nthe support of the Centre national de Recherches de Logique (CNRL/NCNL),\nLouvain-la-Neuve, Les Éditions chromatika, 2007. (ISBN 978-2-930517-01-8)\n\n3. John B. Cobb,\nJr., \"Lexique whiteheadien. Les catégories de Procès et réalité\",\ntranslation by Henri Vaillant, reviewed for accuracy by Emeline Deroo, edited\nwith a preface by Michel Weber, Louvain-la-Neuve, Les Éditions Chromatika, 2010\n(ISBN\n978-2-930517-06-3).\n\n1. Michel Weber, \"La\nDialectique de l'intuition\", 2005.\n\n2. François Beets,\nMichel Dupuis et Michel Weber (eds.), \"De l'Algèbre universelle à la\nthéologie naturelle\", 2004.\n\n3. Jean-Marie Breuvart\n(ed.), \"Les Rythmes éducatifs\", 2005.\n\n4. A. N. Whitehead, \"La\nScience et le monde moderne\", 2006.\n\n5. François Beets,\nMichel Dupuis et Michel Weber (eds.), \"La Science et le monde moderne\",\n2006.\n\n6. Benoit Bourgine,\nDavid Ongombe, Michel Weber (eds.), \"Religions, sciences, politiques\",\n2007.\n\n7. Guillaume\nDurand, \"Des Événements aux objets\", 2007.\n\n8. Guillaume Durand\nand Michel Weber (eds.), \"Les Principes de la connaissance naturelle\",\n2007.\n\n9. Nicholas\nRescher, \"Les Fondements de l'ontologie du procès\", 2006.\n\n10. Xavier\nVerley, \"La Philosophie spéculative de Whitehead\", 2007.\n\n\n1. Michel Weber\n(ed.), \"After Whitehead,\" 2004.\n\n2. Jason Brown, \"Process\nand the Authentic Life\", 2005.\n\n3. Silja Graupe, \"Der\nOrt ökonomischen Denkens\", 2005.\n\n4. Wenyu Xie, Zhihe\nWang, George Derfer (eds.), \"Whitehead and China\", 2005.\n\n5. Gary L.\nHerstein, \"Whitehead and the Measurement Problem\", 2006.\n\n6. Edward Jacob\nKhamara, \"Space, Time and Theology in the Leibniz-Newton Controversy\",\n2006.\n\n7. Michel Weber, \"Whitehead's\nPancreativism. The Basics\", 2006.\n\n8. Michel Weber, \"Whitehead's\nPancreativism. Jamesian Applications\", 2011.\n\n9. Alan Van Wyk and\nMichel Weber (eds.), \"Creativity and its Discontents\", 2009.\n\n10. Michel Weber and\nWill Desmond, (eds.), \"Handbook of Whiteheadian Process Thought\",\n2008.\n\n11. Nicholas\nRescher, \"Process Philosophical Deliberations\", 2006.\n\n12. Sergio Franzese\nand Felicitas Krämer (eds.), \"Fringes of Religious Experience\", 2007.\n\n13. Pierfrancesco Basile\nand Leemon McHenry (eds.), \"Consciousness, Reality and Value\", 2007.\n\n14. Michel Weber and\nPierfrancesco Basile (eds.), \"Subjectivity, Process, and Rationality\",\n2006.\n\n15. Silja\nGraupe, \"The Basho of Economics\", 2007.\n\n16. Mark Dibben and\nThomas Kelly (eds.), \"Applied Process Thought I\", 2008.\n\n17. Gudmund J. W.\nSmith and Ingegerd M. Carlsson (eds.), \"Process and Personality\",\n2008.\n\n18. Maria Pachalska\nand Michel Weber (eds.), \"Neuropsychology and the Philosophy of Mind\",\n2008.\n\n19. Sergio\nFranzese, \"The Ethics of Energy\", 2008.\n\n20. George Derfer, Zhihe\nWang and Michel Weber (eds.), \"The Roar of Awakening\", 2009.\n\n21. Mark Dibben and\nRebecca Newton (eds.), \"Applied Process Thought II\", 2009.\n\n22. Nicholas\nRescher, \"Ideas in Process\", 2009.\n\n23. Wang, \"Process\nand Pluralism. Chinese Thought on the Harmony of Diversity\", 2012.\n\n1. Franz Riffert &\nMichel Weber (eds.), \"Searching for New Contrasts\", Lang, 2003.\n\n2. Michel Weber &\nAnderson Weekes (eds.), \"Process Approaches to Consciousness in\nPsychology, Neuroscience, and Philosophy of Mind\", SUNY, 2009.\n\n3. George Derfer,\nZhihe Wang and Michel Weber (eds.), \"The Roar of Awakening. A\nWhiteheadian Dialogue Between Western Psychotherapies and Eastern Worldviews\",\nOntos Verlag, 2009.\n\n1. A. N.\nWhitehead, \"Les Principes de la connaissance naturelle\", 2007 (ISBN\n978-2-930517-00-1).\n\n2. Philippe\nDevaux, \"La Cosmologie de Whitehead\", 2007 (ISBN 978-2-930517-01-8).\n\n3. Michel Weber, \"L’Épreuve\nde la philosophie\", 2008 (ISBN\n978-2-930517-02-5).\n\n4. Michel Weber, \"Éduquer\n(à) l’anarchie\", 2008 (ISBN\n978-2-930517-03-2).\n\n5. A. N.\nWhitehead, \"La Religion en gestation\", 2009 (ISBN\n978-2-930517-04-9).\n\n6. Jean-Claude\nDumoncel and Michel Weber, \"Whitehead ou Le Cosmos torrentiel.\nIntroductions à Procès et réalité\", 2010 (ISBN\n978-2-930517-05-6).\n\n7. John B. Cobb,\nJr., \"Lexique whiteheadien. Les catégories de Procès et réalité\" [2008],\n2010 (ISBN\n978-2-930517-06-3).\n\n8. Jason W.\nBrown, \"Neuropsychological Foundations of Conscious Experience\", 2010\n(ISBN\n978-2-930517-07-0).\n\n9. Ronny Desmet and\nMichel Weber (edited by), \"Whitehead. The Algebra of Metaphysics.\nApplied Process Metaphysics Summer Institute Memorandum\", 2010 (ISBN\n978-2-930517-08-7).\n\n10. Vincent\nBerne, \"Identité et invisibilité du cinéma. Le vide constitutif de\nl’image dans Hélas pour moi de J.-L. Godard\", 2010 (ISBN\n978-2-930517-09-4).\n\n11. Jean-François\nGava, \"Autonomie ou capital. Essai d’éleuthériologie au soir de la\ndomestication totale\", 2011 (ISBN\n978-2-930517-11-7).\n\n12. A. N.\nWhitehead, \"Les Visées de l’éducation et autres essais\". Traduction\nde Jean-Pascal Alcantara, Vincent Berne et Jean-Marie Breuvart, 2011 (ISBN\n978-2-930517-12-4).\n\n13. Michel\nWeber, \"Essai sur la gnose de Harvard. Whitehead apocryphe\", 2011 (ISBN\n978-2-930517-26-1).\n\n14. Jason W.\nBrown, \"Gourmet’s Guide to the Mind\", 2011 (ISBN\n978-2-930517-28-5).\n\n15. Frédéric\nBisson, \"Comment bâtir un monde. Le Gai Savoir de Gustav Mahler\",\n2011 (ISBN\n978-2-930517-32-2).\n\n16. A. N.\nWhitehead, \"Le Principe de relativité et ses applications en physique\",\n2012 (ISBN\n978-2-930517-34-6).\n\n17. X. Verley, \"Sur\nle symbolisme. Cassirer, Whitehead et Ruyer\", 2013 (ISBN\n978-2-930517-38-4).\n\n18. X. Verley, \"Whitehead,\nun métaphysicien de l’expérience\", 2013 (ISBN\n978-2-930517-40-7).\n\n19. J.-M.\nBreuvart, \"Le questionnement métaphysique d’A. N. Whitehead\", 2013 (ISBN\n978-2-930517-42-1).\n\n1. “Alfred North\nWhitehead (1861–1947),” in W. J. Mander and A. P. F. Sell (Senior\nEditors), \"Dictionary of Nineteenth-Century British Philosophers\",\nBristol, Thoemmes Press, 2002, Vol. II, pp. 1236–1241.\n\n2. “Alfred North\nWhitehead (1861–1947),” in Stuart Brown (General Editor), \"Dictionary of\nTwentieth-Century British Philosophers\", Bristol, Thoemmes Press, 2005, Vol.\nII, pp. 1116–1120.\n\n3. “Alfred North\nWhitehead (1861–1947),” in Anthony Grayling and Andrew Pyle (eds.), \"Continuum\nEncyclopedia of British Philosophy\", Bristol, Thoemmes Press, 2006, Vol. IV,\npp. 3419–3422.\n\n1. “Principes de la\ntemporalité douloureuse chez Whitehead et Watzlawick,” in Georges Charbonneau\nand Bernard Granger (under the direction of),\"Phénoménologie des sentiments\ncorporels. Volume I. Douleur, souffrance, dépression\", Paris, Le Cercle\nherméneutique, 2003, pp. 63–67.\n\n2. “Foreword” &\n“The Art of Epochal Change,” in Franz Riffert and Michel Weber (eds.), \"Searching\nfor New Contrasts. Whiteheadian Contributions to Contemporary Challenges in\nNeurophysiology, Psychology, Psychotherapy and the Philosophy of Mind\",\nWhitehead Psychology Nexus Studies I, Frankfurt am Main, Peter Lang, 2003,\npp. 7–12 & 252–281.\n\n3. “Introduction.\nProcess Metaphysics in Context,” in Michel Weber (ed.), \"After\nWhitehead: Rescher on Process Metaphysics\", Frankfurt / Lancaster, Ontos\nVerlag, 2004, pp. 41–75.\n\n4. “L'aventure\ncosmo-théologique,” in François Beets, Michel Dupuis, and Michel Weber\n(eds.), \"Alfred North Whitehead. De l’Algèbre universelle à la théologie\nnaturelle\". Actes des Journées d’étude internationales tenues à l’Université\nde Liège les 11-12-13 octobre 2001, Frankfurt / Lancaster, Ontos Verlag, 2004,\npp. 283–309.\n\n5. “James’\nNon-rationality and its Religious Extremum in the Light of the Concept of Pure\nExperience,” in Jeremy Carrette (ed.), \"William James and The Varieties\nof Religious Experience. A Centenary Celebration\", London and New York,\nRoutledge and Kegan Paul, Ltd., 2004, pp. 203–220.\n\n6. “Concepts of\nCreation and Pragmatics of Creativity,” in Wenyu Xie, Zhihe Wang, George Derfer\n(eds.), \"Whitehead and China\", Frankfurt / Paris / Lancaster, Ontos\nVerlag, 2005, pp. 137–149.\n\n7. “Avant-Propos,”\n“Foreword,” “Créativité et réversion conceptuelle” and “Informations\nréticulaires — Reticular News,” in Michel Weber (under the direction of) and\nDiane d'Eprémesnil (with the collaboration of), \"Chromatikon. Annuaire\nde la philosophie en procès — Yearbook of Philosophy in Process\",\nLouvain-la-Neuve, Presses universitaires de Louvain, 2005, pp. 5–16,\n17–21, 159–174 and 233–257.\n\n8. “On Religiousness\nand Religion. Huxley’s Reading of Whitehead’s Religion in the Making in the\nLight of James’ Varieties of Religious Experience,” in Jerome Meckier and\nBernfried Nugel (eds.), \"Aldous Huxley Annual. A Journal of\nTwentieth-Century Thought and Beyond\", Volume 5, Münster, LIT Verlag, March\n2005, pp. 117–132.\n\n9. “The\nhyperdialectics of religiousness and religion” in Michel Weber and Samuel\nRouvillois (eds.), \"L’Expérience de Dieu. Lectures de\" Religion\nin the Making, Actes du troisième Colloque international Chromatiques\nwhiteheadiennes, Paris, Aletheia. Revue de formation philosophique, théologique\net spirituelle, 2006, pp. 115–136.\n\n10. “Avant-propos,”\n“Foreword” & “The organic turn: From simple location to complex\n(dis)location,” in François Beets, Michel Dupuis, Michel Weber (eds.), \"La\nScience et le monde moderne d’Alfred North Whitehead — Alfred North Whitehead’s\nScience and the Modern World\", Frankfurt / Lancaster, Ontos Verlag,\nChromatiques whiteheadiennes III, 2006, pp. 11–16 & 97–118.\n\n11. “Les enjeux d’une\nthéologie africaine caractérisée et consistante,” in Léonard Santedi Kinkupu\nand Modeste Malu Nyimi (under the direction of),\"Épistémologie et théologie.\nLes enjeux du dialogue foi-science-éthique pour l’avenir de l’humanité\".\nMélanges en l’honneur de S. Exc. Mgr Tharcisse Tshibangu Tshishiku pour ses 70\nans d’âge et ses 35 ans d’épiscopat. Ouvrage publié avec le concours de la\nFondation Evangelii nuntiandi in Africa et la Faculté de Théologie de la\nKatholieke Universiteit Leuven, Kinshasa, Éditions des Facultés catholiques,\nRecherches africaines de théologie. Travaux de la Faculté de Théologie, 2006,\npp. 615–623.\n\n12. “Creativity,\nEfficacy and Vision: Ethics and Psychology in an Open Universe” in Michel Weber\nand Pierfrancesco Basile (eds.), \"Subjectivity, Process, and Rationality\",\nFrankfurt/Lancaster, Ontos Verlag, Process Thought XIV, 2006, pp. 263–281.\n\n13. “Avant-propos”\n& “Informations réticulaires,” in Michel Weber and Pierfrancesco Basile\n(under the direction of), \"Chromatikon II\". Annuaire de la\nphilosophie en procès — Yearbook of Philosophy in Process, Louvain-la-Neuve,\nPresses universitaires de Louvain, 2006, pp. 5–14 & 281–290.\n\n14. “PNK's Creative\nAdvance from Formal to Existential Ontology,” in Guillaume Durand and Michel\nWeber (eds.), \"Les Principes de la connaissance naturelle d’Alfred North\nWhitehead — Alfred North Whitehead’s Principles of Natural Knowledge\",\nFrankfurt / Paris / Lancaster, Ontos Verlag, Chromatiques whiteheadiennes IX,\n2007, pp. 259–273.\n\n15. “James’s Mystical\nBody in the Light of the Transmarginal Field of Consciousness,” in Sergio\nFranzese & Felicitas Krämer (eds.), \"Fringes of Religious\nExperience. Cross-perspectives on William James's Varieties of Religious\nExperience\", Frankfurt / Lancaster, Ontos Verlag, Process Thought XII, 2007,\npp. 7–37.\n\n16. “Éléments\nd’herméneutique whiteheadienne” & “Conclusions — Les exigences de la\nphilosophie de l’événement” in Benoît Bourgine, David Ongombe, Michel Weber\n(eds.), \"Religions, sciences, politiques. Regards croisés sur Alfred\nNorth Whitehead\". Actes du colloque international tenu à l’Université de\nLouvain les 31 mai, 1 et 2 juin 2006. Publiés avec le concours du FNRS,\nFrankfurt / Paris / Lancaster, Ontos Verlag, Chromatiques whiteheadiennes VI,\n2007, pp. 13–32 and 209–220.\n\n17. “From the Grown\nOrganism to Organic Growth,” in Mark Dibben and Thomas Kelly (eds.), \"Applied\nProcess Thought I: Initial Explorations in Theory & Research\", Frankfurt\n/ Lancaster, Ontos Verlag, Process Thought XVI, 2008, pp. 149–168.\n\n18. “Avant-propos,”\n“Foreword” & “Contact Made Vision: The Apocryphal Whitehead” in Michel\nWeber and Pierfrancesco Basile (under the direction of),\"Chromatikon III.\nAnnuaire de la philosophie en procès — Yearbook of Philosophy in Process\",\nLouvain-la-Neuve, Presses universitaires de Louvain, 2007, pp. 5–24 &\npp. 229–260.\n\n19. “Perennial Truth\nand Perpetual Perishing. A. Huxley’s Worldview in the Light of A. N.\nWhitehead’s Process Philosophy of Time,” in Bernfried Nugel, Uwe Rasch and\nGerhard Wagner (eds.), \"Aldous Huxley, Man of Letters: Thinker, Critic\nand Artist\", Proceedings of the Third International Aldous Huxley Symposium\nRiga 2004, Münster, LIT, “Human Potentialities”, Band 9, 2007, pp. 31–45.\n\n20. “Introduction,”\n“Hypnosis: Panpsychism in Action,” “Contact Made Vision: The Apocryphal\nWhitehead,” “Christiana Morgan (1897–1967),” “Jean Wahl (1888–1974),” in Michel\nWeber and William Desmond, Jr. (eds.), \"Handbook of Whiteheadian Process\nThought\", Frankfurt / Lancaster, Ontos Verlag, Process Thought X1 & X2,\n2008, I, pp. 15–38, 395–414, 573–599; II, pp. 465–468, 640–642.\n\n21. “Rescher on Process,”\nin Robert Almeder (ed.), \"Rescher Studies. A Collection of Essays on the\nPhilosophical Work of Nicholas Rescher\". Presented to Him on the Occasion of\nHis 80th Birthday, Frankfurt / Lancaster, Ontos Verlag, 2008, 429–444.\n\n22. “Pragmatic Anarchy\nin A. N. Whitehead,” in Peter Hare, Michel Weber, James Swindler, Oana-Maria\nPastae, Cerasel Cuteanu (eds.), \"Democracy, Liberalism and the Relevance\nof (Neo-)Pragmatism for the Constituting of Political Ideologies —\nInterdisciplinary Approaches\". Proceedings of the International Conference\nthe College of Letters and Social Sciences of the Constantin Brâncuși\nUniversity, September 28/October 3, 2007, Cambridge, Cambridge Scholars\nPublishing, 2008,\n\n23. “The Urizen of\nWhiteheadian Process Thought,” in Mark Dibben and Rebecca Newton (eds.), \"Applied\nProcess Thought II: Following a Trail Ablaze\", Frankfurt / Lancaster, Ontos\nVerlag, Process Thought XXI, 2009, pp. 61–73.\n\n24. \"Consciousness\nand Rationality\" in Michel Weber and Anderson Weekes (eds.), \"Process\nApproaches to Consciousness in Psychology, Neuroscience, and Philosophy of Mind\" (Whitehead\nPsychology Nexus Studies II), Albany, New York, State University of New York\nPress, 2009, pp. 345–384.\n\n25. \"Paradoxes et\ncontradictions de la pensée de la décroissance\", in Paul Ariès (sous la\ndirection de), \"Décroissance ou récession. Pour une décroissance de\ngauche\", Lyon, Éditions Parangon, 2011, pp. 83–88.\n\n26. \"The Politics\nof Radical Experience\", in Vesselin Petrov (ed.), \"Ontological\nLandscapes—Recent Thought on Conceptual Interfaces Between Science and\nPhilosophy\", Ontos Verlag, 2011, pp. 229–244.\n\n27. \"The\nRadicalization of Postmodern Philosophy\", in Vesselin Petrov (ed.), \"Applied\nand Experimental Philosophy in Knowledge Based society East and West\",\nSofia, Institute for the Study of Societies and Knowledge, Bulgarian Academy of\nScience, 2012, pp. 11–30.\n\n28. \"Process and\nIndividuality\" // Сучасне буття філософії: Філософія в єдності\nкультурно-історичного процесу [Текст]: Тези науково-практичної конференції\n27–28 листопада 2012 р., м. Дніпропетровськ. – Д.: Національний гірничий\nуніверситет. 2012. – сс. 28–30\n\n29. \"Процес та\nіндивідуальність\" // Сучасне буття філософії: Філософія в єдності\nкультурно-історичного процесу [Текст]: Тези науково-практичної конференції\n27–28 листопада 2012 р., м. Дніпропетровськ. – Д.: Національний гірничий\nуніверситет. 2012. – сс. 30–33.\n\n30. \"De l’utopie\ncommuniste et de ses errances historiques\", in Michel Lepesant (coordination), \"L’Antiproductivisme\n— Un défi pour la gauche ?\", Lyon, Parangon/Vs, 2013, pp. 93–102.\n\n1. “An Argumentation\nfor Contiguism,” \"Streams of William James\", Volume 1, Issue 1,\nSpring 1999, pp. 14–16.\n\n2. “The Polysemiality\nof the Concept of “Pure Experience”,” \"Streams of William James\",\nVolume 1, Issue 2, Fall 1999, pp. 4–6.\n\n3. “James’ Contiguism\nof “Pure Experience”,” \"Streams of William James\", Volume 1, Issue 3,\nWinter 1999, pp. 19–22.\n\n4. “Polysemiality,\nStyle and Arationality,” \"Streams of William James\", Volume 2, Issue\n2, Summer 2000, pp. 1–4.\n\n5. “Whitehead’s\nAxiomatization of the Contiguism of “Pure Feeling”,” \"Streams of William\nJames\", Volume 2, Issue 3, Fall 2000, pp. 9–13.\n\n6. “The Assassination\nof the Diadoches,” \"Streams of William James\", Volume 3, Issue 1,\nSpring 2001, pp. 13–18.\n\n7. “Huaidehai de\nshijiansheng zhi sanceng genyuan” [“The Threefold Root of Whiteheadian\nTemporality,” translated into Mandarin by Liu Shu-Min], in \"Chang yu\nyou: zhongwai zhexue de bijiao yu rongtong\", Volume VI, February 2002,\npp. 163–181.\n\n8. “Whitehead’s\nReading of James and Its Context (Part I),” \"Streams of William James\",\nVolume 4, Issue 1, Spring 2002, pp. 18–22\n\n9. “Jason W. Brown’s\nMicrogenetic Theory: Reflections and Prospects,” \"Neuro-psychoanalysis\",\nVolume 4, No 1, 2002, pp. 117–118.\n\n10. “Whitehead’s\nReading of James and Its Context (Part II),” \"Streams of William James\",\nVolume 5, Issue 3, Fall 2003, pp. 26–31.\n\n11. “Sense-Perception\nin Current Process Thought. A Workshop Report” [with Anderson Weekes], in\nHarald Atmanspacher (ed.), \"Mind and Matter\", Volume I, Issue 1, Freiburg,\nInstitut für Grenzgebiete der Psychologie und Psychohygiene e.V., December\n2003, pp. 121–127.\n\n12. “The Whitehead\nPsychology Nexus: Towards New Synergies of Philosophy and Psychology” [with\nAnderson Weekes], \"Acta Neuropsychologica\", Volume 1, Number 4, 2003,\npp. 449–462.\n\n13. “La virtualité en\nprocès. Relativisation de l’acte et de la puissance chez A. N.\nWhitehead,” \"Revue internationale de Philosophie\", vol. 61 n° 236,\njuin 2006, pp. 223–241.\n\n14. “La vie de la\nNature selon le dernier Whitehead,” \"Les Études philosophiques\",\nsept. 2006, T. 60, Vol. 3, pp. 395–408.\n\n15. “Alfred North\nWhitehead's onto-epistemology of perception,” \"New Ideas in Psychology\",\n24, 2006, pp. 117–132.\n\n16. “L’épreuve de la\nphilosophie,” \"Diotime.\nRevue internationale de didactique de la philosophie\", 33, June 2007\n\n17. “КОНТИНУИЗЪМ И\nКОНТИГУИЗЪМ” (“Continuité et contiguité,” translated into Bulgurarian by\nVesselin Petrov], \"Философски алтернативи\", 4/2007, pp. 125–139.\n\n18. “Les enjeux de la\npratique philosophique,” \"Diotime. Revue\ninternationale de didactique de la philosophie\", 34, décembre 2007\n\n19. “Ancorare istorică\na practicii filosofice whiteheadiene,” \"Analele Universităţii\n“Constantin Brâncuși” din Târgu Jiu\", Seria Litere şi Ştiinţe Sociale, Nr.\n1/2008, pp. 276–288.\n\n20. “Uriyen în\nprocesul de gândire al lui Whitehead,” \"Analele Universităţii\n“Constantin Brâncuși” din Târgu Jiu\", Seria Litere şi Ştiinţe Sociale, Nr.\n2/2008, pp. 37–52.\n\n21. “Individu et société\nselon Whitehead,” \"Art du comprendre\", N°18, Paris, 2009,\npp. 167–182.\n\n22. “Whitehead et\nJames: conditions de possibilité et sources historiques d'un dialogue\nsystématique,” in A. Benmakhlouf and S. Poinat (ed.), \"Quine, Whitehead,\net leurs contemporains, Noesis\", 13, 2009, pp. 251–268.\n\n23. “O pragmatismo de\nWhitehead,” translated by Susana de Castro, in \"Redescrições\", São\nPaulo, Centro de Estudos em Filosofia Americana, Ano 1 Número 1, 2009.\n\n24. \"Much Ado\nAbout Duckspeak,\" \"Balkan Journal of Philosophy\", Vol. 3, Issue\n1, 2011, pp. 135–142.\n\n25. \"Whitehead's\ncreative advance from formal to existential ontology,\" \"Logique et\nAnalyse\", 54/214, juin 2011, Special Issue on Whitehead’s Early Work,\npp. 127–133.\n\n26. \"On a Certain\nBlindness in Political Matters\", \"Cosmos and History\", www.cosmosandhistory.org,\nVol. 7, N°2, 2011.\n\n27. \"Le problème\nde l’usage scolaire d’une langue qui n’est pas parlée à la maison : le\ncréole haïtien et la langue française dans l’enseignement haïtien\", \"Dialogues\net Cultures. Revue de la Fédération internationale des professeurs de français\",\n58, 2012, pp. 71–80. [s Benjaminem Hebblethwaitem],\n\n28. \"Critique\njamesienne de l’onto-psychologie de la substance\", in Pierre Steiner\n(éd.), \"Revue internationale de philosophie\", 2012, 259/1,\npp. 207–227.\n\n1. “Isabelle Stengers,\nL'Effet Whitehead [Paris, Librairie Philosophique J. Vrin, Annales de\nl'Institut de Philosophie de l'Université de Bruxelles, 1994]. Critical\nReview,” \"Process Studies\", 23/4, 1994, pp. 282–284.\n\n2. “Alfred North\nWhitehead, Procès et réalité. Essai de cosmologie. Traduit de l'anglais par\nDaniel Charles, Maurice Elie, Michel Fuchs, Jean-Luc Gautero, Dominique\nJanicaud, Robert Sasso and Arnaud Villani [Paris, NRF Éditions Gallimard,\nBibliothèque de philosophie, 1995]. Critical Review,” \"Process Studies\",\n27/1–2, 1998, pp. 149–151.\n\n3. “Recent\npublications in French” & “Recent publications in English,” in James A.\nBradley, André Cloots, Helmut Maaßen and Michel Weber (eds.), \"European\nStudies in Process Thought\", Vol. I. In Memoriam Dorothy Emmet, Leuven,\nEuropean Society for Process Thought, 2003, pp. 53–57.\n\n4. “Luca Gaeta, Segni\ndel cosmo. Logica e geometria in Whitehead, Milano, Edizioni Universitare di\nLettere Economica Diritto, Il Filarete CCX, 2002,” \"Zentralblatt MATH\",\nEuropean Mathematical Society, Fachinformationszentrum Karlsruhe &\nSpringer-Verlag, 1024.01009.\n\n5. “Ivor\nGrattan-Guinness, “Algebras, Projective Geometry, Mathematical Logic, and\nConstructing the World. Intersections in the Philosophy of Mathematics of A.N.\nWhitehead”, Historia Mathematica 29, N° 4, 2002, pp. 427–462,” \"Zentralblatt\nMATH\", European Mathematical Society, Fachinformationszentrum Karlsruhe\n& Springer-Verlag, 01891821.\n\n6. “Jean Wahl, Vers le\nconcret. Études d’histoire de la philosophie contemporaine. William James,\nWhitehead, Gabriel Marcel. Avant-propos de Mathias Girel. Deuxième édition\naugmentée [Vrin, 1932], Paris, Librairie Philosophique J. Vrin, 2004. Critical\nReview,” \"Process Studies\", 34/1, 2005, pp. 155–156.\n\n7. “Hans W. Cohn,\nHeidegger and the Roots of Existential Therapy, London, Continuum, 2002, SPC\nSeries. Critical Review,” \"The Journal of the British Society for\nPhenomenology\", volume 36/3, October 2005, pp. 336–337.\n\n8. “Roger Frie (ed.),\nUnderstanding Experience. Psychotherapy and Postmodernism, London, Routledge,\n2003. Critical Review,” \"The Journal of the British Society for\nPhenomenology\", Volume 37/1, January 2006, pp. 109–111.\n\n9. “Jean Wahl, Vers le\nconcret. Études d’histoire de la philosophie contemporaine. William James,\nWhitehead, Gabriel Marcel. Avant-propos de Mathias Girel. Deuxième édition\naugmentée [Vrin, 1932], Paris, Librairie Philosophique J. Vrin, 2004. Compte\nrendu critique,” \"Revue internationale de Philosophie\", vol. 61 n°\n236, Juin 2006, pp. 246–248.\n\n10. “Discussion: The\nGenocidal Logic of Neoliberalism [à propos de Naomi Klein, \"The Shock\nDoctrine: The Rise of Disaster Capitalism\", New York, ICM Books, 2007],” in\nMichel Weber and Pierfrancesco Basile (under the direction of), \"Chromatikon\nIV. Annuaire de la philosophie en procès — Yearbook of Philosophy in Process,\nLouvain-la-Neuve\", Presses universitaires de Louvain, 2008,\npp. 199–207.\n\n11. “Nicholas Rescher,\nAutobiography, Frankfurt: Ontos Verlag, Nicholas Rescher Collected Papers.\nSupplementary Volume, 2007. Critical Review,” \"Process Studies\" 37.2,\n2008, pp. 211–213.\n\nCentre de philosophie pratique \"Chromatiques whiteheadiennes\"\"\n\nMichelWeber Chromatika pages on the Academia.edu site\"\n\nCentre Kinos in Louvain-la-Neuve\"\n"}
{"id": "1024452", "url": "https://cs.wikipedia.org/wiki?curid=1024452", "title": "Ilford FC", "text": "Ilford FC\n\nIlford FC (celým názvem: Ilford Football Club) je anglický fotbalový klub, který sídlí v severovýchodním Londýně. Od sezóny 2013/14 hraje v Essex Senior League (9. nejvyšší soutěž). Klubové barvy jsou modrá a bílá.\n\nPůvodní klub byl založen v roce 1881. V roce 1979 proběhla fúze s Leytonstone do nově vytvořeného Leytonstone/Ilford. Obnoven byl až v roce 1987 a přihlášen byl poté do londýnské Spartan League. V roce 2017 byl Ilford hlasováním vyloučen z Essex Senior League kvůli nezaplacenému předsezónnímu příspěvku. Vedení klubu se s takovým rozhodnutím nesmířilo a podalo stížnost až k vedení Football Association. Dne 17. července téhož roku pak klub uspěl s odvoláním a musel být znovu přičleněn do soutěže z níž byl po hlasování vyloučen.\n\nSvé domácí zápasy odehrává na Cricklefield Stadium s kapacitou 3 500 diváků..\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1024453", "url": "https://cs.wikipedia.org/wiki?curid=1024453", "title": "Malandry", "text": "Malandry\n\nMalandry je francouzská obec v departementu Ardensko v regionu Grand Est. V roce 2011 zde žilo 73 obyvatel.\n\nAutréville-Saint-Lambert (Meuse), La Ferté-sur-Chiers, Inor (Meuse), Olizy-sur-Chiers (Meuse), Sailly, Vaux-lès-Mouzon, Villy\n\n\"Počet obyvatel\" \n\n"}
{"id": "1024456", "url": "https://cs.wikipedia.org/wiki?curid=1024456", "title": "Lingea Lexicon", "text": "Lingea Lexicon\n\nLingea Lexicon je slovníkový software, který vyvinula firma Lingea sídlící v Brně. \n\nElektronické slovníky vyvíjí firma od svého založení v polovině 90. let 20. století. V roce 2014 je k dispozici pátá řada – Lexicon5. Tento software se uplatnil také při vytváření Českého WordNetu, využívají ho zahraniční nakladatelství HarperCollins Publishers, nakladatelství Oxfordské univerzity, Cambridge University Press, Het Spectrum a další..\nLexicon5 využívá databáze mnoha jazyků, které se liší rozsahem, jeho funkce a ovládání však zůstávají stejné.\n\nV okně s překladem hesla jsou barevně i typem písma rozlišeny: heslo, jeho výslovnost, slovní druh, nepravidelné tvary, překlady, příklady, upřesňující poznámky či slovesné vazby. Významy jsou řazeny podle frekvence.\n\n\nVětšina hesel je namluvená rodilým mluvčím.\n\nVedle okna s překlady hesla, výslovností, morfologickými informacemi a příklady se v záložkách zobrazují i slova s heslem související:\n\n\nSamostatnou částí Lexiconu je učení a procvičování slovíček. Lze využít nastavené tematické okruhy, nebo vytvořit vlastní téma.\n\nDo slovníku je možné doplňovat vlastní slovíčka i s morfologickými informacemi a vlastní tematické okruhy.\n\nPod jedno rozhraní lze nainstalovat více slovníků, ať už jde o všeobecné či specializované slovníky jednoho jazyka, nebo o více slovniků různých jazyků. Všechny elektronické slovníky řady Lexicon5 lze používat na platformách Windows, Linux a Mac OS X.\n\nElektronické slovníky Lexicon5 jsou v roce 2014 dostupné pro angličtinu, němčinu, francouzštinu, španělštinu, ruštinu, italštinu, portugalštinu a polštinu. Všechny jazyky disponují všeobecnými překladovými slovníky, které mohou mít různý počet hesel. Podle velikosti se dělí na:\nPro většinu jazyků lze pod stejným rozhraním používat i odborné slovníky – technické, ekonomické, právnické apod. Pro angličtinu jsou také k dispozici databáze odborných výkladových slovníků britského nakladatelství Bloomsbury. Součástí anglického slovníku je i výkladový slovník WordNet.\n"}
{"id": "1024458", "url": "https://cs.wikipedia.org/wiki?curid=1024458", "title": "Honda VTR 1000F", "text": "Honda VTR 1000F\n\nHonda VTR 1000F je sportovně cestovní motocykl, vyvinutý firmou Honda, vyráběný v letech 1997–2007.\n\nSportovně cestovní model je vybaven kapalinou chlazeným V-dvouválcem s rozvodem DOHC o objemu 996 cm³, šestistupňovou převodovkou se spojkou v olejové lázni, sekundárním rozvodem ozubeným řetězem, bočním chladičem a kyvnou vidlicí na bloku motoru.\n\nKonkurenci představují Suzuki TL 1000, Aprilia SL 1000 Falco, Ducati ST3 nebo Triumph Sprint ST.\n\nOd roku 1999 byly montovány nové, stříbrné ráfky. V roce 2001 byl zvětšen objem nádrže z 16 na 19 litrů, ale model pro americký trh – SuperHawk, nikdy nádrž většího objemu nepoužíval.\n\n\n\n"}
