{"id": "1164539", "url": "https://cs.wikipedia.org/wiki?curid=1164539", "title": "Dragonette (opereta)", "text": "Dragonette (opereta)\n\nDragonette (jméno či spíše přezdívka hlavní hrdinky, přibližně „dragounečka“, „dívka od dragounů“) je opereta (opérette-bouffe) o jednom dějství francouzského skladatele Jacquese Offenbacha z roku 1857. Autory libreta byli Eugène-Gaston Mestépès a Adolphe Jaime mladší. \"Dragonette\" měla premiéru 30. března 1857 v pařížském divadle Théâtre des Bouffes-Parisiens, jehož byl Offenbach ředitelem.\n\nPo bláznivé grotesce \"Croquefer aneb Poslední z paladinů\", která měla v Offenbachově divadle premiéru v únoru 1857, následovalo opět umírněnější dílo – podle slov Offenbachova životopisce Jeana-Clauda Yona „snad aby odčinilo výstřednosti \"Croquefera\"“. Vojenský a vlastenecký námět (děj operety se odehrává za revolučních válek roku 1796 poblíž Rýna) vyhovoval náladě francouzské společnosti po vítězné krymské válce a vojenské prostředí je tentokrát vyobrazeno s většími sympatiemi než v jiných Offenbachových dílech z doby druhého císařství. Hlavní dějová linie spíše sentimentální; komický prvek přinášejí vedlejší postavy, především postava vojenské kuchařky jako rôle travesti. Zajímavým prvkem je komická lekce tradičního francouzského bojového umění – boje s holí – které bylo v Offenbachově době dosud populární. Jedním z důvodů, proč byla opereta napsána, bylo sloužit pro debut teprve patnáctileté Coralie Guffroy (pro divadlo se psala „Coraly“, po sňatku známá pod jménem Coralie Geoffroy) v titulní roli.\n\n\"Dragonette\" má jediné dějiště a jen velmi prostý, spíše naznačený děj; spíše než skutečné hudebně-dramatické dílo je to „malý vojenský obrázek“ (J.-C. Yon). Dobová kritika vytušila vzor pro tuto operetu v Donizettiho \"Dceři pluku\"; Jules Levys psal: „Monsieur Offenbach, který uvedl nedávno svého \"Roberta ďábla\" [míněna fantastická opereta \"Tři ďáblovy polibky\"], chtěl mít svou \"Dceru pluku\".“ Opereta ostatně končí „rataplanem“ s pokřikem „Vive la France“ podobně jako \"Dcera pluku\" („\"Salut à la France\"“). V kontextu Offenbachova díla je \"Dragonette\" také předzvěstí posledního velkého úspěchu, kterého se skladatel dožil, opéry comique \"Dcera plukovního tambora\" z roku 1879.\n\nPůvodní inscenace Bouffes-Parisiennes byla osobním úspěchem debutantky a valčík z \"Dragonette\" se stal populární taneční melodií, ale opereta samotná nezaznamenala žádný větší ohlas u publika ani u kritiky. Velkého úspěchu toto vlastenecké dílko dosáhlo paradoxně mimo Francii, na prvním zájezdu souboru Bouffes-Parisiens do Londýna v květnu a červnu 1857. Tam divadlo představilo většinu svého repertoáru a právě \"Dragonette\" (spolu se \"Dvěma slepci\") zaujala nejvíce. Dne 17. června 1857 dokonce divadlo uspořádalo zvláštní představení v rezidenci francouzské královny Marie Amálie Orleans House ve Twickenhamu u Londýna; zpěv „Vive la France“ prý královně vehnal slzy do očí. (Jacques Offenbach současně prostřednictvím svých známých ujišťoval dvůr Napoleona III., že představení pro sesazenou královnu nebylo na újmu jeho loajalitě vládnoucímu režimu.) Až po skladatelově smrti ji 9. září 1883 uvedlo kodaňské divadlo Dagmarteatret; dosáhla 11 repríz. \n\nJinak \"Dragonette\" za hranice Francie nepronikla a i ve své vlasti patří mezi velmi málo uváděná díla Jacquese Offenbacha. Jednou z nedávných výjimek je inscenace na festivalu v Étretatu 2014. Pod společným tématem „Offenbach a vojáci“ zde byla uvedena spolu s další málo hranou operetou \"Fleuretta aneb Švadlenka a trubač\" (1872) v roce 100. výročí začátku první světové války; tato inscenace společnosti La Péniche Opéra se hrála rovněž v Théâtre Impérial de Compiègne a v pařížském divadle Vingtième Théâtre. V prosinci 2016 připravila inscenaci \"Dragonette\" – v kombinaci s jinou Offenbachovou jednoaktovkou \"Chrupželezo\" – Státní opera Stara Zagora; uvedla ji také na zájezdech v Sofii, Plovdivu a Gorne Orjachovici.\n\nOpereta má předehru a sedm zpěvních čísel.\n\n(U břehu Rýna roku 1796) Tábor francouzské 32. polobrigády se ocitl v obležení. Voják Tityre, civilním povoláním vesnický houslista a učitel tance, se snaží ladit své housle, což je za hluku panujícího ve vojenském táboře obtížné. Starý seržant Lambert se v něm snaží vzbudit vlasteneckou kuráž, ale Pikarďan Tityre je jen vlažným Francouzem a v každé=m případě je pacifistou – nejraději by si s nepřáteli podal ruce a nechal všechny v klidu vrátit se do svých domovů (č. 1 komické kuplety kuplety \"Les ennemis sont mes amis\"). Tato slova však nejsou příhodná v situaci, kdy je tábor obklíčen a nikomu se nepodařilo navázat kontakt s hlavním vojem, aby poslal posily. Je zakázáno vzdalovat se z tábora a každé překročení linie hlídek je považování za dezerci.\n\nPřichází kuchařka, madame Adelaïde Schabraqueová, nabízí oběma mužům kořalku (schnik) a koketuje s Tityrem, kterému učarovala. Lambert zanotuje vojenskou pijáckou píseň (č. 2 pijácká píseň \"Le troupier-z'en campagne\"). Seržant Lambert se před patnácti lety ujal sirotků-dvojčat Juliena a Dragonette, kteří jej všude provázejí, ale jak mu sděluje madame Schabraqueová, Julien dnes ráno chyběl při ranním nástupu. lambert si z toho nic nedělá, ale vzápětí mu přinesou rozkaz od jeho plukovníka. Podle něj je Julien od půlnoci pohřešován a při nástupu pět minut po poledni – což je za slabou půlhodinku – má být před mužstvem prohlášen za zběha. Seržant je zděšen.\n\nS veselou přichází Julienova sestra Dragonette a zpívá si o svém dětství stráveném na francouzských bojištích (č. 3 kuplety \"Allons, prends ton verre\"). Tityre a Schabraqueová se diskrétně vzdálí, aby mohl Lambert své schovance vysvětlit situaci. Když se dívka dozví, že její bratr má být obviněn z dezerce, tvrdí seržantovi, že se Julien neztratil a že mu ho hned přivede.\n\nTityre a Schabraqueová se vracejí – vydali se sice romanticky na fialky, přinášejí však plný koš hub na polévku… Madame není jen vojenskou kuchařskou, ale i mistryní v zápase s holí a uděluje Tityrovi dlouho slibovanou lekci svého bojového umění (č. 4 duet buffo \"Du maintien et de la grâce\"). Cvičení je dosti namáhavé, a když je z něj Tityre příliš unaven, zahraje svému idolu k tanci valčík (č. 4a valčík pro housle). Lambert je přesvědčen, že Julien dezertoval. Přichází však Dragonette, která využila své podoby s bratrem a oblékla si jeho uniformu. Vydává se teď přede všemi za Juliena (č. 4a valčík pro housle a ansámbl \"Tout est perdu car Dragonette\").\n\nJenže Tityre brzy pojme podezření, když uvidí na „Julienově“ ruce Dragonettin prsten. Odvádí kuchařku, aby jí sdělil své pochyby: Dragonette-Julien a seržant Lambert zatím hovoří o vojenském životě a Lambert vzpomíná na den, kdy byl povýšen na kaprála (č. 5 duet \"Vous aviez quarante ans\"). Dragonette se přitom snaží různými způsoby zmocnit se plukovníkova rozkazu, ale marně. Tityrovi se mezitím stále nepodařilo o svém podezření přesvědčit madame Schabraqueovou. Hudebník se proto nabízí, že půjde vyhledat Dragonette, prý aby se mohla přivítat s bratrem – ve skutečnosti tím chce její převlečení odhalit. „Julien“ se mu v tom snaží zabránit tím, že mu zakáže dvořit se nadále kuchařce, naopak sám vyznává madame Schabraqueové lásku a daruje jí zmíněný prsten. Kuchařka je mladíkovým vyznáním polichocena, seržant Lambert překvapen a ani Tityre se nyní neodvažuje zanechat svou milou potenciálnímu sokovi a jít hledat Dragonette, byť ho k tomu všichni vybízejí.\n\nV drobné potyčce však Dragonettě spadne vojenská čepice a její podvod vyjde najevo. Dívka přiznává, že se snažila lží chránit svého bratra (č. 6 kuplety \"Oui, j'ai menti\"). Ten se prý pokusil přijít nepřátelským územím a slíbil, že pokud přitom nezahyne, vrátí se dnes v poledne s posilami. Je právě poledne a zvuk Julienovy píšťaly ohlašuje příchod posil – mise mladého odvážlivce se zdařila. Všichni se radují, že je Julien živ a zdráv, a provolávají slávu Francii (č. 7 finále \"Écoutez! Écoutez!\").\n\n"}
{"id": "1164543", "url": "https://cs.wikipedia.org/wiki?curid=1164543", "title": "Purkyňova buňka", "text": "Purkyňova buňka\n\nPurkyňovy buňky jsou největší neurony v kůře mozečku o velikosti 60-80 um a vyšším počtem dendritických trnů, jejichž eferentní axony vedou k jádrům centrálního mozečku. Jejich vzájemné uspořádání v jedné vrstvě připomíná domino. Větší buňky v mozku jsou například pyramidální. Jejich dendrity se stromečkovitě větví v molekulární vrstvě, kolmo na podélnou osu folia. Pocházejí z kostní dřeně a jsou pojmenovány po Janu Evangelistu Purkyněm.\n"}
{"id": "1164545", "url": "https://cs.wikipedia.org/wiki?curid=1164545", "title": "Staré mapy", "text": "Staré mapy\n\nStaré mapy je projekt občanské vědy, který cílí na zpracování informací o obsahu mapových archivů zapojených institucí, který je svým rozsahem ojedinělý. Pomocí gamifikace se podařilo motivovat mnoho dobrovolníků, kteří přesně referencovali tisíce bodů na mapách, což přispělo k pochopení jejich zkreslení a pomohlo najít nové souvislosti a podklady, které jinak ležely nepovšimnuty. Systém umožňoval postupně zlepšovat přesnost umístění jednotlivých map a tak zlepšovat data získaná od jiných uživatelů.\n\nV březnu 2013 se spojilo osm institucí České republiky s cílem zvýšit úroveň mapových sbírek pomocí georeference. Garantem projektu je Moravská zemská knihovna. Do projektu bylo zahrnuto téměř 9 000 naskenovaných historických map. Registrovaní dobrovolníci byli vyzvání, aby na historických mapách nalezli alespoň pět referenčních bodů shodných s mapami současnými. Na rozdíl od automatické lokalizace je tato metoda přesnější. Do projektu se zapojilo téměř 1 000 dobrovolníků a do konce dubna 2013 zpracovali přes 85% map, které byly dány k dispozici. \n\n"}
{"id": "1164547", "url": "https://cs.wikipedia.org/wiki?curid=1164547", "title": "Šidítko", "text": "Šidítko\n\nŠidítko může být:\n\n"}
{"id": "1164549", "url": "https://cs.wikipedia.org/wiki?curid=1164549", "title": "Azra", "text": "Azra\n\nAzra byla rocková skupina ze Záhřebu, která patřila k nejvýraznějším představitelům nové vlny v bývalé Jugoslávii.\n\nSkupinu založil v roce 1977 zpěvák, textař a kytarista Branimir Štulić (známý také jako Johnny Štulić), který do té doby působil v souboru Balkan Sevdah Band. Dalšími zakládajícími členy byli baskytarista Branko Matun a bubeník Paolo Sfeci. Název skupiny je převzat z básně Heinricha Heineho, inspirované arabskou legendou o národu Azrů, jehož příslušníci zemřou ihned poté, co se zamilují.\n\nOdchod části členů, kteří vytvořili novou skupinu Film, vedl v roce 1978 ke krátkému přerušení činnosti. V té době Štulić zpíval se skupinou Parni valjak. Následně obnovil skupinu Azra s baskytaristou Mišo Hrnjakem a bubeníkem Borisem Leinerem. V roce 1979 vydala skupina první singl „Balkan“/„A šta da radim“ a o rok později první dlouhohrající desku \"Azra\". Popularita skupiny pramenila z otevřenosti, s níž její texty vyjadřovaly pocity mladé generace; v písni „Poljska U Mome Srcu“ projevila sympatie polskému hnutí Solidarita. Frontman skupiny Štulić žil od roku 1986 v Nizozemsku a věnoval se sólovým projektům. Azra proto ukončila činnost velkým koncertem v záhřebském Domě sportu v listopadu 1987, z něhož následující rok vyšlo živé čtyřalbum \"Zadovoljština\" (\"Spokojenost\").\n\n"}
{"id": "1164550", "url": "https://cs.wikipedia.org/wiki?curid=1164550", "title": "Peter Nielsen", "text": "Peter Nielsen\n\nPeter Nielsen (* 3. červen 1968, Kodaň) je bývalý dánský fotbalista. Nastupoval především na postu záložníka.\n\nS dánskou reprezentací vyhrál mistrovství Evropy 1992, byť na závěrečném turnaji nenastoupil. V národním týmu odehrál 10 zápasů.\n\nJe trojnásobným mistrem Dánska, dva tituly získal s FC Kodaň (2002/03, 2003/04), jeden s Lyngby Kodaň (1991/92). Získal též dva dánské poháry (1990, 2003/04), s Borussií Mönchengladbach získal pohár německý (1994/95).\n"}
{"id": "1164553", "url": "https://cs.wikipedia.org/wiki?curid=1164553", "title": "Internodální segmenty", "text": "Internodální segmenty\n\nInternodalní segmenty nebo internodia jsou části nervů mezi dvěma Ranvierovými zářezy. V místech samotných zářezů není myelinová nebo primitivní pochva přerušená, je pouze zúžená.\n"}
{"id": "1164555", "url": "https://cs.wikipedia.org/wiki?curid=1164555", "title": "Mogens Krogh", "text": "Mogens Krogh\n\nMogens Krogh (* 31. říjen 1963, Hjørring) je bývalý dánský fotbalista, brankář.\n\nS dánskou reprezentací vyhrál Mistrovství Evropy 1992, byť na závěrečném turnaji, jako náhradník Petera Schmeichela, nenastoupil. Vyhrál též Konfederační pohár FIFA 1995. Zúčastnil se rovněž mistrovství Evropy 1996 a mistrovství světa 1998. V národním týmu odehrál 10 zápasů.\n\nS Brøndby Kodaň se stal čtyřikrát mistrem Dánska (1995/96, 1996/97, 1997/98, 2001/02). Získal s ním též tři dánské poháry (1993/94, 1997/98, 2002/03).\n"}
{"id": "1164557", "url": "https://cs.wikipedia.org/wiki?curid=1164557", "title": "Merthyr Town FC", "text": "Merthyr Town FC\n\nMerthyr Town FC (celým názvem: Merthyr Town Football Club; velšsky: Clwb Pêl-droed Tref Merthyr) je velšský fotbalový klub, který sídlí ve městě Merthyr Tydfil v ceremoniálním hrabství Mid Glamorgan. Od sezóny 2018/19 hraje v Southern Football League Premier Division South (7. nejvyšší soutěž). Klubové barvy jsou černá a bílá.\n\nPůvodní klub byl založen v roce 1909 jako Merthyr Town AFC. Po vzoru ostatních úspěšnějších velšských klubů (Cardiff City, Newport County nebo Swansea Town) byl pak přihlášen do anglických soutěží, přesněji do Southern Football League. V roce 1920 se stal zakládajícím členem Third Division, z Football League byl klub vyloučen v roce 1930. Po vyloučení z Football League byl znovu přihlášen do Southern Football League, kde vydržel až do svého zániku v roce 1934.\n\nV roce 2010 byl jeho nástupnický klub Merthyr Tydfil FC poslán londýnským Vrchním soudem do likvidace. Příznivci zaniklého celku pak založili ve stejném roce nový klub Merthyr Town FC, díky čemuž se po dlouhých 76 letech objevilo jméno Merthyr Town v anglických ligových soutěžích. Nový klub je vlastněn pouze fanouškovským sdružením.\n\nSvé domácí zápasy odehrává na stadionu Penydarren Park s kapacitou 10 000 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1164558", "url": "https://cs.wikipedia.org/wiki?curid=1164558", "title": "Nářečí českých strnadů", "text": "Nářečí českých strnadů\n\nNářečí českých strnadů je projekt občanské vědy. Cílem projektu bylo zmapovat dialekty strnadů obecných na území Česka, viz např. Mapa nářečí českých strnadů obecných.\n\nProjekt byl založen v roce 2011 v rámci kampaně Pták roku, pořádané Českou společností ornitologickou. Během první sezóny si získal tolik příznivců, že bylo rozhodnuto v projektu poračovat. V roce 2012 projekt získal vlastní web, který byl propojen s Faunistickou databází České společnosti ornitologické. Za pět let projektu (2011–2016), k jehož úspěchu jistě posloužila i dobře využitá gamifikace, se podařilo získat více než 4000 nahrávek zpěvu strnadích samců z celého území ČR, a tak zmapovat většinu území ČR (89 % faunistických mapovacích čtverců). ČR se tak stala doposud nejdetailněji zmapovanou zemí ve smyslu ptačích dialektů vůbec. Do projektu se zapojilo přes 160 dobrovolníků.\n\nStrnadí zpěv k patří k těm nejsnáze zapamatovatelným, tvoří jej jednoduché \"cicicicicici-cií\". Tradičně se přepisuje jako „Kdyby si, sedláčku, chcíp“ nebo „Jak nám to sluníčko krásné svítí“. Jak se ukázalo, i když strnadi zpívají stále „tu svou“, zpívají ji v různých oblastech jinak. Samci z jedné oblasti obvykle sdílejí kombinaci závěrečných dvou slabik své písně, která se liší od kombinace v jiné oblasti. Hranice mezi jednotlivými dialekty jsou často ostré – můžete tedy kráčet z jedné vesnice do druhé a píseň se „vám“ vprostřed najednou promění na několika desítkách metrů. Rozdíl je patrný i pouhým uchem. K účasti v projektu nebylo třeba mít ani pokročilé ornitologické znalosti, ani hi-tech vybavení. Nahrávky pořízené běžnými smartphony či digitálními fotoaparáty jsou dostatečné k určení dialektu.\n\nV roce 2013 vznikl projekt „Yellowhammer Dialects“, jehož cílem bylo porovnat strnadí nářečí ve Velké Británii s nářečím na Novém Zélandu, kam byli britští strnadi v druhé polovině devatenáctého století dovezeni. Zjistilo se, že na Novém Zélandu je o několik dialektů více než v Británii, přičemž stejné dialekty byly zaznamenány i na evropské pevnině. V současnosti (2018) lze sledovat stav poznání o rozšíření strnadích dialektů ve světě, viz např. mapa nářečí strnadů.\n\n\n"}
{"id": "1164561", "url": "https://cs.wikipedia.org/wiki?curid=1164561", "title": "Morten Bruun", "text": "Morten Bruun\n\nS dánskou reprezentací vyhrál Mistrovství Evropy 1992, byť na závěrečném turnaji nenastoupil. V národním týmu odehrál 11 zápasů.\n\nS klubem Silkeborg IF se stal mistrem Dánska (1993/94). Získal s ním též dánský pohár (2000/01).\n"}
{"id": "1164563", "url": "https://cs.wikipedia.org/wiki?curid=1164563", "title": "Funiculus", "text": "Funiculus\n\nFuniculus je míšní provazec. Jednotlivé provazce v míše (\"anterior funiculus\" – přední provazec míšní, \"lateral funiculus\" – postranní provazec míšní, \"posterior funiculus\" – zadní provazec míšní) jsou odděleny podélnými rýhami. V provazcích vedou míšní dráhy (trakty) a fascikuly. V zadních provazcích probíhají fasciculus gracilis a cuneatus. V předních nezkřížená část pyramidové dráhy, přední tractus spinothalamicus, tractus vestibulospinalis a vlákna spojující jednotlivé míšní segmenty fasciculi proprii. V postranních provazcích probíhají zkřížená část pyramidové dráhy, tractus spinocerebellaris, spinothalamicus lateralis, spinotectalis, tectospinalis, rubrospinalis. \n"}
{"id": "1164565", "url": "https://cs.wikipedia.org/wiki?curid=1164565", "title": "Katarina Mazetti", "text": "Katarina Mazetti\n\nKatarina Mazetti (* 29. dubna 1944, Stockholm) je švédská spisovatelka, novinářka, rozhlasová producentka a moderátorka, autorka literatury pro děti a mládež a románů se společenskou tematikou.\n\nKatarina Mazetti, rodačka ze Stockholmu, vyrůstala v Karlskroně, přístavním městě v jižním Švédsku. Po studiu žurnalistiky, začala pracovat v místních novinách. Později pokračovala ve studiu a získala diplom ze švédštiny a angličtiny na univerzitě v Lundu. Chtěla se dál věnovat novinářství, ale z rodinných důvodů přijala práci učitelky. K novinářské práci se dostala až v roce 1989, kdy do roku 2004 pracovala ve Sveriges Radio jako rozhlasová moderátorka a producentka rozhlasových pořadů. Od roku 1988 začala psát knihy pro děti a mládež, ale teprve román z roku 1998 \"Grabben i graven bredvid\" (česky: \"Chlápek od vedlejšího hrobu\", 2011) ji zařadil mezi uznávané spisovatelky. Román byl přeložen do 23 jazyků a dočkal se i filmové a muzikálové podoby. Autorka v něm zúročila své zkušenosti z venkovského života na malé farmě v severním Švédsku, kam se odstěhovala s manželem a čtyřmi dětmi. Úspěch románu si vyžádal pokračování, které vyšlo v roce 2005 pod názvem \"Familjegraven\" (česky: \"Rodinná hrobka\", 2011). V současné době žije a tvoří v Lundu.\n\n\n\n"}
{"id": "1164567", "url": "https://cs.wikipedia.org/wiki?curid=1164567", "title": "Ramus posterior", "text": "Ramus posterior\n\nRamus posterior je zadní větev míchy. Míšní nerv opouští meziobratlovou foraminu a přechází do ramus posterior, ramus anterior a rami communicantes, které nesou jak senzorické tak motorické vzruchy. Zadní větve jsou slabší než přední větve míšního nervu (s výjimkou C1), obsahují vlákna motorická pro autochtonní svaly zad (epaxiální svaly), senzitivní pro kůži šíje, zad a části hýždí a vlákna visceromotorická, která přichází cestou ramus communicans griseus.\n"}
{"id": "1164569", "url": "https://cs.wikipedia.org/wiki?curid=1164569", "title": "Seznam vrcholů v Ralské pahorkatině", "text": "Seznam vrcholů v Ralské pahorkatině\n\nSeznam vrcholů v Ralské pahorkatině zahrnuje nejvyšší hory s nadmořskou výškou nad 500 m a také všechny hory s prominencí (relativní výškou) nad 100 metrů. Seznam vychází z údajů na Mapy.cz. Jako hranice pohoří je uvažována hranice stejnojmenného geomorfologického celku.\n\nSeznam vrcholů podle výšky obsahuje všechny hory a kopce Ralské pahorkatiny s nadmořskou výškou alespoň 500 m a prominencí alespoň 15 metrů. Celkem jich je 21, z toho 16 v Zákupské pahorkatině (včetně nejvyššího Ralska s 696 m n. m.) a 5 v Dokeské pahorkatině.\n\nSeznam vrcholů podle prominence obsahuje všechny hory a kopce Ralské pahorkatiny s prominencí (relativní výškou) nad 100 metrů, bez ohledu na nadmořskou výšku. Celkem jich je 37, z toho 19 v Dokeské pahorkatině a 18 v Zákupské pahorkatině. Zákupská pahorkatina tedy obsahuje více vyšších hor, Dokeská má zase více prominentnějších hor. Nejprominentnější horou je nejvyšší Ralsko, druhý nejprominentnější je Velký Bezděz, který je až 4. nejvyšší. Bezděz je i nejizolovanější, ještě víc než Ralsko.\n\n"}
{"id": "1164570", "url": "https://cs.wikipedia.org/wiki?curid=1164570", "title": "Mohamed bin Nájif", "text": "Mohamed bin Nájif\n\nMohamed bin Nájif (* 30. srpna 1959 Džidda) je bývalý saúdskoarabský korunní princ a ministr vnitra.\n\nNásledníkem trůnu jej v dubnu 2015 jmenoval král Salmán. Korunními princi či králi se před jeho jmenováním stávali pouze synové prvního krále Saúdské Arábie Abd al-Azíze. Mohamed bin Nájif je jeho vnukem, a do čela království tak přinesl generační změnu; byl o 14 let mladší než jeho předchůdce Mukrín. O status korunního prince přišel roku 2017.\n\nMohamed bin Nájif studoval ve Spojených státech.\n\nJe synem bývalého ministra vnitra, prince Nájifa bin Abd al-Azíze. Již v roce 2009 pracoval jako jeho zástupce a zabýval se zejména antiteroristickými operacemi. Zatímco jeho otec si po událostech 11. září 2001 vysloužil kritiku ze strany USA za nedostatečnou aktivitu proti militantům z Al-Káidy, Mohamed byl v tomto směru hodnocen pozitivněji poté, co na něj z větší části přešlo řízení ministerstva.\n\nV srpnu 2009 na něj byl spáchán atentát, při kterém byl lehce zraněn.\n\n"}
{"id": "1164572", "url": "https://cs.wikipedia.org/wiki?curid=1164572", "title": "Axoplazma", "text": "Axoplazma\n\nAxoplazma je cytoplazma (obsahuje mitochondrie a hladké ER) nacházející se v axonu neuronu. Přibližně 99,7 % cytoplazmy se nachází v axonech a dendritech neuronu. V axonech probíhá axoplazmatický transport, což způsobuje jiné složení axoplazmy než má cytoplazma v dendritech či těle nervové buňky. Elektrický odpor axoplazmy ovlivňuje schopnost neuronu přenášet akční potenciál do axonu, protože čím bude větší množství nevodivých molekul v axoplazmě, tím více iontů přejde do membrány (axolemmmy).\n"}
{"id": "1164573", "url": "https://cs.wikipedia.org/wiki?curid=1164573", "title": "Mezinárodní asociace Světových her", "text": "Mezinárodní asociace Světových her\n\nMezinárodní asociace Světových her (IWGA, ) je mezinárodní asociace, která sdružuje mezinárodní federace neolympijských sportů a pořádá Světové hry.\n\nIWGA vyhlašuje na podporu nejlepších sportovců světa u neolympijských sportů a disciplín dva tituly: Sportovec měsíce a Sportovec roku.\n\nNásledujících 37 mezinárodních sportovních federací je členem IWGA.\n\n"}
{"id": "1164575", "url": "https://cs.wikipedia.org/wiki?curid=1164575", "title": "Axolemma", "text": "Axolemma\n\nAxolemma je plazmatickou membránu axonu. Pojem pochází z kombinace řeckých slov axon a eilema = pouzdro. Uvnitř axolemmy se nachází axoplazma. Axolemma má iontové kanálky a udržuje memnbránový potenciál neuronu.\n"}
{"id": "1164580", "url": "https://cs.wikipedia.org/wiki?curid=1164580", "title": "Postgangliový nerv", "text": "Postgangliový nerv\n\nPostgangliový nerv jsou vlákna autonomního nervového systému ležící za nervovým gangliem, ve které se nervy přepojují. Až na dvě výjimky v parasympatiku postganliové neurony jsou cholinergní, v sympatiku adrenergní, nicméně u obou postgangliové neurony tvoří nikotin acetylcholinové receptory k získání signálu od preganglivých neuronů.\n"}
{"id": "1164583", "url": "https://cs.wikipedia.org/wiki?curid=1164583", "title": "No-go zóna", "text": "No-go zóna\n\nNo-go zóna (z angličtiny, též no-go area) je místo kontrolované skupinou lidí, kteří používají sílu k zabránění vstupu ostatním lidem. Taková místa jsou kontrolována obvykle paramilitantními jednotkami a policie, armáda či obecně složky integrovaného záchranného systému si mohou vynutit vstup jen silou. Tento pojem také bývá používán pokud se odkazuje k místu, které má násilnou pověst a kriminalitu, jež děsí lidi, aby tam vstupovali. \n\nNo-go zóny vznikly například během konfliktu v Severním Irsku v letech 1968 až 1972, kdy irští republikáni uzavřeli pro britskou armádu a policii některé části Belfastu a Derry. Pořádek v těchto oblastech byl otevřeně hlídán příslušníky Oficiální Prozatímní frakcí Irské republikánské armády. Nejznámější no-go zóna se nazývala Svobodné Derry.\n\nExistence těchto oblastí byla jasnou výzvou pro svrchovanost britských institucí v Severním Irsku. 31. července 1972 britská armáda prolomila v rámci Operace Motorman barikády a obnovila kontrolu nad oblastmi. Šlo o největší britskou vojenskou operaci od Suezské krize. Ačkoliv byly barikády odstraněny odpor proti přítomnosti britských silových složek v těchto oblastech pokračoval a tyto složky byly pravidelně napadány. V důsledku toho se bezpečnostní složky v těchto oblastech pohybovaly pouze příležitostně, například při domovních raziích, a v ozbrojených konvojích. Policejní přítomnost v těchto oblastech byla kontroverzní také po podepsání Velkopáteční dohody po roce 2000, když hlavní republikánské strana Sinn Féin odmítla policii podpořit. Sinn Féin podpořila policejní přítomnost v oblastech po reorganizaci policejního sboru v roce 2007. \n\nNapětí v těchto oblastech je však stále přítomné. V roce 2015 byly dva požárníci byli napadeni v irské republikánské čtvrti Belfastu. Útok byl odsouzen představiteli místní komunity.\n\nV současnosti se vedou debaty o existenci a významu těchto zón v některých státech západní Evropy. Oblasti měst v západní Evropě, které jsou označovány jako „no-go zóny“, velmi často obývají neintegrovaní muslimští přistěhovalci z Afriky a arabských zemí jihozápadní Asie. \n\nPo teroristických útocích v listopadu 2015 v Paříži byla v některých médiích jako „no-go zóna“ označena čtvrť Molenbeek v hlavním městě Belgie Bruselu, spojovaná s islamisty, džihádisty, gangy, drogami a nedodržováním zákonů, ve které se zdržovali strůjci tehdejších atentátů. \n\nV souvislosti se silvestrovskými sexuálními násilnostmi přistěhovalců v Německu v závěru roku 2015 uvedla radní (\"Stadtverordnete\") Kolína nad Rýnem Judith Wolterová z opozičního protiislámského hnutí Pro Köln, že některé oblasti města mohou být nebezpečné jak pro turisty, tak i pro tamní obyvatele, a úřady v nich nedokážou zajistit bezpečnost.\n\nV červenci 2015 bylo v uniklé zprávě prezidia policie spolkové země Severní Porýní-Vestfálsko vyjádřeny obavy z možného vzniku no-go zóny kontrolované místními klany ve čtvrti Marxloh ve městě Duisburg. Občané a obchodníci se v noci údajně neodvažovali vyjít na ulici. V jednom \"důvěrném dokumentu\" duisburské policie bylo hlášeno působení \"klanů velkých rodin\", kvůli kterému byl akutně ohrožen veřejný pořádek a nebyla zajištěna bezpečnost. Citát: \"V jistých částech Duisburgu si bandy pro sebe vyhrazují již celé uliční komplexy\" (\"Straßenzüge\").\n\n"}
{"id": "1164588", "url": "https://cs.wikipedia.org/wiki?curid=1164588", "title": "James Stagg", "text": "James Stagg\n\nJames Martin Stagg, CB, OBE, FRSE (30. června 1900 – 23. června 1975) byl meteorologem britského Královského letectva, který je znám především tím, že za druhé světové války přesvědčil generála Eisenhowera odložit datum spojeneckého vylodění v Normandii z 5. na 6. června 1944.\nStagg se narodil v Dalkeithu ve Skotsku Alexandru a Ellen Staggovým. V roce 1924 začal působit jako asistent v britské Meteorological Office, a v roce 1939 byl vedoucím meteorologické observatoře v Kew Gardens.\n\nV roce 1940 se oženil s Elizabeth Nancy Kidner, s níž měl dva syny, Petera Kidner Stagga (1941) a Alexandra Martina Stagga (1944).\n\nV roce 1943 mu byla udělena hodnost \"Group Captain\" v Royal Air Force Volunteer Reserve a byl jmenován hlavním meteorologickým důstojníkem pro operaci Overlord. Stagg byl služebně starším štábním meteorologem, zpracovávajícím vstupy tří nezávislých meteorologických týmů spadajících pod Royal Navy, Meteorological Office a USAAF. Podrobné detaily předpovědí a událostí s nimi spojených jsou předmětem rozporů v popisech publikovaných jednotlivými účastníky, včetně samotného Stagga.\n\nPozději až do roku 1960 pracoval jako ředitel služeb britské Meteorological Office.\n\nZa své neocenitelné služby během plánování dne D byl v roce 1945 jmenován důstojníkem americké Legion of Merit a současně důstojníkem Řádu britského impéria.\n\nK Novému roku 1954 byl jmenován příslušníkem (\"Companion\") Řádu lázně. V roce 1951 byl zvolen členem Royal Society of Edinburgh a v roce 1959 presidentem Royal Meteorological Society.\n\nV roce 1962 byl ztvárněn Patrickem Barrem ve filmu Nejdelší den, a roku 2014 Davidem Haigem v jeho hře \"Pressure\".\n\n"}
{"id": "1164589", "url": "https://cs.wikipedia.org/wiki?curid=1164589", "title": "Kobold", "text": "Kobold\n\nKobold je bytost z německého folklóru, podobná českým skřítkům a trpaslíkům. Je po něm pojmenován prvek kobalt.\n\nVe staroanglických glosách se objevují \"cofgodas\" „bůžci domu/pokoje“ jako překlad latinského \"penates\". V němčině se toto slovo objevuje od 12. století a je odvozeno od slov \"kobe\" „místnost“ a \"walten\" „řídit“. V té době však neoznačoval bytost, ale domácí idol ze dřeva či vosku kterému byly obětovány potraviny. Později splynul kobold s trpaslíkem.\n\n\n"}
{"id": "1164591", "url": "https://cs.wikipedia.org/wiki?curid=1164591", "title": "Giuseppe Scaramangà di Altomonte", "text": "Giuseppe Scaramangà di Altomonte\n\nGiuseppe Scaramangà di Altomonte (1872 – 4. března 1960 Terst) byl rakouský sběratel umění a politik italské národnosti z Terstu, na počátku 20. století poslanec Říšské rady.\n\nPocházel z terstské rodiny řeckého původu. Patřil mezi významné osobnosti hospodářského a kulturního života města na počátku 20. století. Později se stáhl z hospodářských aktivit a místo toho se soustřeďoval na shromaždování kulturních pamětihodností. Po jeho smrti vznikla nadace a později i muzeum, které nese jeho jméno.\n\nPůsobil krátce i jako poslanec Říšské rady (celostátního parlamentu Předlitavska), kam usedl v doplňovacích volbách roku 1905 za I. voličský sbor v Terstu. Nastoupil 24. ledna 1905 místo Giuseppe Acquaroliho. Rezignace byla oznámena na schůzi 29. září 1905. V parlamentu byl členem poslaneckého Italského klubu. Rezignace na mandát souvisela s nedůvěrou, kterou mu (a několika dalším terstským poslancům) vyjádřilo místní italské sdružení \"Associazione Patria\".\n\nZemřel v březnu 1960 ve svém bytě ve via Fabio Filzi v Terstu.\n"}
{"id": "1164595", "url": "https://cs.wikipedia.org/wiki?curid=1164595", "title": "Alexandra Udženija", "text": "Alexandra Udženija\n\nAlexandra Udženija (rozená Pecićová, někdy také stylizována jako Aleksandra; * 8. listopadu 1975 Bělehrad, Jugoslávie) je česká politička česko-srbského původu, obchodní manažerka a finanční ředitelka, od roku 2010 zastupitelka hlavního města Prahy, mezi lety 2010 a 2013 radní hlavního města, od roku 2006 zastupitelka městské části Praha 2 (od roku 2015 zástupkyně starostky), členka ODS a v letech 2016 až 2020 byla první místopředsedkyní strany.\n\nNarodila se v Bělehradě v bývalé Jugoslávii, matka je Češka a otec srbský podnikatel Ranko Pecić, rodinný přítel Václava Klause. Rodiče se přestěhovali do Prahy, když jí byly pouhé tři týdny. Většinu svého dětství prožila v Praze 1 a Praze 10. Kvůli režimu se v 80. letech 20. století odstěhovala s maminkou a sestrou zpět do Jugoslávie. Do Československa se vrátila v roce 1992 a střední školu dokončila na Obchodní akademii Heroldovy sady v Praze 10. Později vystudovala bakalářský obor marketing a management na Anglo-American College v Praze, inženýrský titul získala na Vysoké škole ekonomické v Praze.\n\nOd roku 1998 je členkou představenstva akciové společnosti AGENS PLUS, která se zabývá průzkumem trhu a veřejného mínění. Od roku 2007 je navíc místopředsedkyní představenstva v akciové společnosti R.G.S. (jedná se o velkoobchod). Do roku 2009 byla též výkonnou ředitelkou v rodinné firmě zaměřené na oděvnictví.\n\nV letech 2002 až 2006 působila jako členka výboru Společenství vlastníků jednotek Budovy Rezidenčního centra Zvonařka čp. 2536 a od roku 2012 byla po určitou dobu členkou dozorčí rady nadace Museum Kampa - Nadace Jana a Medy Mládkových.\n\nAlexandra Udženija je vdaná. Její manžel je Chorvat, spolu mají dvě dcery. Žijí v Praze; trvalé bydliště političky je v Praze 2.\n\nOd roku 2003 je členkou ODS. Ve straně byla v minulosti členkou výkonné rady a je členkou regionální rady regionálního sdružení ODS Praha, a to z titulu zástupkyně krajské samosprávy. Po roce 2005 předsedala několik let oblastnímu sdružení ODS Praha 2.\n\nV komunálních volbách v roce 2006 byla za ODS zvolena zastupitelkou městské části Praha 2. Následně byla zvolena radní městské části, oblastmi jejího působení v radě byly zóny placeného stání, volnočasové aktivity a sport. Zároveň působila jako členka Finanční komise, členka Majetkové komise a předsedkyně Komise pro zónu placeného stání a dopravní opatření. Ve volbách v roce 2010 post zastupitelky městské části obhájila, ale skončila v pozici radní. Také ve volbách v roce 2014 svůj mandát obhájila, v listopadu 2014 byla zvolena členkou rady městské části a v červnu 2015 pak zástupkyní starostky pro oblast sociální a zdravotnictví.\n\nV komunálních volbách v roce 2010 byla za ODS zvolena zastupitelkou hlavního města Prahy a na konci listopadu 2010 se stala radní hlavního města pro oblast majetku a podpory podnikání. Obecně prospěšná organizace Kverulant.org ji obvinila z účelového zbourání unikátního historického zimního stadiónu Štvanice v roce 2011. Podle protikorupční organizace Kverulant byl stadion uveden úmyslně do zanedbaného stavu, protože tehdejší radní pro majetek Aleksandra Udženija byla zkorumpovaná  firmou Meridianspa, která na místě zbořeného stadionu chtěla postavit hotel. \n\nPo rozpadu městské koalice ODS a TOP 09 však byla z této pozice v květnu 2013 odvolána. V komunálních volbách v roce 2014 mandát zastupitelky hlavního města obhájila. Působí ve výboru pro výchovu a vzdělávání, který současně plní úkoly v oblasti sociální politiky; dále pak ve výboru pro legislativu, veřejnou správu, protikorupční opatření a informatiku a ve výboru pro národnostní menšiny. Je také členkou komise pro udělování grantů v oblasti národnostních menšin a integrace cizinců a komise pro udělování grantů v oblasti sociálních služeb. Zároveň zastává post předsedkyně klubu zastupitelů za ODS.\n\nDne 16. ledna 2016 se na 27. kongresu ODS stala 1. místopředsedkyní ODS, když ve funkci vystřídala Jana Zahradila. Získala 239 hlasů od 464 delegátů (tj. 52 %). Na 28. kongresu ODS v Ostravě v lednu 2018 tento post obhájila.\n\nV komunálních volbách v roce 2018 obhájila mandát zastupitelky hlavního města Prahy, když kandidovala na 2. místě kandidátky ODS. Obhájila také post zastupitelky městské části Praha 2.\n\nPo zasedání Rady hlavního města Prahy 29. dubna 2019 obvinila spolu s dalšími opozičními zastupiteli radu z falšování zápisu z tajného hlasování o rekonstrukci Libeňského mostu. Podle Udženije „celá situace vypadá jako úmyslné falšování zápisu z úředního jednání.“ Falšování zápisu se však nepodařilo ani po třech měsících prokázat.\n\nNa 29. kongresu ODS v Praze v lednu 2020 obhajovala post 1. místopředsedkyně strany. Získala však jen 217 hlasů z 434 platných a funkci překvapivě neobhájila. Jejím nástupcem se nakonec stal Zbyněk Stanjura.\n\n"}
{"id": "1164596", "url": "https://cs.wikipedia.org/wiki?curid=1164596", "title": "Svatá Filoména", "text": "Svatá Filoména\n\nSvatá Filomena je katolická světice, která žila ve 3. století. Byla dcerou vládce malého státu v Řecku. Zemřela mučednickou smrtí ve věku čtrnácti let.\nJejí rodiče dlouho nemohli mít děti a až po tajném přijetí křesťanské víry se jim narodila dcera. Dali jí jméno \"Lumena\", což znamená \"\"světlo víry\"\". V 11 letech se Filomena zaslíbila Kristu. Rodiče svou dceru milovali tak moc, že ji chtěli mít stále u sebe. Proto ji také vzali s sebou do Říma, když jim kníže Dioklecián hrozil válkou. S Filomenou se setkal císař Dioklecián a chtěl si ji vzít za manželku. Sliboval, že dá otci Filomeny celou moc jeho říše. Tehdy jí bylo 13 let. Odmítla ho, protože své panenství již zaslíbila Bohu a císař ji dal uvěznit na 40 dní. Podle legendy se jí ve vězení po 37 dnech zjevila Panna Maria. Filomena byla bičována do krve, ale Panna Maria jí ve vězení zahojila rány léčivým balzámem. Pak byla přivázána ke kotvě a vhozena do Tibery, ale andělé poslaní z nebe kotvu uvolnili a Filomenu přinesli na břeh. Dioklecián to připisoval čarodějnickým schopnostem, a tak dal Filomenu vláčet ulicemi Říma připoutanou na voze. Ocitla se opět ve vězení a ve spánku byla zázračně uzdravena. Císař přikázal v záchvatu vzteku, aby ji lučišníci proděravěli svými šípy. Šípy ale nabíraly opačný směr a usmrtily ty, kdo je vypouštěli. Nakonec jí byla setnuta hlava.\n\nJejí ostatky byly nalezeny 24. května 1802 v Priscilliných katakombách (dnešní via Salaria v Římě) v hrobě vytesaném ve skále. Roku 1805 byl jistý Francis de Lucia v pokladnici vzácných sbírek křesťanského starověku ve Vatikánu u jejích ostatků zasažen náhlou duchovní radostí a požádal, aby ostatky byly uloženy v kostele v Mugnanu u Neapole. Brzy se její hrob stal poutním místem.\n\nJejí přímluvě jsou připisovány četné zázraky: uzdraveni z rakoviny, z těžkého poranění, jeden muž měl být náhle uzdraven ze srdeční choroby. Filomena byla uznána papežem Řehořem XVI. za svatou podle zázraků a zázračných vyslyšení proseb. Mezi její oddané ctitele patřila celá řada světců: Jan Maria Vianney, Antonín Maria Claret, Jan Nepomuk Neumann, Petr Chanel, Petr Julián Eymard či Anna Maria Taigi.\n\nNejvíce svatyní a kostelů ke cti sv. Filomeny vzniklo během 19. století. Ve svatyni v Mugnanu del Cardinale jsou uchovávány její ostatky. Existuje mnoho kostelů, klášterů, škol, ale také obrazů a soch zasvěcených svaté Filomeně. Lze je nalézt např. v Andoře, Anglii, Belgii, Chorvatsku, Irsku, Itálii, Německu, Rakousku, Skotsku, Švýcarsku, Indii, Quebeku, Kanadě, Illinois, Kalifornii, USA, ve Francii a na Filipínách.\n\nV České republice je nejznámější místo úcty ke sv. Filomeně farní kostel sv. Jakuba Staršího a sv. Filomeny v Koclířově u Svitav. V 19. století se o rozšíření úcty k této světici zasloužil P. Antonín Ivo Kukla. Je zde vystavěna křížová cesta ve výklencích hřbitovní zdi kolem kostela, na které jsou výjevy ze života sv. Filomeny. Socha svaté Filomeny je uložena pod hlavním oltářem. V Koclířově se od roku 1845 začaly konat velké poutní slavnosti.\n\n\n\n\n\n"}
{"id": "1164598", "url": "https://cs.wikipedia.org/wiki?curid=1164598", "title": "Loriini", "text": "Loriini\n\nLoriini je tribus loriů, charmozinu a viniů. Někteří biologové uznávají pouze rod loriové, avšak současné dělení bere tribus \"Loriini\" jako podřazený taxon k čeledi \"Psittaculidae.\"\n\nJedná se o střední až velké exotické papoušky, pro něž je charakteristický i zašpičatělý jazyk s jemnými papilami, pomocí kterého získávají z roslin nektar. Mimo jiné se živí i pylem a pokud není zbytí tak i masem. Jedná se o chovatelsky atraktivní ptáky, která často uvidíme v klecích chovatelů, především druhy z rodu \"Trichoglossus\", kteří jsou obzvláště pestří. Naopak méně známí jsou všichni charmozini z rodu \"Charmosyna\". Pravděpodobně nejznámějším druhem je lori mnohobarevný, který byl jako jeden z prvních popsán Johnem Gouldem v jeho první publikace \"Papoušci světa\".\n\nCo se týče výskytu, pak můžeme tyto ptáky hledal od Austrálie a Tasmánie až po jihovýchodní Asii.\n\nVětšina druhů je buďto málo dotčená nebo téměř ohrožená, avšak nejhorší stavy populace jsou zaznamenávány u druhu vini modrý, který se řadí mezi 50 nejvzácnějších papoušků světa. Dále také vini běloprsý a lori modrouchý jsou klasifikováni jako zranitelné druhy.\n\n\n"}
{"id": "1164600", "url": "https://cs.wikipedia.org/wiki?curid=1164600", "title": "Marko Grujić", "text": "Marko Grujić\n\nMarko Grujić (srbskou cyrilicí Марко Грујић; * 13. dubna 1996, Bělehrad) je srbský fotbalista a reprezentant hrající na postu záložníka, který v současnosti hraje za anglický fotbalový klub Liverpool FC.\n\nUž od malička nastupoval za Crvenu zvezdu, kde prošel všemi kategoriemi. Dne 26. května 2013 poprvé debutoval za A-tým Crvene zvezdy, byl to zápas proti Vojvodině, bohužel zápas skončil prohrou 3:0.\n\n10. května 2015 oznámil srbský deník Blic, že by chtěl Hamburger SV koupit Marka za 1,5 milionů €. O týden později Marko podepsal s Crvenou zvezdou smlouvu až do roku 2018.\n\nDne 1. září 2014 odešel na hostování do klubu FK Kolubara, kde odehrál 5 zápasů a vstřelil 2 góly.\n\nDne 6. ledna 2016 přestoupil za uváděnou částku 5,1 milionu liber do anglického klubu Liverpool FC hrajícího Premier League. Podepsal zde čtyřletou smlouvu.\n\nLiverpool jej ponechal do konce sezóny 2015/16 na hostování v FK Crvena zvezda.\n\nReprezentoval Srbsko v mládežnických kategoriích. Na Mistrovství světa hráčů do 20 let 2015 na Novém Zélandu vybojoval se srbským týmem titul.\n\nV A-mužstvu Srbska debutoval 25. 5. 2016 v přátelském zápase ve městě Užice proti reprezentaci Kypru (výhra 2:1).\n\n"}
{"id": "1164601", "url": "https://cs.wikipedia.org/wiki?curid=1164601", "title": "Felice Bennati", "text": "Felice Bennati\n\nFelice Bennati (6. května 1856 Piran – 3. března 1924 Koper) byl rakouský právník a politik italské národnosti z Istrie, na počátku 20. století poslanec Říšské rady, v meziválečném období člen italského senátu.\n\nBydlel v Koperu. Profesí byl advokátem. Vystudoval práva na Vídeňské univerzitě a Univerzitě Štýrský Hradec, kde byl předsedou spolku italských studentů. V roce 1878 byl souzen za velezradu kvůli iredentistickým aktivitám, ale byl zproštěn viny. Byl veřejně a politicky činný. V domovském Koperu zasedal v obecní radě. Od roku 1890 byl aktivní v místní pobočce italského spolku Società Dante Alighieri. Byl prezidentem organizace Lega nazionale.\n\nByl též poslancem Istrijského zemského sněmu. Zvolen do něj byl roku 1895.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1901 za kurii všeobecnou v Istrii.\n\nVe volbách do Říšské rady roku 1901 se uvádí jako italský liberální kandidát. Je zachycen na fotografii, publikované v květnu 1906 (ovšem pořízené cca v roce 1904), mezi 18 členy poslaneckého klubu Italské sjednocení (\"Italienische Vereinigung\") na Říšské radě.\n\nZa první světové války odešel do Itálie a byl rakouskými vojenskými soudy v nepřítomnosti odsouzen. V Římě se angažoval ve spolcích istrijských exulantů. Podporoval přičlenění Istrie k Italskému království. V roce 1920 byl za zásluhy o vlast nominován za člena italského senátu.\n"}
{"id": "1164609", "url": "https://cs.wikipedia.org/wiki?curid=1164609", "title": "Zanzibarská vlajka", "text": "Zanzibarská vlajka\n\nVlajka Zanzibaru byla jako oficiální symbol ostrovního autonomního státu v rámci Tanzanie, přijata rozhodnutím místního parlamentu v říjnu 2004 a poprvé byla veřejně vztyčena 9. ledna 2005 na Amaan Stadium v Zanzibar City za přítomnosti zanzibarského prezidenta Amaniho Abeida Karumeho. Má podobu tří vodorovných pruhů, shora v modré, černé a zelené barvě, přičemž žerďovou část modrého pruhu do třetiny šířky zaujímá Tanzanská vlajka.\n\nZanzibarský sultanát původně používal červenou vlajku, přejatou od vládců Maskatu, a to i po roce 1890, kdy se stal britským protektorátem. Po vyhlášení nezávislosti v roce 1963 přibyl doprostřed vlajky zelený kruh se dvěma žlutými poupaty hřebíčku. V roce 1964 došlo k povstání černošské většiny, které vedl John Okello a jeho Afro-Shirazi Party, během něhož se Zanzibar stal republikou. Ta užívala původně černo-žluto-modrou trikolóru, kterou brzy nahradila vlajka se třemi vodorovnými pruhy, modrým, černým a zeleným, doplněnými u žerdi bílým svislým proužkem o šířce jedné šestatřicetiny vlajky. V rámci tohoto státu měl vlastní vlajku také ostrov Pemba: červenou se zeleným obrysem ostrova. Od 27. dubna 1964 vytvořil Zanzibar s Tanganikou společný stát Tanzanie, který přijal nové státní symboly a tehdejši zanzibarská vlajka se nadále používala jen neoficiálně.\n\n"}
{"id": "1164610", "url": "https://cs.wikipedia.org/wiki?curid=1164610", "title": "Slavomír Ondrejovič", "text": "Slavomír Ondrejovič\n\nSlavomír Ondrejovič (* 17. dubna 1946, Lučenec, Československo) je slovenský jazykovědec. Je ředitelem Jazykovědného ústavu Ľudovíta Štúra Slovenské akademie věd v Bratislavě. Věnuje se obecné jazykovědě, sociolingvistice, syntaktické a lexikální sémantice, fonetice a ortoepii, jazykovědné historiografii a encyklopedistice. Překládá zejména z němčiny.\n\n\n"}
{"id": "1164612", "url": "https://cs.wikipedia.org/wiki?curid=1164612", "title": "Zemská silnice B62", "text": "Zemská silnice B62\n\nZemská silnice Deutschkreutzer Straße B62 se nachází ve spolkové zemi Burgenland v Rakousku. Začíná výjezdem z rychlostní silnice Burgenland Schnellstraße S31 na křižovatce (sjezdu) Weppersdorf/Markt St.Martin. Prochází po jižním okraji pohoří Ödenburger Gebirges ke státní hranici s Maďarskem u městyse Deutschkreutz. Lze ji označit za důležité propojení ve směru na Sopron a Győr v Maďarsku. Silnice probíhá téměř souběžně se železniční tratí Burgenlandbahn. Celková délka silnice je zhruba 20 km.\n\nPoznámka: v tabulce uvedené kilometry a nadmořské výšky jsou přibližné.\n\nPro vytvoření článku byly použity: \n"}
{"id": "1164615", "url": "https://cs.wikipedia.org/wiki?curid=1164615", "title": "Ferdinand Buffa", "text": "Ferdinand Buffa\n\nFerdinand Buffa (uváděn knižně jako F. Buffa; * 22. ledna 1926, Dlhá Lúka (dnes část Bardejova), Československo – 2012) byl slovenský lingvista. \n\nFerdinand Buffa vystudoval slovenský jazyk a filozofii na Filozofické fakultě Univerzity Komenského v Bratislavě. Mezi oblasti jeho odborného zájmu patřili především dialektologie (šarišské nářečí), lexikologie, lexikografie a polsko-slovenské jazykové vztahy. Zabýval se slovenským odborným názvoslovím v oblasti botaniky. \n\n\n"}
{"id": "1164631", "url": "https://cs.wikipedia.org/wiki?curid=1164631", "title": "Neuropil", "text": "Neuropil\n\nNeuropil tvoří objemově největší část šedé hmoty mozkové (nemyelizované axony, dendrity, synapse a výběžky gliových buněk. Při světelné mikroskopii se jeví jako amorfní substance. Pojem pochází ze spojení neura, neuron = „řetěz“ a pilêma = „pociťovaný“.\n"}
{"id": "1164634", "url": "https://cs.wikipedia.org/wiki?curid=1164634", "title": "HOAP", "text": "HOAP\n\nHOAP (zkratka \"Humanoid for Open Architecture platform\") je humanoidní robot společnosti Fujitsu.\n\nJeho cílovým trhem jsou především vědci a výzkumníci, kteří se zabývají robotikou. Je vysoký 48 cm a má hmotnost 6 kg. Je určen na výzkum a vývoj v oblasti robotických technologií. Společnost Fujitsu, která robota zkonstruovala, uvolnila informace o jeho architektuře, aby mohli ostatní vědci pro něj vyvíjet vlastní aplikace. Současně se tak HOAP stává prvním humanoidním robotem, kterého je možné volně programovat. \n\nRobot běží pod Linuxem a tvůrce aplikačního softwaru může svůj program otestovat nejdříve na simulátoru a až následně jej uložit do robota. \n\nVytyčeny jsou ještě dva cíle: zlepšení ovládání pohybů a zlepšení komunikace mezi robotem a lidmi. Cena robota byla stanovena na zhruba 40 000 USD a Fujitsu počítala s prodejem zhruba 100 robotů do poloviny roku 2004.\n\n"}
{"id": "1164636", "url": "https://cs.wikipedia.org/wiki?curid=1164636", "title": "Axonální zakončení", "text": "Axonální zakončení\n\nAxonální zakončení je nejvzdálenější zakončení axonu.\n"}
{"id": "1164637", "url": "https://cs.wikipedia.org/wiki?curid=1164637", "title": "Expedice 49", "text": "Expedice 49\n\nExpedice 49 byla devětačtyřicátou expedicí na Mezinárodní vesmírnou stanici (ISS). Expedice probíhala od 7. září 2016 a skončila 30. října odpojením lodi Sojuz MS-01. Byla šestičlenná, tři členové posádky přešli z Expedice 48, druhá trojice přiletěla v Sojuzu MS-02 19. října 2016.\n\nStart Sojuzu MS-02 musel být kvůli technickým problémům odložen o celý měsíc. Proto byla Expedice 49 kompletní jen 11 dní.\n\nSojuz MS-01 a Sojuz MS-02 sloužily expedici jako záchranné lodě.\n\nZdroj pro tabulku: ASTROnote.\n\nZáložní posádka:\n\n"}
{"id": "1164638", "url": "https://cs.wikipedia.org/wiki?curid=1164638", "title": "Otroctví v Massachusetts", "text": "Otroctví v Massachusetts\n\nOtroctví v Massachusetts (v angl. originálu \"Slavery in Massachusetts\") je esej amerického transcendentalistického filozofa H. D. Thoreaua vydaný poprvé v roce 1854. Esej je založený na autorově projevu ze setkání abolicionistů uspořádaném symbolicky v Den nezávislosti 4. července 1854 v massachusettském Framinghamu.\n\nThoreau v eseji vyjadřuje své zklamání nad rozhodnutím soudce Edwarda G. Loringa, který podle zákona o uprchlých otrocích poslal otroka Antonyho Burnse, jenž uprchl z otroctví v Richmondu ve Virginii lodí do Bostonu, zpět jeho majiteli Ch. F. Suttlovi. Zaráží se už jen nad zvráceností toho, že jeden člověk rozhoduje, zdali má druhý člověk právo na svobodu či ne. Naopak označuje za hrdinnou skupinu abolicionistů pod vedením Thoreauova přítele Thomase W. Higginsona, která zaútočila na budovu bostonského soudu, kde byl Burns vězněn, a pokusila se jej osvobodit. Během tohoto neúspěšného útoku zahynul zástupce šerifa a několik útočníků bylo zatčeno. Anthony Burns byl nakonec od svého majitele vykoupen několika filantropy na svobodu, později vystudoval Oberlin College v Ohiu a přestěhoval se do Kanady, kde působil jako baptistický kněz. Přesto předčasně zemřel na tuberkulózu ve věku 28 let.\n\nPo těchto událostech autor píše, že jej tíží pocit neurčité ztráty, kterou nakonec definoval jako ztrátu vlasti.\n\nEsej je zakončen poetickým přivoněním k rozkvetlému leknínu, jehož vůně mu dodává naději v lidskou dobrotu a čistotu a doufá, že jednou přijde doba, kdy stejně líbeznou vůni budou šířit i lidské skutky (viz poslední výňatek).\n\n\n"}
{"id": "1164639", "url": "https://cs.wikipedia.org/wiki?curid=1164639", "title": "Železniční trať Lhotka u Mělníka – Střednice", "text": "Železniční trať Lhotka u Mělníka – Střednice\n\nŽelezniční trať Lhotka u Mělníka – Střednice je zaniklá jednokolejná regionální trať využívaná hlavně pro přepravu cukrové řepy. Byla odbočkou trati Mělník - Mladá Boleslav, byla dlouhá 2,8 km a nacházely se na ní jen dvě stanice: Lhotka u Mělníka a Střednice.\n\nNákladní provoz byl zahájen roku 1896, osobní o rok později. Trať sloužila hlavně pro přepravu cukrové řepy do mělnického cukrovaru, proto také jinak poměrně slabá doprava značně narostla v období řepných kampaní. Osobní doprava nebyla nikdy významná, vrcholu dosáhla asi roku 1921, kdy jezdily 4 páry vlaků denně. 1. července 1933 byla zastavena. Roku 1970 byla zastavena i nákladní doprava, když byla veškerá přeprava řepy převedena na silnici. Roku 1975 byla trať úředně zrušena, roku 1978 byl snesen železniční svršek a trať tak úplně zanikla. Těleso se v současné době částečně používá jako lesní cesta.\n\nDo roku 1907 provozovala vlaky na této trati společnost Rakouská severozápadní dráha, poté státní dráhy.\n\nV roce 1914 přišli místní zájemci s návrhem prodloužit trať přes Kokořín až do Dubé, kvůli začátku 1. světové války už k prodloužení nikdy nedošlo.\n\n"}
{"id": "1164640", "url": "https://cs.wikipedia.org/wiki?curid=1164640", "title": "Expedice 50", "text": "Expedice 50\n\nExpedice 50 byla padesátou expedicí na Mezinárodní vesmírnou stanici (ISS). Expedice začala v říjnu 2016 odpojením lodi Sojuz MS-01 a skončila v dubnu 2017 odpojením lodi Sojuz MS-02. Byla šestičlenná, tři členové posádky přešli z Expedice 49, zbývající trojice na ISS přiletěla v Sojuzu MS-03 19. listopadu 2016.\n\nSojuz MS-02 a Sojuz MS-03 sloužily expedici jako záchranné lodě.\n\nZdroj pro tabulku: ASTROnote.\n\nZáložní posádka:\n\n"}
{"id": "1164641", "url": "https://cs.wikipedia.org/wiki?curid=1164641", "title": "Zadní míšní kořen", "text": "Zadní míšní kořen\n\nZadní míšní kořen, nebo zastarale zadní kořen míšní, je jeden ze dvou míšních kořenů vláken, které vycházejí z míchy a vedou k zadní uzlině spinální ganglion, která obaluje těla senzitivních neuronů.\n"}
{"id": "1164643", "url": "https://cs.wikipedia.org/wiki?curid=1164643", "title": "Expedice 51", "text": "Expedice 51\n\nExpedice 51 byla jednapadesátou expedicí na Mezinárodní vesmírnou stanici (ISS). Expedice začala 10. dubna 2017, trvala do 2. června 2017. Byla pětičlenná, tři členové posádky přešli z Expedice 50, zbývající dvojice na ISS přiletěla v Sojuzu MS-04.\n\nSojuz MS-03 a Sojuz MS-04 expedici sloužily jako záchranné lodě.\n\nZdroj pro tabulku: ASTROnote.\n\nZáložní posádka:\n\n"}
{"id": "1164647", "url": "https://cs.wikipedia.org/wiki?curid=1164647", "title": "Radialní glie", "text": "Radialní glie\n\nRadialní glie jsou bipolární buňky, která zaplňují mozkovou kůru při vývoji centrální nervové soustavy. Při tomto vývoji se využívá radiálních buněk jako progenitora nových neuronů, astrocytů a oligodendrocytů a jako vodící skeletu pro transport do místa učení takové buňky. Na migraci neuronů se podílí neznámé transportní bílkoviny. Po ukončení migrace neuronů zanikají. Pojem radiální vychází z morfologické charakteristiky.\n"}
{"id": "1164649", "url": "https://cs.wikipedia.org/wiki?curid=1164649", "title": "Merlík smrdutý", "text": "Merlík smrdutý\n\nMerlík smrdutý (\"Chenopodium vulvaria\") je nízká, rozložitá bylina, která po rozemnutí intenzivně páchne. Tento druh rodu merlík, byť je v české přírodě původní druh, se v Česku stal rostlinou vzácnou.\n\nRoste v mírném pásu Evropy a Asie až po Pamír. Druhotně je téměř kosmopolitním druhem, byl rozšířen do Ameriky, Afriky i Austrálie. Na území České republiky má těžiště výskytu v Čechách i na Moravě v oblastech termofytika s částečně i mezofytika.\n\nSynantropní druh preferující osluněná místa s půdou suchou, písčitou a se zvýšeným obsahem dusíkatých látek. Nejčastěji roste na ruderálních stanovištích, u skládek biologického odpadu a hnojišť, okolo starých venkovských hospod, městských zídek a plotů. Této konkurenčně velmi slabé rostlině vyhovují místa, kde často vykonávají lidé i psi svou malou potřebu a tamní sešlapávaná půda svým přebytkem amoniakálního dusíku a dalších živin neprospívá jiným druhům rostlin. Dobře se mu daří i ve městech na sečených trávnících, kde se často venčí psi.\n\nJednoletá rostlina charakteristická svým výrazným šedobílým pomoučení lodyhy, listů i květů. Lodyha je plazivá či vystoupavá, až 30 cm dlouhá, rýhovaná, silně rozkladitě větvená a dolní větve mívá přitisknuté k půdě. Střídavě vyrůstající řapíkaté listy mají mírně nesouměrnou, do 2 cm dlouhou čepel, ta bývá široce vejčitá až kosočtverečná, po obvodě má na obou stranách tupý, tříhranný zub a její vrchol je tupě špičatý.\n\nNejčastěji oboupohlavné, drobné květy jsou sestaveny do malých klubíček, která tvoří řídké úžlabní nebo koncové klasovité laty. Květy mají zelené, taktéž poprášené, pětidílné, vytrvalé okvětí nálevkovitého tvaru, pět tyčinek (které někdy úplně chybí) a svrchní semeník s jedním vajíčkem a dvěma krátkými čnělkami s bliznami, které dozrávají dříve než pyl v prašnících. Květy rozkvétají postupně od května do října, nemají nektar a jsou opylovány větrem.\n\nPlodem je asi 1 mm velká, kulovitá, mírně zploštělá nažka obalená suchým okvětím. Obsahuje černé semeno s hladkým osemením. Ploidie druhu je 2n = 18.\n\nRostliny obsahují methylamin a po rozemnutí nepříjemně páchnou. Tento charakteristický zápach bývá přirovnáván k pachu hnijící ryby nebo - jak napovídá popis od C. Linné - k pachu nemyté ženy. Z pokožky potřísněné rostlinnou šťávou nelze tento puch snadno smýt. Usušené rostliny z herbářů, i několik desítek let staré, po navlhčení opět zapáchají. Pro tuto vlastnost nelze merlík smrdutý zaměnit s jiným druhem rostoucím v české krajině.\n\nMerlík smrdutý se stal v České republice pro své akutní ohrožení vzácnou rostlinou. S rozvojem urbanismu je ohrožen zánikem míst vhodných pro jeho růst. Jsou likvidována pohoršení budící špinavá, sešlapaná a pokálená prostranství, která mu ještě v nedávné minulosti pomáhali udržovat lidé, psi a domácí zvířectvo (slepice a husy). Růst společenské kulturnosti a obecný zákaz volného pobíhání zvířat se stal pro něj silně ohrožujícím faktorem. Před úplným vymizením ho snad zachrání zimní solení chodníků a cest. V „Červeném seznamu cévnatých rostlin“ z roku 2012 je zařazen mezi silně ohrožené druhy (C2t), jejichž počty rychle klesají.\n\n\n \n"}
{"id": "1164651", "url": "https://cs.wikipedia.org/wiki?curid=1164651", "title": "Kritická diskurzivní analýza", "text": "Kritická diskurzivní analýza\n\nKritická diskurzivní analýza (CDA – z ang. ‘Critical discourse analysis’) je typ analýzy diskurzu, který chápe jazyk jako aspekt sociální praxe a zkoumá ho jako součást širšího sociální konceptu. Snaží se pochopit vztah mezi jazykem a ideologií diskurzu. Tvrdí, že diskurz ovlivňuje a zároveň je určen sociálními strukturami. CDA umožňuje analyzovat spojitost diskurzu a mocenských vztahů.\n\nKritická diskurzivní analýza je pojem zahrnující mnoho analytických přístupů. Vychází z postdisciplinární logiky, neexistuje však žádná konkrétní disciplína, do které by se dala CDA zařadit. Termín kritická diskurzivní analýza se skládá ze tří pojmů, „kritická“ odkazuje k filozofii, kritické a obecně normativní teorii, „analýza“ k použité obecné metodě a „diskurz“ k objektu, jehož se analýza týká. Pro pojem diskurz rozlišuje kritická diskurzivní analýza dva významy. Za prvé diskurz jako proces a zadruhé diskurz z pohledu Michela Faucaulta, tedy jako strukturovanou fixaci významu. CDA oba významy vidí navzájem spjaté a chce je zkoumat a uvádět do praxe současně. \n\nSnahou CDA nikdy nebylo nabídnout či definovat pouze jednu specifickou teorii. Není pro ní ani charakteristická specifická metodologie výzkumu. Nejedná se o ucelený směr podobně jako u jiných přístupů k diskurzivní analýze. CDA je spíše volnou sítí výzkumníků, jejich teorie a aplikace se ale liší. Velkým zdrojem textů týkajících se CDA je časopis „Discourse and Society“ pod vedením Teun van Dijka. Van Dijk a Ruth Wodak se zaměřují na to, jak je diskurz vnímán, zatímco Fairclough a Jager zkoumají texty samotné a jejich vztah ke společnosti. Podobně jako Foucault se nesoustředí na interpretaci textů.\n\nCDA slouží jako nástroj nabízející jiný pohled napříč celým oborem. Kritický přístup můžeme nalézt i v pragmatice, konverzační analýze, rétorice, sociolingvistice, stylistice a dalších.\n\nJedna z nejvýznamnějších metod CDA byla vytvořena Normanem Faircloughem.\n\nNěkteré myšlenky, teze, které se v CDA nachází, vznikly již v době před druhou světovou válkou a vychází z kritické teorie Frankfurtské školy. Na konci 70. let 20. století vznikla teorie nazývaná \"kritická lingvistika\", a právě z té vychází současné zaměření CDA na jazyk a rozpravu. Tyto dva termíny jsou často zaměnitelné. Metoda vychází rovněž i ze sociální teorie a ovlivnily ji práce Karla Marxe, Antonia Gramsciho, Louise Althussera, Michela Foucaulta, a dalších, a to zejména z důvodu jejich zaměření na zkoumání ideologií a mocenských vztahů či spojení tématu moci a diskurzu. Za hlavní postavu a jednoho ze zakladatelů CDA je považován Norman Fairclough, dalšími osobnostmi, které se významně podílely na tvorbě CDA, jsou např.: Ruth Wodak, Michael Meyer, Teun Adrianus van Dijk. \n\nJako síť studií, se CDA objevuje na počátku devadesátých let, po sympóziu v Amsterdamu v lednu 1991. Prostor na diskuzi o CDA pro Teuna van Dijka, Normana Fairclougha, Gunthera Kressa, Thea van Leeuvena a Ruth Wodak vytvořila Amsterdamská univerzita. \n\nFoucault se ve svém spisu Archeologie vědění (1969) a přednášce Řád diskurzu (1970) zabývá zejména způsoby kontroly diskurzu z pozice moci. Podle něj diskurz není jenom pouhým souborem reprezentací či textů, ale také sociálních praktik systematicky vytvářejících objekty diskurzu. Foucault pro toto zavedl označení diskurzivní praxe, podle něj by se diskurzy neměly redukovat pouze na jazyk v užití.\n\nDiskurz je tedy utvářen diskurzivní formací, která uvádí obsah diskurzu a nediskurzivní formací, která ovlivňuje způsob utváření a prezentování tohoto obsahu. Zatímco diskurzivní formace říká, co je obsahem diskurzu, nediskurzivní formace má vliv na způsob utváření a prezentování tohoto obsahu. Na způsob jakým o věcech hovoříme, má podle Foucaulta vliv společenské postavení, názorové klimaty a způsoby kategorizování objektů podle dominantního vědění dané doby. \n\nFaircloughovo chápání diskursu je trojdimenzionální: text, diskursivní praxe a sociální praxe (Fairclough ve své knize knize Media Discourse z roku 1995 nahradil termín sociální praxe termínem socio - kulturní praxe). Faircloughovo pojetí diskursu představuje formu či aspekt sociální praxe. Fairclough později mění obecné slovo diskurs na semiosis a vytyčuje roli semiosis ve třech různých oblastech:\n\nFairclough také analyticky rozdělil CDA do třech samostatných, vzájemně propustných oddílů - deskripce, interpretace a explanace. Toto rozdělení odráží jeho trojdimenzionální pojetí diskursu. \n\nDHA - Diskurzivně-historický přístup (jako podtyp CDA) sleduje jak vzájemnou provázanost textu, a to jak v minulosti, tak v přítomnosti a vzájemné propojení diskurzu, tak i mimojazykové sociální/sociologické proměnné, historii organizace nebo instituce a rámec situace. Podrobný popis těchto vztahů je jedním z cílů DHA, Podle nich je možné zjistit jak se diskurzy, žánry a texty v závislosti na sociopolitickém vývoji proměňují.   \n\nPodle Ruth Wodak kritická diskurzivní analýza nemůže byt neutrální, každý analytik totiž ke zvolenému tématu přistupuje z jiné perspektivy. I navzdory tomuto považuje ale kriticko-analytický postoj a výzkum za vědecký. Nemožnost dosáhnout univerzální intepretace R. Wodak vyvažuje cílem dokonale poznat synchronní a diachronní kontext zkoumaného problému. S důrazem na samotného analytika, jehož sebereflexe v průběhu zkoumání je podstatnou zárukou legitimity praxe CDA. \n\nDHA má tři rozměry: prvním je identifikace specifických obsahu nebo témat konkrétního diskurzu, potom přicházejí na řadu diskurzívní strategie (odkaz na wiki heslo), a následně jsou předmětem zkoumání jazykové prostředky a konkrétní kontextové závislé jazykové realizace. \n\nDůkladná diskurzivně-historická analýza ideálně opakovaně postupuje podle osmistupňového plánu:\n\n1.   Připomenutí a revize dosavadních teoretických znalostí\n\n2.   Systematický sběr materiálu a informací o kontextu\n\n3.   Výběr a příprava materiálu pro vlastní analýzu\n\n4.   Formulace výzkumné otázky a domněnek\n\n5.   Kvalitativní pilotní analýza\n\n6.   Detailní případové studie\n\n7.   Formulace kritiky\n\n8.   Aplikace detailních výsledků analýzy\n"}
{"id": "1164652", "url": "https://cs.wikipedia.org/wiki?curid=1164652", "title": "Divadlo Karla Pippicha", "text": "Divadlo Karla Pippicha\n\nDivadlo Karla Pippicha se nachází v Chrudimi a nazváno je podle Karla Pippicha (1849–1921), chrudimského advokáta a místního hybatele veřejného dění. Divadlo provozuje Chrudimská beseda, protože ale město nemá vlastní stálý divadelní soubor, pouze zde hostují soubory z okolí. Konají se zde také koncerty a každoročně festival Loutkářská Chrudim. V budově je též výstavní síň.\n\nPůvodní chrudimské divadlo, situované na spodním konci Široké ulice při vstupu do města, už kapacitně nepostačovalo a bylo proto roku 1929 zbořeno. Na místě původního divadla dnes stojí budova banky, se kterou sousedí Regionální muzeum v Chrudimi. Jihozápadně od historického centra města, u řeky Chrudimky, pak bylo na základě návrhu architektů Jindřicha Freiwalda a Jaroslava Böhma postaveno divadlo nové. Základní kámen byl položen 28. října 1931 a slavnostní otevření s uvedením Smetanovy opery \"Libuše\" v nastudování místních ochotníků proběhlo 18. února 1934. \n\nMonumentální stavba tvořená nestejně vysokými hmotami je pojata ve stylu civilního konstruktivismu s prvky funkcionalismu a vyznačuje se tzv. nautickým (námořním) tvaroslovím jako jsou kruhová okna apod. Široké vstupní schodiště vede k rizalitu hlavního průčelí, členěnému na tři vchody, nad nimiž jsou velká okna foyeru. Nad tím vším bdí socha divadelní Múzy. Za vstupem následuje další široké schodiště do hlavní části a boční schodiště na balkony. Stěny jsou obloženy bílo-červeným mramorem nebo zeleno-žlutě pomalovaným dřevem, které zajišťuje dobrou akustiku. Obdélníkový sál s mírným sklonem s 18 řadami v přízemí a pěti řadami na balkonu má kapacitu celkem 1000 míst, včetně několika samostatných lóží. Strop je pastelově modrý, zaoblený jevištní portál nese motivy hvězdic a jeho vlys symboly činohry (maska) i hudby a zpěvu (lyra), spolu s Pegasem. Budova je už od roku 1958 zapsána v seznamu kulturních památek České republiky.\n\n"}
{"id": "1164653", "url": "https://cs.wikipedia.org/wiki?curid=1164653", "title": "Seznam vrcholů ve Slavkovském lese", "text": "Seznam vrcholů ve Slavkovském lese\n\nSeznam vrcholů ve Slavkovském lese zahrnuje pojmenované vrcholy s nadmořskou výškou nad 800 m nebo s prominencí nad 100 metrů. Seznam vychází z údajů dostupných na stránkách Mapy.cz. Jako hranice pohoří byla uvažována hranice stejnojmenného geomorfologického celku.\n\nSeznam vrcholů podle výšky obsahuje pojmenované vrcholy s výškou nad 800 m n. m. Většina z nich se nachází v podcelku Hornoslavkovská vrchovina, i když v Kynžvartské hornatině jsou hory vyšší, včetně nejvyššího Lesného (983 m n. m.).\nSeznam vrcholů podle prominence obsahuje všechny hory a kopce s prominencí (relativní výškou) nad 100 metrů, bez ohledu na nadmořskou výšku. Takových je ve Slavkovském lese 9. Nejprominentnějším vrcholem je nejvyšší Lesný (prominence 420 m), následovaný Doubskou horou (152 m).\n\n"}
{"id": "1164655", "url": "https://cs.wikipedia.org/wiki?curid=1164655", "title": "Mistrovství světa v basketbalu mužů 1978", "text": "Mistrovství světa v basketbalu mužů 1978\n\n8. mistrovství světa v basketbale proběhlo ve dnech 1. – 14. října ve Filipínách.\n\nTurnaje se zúčastnilo čtrnáct týmů. Dvanáct družstev bylo rozděleno do tří čtyřčlenných skupin, z nichž první dvě postoupila do skupiny o 1.–8. místo. Domácí Filipíny a obhájce titulu SSSR, byly nasazeny přímo do skupiny o 1.–8. místo, ze které první dva týmy postoupily do finále, třetí a čtvrtý tým hrál o třetí místo atd. Týmy, které v základních skupinách skončily na třetím a čtvrtém místě, hrály o 9.–14. místo. Titul mistra světa získal tým Jugoslávie.\n\n\n1. Jugoslávie \n\n\n2. SSSR \n\n\n3. Brazílie \n\n\n4. Itálie \n\n\n5. USA \n\n\n6. Kanada \n\n\n7. Austrálie \n\n\n8. Filipíny \n\n\n9. Československo \n\n\n10. Portoriko \n\n\n11. Čína \n\n\n12. Dominikánská republika \n\n\n13. Jižní Korea \n\n\n14. Senegal \n\n\n"}
{"id": "1164656", "url": "https://cs.wikipedia.org/wiki?curid=1164656", "title": "Hartmut Weber", "text": "Hartmut Weber\n\nHartmut Weber (* 17. října 1960, Kamen) je bývalý německý atlet, který se věnoval hladké čtvrtce a štafetovým běhům, mistr Evropy v běhu na 400 metrů z roku 1982.\n\nV roce 1979 se stal juniorským mistrem Evropy v běhu na 400 metrů a byl členem vítězné západoněmecké štafety na 4x400 metrů. Totéž se mu povedlo v roce 1982 na evropském šampionátu v Athénách. Zde si také vytvořil svůj osobní rekord na 400 metrů 44,72. Při premiéře mistrovství světa v Helsinkách o rok později doběhl ve čtvrtkařském finále pátý, jako člen štafety na 4x400 metrů vybojoval stříbrnou medaili.\n"}
{"id": "1164658", "url": "https://cs.wikipedia.org/wiki?curid=1164658", "title": "U 105 (1940)", "text": "U 105 (1940)\n\nU 105 (1940) byla německá ponorka dalekého dosahu typu IX B postavená před 2. světovou válkou pro německé válečné námořnictvo (Kriegsmarine). V období prosinec 1940 až června 1943 vyplula na 9 bojových plaveb. \"U 105\" potopila 22 spojeneckých lodí o celkové tonáži 123 924 BRT a 1 válečnou loď o celkové tonáži 1 546 BRT. Do služby byla zařazena 10. září 1940 pod velením Georga Schewe. Dalšími veliteli byli Heinrich Schuch, Hans-Adolf Schweichel a posledním velitelem byl Jürgen Nissen.\n\nPonorka \"U 105\" byla objednána 24. května 1938 v loděnicích Duetsche Schiff - und Maschinenbau Altiengesselschaft Wesser v Brémách pod výrobním číslem 968. Výroba byla zahájená 16. listopadu 1939. Na vodu byla spuštěna 15. června 1940. Do služby byla zařazena 10. září 1940. Typ IX B byla delší než původní ponorky typu IX. Na hladině měla výtlak 1 051 tun, při ponoření 1 178 tun. Ponor byl 4,7 m, výška 9,6 m. Pohon tvořily dva devíti válcové diesel motory MAN M 9 V 40/46 o celkovém výkonu 4 400 PS (3 240 kW) k pohonu na hladině a dobíjení baterií. K plavbě pod vodu sloužily dva elektromotory Siemens-Schuckert 2 GU 345/34 o celkovém výkonu 1000 PS (740 kW). Dvě lodní hřídele poháněly ponorku pomocí lodních šroubů o průměru 1,92 m. Mohla se potopit a plout až 230 m pod hladinou moře. Její maximální rychlost byla 18,2 uzlů (33,7 km/h) na hladině a 7,3 uzlů (13,5 km/h) pod hladinou. Dosah byl 12 000 námořních mil (22 000km) při rychlosti 10 uzlů (19 km/h), pod vodou při rychlosti 4 uzly (7,4 km/h) urazila 64 námořních mil (119 km).\n\n\"U 105\" od 10. října 1940 do 31. prosince 1940 byla zařazena k jako výcviková ponorka 2. ponorkové flotily–školní ve Wilhelmshavenu. Od 1. ledna 1941 do 2. června 1943 byla převelena pod 2. ponorkovou flotilu (německy 2. U-Flottille, anglicky 2nd U-boat Flotilla) ve Wilhelmshaven pak v Lorientu ve Francii. Během své služby se zúčastnila čtyř vlčích smeček.\n\nNa první bojovou plavbu ponorka \"U 105\" vyplula z Kielu 24. prosince 1940 a vrátila se 31. ledna 1941 do Lorientu. Operační prostor byl v Severním moři, severozápadně od Irska a západně od Severního průlivu. Potopila 3 lodi o celkové tonáži 14 923 BRT.\n\nKonvoj SL 61 byl bombardován německými letadly. 20. ledna 1941 byla zapálená nizozemská nákladní loď \"Heemskerk\". 26. ledna 1941 ji torpédovala a potopila \"U 105\". Další útok Luftwaffe byl 23. ledna 1941, kdy byla potopená nákladní loď \"Langleegors\" (UK) a nákladní loď \"Lurigethan\" byla bombardována a zapálená, o tři dny později 26. ledna 1941 byla ponorkou \"U 105\" torpedována a potopena.\n\nNa druhou bojovou plavbu \"U 105\" vyplula 22. února 1941 z Lorientu a vrátila se 13. června 1941. Operační prostor byl v jižní části Atlantiku u Pernambuco, Kanárských ostrovů u pobřeží Freetownu a ve centrální části Atlantského oceánu. \"U 105\" potopila 12 lodí o celkové tonáži 71 450 BRT. Dne 4. března 1941 v Las Palmas ponorka \"U 105\" doplnila 70 m paliva. Od 29. března 1941 do 1. dubna 1941 doplnila z pomocného křižníku \"Kormoran\" 13 torpéd a zásoby paliva a pitné vody. Od 8. do 9. dubna 1941 doplnila ze zásobovací lodi \"Nordmark\" 36 m paliva a opět z \"Nordmark\" 4. května 1941 doplnila 107 m paliva. Od 20. do 21. května 1941 doplnila ze zásobovací lodi \"Egerland\" tři torpéda, proviant a 100 m paliva.\n\nNěmecké vrchní velení námořnictva (Oberkommando der Marine) navedlo na konvoj \"SL 67\" ještě ponorku \"U 124\".\n\nPotopení lodi \"Mandalia\" je podle Seznamu potopených lodí v březnu 1941 (list of shipwrecks in March 1941) přičteno ponorce \"U 106\".\n\nNa třetí bojovou plavbu \"U 105\" vyplula 3. srpna 1941 z Lorientu a vrátila se 20. září 1941. Operační prostor byl v severním Atlantském oceánu, jihozápadně od Islandu. \"U 105\" potopila jednu loď o celkové tonáži 1 549 BRT. Ponorka \"U 105\" se zúčastnila vlčí smečky \"Grönland\".\nNa čtvrtou bojovou plavbu \"U 105\" vyplula 8. listopadu 1941 z Lorientu a vrátila se 13. prosince 1941. Operační prostor byl v severní části Atlantského oceánu, v Dánském průlivu, u Newfoundlandu a u mysu Cape Race. Nebyly potopeny ani poškozeny žádné lodě. \"U 105\" se zúčastnila vlčí smečky \"Steuben\".\n\nNa pátou bojovou plavbu \"U 105\" vyplula 25. ledna 1942 z Lorientu a vrátila se 8. února 1942. Operační prostor v severní části Atlantského oceánu. \"U 105\" potopila jednu loď o celkové tonáži 1 546 BRT.\n\n\"HMS Culver\" byl součástí eskortní skupiny 40 (\"EG 40\"), která doprovázela konvoj 26 lodí.\n\nNa šestou bojovou plavbu \"U 105\" vyplula 25. února 1942 z Lorientu a vrátila se 15. dubna 1942. Operační prostor v západní části Atlantského oceánu a u východního pobřeží USA, byly potopeny dvě lodě o celkové tonáži 10 005 BRT. V období od 27. až 18. června 1942 ponorka \"U 105\" doplnila 43 m paliva \"z\" ponorky \"U 459\".\n\nTanker \"Svenør\" byl potopen u východního pobřeží USA, 300 km od mysu Hatteras, Severní Karolína.\n\nNa sedmou bojovou plavbu \"U 105\" vyplula 7. června 1942 z Lorientu a vrátila se 30. června 1942. Při plavbě v Biskajském zálivu byla napadena australským hlídkovým hydroplánem Short Sunderland od 10. perutě RAAF. Ponorka byla poškozená a kvůli opravě plula do španělského přístavu Ferrol, kde byla od 12. června do 28. června 1942. Během plavby nepotopila ani nepoškodila žádnou loď.\nNa osmou bojovou plavbu \"U 105\" vyplula 23. listopadu 1942 z Lorientu a vrátila se 14. února 1943. Operační prostor byl u Azorských ostrovů a v západní Atlantského oceánu v Karibiku, u Francouzské Guyany, u ostrava Trinidad a Tobago. U 105 potopila čtyři lodě o celkové tonáži 19 844 BRT. 3. prosince 1942 ponorka \"U 105\" doplnila 20 m paliva z ponorky \"U 118\" a 3. února 1943 doplnila 40 m paliva z ponorky U 504.\n\nPlachetnice \"C.S. Flight\" byla potopena palbou z děla.\n\nNa devátou bojovou plavbu \"U 105\" vyplula 16. března 1943 z Lorientu. Operační prostor v centrální části Atlantiku, u pobřeží Freetownu a u Dakaru. \"U 105\" potopila jednu loď o celkové tonáži 4 669 BRT. Během plavby doplnila 19. května 90 m paliva z ponorky U 460.\n2. června byla ponorka U 105 napadena hydroplán Potez-CAMS 141 od 141. perutě Svobodných Francouzů a byla potopena u pobřeží Dakaru, Senegal. Celá posádka 53 námořníků zahynula.\n\nPonorka \"U 105\" se zúčastnila v průběhu bojových operací čtyř vlčích smeček\n\n\n\n\n"}
{"id": "1164660", "url": "https://cs.wikipedia.org/wiki?curid=1164660", "title": "Poranění míchy", "text": "Poranění míchy\n\nPoranění míchy nebo míšní poranění, lék. též míšní léze je souborný název pro devastující změny v míše, které způsobí dočasně nebo trvale změny její funkce. Změnou je například ztráta motoriky, čití nebo autonomních funkcí těla využívajících míchu pod místem míšní léze.\nNejčastější příčinou míšních lézí (70 %] jsou úrazy a z nich početně nejvýznamnější jsou dopravní úrazy. K dalším příčinám patří pády (zejména u osob nad 45 let), nehody (především skoky do mělké vody), sportovní úrazy a kriminální delikty. Ostatní příčiny jsou vaskulární a PPvertebrogenní]] nemoci, tumory, záněty, roztroušená skleróza, infekční onemocnění, vývojové a degenerativní onemocnění. Statistiky poranění míchy jsou poměrně variabilní dle zemí. V USA je udáváno 39 případů poranění míchy na 1 milion obyvatel za rok, v západní Evropě je pak 16 na 1 milion. Prevalences se pohybuje od 236 na milion v Indii do 1800 na milion v USA. ČR je udáván výskyt více než 200 traumatických a kolem 100 dalších nových případů za rok. Počet nemocných v USA se odhaduje v mezích 225 000 až 296 000 obyvatel. Nejobvyklejší lokalizace poranění je na úrovni C5, C4 a C6. Nejvyšší frekvence zranění je v červenci, nej­menší v únoru. Nejobvyklejší den je sobota, častější výskyt je za denního světla. Vysoký podíl má souvislost s přítomností alkoholu (17- 49%). Průměrný věk zraněných se zvyšuje na 41 let, přičemž v roce 1979 to bylo 29 let. Traumatická poranění jsou častější do 40 let, zatímco netraumatická nad 40 let. Výskyt je asi 4krát častější u mužů.\n\nPrevence poranění spočívá v důrazu na bezpečnost silničního provozu, v boji proti návykovým látkám při řízení, proti řízení vozidla při únavě nebo nízké koncentraci řidiče na řízení (děti ve vozidle, telefonování). Dalším bodem je vývoj ochranných prvků (reflexní materiály, air-bagy, bezpečnostní pásy, dětské sedačky) a stavba postupných bariér (odstranění betonových kvádrů, kovových svodidel, stromů). Prevence směřuje i do oblasti výchovné např. upozornění na nebezpečí skákání do neznámé vody a zabezpečení stelných zbraní (pojistka).\n\nTypy poranění lze hodnotit dle stavu motorických funkcí: (paréza/plegie), senzitivních funkcí (\"kvantitativní\" – dysestezie, hypestezie, anestezie a \"kvalitativní\" – povrchové, hluboké čití, disociované poruchy). sfinkterové, poruchy (retence a inkontinence) a vegetativní poruchy (hypertenze, pulzující cefalea, bradykardie, profuzní pocení, piloerekce,flush, (kardiální arytmie, fibrilace síní, supraventrikulární extrasystoly, poruchy atrioventrikulárního převodu).\n\nPoranění páteře po úrazech můžeme rozdělit podle lokace postižení, viz obrázek.\nPoranění páteře můžeme rozdělit do několika skupin dle typu funkční poruchy:\n\nK vyšetření a nalezení postižené lokace se užívá nejčastěji rentgenu, pro složitější případy pak také CT a MRI.\n\nPoranění míchy sebou obecně nese nevratné důsledky před maximální možnou léčebnou péči. Nejlepší prognózu zajistí úroveň a komplexita zranění měřená dle ASIA 3 dny po zranění. U většiny nemocných se skore A se nevrátí funkční motorické schopnosti, může dojít jen k menším zlepšením.\n\nMišní poranění je spojena s mnoha přidruženými komplikacemi: plicní edém, selhání plic, ochrnutí, ztrátu svalové hmoty a dystrofii svalů, proloeženiny a spasiticita. Nejčastější komplikací u pacientů s transverzální míšní lézí nad páteřním segmentem Th6 bývá Autonomní dysreflexie - závažná komplikace, která se projeví u více než poloviny pacientů s míšním poraněním nad šestým hrudním obratlem. Jedná se o syndrom masivní nevyvážené reflexní sympatické aktivity, projevující se paroxyzmální hypertenzí. Jedná se o prudký vzestup krevního tlaku. Hodnoty systolického krevního tlaku se mohou pohybovat až k 250– 300 mmHg a hodnoty diastolického tlaku jsou uváděny i kolem 200– 220 mmHg. Bazální hodnota systolického krevního tlaku u pacienta s míšní lézí nad úrovní Th6 je kvůli poruše sympatické kontroly pouze 90– 110 mmHg. Hypertenze je většinou doprovázena těžkou oboustrannou pulzující bolestí hlavy. Navíc provází riziko orgánové dysfunkce, kardiovaskulárních změn a v krajním případě i riziko smrti. Příčinou tohoto stavu je především distenze močového měchýře způsobená jeho přeplněním, dále jsou to gastrointestinální potíže, převážně distenze rekta při nahromadění stolice, nebo mohou stav zapříčinit i jiné dráždivé podněty v oblasti muskuloskeletárního systému. Patří sem zlomeniny, luxace, nestability a dále heterotopické osifikace, které se mohou rozvinout po poranění míchy v oblasti velkých končetinových kloubů pod úrovní léze. Léčebný postup při epizodě autonomní dysreflexie je zahájen změnou polohy pacienta do sedu či stoje s využitím výhody ortostatického snížení krevního tlaku. Dalším krokem je uvolnění pevných částí oblečení a kompresních pomůcek. Dále je třeba odhalit a eliminovat zdroj dráždění, kterým je nejčastěji přeplněný močový měchýř nebo rektum. Použití antihypertenzní medikace je indikováno, pokud i po provedení výše uvedených kroků přetrvává systolický tlak nad 150 mmHg.\n\nPostupně dochází vlivem absence pohybu i k demineralizovaní kostí a výskytu zlomenin. Naopak pod místem zranění se vyskytuje osifikace měkké tkáně. 24%-45% pacientů trpí depresemi a počet sebevražd je 6x vyšší oproti populaci. Nejvíce sebevražd je v prvních 5 letech po zranění. Mezi mladými pacienty je sebevražda nejčastější příčina smrti. \n\nVědecký výzkum míří do více oblastí. Základní částí výzkumu je ochrana a regenerace nervové soustavy. V současné době se to týká především léčení sekundárních problémů v krátké době po zranění farmaky proti volným radikálům, apoptóze, zánětu atp.. Buněčná terapie zahrnuje užití mezenchymálních, neurálních a indukovaných pluripotentních kmenových buněk s nadějnými ale nikoliv jednoznačnými výsledky s využitím rústových faktorů BDNF, NGF a NT-3.. Druhým směrem jsou biomateriály typu nanovláken a hydrogelů doposud bez signifikantních výsledků. Třetím směr jsou robotické exoskelety.\n"}
{"id": "1164666", "url": "https://cs.wikipedia.org/wiki?curid=1164666", "title": "Ante Dulibić", "text": "Ante Dulibić\n\nAnte Dulibić (19. února 1867 Šibenik – 18. ledna 1935 Šibenik) byl rakouský právník a politik chorvatské národnosti z Dalmácie, na počátku 20. století poslanec Říšské rady.\n\nProfesí byl právníkem. Vystudoval práva na Vídeňské univerzitě. Byl politicky aktivní. Patřil do chorvatské Strany práva. Od roku 1908 do roku 1918 byl poslancem Dalmatského zemského sněmu.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1904 za kurii městskou a obchodních a živnostenských komor v Dalmácii, obvod Zadar, Šibenik/Zadar. Nastoupil 17. listopadu 1904 místo Ante Šupuka. Poslancem zůstal i po volbách do Říšské rady roku 1907, konaných poprvé podle všeobecného a rovného volebního práva, kdy byl zvolen za obvod Dalmácie 03. Mandát obhájil za týž obvod i ve volbách do Říšské rady roku 1911. Ve vídeňském parlamentu setrval až do zániku monarchie Po volbách roku 1907 byl členem Slovinského a chorvatského klubu. Po roce 1911 Chorvatsko-slovinského klubu.\n\nV roce 1923 se stal prezidentem krajského soudu. Působil i jako dlouholetý předseda městské spořitelny ve Splitu.\n"}
{"id": "1164667", "url": "https://cs.wikipedia.org/wiki?curid=1164667", "title": "Juraj Ferri", "text": "Juraj Ferri\n\nJuraj Ferri (1866 Trpanj – 7. března 1917 Imotski) byl rakouský právník a politik chorvatské národnosti z Dalmácie, na počátku 20. století poslanec Říšské rady.\n\nMěl titul doktora. Profesí byl advokátem.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1901 za kurii venkovských obcí v Dalmácii, obvod Zadar, Pag, Rab atd.\n\nVe volbách roku 1901 se uvádí jako kandidát chorvatské Strany práva. Usedl pak do poslaneckého Jihoslovanského klubu.\n\nV některých zdrojích je uváděn i jako poslanec Dalmatského zemského sněmu.\n\nZemřel v březnu 1917. Pohřben byl ve svém rodišti, v Trpanji.\n"}
{"id": "1164668", "url": "https://cs.wikipedia.org/wiki?curid=1164668", "title": "Sebald Bopp", "text": "Sebald Bopp\n\nSebald Bopp (zemřel kolem r. 1502, Bamberg) byl německý pozdně gotický malíř aktivní v okolí Bambergu.\nO životě malíře je málo známo. Poprvé je zaznamenán jako pocestný ve Würzburgu roku 1474. Po roce 1480 byl činný v Norimberku a roku 1485 se stal občanem Nördlingenu, ale později se vrátil Bambergu, kde roku 1502 zemřel.\n\nJeho rané dílo, dnes uložené v Neue Residenze v Bamberku, je obraz \"Kázání Jana Kapistránského\" (1465–1475). Obraz zachycuje scénu s množstvím měšťanských figur a pálením předmětů považovaných za zbytečný přepych. Jeho malířský styl navazuje na Mistra Bamberského oltáře.\n\nV Norimberku Bopp vytvořil epitaf Petera and Apollonie Volckamer s Ukřižováním (1483). \n\nBopp je uváděn jako významný malíř portrétů, který prvky nizozemské malby transformoval do osobitého východofranského stylu. Je mu přisuzován Portrét staršího muže s růžencem (1483, privátní sbírka v USA) a portrét Hemmy von Gurk (sbírka Thyssen-Bornemisza), uváděný jako dílo z roku 1490 (někdy až roku 1510). \n\n"}
{"id": "1164669", "url": "https://cs.wikipedia.org/wiki?curid=1164669", "title": "Sexuální násilí v Německu na silvestra 2015", "text": "Sexuální násilí v Německu na silvestra 2015\n\nO silvestrovských oslavách 2015/2016 došlo ve vícero velkých německých městech k hromadným sexuálním útokům a okrádání žen, které podle svědků či poškozených páchaly skupiny mužů arabského a severoafrického vzhledu. Největšího rozsahu dosáhlo násilí na náměstí mezi hlavním nádražím (\"Hauptbahnhof\") a gotickou Katedrálou svatého Petra v Kolíně nad Rýnem. Podle vyjádření prezidenta Spolkového kriminálního úřadu (BKA) Holgera Müncha se útočníci k akcím svolali prostřednictvím sociálních sítí.\n\nVečer 31. prosince 2015 bylo v Kolíně hlášeno házení zábavní pyrotechniky (petard) do davu na kolínském náměstí před nádražím, a to ze strany asi pětisetčlenné skupiny, která se v průběhu noci rozrostla asi na dvojnásobek. Již v průběhu událostí se desítky žen obracely na policii s tím, že byly sexuálně obtěžovány a zároveň okrádány. Na policii se pak přihlásilo k 6. lednu více než sto obětí, včetně jedné policistky v civilu. K 12. lednu počet lidí, kteří podali trestní oznámení, dosáhl v Kolíně asi 550, z toho asi 200 kvůli sexuálnímu násilí, k 20. lednu 2016 se počet napadených vyšplhal již na 1049 osob. a k 10. únoru bylo podáno 1054 trestních oznámení, z toho téměř polovina (454) kvůli sexuálnímu napadení, ostatní kvůli krádežím, loupežím či ublížení na zdraví. Několik žen uvedlo, že jim bylo z těla strženo spodní prádlo a tři ženy oznámily, že byly znásilněny. Útočníci neváhali napadat i zasahující policisty, kterých bylo pouze asi 210. Personálně nedostatečně přítomná zemská a spolková policie nebyla schopná situaci zvládnout. Kromě sexuálních přestupků došlo k velkému počtu kapesních krádeží u lidí obou pohlaví, kteří byli obklopeni útočníky. Podle německých policistů, kteří část útočníků většinou pouze přechodně zadrželi a perlustrovali, tvořili jejich velký díl čerství migranti žádající o azyl. Mezi podezřelými policie identifikovala devět Alžířanů, osm Maročanů, pět Íránců a čtyři Syřany. Z 31 identifikovaných podezřelých bylo 18 žadatelů o azyl.\n\nPodobné případy, byly hlášeny i z dalších měst: Hamburku (přes 350 obětí sexuálního napadení), Düsseldorfu, Stuttgartu, Bielefeldu a Frankfurtu nad Mohanem.\n\nVyšetřovatelé pracovali s verzí, že jde o nový typ organizovaného zločinu, následně se potvrdilo, že byly útoky organizované na sociálních sítích a útočníci se sjeli ze širokého okolí, ale nestojí za nimi žádná pevná organizovaná struktura.\n\nK podobným útokům došlo i v rakouském Salcburku, švýcarském Curychu a ve finských Helsinkách. V Salcburku došlo k několika jednotlivým útokům během noci na Rezidenčním náměstí i jiných místech, obdobné incidenty se odehrály i před a po silvestru. V Curychu bylo nahlášeno 25 případů oloupení, přičemž několik obětí oznámilo spolu s tím i napadení a sexuální obtěžování. Helsinská policie zaznamenala během noci zvýšený počet případů sexuálního obtěžování, zejména na centrálním náměstí, tři možné případy i na vlakovém nádraží.\n\nV pondělí 18. ledna informovalo kolínské policejní prezidium o prvním obvinění muže ze sexuálního napadení, z celkově vyšetřovaných 20 podezřelých. Šlo o šestadvacetiletého Alžířana, zadrženého v uprchlické ubytovně v Kerpenu nedaleko Kolína, u něhož policisté našli dva tehdy ukradené mobilní telefony, přičemž jedna z poškozených hovořila rovněž o sexuálním napadení ze strany pachatele. Deník \"The Independent\" uvedl s odvoláním na kolínského žalobce Ulricha Bremera, že se většiny skutků dopustili muži alžírského, tuniského a marockého původu, kteří už však v Německu pobývali delší dobu. Dne 15. února 2016 sám Bremer tuto informaci agentuře AP dementoval s tím, že bylo zadrženo celkem 73 podezřelých, dvanácti z nich se žalobci pokusí prokázat sexuální útok. Podíl migrantů neupřesnil, uvedl však, že „naprostá většina podezřelých spadá do obecné kategorie uprchlíci“.\n\nDne 6. května byl zahájen soudní proces s prvními obviněnými ze sexuálních útoků – dvojicí mužů alžírského původu, kteří údajně obstoupili jednu ženu, osahávali ji a ukradli jí mobilní telefon. Ještě téhož dne byli odsouzeni k půlročnímu podmínečnému trestu za krádež a přechovávání kradených věcí, sexuální násilí jim však nebylo prokázáno. S trestem je spojeno i vyhoštění, neboť oba do Německa přicestovali nelegálně. Již předtím soudy udělily několik podmíněných trestů za krádeže spojené se silvestrovskými událostmi. V polovině dubna byl první obviněný za krádež odsouzen i k nepodmíněnému jednoročnímu trestu vězení.\n\nV arabských zemích je fenomén hromadného sexuálního obtěžování až znásilňování žen (\"taharrush, taharrush gamea\") již nějakou dobu znám. Ve větší míře se vyskytl například v Egyptě v roce 2011 a 2012 během událostí na káhirském náměstí Tahrír.\n\nBývalý český armádní psycholog Daniel Štrobl ve vysílání České televize vyslovil přesvědčení, že nejde o jednorázový jev a že jsou v Evropě podobné incidenty známy už několik let. Kultura, z níž mladí muslimští imigranti pocházejí, podle něj devastuje jejich sexualitu a mladý muž tak nemá šanci na přirozený sexuální život známý v evropském kulturním prostoru. Potlačovaný sexuální pud se pak může proměnit v agresi. Pokud by tito lidé začali akceptovat jiný než islámský způsob vnímání sexuality, podle jeho názoru by mohli žít podobným sexuálním životem jako běžní mladí Evropané, v opačném případě se mohou projevovat jako agresoři.\n\nArabista Bronislav Ostřanský v pořadu \"Události, komentáře\" uvedl, že mnozí příchozí mohou být frustrovaní, když nemohou uzavřít manželství, protože nemají dostatek prostředků. Pohlavní styk je totiž z hlediska islámského práva přípustný pouze v rámci manželství a za předmanželský styk nebo nevěru hrozí přísné tresty. Sami muslimové se podle Ostřanského cítí vůči západnímu světu morálně na výši a k sexualitě přistupují racionálně, neboť se vyhýbají oběma krajnostem – celibátu i bezuzdné sexualitě – zatímco na Západě je běžná promiskuita, prostituce či pornografie. Zároveň uvedl, že představy migrantů o evropském světě i jejich kulturní vzorce jsou značně rozdílné v závislosti na vzdělání. Redaktorka Lidových novin Petra Procházková uvedla jako vzor představ o západních ženách film \"Základní instinkt\", Ostřanský zmínil „pokleslé internetové zdroje“. Podle Ostřanského nejsou kolínské útoky omluvitelné ani z hlediska islámského práva a v muslimské zemi by pachatelé byli tvrdě sankcionováni.\n\nV neděli 10. ledna 2016 večer napadly v Kolíně nad Rýnem skupinky útočníků několik cizinců. Místní deník Express uvedl, že za útoky stojí motorkáři, fotbaloví výtržníci a vyhazovači, kteří se domluvili na „vyčištění“ městského centra přes neveřejné skupiny na Facebooku. Zraněni byli nejméně jeden Syřan a dva Pákistánci. Souvislost se silvestrovskými událostmi policie prověřuje.\n\nV regionálních médiích a na sociálních sítích se informace o sexuálním násilí v Kolíně objevily již 1. ledna 2016, a také kolínská policie 2. ledna revidovala svou původní tiskovou zprávu a zahrnula do ní i útoky na ženy (což ještě téhož dne převzaly do svého zpravodajství například deník Süddeutsche Zeitung a televizní stanice RTL). Naproti tomu veřejnoprávní německá média zprávy o kolínských událostech zadržovala několik dní. Celoněmecká televize ARD o nich informovala teprve ve večerních zprávách v pondělí 4. ledna, zatímco redakce televize ZDF se ještě 4. ledna rozhodla žádné zprávy o útocích nezveřejňovat a teprve v úterý večer odvysílala zvláštní zpravodajství na téma \"Co se událo o silvestrovské noci?\" Současně s tím se však objevily zprávy, které měly události v Kolíně a jinde v Německu relativizovat, například přirovnáním k údajně stejnému počtu sexuálních útoků během Oktoberfestu. Podle těchto informací, které německá veřejnoprávní media okamžitě nekriticky převzala a šířila, avšak policie následně dementovala, mělo být na Oktoberfestu v roce 2015 znásilněno deset žen, přičemž policií údajně odhadovaný počet sexuálních deliktů měl být asi dvě stě (právě tolik trestních oznámení bylo v té době podáno kvůli událostem v Kolíně nad Rýnem). Přístup celostátních médií si následně vysloužil ostrou kritiku německé veřejnosti.\nČeská televize (ale i jiná média, například Britské listy) se rovněž pokusila silvestrovské události v Německu bagatelizovat přirovnáním k tradičnímu festivalu Oktoberfest v Mnichově, kde bylo v roce 2015 nahlášeno 20 sexuálních deliktů (bez souvislosti s žadateli o azyl či Araby), přičemž policie prý odhadovala, že reálný počet nenahlášených sexuálních deliktů je asi desetinásobný. V té době bylo podáno teprve přibližně 250 trestních oznámení od žen postižených během silvestrovské noci, takže přirovnání k dvěma stovkám předpokládaných případů na Oktoberfestu se zdálo oprávněné (a komentátoři samozřejmě nezmínili, že pivní festival trvá nejméně dva týdny). Mnichovská policie, ještě před převzetím těchto informací českými médii, je dementovala s tím, že v roce 2015 byl nahlášen jen jeden případ pokusu o znásilnění a mezi ostatní delikty patří i exhibicionismus a verbální obtěžování. Údaj o počtu dvou set sexuálních deliktů označil mluvčí policie za definitivně falešný. \n\nPolitici v Německu v reakci na útoky mluvili o zpřísnění imigračních zákonů. Jako ochranu před vznikem ghett prosazovala kancléřka Angela Merkelová a vicekancléř Sigmar Gabriel myšlenku přidělování povinného místa bydliště imigrantům. Někteří poslanci požadovali uzavření hranic, což však kancléřka nechtěla dopustit. Dalším plánem byla možnost repatriace i podmíněně odsouzených v oblasti vážných trestných činů včetně nezletilých (dosud bylo vyhoštění možné jen u lidí s nejméně ročním nepodmíněným trestem).\n\nPočátkem července téhož roku němečtí zákonodárci přijali změnu legislativy, která rozšířila kvalifikaci trestného činu znásilnění – zatímco předtím si pachatel pohlavní styk musel vynutit násilím nebo pod jeho pohrůžkou, podle nové úpravy by mělo stačit, aby k němu došlo proti zjevné vůli oběti. Při skupinovém sexuálním násilí navíc nově mohou být trestáni i ti, kteří se ho přímo aktivně neúčastnili, ale byli součástí skupiny, která se incidentů dopustila. Podle některých právních názorů by však takové ustanovení mohlo být protiústavní. Ke zpřísňující změně zákona došlo v důsledku debaty, kterou odstartovaly silvestrovské útoky.\n\n\n\nhlavního \n"}
{"id": "1164672", "url": "https://cs.wikipedia.org/wiki?curid=1164672", "title": "RC2", "text": "RC2\n\nRC2 (též ARC2) je v kryptografii název symetrické blokové šifry, kterou navrhl Ronald L. Rivest v roce 1987. Písmena „RC“ jsou zkratkou pro „Ron’s Code“ (Ronův kód) či „Rivest Cypher“ (Rivestova šifra). Mezi další Rivestem navržené šifry patří RC4, RC5 a RC6.\n\nVývoj RC2 byl sponzorován společností Lotus Software, která hledala vlastní šifru, kterou by mohla po evaluaci americkou NSA exportovat do zahraničí jako součást svého softwaru Lotus Notes. NSA navrhla několik změn, které Rivest posléze začlenil. Po dalších jednáních byla šifra schválena k exportu v roce 1989. Spolu s RC4 nebyla šifra RC2 s 40bitovým klíčem předmětem omezení pro export kryptografie.\n\nZpočátku byly detaily ohledně algoritmu RC2 drženy v tajnosti jako vlastnictví RSA Security, nicméně 26. ledna 1996 byl zdrojový kód RC2 anonymně publikován prostřednistvím usenetového fóra sci.script. Zmínky o CodeView a SoftICE (populární ladící programy) naznačují, že k tomu došlo prostřednictvím tzv. reverzního inženýrství. K podobné situaci došlo i v případě šifry RC4.\n\nRC2 je 64bitová bloková šifra s variabilní délkou klíče. Rychlost šifrování nezávisí na délce klíče, protože z klíče je nejprve spočtena 128bajtová tabulka. 18 rund je uspořádáno jako nebalancovaná Feistelova šifra, 16 rund je typu MIXING a zbylé dvě typu MASHING. Runda typu MIXING se skládá ze čtyř MIX-transformací (viz ilustrace).\n\nRC2 je náchylný na útok s příbuznými klíči (related-key attack) za použití 2^34 útoků s vybraným otevřeným textem (chosen-plaintext attack). Tato analýza byla provedena Johnem Kelseyem roku 1997.\n\n\n"}
{"id": "1164679", "url": "https://cs.wikipedia.org/wiki?curid=1164679", "title": "Tabnabbing", "text": "Tabnabbing\n\nTabnabbing je v informatice název pro exploit a phishingový útok, který je založen na vylákání přihlašovacích údajů a hesel od uživatelů k jejich oblíbeným webovým službám prostřednictvím imitace webových stránek příslušných služeb a přesvědčení uživatelů o jejich autenticitě.\n\nNázev útoku byl vytvořen na počátku roku 2010 Azou Raskinem, bezpečnostním výzkumníkem a designovým expertem. Útok zneužívá uživatelské důvěry a nepozornosti k detailu, co se týče karet prohlížeče, a schopnosti moderních webových stránek přepsat svůj obsah dlouho poté, co byla stránka načtena. Tabnabbing funguje opačným způsobem oproti většině phishingovým útokům v tom, že nenabízí uživateli možnost kliknutí na podvodný odkaz, ale místo toho načte podvodnou stránku do jedné z karet v prohlížeči.\n\nExploit využívá skript k přepsání webové stránky imitací známé webové služby poté, co byla daná stránka ponechána nějakou dobu bez povšimnutí. Uživatel, který ke stránce po chvíli vrátí, nalézá přepsanou webovou stránku, může být přesvědčen o její autenticitě a zadá své uživatelské údaje, heslo a další osobní údaje, které mohou být posléze zneužity. Útok pak má větší šanci na úspěch, pokud skript kontroluje sítě, které uživatel procházel v minulosti, nebe jejichž stránky má otevřené v jiných záložkách. Útok může být též proveden i se zakázaným JavaScriptem prostřednictvím použití tagu meta refresh používanému k přesměrování, který způsobí opětovné načtení specifikované nové stránky po zadaném časovém intervalu.\n\nNapříklad rozšíření NoScript pro prohlížeč Mozilla Firefox je schopen zabránit útokům založeným jak na JavaScriptu, tak bezskriptovým útokům založeným právě na tagu meta refresh prostřednictvím znemožnění neaktivním kartám změnit adresu načtené stránky.\n"}
{"id": "1164680", "url": "https://cs.wikipedia.org/wiki?curid=1164680", "title": "Eduard Kotián", "text": "Eduard Kotián\n\nEduard Kotián (* 1. září 1960) je bývalý slovenský fotbalista.\n\nV československé lize hrál za Jednotu Trenčín. Nastoupil v 1 ligovém utkání, gól v lize nedal. Reprezentoval Československo v kategorii dorostu.\n\n"}
{"id": "1164681", "url": "https://cs.wikipedia.org/wiki?curid=1164681", "title": "Anne Kyllönen", "text": "Anne Kyllönen\n\nAnne Kyllönen (* 30. listopadu 1987 v Kajaani) je finská běžkyně na lyžích. Startovala na čtyřech mistrovstvích světa (2011, 2013, 2015, 2017) a na olympiádě v Soči 2014.\n\n\n"}
{"id": "1164685", "url": "https://cs.wikipedia.org/wiki?curid=1164685", "title": "Kaple svatého Josefa (Lhota za Červeným Kostelcem)", "text": "Kaple svatého Josefa (Lhota za Červeným Kostelcem)\n\nKaple svatého Josefa je římskokatolická filiální kaple ve Lhotě za Červeným Kostelcem. Patří do farnosti Červený Kostelec. Vlastníkem kaple je město Červený Kostelec.\n\nKaple pochází z 19. století. Je plochostropá\n\nBohoslužby v kapli - pouť 1. května a posvícení třetí neděli v září.\n\n"}
{"id": "1164691", "url": "https://cs.wikipedia.org/wiki?curid=1164691", "title": "Dálniční křižovatka Kamener Kreuz", "text": "Dálniční křižovatka Kamener Kreuz\n\nAutobahnkreuz Kamener Kreuz (zkráceně též Kamener Kreuz; zkratka AK Kamener Kreuz) je křižovatka dálnice A 1 s dálnicí A 2 v Německu. Nachází se ve spolkové zemi Severní Porýní-Vestfálsko u města Kamen.\n\nDálniční křižovatka leží na území města Kamen. Je vzdálena zhruba 1 km na severovýchod od středu města. V blízkosti křižovatky se západním směrem nachází město Bergkamen a směrem na východ obec Bönen. Křižovatka se nachází ve Vestfálské nížině, poblíž řeky Seseke.\n\nNejbližší větší města jsou Münster (asi 44 km po dálnici A 1 na sever), Unna (asi 20 km po dálnici A 1 na jih), Dortmund (asi 15 km po dálnici A 2 na západ) a Bielefeld (asi 80 km po dálnici A 2 na východ).\n\nDálniční křižovatka Kamener Kreuz je mimoúrovňová křižovatka dálnice A 1, procházející severovýchodo-jihozápadním směrem (Lübeck - Hamburg - Bremen - Dortmund - Köln - Saarbrücken) a dálnice A 2, procházející severo-jižním směrem (Oberhausen - Dortmund - Hannover - Magdeburg - Potsdam). Současně se na ní kříží i evropská silnice E34, a to západo-východním směrem, a evropská silnice E37. Na dálnici A 1 je křižovatka označena jako sjezd 82 a na dálnici A 2 jako sjezd 16.\n\nKřižovatka je postavena jako čtyřlístková čtyřramenná mimoúrovňová křižovatka. Současná podoba je výsledkem úpravy, při níž byla jedna nepřímá rampa nahrazena rampou polopřímou.\n\nNepřehlédnutelnou dominantou křižovatky je socha Žlutý anděl. Sochu tvoří helikoptéra ve firemních barvách společnosti ADAC, nesená osmi anděly. Autorem je Alfred Gockel. Socha se nachází na kopečku v severozápadní části křižovatky, kam byla umístěna v roce 2011 za podpory společnosti ADAC a spolkové země Severní Porýní-Vestfálsko. Socha má symbolizovat, že dopravní nehoda může vzniknout i z monotónní cesty a že zajímavé objekty podél trasy mohou zvyšovat pozornost řidičů.\n\nS dálniční křižovatkou Kamener Kreuz se počítalo již od prvních úvah o vybudování dálniční sítě v Německu, neboť již v prvních plánech se počítalo s dálničními tahy spojující Hamburg s Porůřím a Porůří s Berlínem s tím, že se budou křížit u města Kamen. Stavba křižovatky začala již ve 30. letech 20. století. Jedná se tak o jednu z těch čtyřramenných dálničních křižovatek, které byly v Německu jako první ve výstavbě.\n\nAčkoliv byla dálniční křižovatka stavebně dokončena již v roce 1938, nelze ji považovat za druhou nejstarší zcela zprovozněnou dálniční křižovatku (po dálniční křižovatce Schkeuditzer Kreuz, která byla zprovozněna v roce 1936). Její zprovoznění totiž bylo spjato se zprovozněním všech navazujících dálničních tahů. V roce 1938 byla dálniční křižovatka zprovozněna pouze částečně, spolu s oběma navazujícími úseky dnešní dálnice A 2; všechny rampy, jakož i připravený základ hlavní trasy dnešní dálnice A 1 byly tehdy uzavřeny. K úplnému zprovoznění křižovatky došlo v roce 1957 spolu s navazujícím úsekem dnešní dálnice A 1 od křižovatky po město Unna. Spolu s tímto úsekem byl totiž místo severního pokračování dnešní dálnice A 1 vybudován provizorní sjezd na blízkou silnici vedoucí z města Kamen do města Hamm. Poslední navazující úsek, a to severní pokračování dnešní dálnice A 1 byl zprovozněn v roce 1967.\n\nVzhledem k vysokému dopravnímu vytížení křižovatky, které často vedlo ke vzniku kolon, byla v roce 2006 zahájena její přestavba. Při ní byla podoba křižovatky upravena tak, že jedna z nejvytíženějších nepřímých ramp, konkrétně ta ve směru od Bielefeldu na Unnu, byla nahrazena rampou polopřímou.\n\nDálniční křižovatka Kamener Kreuz patří mezi nejvytíženější dálniční křižovatky v Německu . Projede jí v průměru 150 000 vozidel denně.\n\n\"Mapa použitá v tomto článku byla vytvořena z mapových podkladů OpenStreetMap.org (© OpenStreetMap contributors, Licence).\"\n"}
{"id": "1164696", "url": "https://cs.wikipedia.org/wiki?curid=1164696", "title": "Eike Immel", "text": "Eike Immel\n\nEike Immel (* 27. listopad 1960, Stadtallendorf) je bývalý německý fotbalista, brankář, který reprezentoval Západní Německo.\n\nJeho reprezentační kariéra nebyla bohatá na starty, zato na medaile ano. Zúčastnil se čtyř velkých turnajů, povětšinou jako náhradník, a ze všech přivezl medaili. Se západoněmeckou reprezentací vyhrál mistrovství Evropy 1980, získal dvě stříbra ze světových šampionátů (1982, 1986) a bronz z Eura 1988. Nastoupil však jen na posledně zmíněném turnaji, kde odchytal všechny čtyři zápasy reprezentace NSR. V národním týmu odehrál 19 utkání.\n\nV sezóně 1988/89 se s VfB Stuttgart probojoval až do finále Poháru UEFA.\nSe Stuttgartem se stal rovněž mistrem Německa (1991/92).\n\nV německé Budenslize odchytal 534 zápasů, dalších 38 prvoligových startů si připsal v anglické Premier League, v dresu Manchesteru City. V historii Bundelisgy je v historické tabulce počtu startů na 7. místě.\n"}
{"id": "1164700", "url": "https://cs.wikipedia.org/wiki?curid=1164700", "title": "Vicko Ivčević", "text": "Vicko Ivčević\n\nVicko Ivčević (18. srpna 1843 Trogir – 14. listopadu 1922 Zadar) byl rakouský právník a politik chorvatské národnosti z Dalmácie, na počátku 20. století poslanec Říšské rady a Zemský hejtman Dalmácie.\n\nVystudoval gymnázium v Zadaru, pak absolvoval práva na Univerzitě ve Štýrském Hradci, kde roku 1868 získal titul doktora. Roku 1873 si v Zadaru otevřel advokátní kancelář. Byl aktivní veřejně a politicky. Miho Klaić a Mihovil Pavlinović ho pověřovali právním zastupováním chorvatské Národní strany, zejména v tiskových kauzách. Sám byl členem Národní strany, později po spojení se Stranou práva nazývaná od roku 1905 Chorvatská strana (Hrvatska stranka). V letech 1876–1918 byl poslancem Dalmatského zemského sněmu, nejprve za kurii velkostatkářskou, od roku 1884 za kurii venkovských obcí a od roku 1889 za kurii obchodních a živnostenských komor. Od roku 1900 do roku 1918 byl předsedou zemského sněmu (tedy zemský hejtman, nejvyšší představitel zemské samosprávy). Dlouhodobě zasedal rovněž v zemském výboru, v letech 1876–1883 jako náhradník, 1889–1901 coby řádný člen a 1901–1918 předseda zemského výboru. Po smrti Miho Klaiće převzal roku 1896 i posty ve vedení zemské hypoteční banky.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1901 za kurii venkovských obcí v Dalmácii, obvod Split, S. Pietro, Lefina atd. Poslancem zůstal i po volbách do Říšské rady roku 1907, konaných poprvé podle všeobecného a rovného volebního práva, kdy byl zvolen za obvod Dalmácie 04. Mandát obhájil za týž obvod i ve volbách do Říšské rady roku 1911. Ve vídeňském parlamentu setrval až do zániku monarchie.\n\nVe volbách v roce 1901 se uvádí jako chorvatský národní kandidát. Usedl pak do poslaneckého Jihoslovanského klubu (též Chorvatsko-slovinský nebo Slovinsko-chorvatský klub) a byl jeho předsedou. Po volbách roku 1907 zasedal v poslaneckém klubu Svaz Jihoslovanů, po volbách roku 1911 v Dalmatském klubu.\n\nPři slučování Národní strany a Strany práva do Chorvatské strany roku 1905 odmítal, aby v programových cílech nového stranického subjektu bylo výslovně uvedeno dosažení chorvatské nezávislosti.\n\nPo první světové válce žil v Zadaru, kde působil jako advokát. Zemřel v listopadu 1922.\n"}
{"id": "1164702", "url": "https://cs.wikipedia.org/wiki?curid=1164702", "title": "Korporátní compliance", "text": "Korporátní compliance\n\nCompliance je všeobecný název pro soulad s pravidly. Z hlediska podnikání podnikové sféry rozumíme slovem compliance zejména jednání společnosti, zaměstnanců a vedení v souladu s právními předpisy a vnitropodnikovými směrnicemi. Velký důraz je kladen na dodržování firemních etických kodexů. Pro tuto odnož compliance vznikl výraz korporátní compliance, jelikož pojednává o obchodních korporacích. \n\nCompliance není čistě právní tematikou, svůj původ má v oblasti korporátního řízení (Corporate Governance). Pro systém vnitropodnikových směrnic a organizačních opatření se ve světě uchytil název Compliance Management System (zkratka CMS). Pro moderní obchodní korporace by měla být compliance přirozenou součástí interní strategie a firemní kultury. \n\nKvalitně navržený compliance program působí jako kvalitní prevence proti sociálně patologickým a nežádoucím právním jevům uvnitř společnosti. Compliance programy nespočívají pouze v trestněprávních předpisech, ale v mnoha dalších odvětvích, jako je hospodářská soutěž, ochrana dat, smluvní právo atd. Jeho dalším cílem je zamezení výskytu korupčního, či jinak firemně nežádoucího jednání a snížit tato rizika:\n\n\nZavedení funkčního compliance programu uvnitř společnosti je znakem kvality a úrovně firemní kultury a etiky s důrazem na dodržování pravidel. Zahraniční modely naznačují, že v dlouhodobém spektru může být compliance program podstatnou konkurenční výhodou zvyšující hodnotu firmy.\n\n1. ledna 2012 byl v ČR zaveden zákon o trestní odpovědnosti právnických osob. Po vzoru zahraničních právních změn tím zavádí plnou zodpovědnost obchodních korporací za své jednání. Díky tomuto kroku byly vytvořeny základy pro úspěšnou implementaci compliance programů do společností.\n\nV zahraničí je korporátní compliance zcela etablovaným tématem. Potřebu integrace compliance programů v zahraničních korporacích navíc podnítilo přijetí velmi přísných protikorupčních zákonů se závažnými sankcemi za jejich porušení.\n\n"}
{"id": "1164703", "url": "https://cs.wikipedia.org/wiki?curid=1164703", "title": "Milan Moravec", "text": "Milan Moravec\n\nMilan Moravec (4. září 1923 – 21. července 2002) byl slovenský fotbalista a trenér.\n\nHrál za Hlohovec, Trnavu a Slovan Bratislava.\n\nV československé lize trénoval Lokomotivu Košice, Tatran Prešov a Spartak Trnava. V roce 1974 byl trenérem olympijského týmu Československa.\n\n\n"}
{"id": "1164706", "url": "https://cs.wikipedia.org/wiki?curid=1164706", "title": "EMLYON Business School", "text": "EMLYON Business School\n\nEMLYON Business School je evropská obchodní škola s kampusy (pobočkami) v Paříži, Lyoně, Saint-Étienneě, Casablancau a Šanghajě. Škola byla založena v roce 1872.\nEM Lyon je akreditovaná u třech mezinárodních organizací: EQUIS, AMBA, a AACSB. Škola má přibližně 26000 absolventů ze 80 zemí a více než 107 národností. Mezi významné absolventy patří Jean-Pascal Tricoire (ředitel společnosti Schneider Electric), Stéphane Bern (reportér) a Gwendal Peizerat (francouzský krasobruslař).\n\nEM Lyon nabízí magisterský program v oboru managementu (Master in Management), několik specializovaných magisterských programů v oborech jako marketing, finance, sport či personalistika (HR). Dále škola nabízí programy „Executive MBA” a „MEB“, jenž je podobný klasickým prezenčním MBA programům. EM Lyon také nabízí doktorské studium, které vede k získání titulu Ph.D..\n\nV roce 2015 se program “Master in Management” umístil na 30. místě v mezinárodním žebříčku deníku Financial Times.\n\n"}
{"id": "1164712", "url": "https://cs.wikipedia.org/wiki?curid=1164712", "title": "Tomáš Trusina", "text": "Tomáš Trusina\n\nTomáš Trusina (* 26. dubna 1961 v Praze) je českobratrský evangelický duchovní, publicista a nakladatel.\n\nPůsobil jako vikář Horáckého seniorátu pro sbor v Třebíči, následně byl farářem v Heršpicích u Slavkova a od roku 2001 působí v Benešově u Prahy.\n\nJe zakladatelem a provozovatelem Evangelického manufakturního nakladatelství EMAN, v tomto nakladatelství vydává také časopis \"Protestant\".\n\nOd roku 1981 je ženat s Janou, s níž má tři dcery a pět synů.\n\n"}
{"id": "1164715", "url": "https://cs.wikipedia.org/wiki?curid=1164715", "title": "Marija Itkinová", "text": "Marija Itkinová\n\nMarija Itkinová, (* 3. února 1932 Roslavl) je bývalá sovětská atletka, běžkyně, mistryně Evropy v běhu na 200 metrů z roku 1954 a v běhu na 400 metrů z roku 1958 a 1962.\n\n\n"}
{"id": "1164729", "url": "https://cs.wikipedia.org/wiki?curid=1164729", "title": "Emil Kisý", "text": "Emil Kisý\n\nEmil Kisý (* 1933) je bývalý slovenský fotbalista, záložník.\n\nV československé lize hrál za Slovan Nitra. Nastoupil v 90 ligových utkáních a dal 2 góly.\n\n\n"}
{"id": "1164732", "url": "https://cs.wikipedia.org/wiki?curid=1164732", "title": "Bricklin SV-1", "text": "Bricklin SV-1\n\nBricklin SV-1 byl jediný typ sportovního automobilu, který v sedmdesátých letech 20. století vyráběl podnikatel Malcolm Bricklin ve své továrně Bricklin v kanadském městě Saint John. Zkratka SV znamenala „safety vehicle“ (bezpečné vozidlo) a vyjadřovala snahu spojit sportovní vlastnosti s rostoucími požadavky na bezpečnost jízdy (byl opatřen mohutnými nárazníky a bočními výztuhami). Designér Herb Grasse navrhl vozidlo s extravagantními tvary a použil křídlové dveře a výklopné světlomety. Vůz měl robustní kovovou konstrukci, kterou kryla karoserie ze sklolaminátu, dodávaná v jasných barvách: oranžová, červená, bílá, zelená a bronzová. Ve své době bylo ojedinělé i to, že Brickliny nebyly vybaveny zapalovačem a popelníkem, protože podle majitele firmy kouření řidiče zbytečně rozptyluje.\n\nModel se vyznačoval nejen slabými jízdními vlastnostmi, ale měl také řadu kuriózních nedostatků: plastová karosérie špatně snášela výkyvy počasí a deformovala se, elektricky ovládané výklopné dveře byly natolik poruchové, že často uvěznily majitele ve voze. Kvůli nezájmu zákazníků se vůz nakonec prodával za cenu, která nepokryla ani výrobní náklady. Za tři roky své existence firma vyrobila necelé tři tisíce vozů a v roce 1976 skončila v konkursu. Následovala politická krize, protože vláda provincie Nový Brunšvik tak přišla o 23 milionů kanadských dolarů, které do projektu investovala ve snaze o snížení nezaměstnanosti. \n\nO historii vozu vznikl roku 2010 muzikál \"The Bricklin: An Automotive Fantasy\". Brickliny se objevily také ve filmech \"Deadline Auto Theft\" a \"Somrák s brokárnou\".\n\n\n"}
{"id": "1164736", "url": "https://cs.wikipedia.org/wiki?curid=1164736", "title": "Matej Hrádecký", "text": "Matej Hrádecký\n\nMatej Hrádecký (* 17. dubna 1995, Turku, Finsko) je finský fotbalový záložník a mládežnický reprezentant slovenského původu, který působí ve finském klubu TPS Turku.\n\nJeho otec je bývalý volejbalista, který odešel za angažmá do Finska. Jeho bratři Lukáš a Tomáš jsou také fotbalisté.\n\n\nMatej nsatoupil ve finské mládežnické reprezentaci U19. Ve finské jedenadvacítce debutoval v lednu 2014.\n\n"}
{"id": "1164744", "url": "https://cs.wikipedia.org/wiki?curid=1164744", "title": "Advanced Power Management", "text": "Advanced Power Management\n\nAdvanced Power Management(APM) je API vyvinuté společností Intel a Microsoft a uvolněné v roce 1992, které umožňuje operačnímu systému běžícímu na IBM kompatibilních osobních počítačích, pracovat s BIOS tak, aby se dosáhlo řízení spotřeby.\nRevize 1.2 byla poslední verze specifikace APM, která vyšla v roce 1996. Microsoft upustil podporu pro APM v systému Windows Vista. Linuxové jádro ještě většinou APM podporuje. Jako nástupce APM je určena specifikace ACPI (Advanced Configuration and Power Interface).\n"}
{"id": "1164745", "url": "https://cs.wikipedia.org/wiki?curid=1164745", "title": "Brisbane International 2016 – mužská dvouhra", "text": "Brisbane International 2016 – mužská dvouhra\n\nDo soutěže mužské dvouhry na tenisovém turnaji Brisbane International 2016 nastoupilo dvacet osm hráčů. Obhájcem titulu byl nejvýše nasazený tenista a švýcarská světová trojka Roger Federer, který se potřetí za sebou probojoval do finále.\n\nVítězem dvouhry se stal čtvrtý nasazený Kanaďan Milos Raonic, jenž v přímém boji o titul zdolal Federera po dvousetovém průběhu 6–4 a 6–4. V probíhající sezóně si tak připsal premiérové turnajové vítězství, které představovalo osmý singlový titul na okruhu ATP Tour.\nRaonic tak Federerovi oplatil finálovou porážku z předchozího ročníku a snížil pasivní poměr vzájemných zápasů na 2–9.\nČtyři nejvýše nasazení hráči měli volný los do druhého kola.\n"}
{"id": "1164749", "url": "https://cs.wikipedia.org/wiki?curid=1164749", "title": "Andrija Vujatović-Šarov", "text": "Andrija Vujatović-Šarov\n\nAndrija Vujatović-Šarov, cyrilicí Андрија Вујатовић-Шаров (1841 – 1934), byl rakouský politik srbské národnosti z Dalmácie, na počátku 20. století poslanec Říšské rady.\n\nProfesí byl notářem. Byl aktivní veřejně a politicky. Patřil od jejího založení k dalmatské Národní straně. Zasedal za ni coby poslanec Dalmatského zemského sněmu. Po rozkolu v dalmatské Národní straně patřil mezi zakladatele Srbské národní strany. V roce 1905 byl mezi signatáři Zadarské rezoluce, která byla programovým manifestem chorvatského a srbského hnutí v Dalmácii. Zastával post starosty města Knin. Coby starosta tohoto města je uváděn již v roce 1875, kdy mu byl udělen Stříbrný záslužný kříž. Ve starostenské funkci je zmiňován ještě v roce 1906. Tehdy mu císař udělil Řád Františka Josefa.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1901 za kurii venkovských obcí v Dalmácii, obvod Šibenik, Berlicca, Knin.\n\nVe volbách v roce 1901 se uvádí jako srbský národní kandidát. Jeho nominace do voleb do Říšské rady byla provázena rozkolem mezi dalmatskými Srby. Zatímco liberální proud chtěl, aby mandát obhajoval předchozí poslanec Dušan Baljak, ale tento návrh nezískal většinovou podporu. Oba následně nominovaní a zvolení kandidáti, tedy Vujatović-Šarov a Radoslav Kvekić, byli konzervativně orientovaní. Liberální srbští poslanci zemského sněmu v reakci na to opustili sněmovní srbský klub.\n\nPohřben je ve Vrbniku.\n"}
{"id": "1164752", "url": "https://cs.wikipedia.org/wiki?curid=1164752", "title": "Bečvářův dvůr", "text": "Bečvářův dvůr\n\nBečvářův statek či Bečvářův dvůr je trojkřídlá usedlost postavená společně s již neexistující Bečvářovou vilou v klasicistním slohu. Bečvářův dvůr stojící na adrese Starostrašnická 16/25 v Praze 10-Strašnicích je jedinou dochovanou hospodářskou usedlostí starých Strašnic. Od roku 1964 je chráněn jako kulturní památka.\n\nUsedlost s původním čp. 16 vznikla na místě někdejšího středověkého poplužního dvora s tvrzí. Statek nechal kolem roku 1830 v klasicistním slohu vystavět tehdejší majitel Josef Popelář, nemovitost však nese jméno po Tomáši Bečvářovi, majiteli statku od roku 1862, největšímu hospodáři ve Strašnicích, jemuž patřila polovina zdejších polností. Bečvářovi patřily polnosti na území dnešních Strašnic, Žižkova, Malešic i Vršovic.\n\nPo roce 1948 byl veškerý majetek rodiny Bečvářů vyvlastněn, hospodářské budovy přešly do správy Státnímu statku Praha a ve dvoře byly zřízeny byty. Na pozemcích statku bylo vystavěno například sídliště Solidarita.\n\nPo pádu komunistického režimu se o majetek přihlásila pětice závětních dědiců: Emilie Bednářová, Ivan a Zdeněk Činčerovi, Jana Řezbová a Markéta Šindelářová. \n\nPozemkový úřad ministerstva zemědělství před výstavbou hotelu a budovy Svobodné Evropy na Hagiboru pozemky zřejmě špatně prolustroval, když nezjistil, že na ně je uplatněn restituční nárok. Případ bývalého strašnického velkostatku byl předmětem mimořádné změny restitučních zásad v květnu 2011, vyvolané i rozhodnutím Nejvyššího soudu ČR o případu Antonína Háka z Prahy, podle něhož restituent, který se 15 let marně domáhal svého nároku, má právo dostat od státu pozemky, které si sám zvolí. Byl historicky prvním případem, kdy Pozemkový fond ČR vyhověl původním majitelům (jejichž nároky vznesli Zdeněk a Ivan Činčerovi, Jana Řezbová, Markéta Šindelářová a Emilie Bednářová) a vydal jim (po 17 letech od žádosti) náhradní pozemky, které si sami vybrali, aniž by parcely prošly veřejnou nabídkou.\n\nO majetek vypukl restituční spor, protože podle policie tato pětice nemohla získat pozemky po jednom ze tří bezdětných sourozenců Bečvářových, a k názoru policie se připojila i organizace Transparency International, podle níž šlo o podvod, i premiér Bohuslav Sobotka. Stát s uchazeči o dědictví prohrál více než deset soudních sporů a na základě soudních rozhodnutí byly vydány pozemky o rozloze přes 130 hektarů odhadované ceně přes 3 miliardy korun. Restituenty zastupovala společnost Bečvářová, v níž se angažoval kontroverzní pražský politik Tomáš Hrdlička a další lobbisté. Když skupina dědiců v roce 2014 žádala vydání pozemku na Žižkově, na kterém postavila bytový komplex firma Metrostav, zjistili právníci developera, že jedna z restituentek, Emilie Bednářová, není příbuznou původního majitele, a jejich zjištění potvrdilo ministerstvo zemědělství. Bednářové přitom patřila polovina všech restitučních nároků Bečvářovy rodiny. Státní pozemkový úřad v roce 2018 zrušil rozhodnutí o jejím restitučním nároku na pozemky. Do prověřování se zapojila Národní centrála proti organizovanému zločinu, ale nezískala důkazy pro obvinění z podvodu. \n\nNěkteré pozemky byly mezitím prodány neprůhledným kyperským firmám. Některé pozemky byly kvůli vyšetřování v roce 2016 zablokovány. Mezi zablokované patří i pozemek v Hájku u Uhříněvsi, který stát potřebuje na vybudování úseku 511 Pražského okruhu mezi Běchovicemi a dálnicí D1 a který podle pořadu Reportéři ČT patří Tomáši Hrdličkovi. \n\n31. července 2019 podalo Vrchní státní zastupitelství v Praze k Městskému soudu v Praze kvůli vydání pozemků Emilii Bednářové obžalobu na tři bývalé úředníky Státního pozemkového úřadu pro zločin zneužití pravomoci úřední osoby a trestné činy zneužívání pravomoci veřejného činitele a maření úkolu veřejného činitele z nedbalosti. Činů se měli Eva Benešová, Petr Chmelík a Jan Horák dopustit v souvislosti s vydáním 7 restitučních rozhodnutí v letech 2009 až 2012 (2009 až 2011). Jde o referenta, jeho nadřízenou a o dalšího nadřízeného, které několik rozhodnutí podepsal, ale jejich správnost nezkontroloval. Obvinění údajně do některých rozhodnutí lživě uvedli, že Emilie Bednářová byla neteří zůstavitele Jana Maria Bečváře. Bednářová na základě těchto rozhodnutí obdržela lukrativní pozemky jako náhradu za to, že jí stát nevrátil statky po Janu Maria Bečvářovi ve Strašnicích a na Žižkově; měla však nárok pouze na dědictví po jeho bratru Josefu Bečvářovi, který ji uvedl v závěti. Další nemovitosti vydal pozemkový úřad nejen Bednářové, ale i dědicům po Bečvářově sestře. Škoda způsobená především České republice byla vyčíslena na nejméně 1,4 miliardy korun. Obhájce jedné z obviněných Jiří Stránský řekl serveru Seznam Zprávy, že jeho klientka nastoupila na pozemkový úřad v době, poté, kdy úřady a soudy o restituci rozhodly kladně, a otázku oprávněnosti restituce tak považovala za vyřešenou.\n\nBudova statku je patrová se zaklenutými místnostmi v přízemní. Vstupní pozdně klasicistní průčelí na východní straně budovy zdobí nízký středový rizalit vrcholící trojúhelníkovým štítem. \n\nPůvodně se budova dvora nacházela pod hrází rybníka. Ten byl zasypán a na jeho místě se dnes nachází Areál volného času Gutovka.\n\n\n"}
{"id": "1164753", "url": "https://cs.wikipedia.org/wiki?curid=1164753", "title": "God Dethroned", "text": "God Dethroned\n\nGod Dethroned (česky \"Bůh detronizován\" nebo \"Bůh svržen\") je nizozemská metalová kapela založená roku 1991 zpěvákem Henri Sattlerem a spol. Ve stejném roce vydala demo \"Christhunt\". Debutní studiové album \"The Christhunt\" vyšlo v roce 1992.\n\nKapela se několikrát rozpadla, ale vždy se znovu zformovala. Její styl se dá označit jako tzv. blackened death metal. K roku 2016 měli God Dethroned na kontě 9 dlouhohrajících desek.\n\n\n\n\n\n"}
{"id": "1164754", "url": "https://cs.wikipedia.org/wiki?curid=1164754", "title": "Qatar ExxonMobil Open 2016 – mužská dvouhra", "text": "Qatar ExxonMobil Open 2016 – mužská dvouhra\n\nDo soutěže mužské dvouhry na tenisovém turnaji Qatar ExxonMobil Open 2016 nastoupilo třicet dva hráčů. Obhájcem titulu byl čtvrtý nasazený tenista a španělská světová sedmička David Ferrer, kterého v úvodním kole vyřadil Ukrajinec Illja Marčenko. Ten došel až do semifinále.\nVítězem dvouhry se stal nejvýše nasazený Srb a první hráč světa Novak Djoković, jenž ve finále za 73 minut zdolal španělskou turnajovou dvojku Rafaela Nadala po dvousetovém průběhu 6–1 a 6–2. V probíhající sezóně si tak připsal premiérové turnajové vítězství, které představovalo jubilejní šedesátý singlový titul na okruhu ATP Tour.\n\nDjoković zvítězil v devátém z posledních deseti vzájemných utkání a vůbec poprvé se ujal v sérii vedení 24–23 na zápasy. Jednalo se o jeho nejhladší výhru nad Španělem, jenž odehrál 99. finálový duel v kariéře. Srbská jednička tak navýšila aktivní bilanci zápasů 85–5 uskutečněných za předchozí rok, v jejímž rámci držel proti hráčům elitní desítky poměr 35–5.\n"}
{"id": "1164755", "url": "https://cs.wikipedia.org/wiki?curid=1164755", "title": "Aircel Chennai Open 2016 – mužská dvouhra", "text": "Aircel Chennai Open 2016 – mužská dvouhra\n\nDo soutěže mužské dvouhry na tenisovém turnaji Aircel Chennai Open 2016 nastoupilo dvacet osm hráčů. Dvojnásobným obhájcem titulu byla švýcarská světová čtyřka Stan Wawrinka, která získala hattrick.\n\nVítězem dvouhry se stal nejvýše nasazený Stan Wawrinka, jenž ve finále zdolal chorvatskou turnajovou osmičku Bornu Ćoriće po dvousetovém průběhu 6–3 a 7–5. V probíhající sezóně si tak připsal premiérové turnajové vítězství, které představovalo dvanáctý singlový titul na okruhu ATP Tour.\n\nWawrinka triumfoval na Chennai Open potřetí v řadě a celkově počtvrté při osmém startu, čímž se stal nejúspěšnějším hráčem turnaje. Šňůru vítězných finálových utkání prodloužil na sedm. Ćorić odehrál debutové finále na okruhu ATP Tour a v devatenácti letech se stal nejmladším finalistou okruhu od sezóny 2008.\n\nČtyři nejvýše nasazení hráči měli volný los do druhého kola.\n"}
{"id": "1164756", "url": "https://cs.wikipedia.org/wiki?curid=1164756", "title": "Opatství Geras", "text": "Opatství Geras\n\nOpatství Geras je klášter premonstrátského řádu nacházející se v Gerasu v Dolních Rakousích.\n\nOpatství bylo založeno roku 1153 jako dceřiný klášter opatství Želiv kanovníky Ekbertem a Ulrichech z Perneggu. Opatství přežilo reformy císaře Josefa II.\n\nKlášterní kostel je románská bazilika která byla v 18. století přestavěna do baroka architektem Josefem Munggenastem a malířem fresek Paulem Trogerem.\n\nRoku 1953 získal kostel titul Basilica minor.\n\nDnes je opatství často využíváno jako místo koncertů klasické hudby.\n\n"}
{"id": "1164758", "url": "https://cs.wikipedia.org/wiki?curid=1164758", "title": "Projekt 22800", "text": "Projekt 22800\n\nProjekt 22800 Karakurt je třída korvet stavěných pro Námořnictvo Ruské federace. Do roku 2018 byla objednána stavba celkem 17 korvet této třídy. Korvety ve službě nahradí například vyřazované fregaty Projektu 1135M (třída \"Krivak II\"). Roku 2016 byla představena exportní verze korvet, nesoucí označení Projek 22800E (Karakurt-E).\n\nRusko plánuje, že na základě této třídy vyvine novou generaci protiponorkových korvet.\n\nInformaci o plánované stavbě nové třídy korvet uvedl poprvé v dubnu 2015 náměstek ruského ministra obrany Jurij Borisov. Třídu vyvinula ruská Centrální konstrukční kancelář Almaz (CKB Almaz). Kontrakt na stavbu sedmi kusů první série této třídy získala loděnice Pella v Petrohradu. Kýly prvních dvou plavidel byly v loděnici Pella založeny v prosinci 2015. Jejich přijetí do služby je plánováno na roky 2017–2018. Do konce roku 2016 loděnice Pella rozestavěla celkem čtyři korvety.\n\nKontrakt na stavbu šesti kusů druhé série získala loděnice Morje ve Feodosiji na Krymu. První plavidlo loděnice Morje (a třetí celkově) bylo rozestavěno v květnu 2016. Je to první zakázka od ruského ministerstva obrany, kterou krymské loděnice získaly od anexe Krymu Ruskem.\n\nDne 5. srpna 2016 získala loděnice Zelenodolsk zakázku na stavbu pěti korvet projektu 22800. Další by měla dodat loděnice Zaliv v Kerči.\n\nV srpnu 2018 byla na veletrhu Army-2018 podepsána objednávka na stavbu čtyř dalších korvet v loděnici v Komsomolsku na Amuru. Dodány mají být do roku 2026.\n\nJednotky projektu 22800:\nPlánovanou výzbroj prvních dvou jednotek tvoří jeden 76mm kanón, dva 30mm kanóny AK-630M a vertikální odpalovací zařízení UKSK pro osm protilodních a protizemních řízených střel Kalibr. Nejvyšší rychlost přesáhne 30 uzlů. Dosah bude 3000 námořních mil.\n\nOd třetí jednotky kanóny AK-630M nahradí hybridní komplet systému Pancir-M (verze známého systému Pancir-S1) kombinující dva 30mm kanóny a protiletadlové řízené střely. Systém může postřelovat až čtyři cíle současně.\n\n"}
{"id": "1164761", "url": "https://cs.wikipedia.org/wiki?curid=1164761", "title": "Paréza", "text": "Paréza\n\nParéza, řidčeji obrna je částečná neschopnost nebo větší slabost aktivního volného pohybu. Pojem pochází z řeckého πάρεσις \"nechat jít\".\n\n\n"}
{"id": "1164768", "url": "https://cs.wikipedia.org/wiki?curid=1164768", "title": "Meissnerovo tělísko", "text": "Meissnerovo tělísko\n\nMeissnerovo tělísko, lat. corpusculum tactus je vysoce adaptivní mechanoreceptor především pro hmat na prstech a rtech. Tělísko je zapojeno do vnímání pocitů lehkých a povrchových vibrací, hlavně ve frekvenčním rozsahu 10-50 Hz. Meissnerova tělíska jsou zapouzdřená nemyelinizovaná nervová zakončení složená z horizontálně vyrovnaných podpůrných buněk tvořící lamely, na kterých je umístěno tělísko dlouhé 30-140 μm o průměru 40-60 μm.\n\nMeissnerovo tělísko je pojmenováno po německém anatomovi Georgu Meissnerovi (1829-1905).\n"}
{"id": "1164770", "url": "https://cs.wikipedia.org/wiki?curid=1164770", "title": "Alexandra Hannoverská", "text": "Alexandra Hannoverská\n\nPrincezna Alexandra Hannoverská a Cumberlandská (německy: \"Alexandra Louise Marie Olga Elisabeth Therese Vera Prinzessin von Hannover und Cumberland\") princezna Velké Británie a Irska, velkovévodkyně meklenbursko-schwerinská (29. září 1882, Schloss Cumberland – 30. srpna 1963, Hrad Glücksburg).\n\nNarodila se jako druhá nejstarší dcera Ernesta Augustuse, korunního prince Hannoveru a princezny Thyry Dánské, která byla nejmladší dcera krále Kristiána IX. Dánského a Luisy Hesensko-Kasselské. Alexandra byla pra-pra-pravnučkou britského krále Jiřího III. a Šarloty Meklenbursko-Střelické.\n\nDne 7. června 1904 se v Gmundenu vdala za velkovévodu Fridricha Františka IV. Meklenburského, syna velkovévody Fridricha Františka III. Meklenburského a jeho manželky velkovévodkyně Anastázie Michailovny Ruské. Spolu měli 5 dětí:\n\n"}
{"id": "1164776", "url": "https://cs.wikipedia.org/wiki?curid=1164776", "title": "Marie Klotilda Savojská", "text": "Marie Klotilda Savojská\n\nMarie Klotilda Savojská (\"Ludovica Teresa Maria Clotilde\"; 2. března 1843, Turín – 25. června 1911, Moncalieri) byla italská princezna a manželka prince Napoleona Josefa Bonaparteho.\n\nNarodila se jako nejstarší z osmi děti sardinského krále Viktora Emanuela II. a jeho první manželky a sestřenice velkovévodkyně Adelheid Rakouské. Později se její otec stal králem Itálie.\n\nJejí prarodiče z otcovy strany byly Karel Albert Sardinský a Marie Tereza Toskánská.\n\nJejí prarodiče z matčiny strany byly arcivévoda Rainer Josef Habsbursko-Lotrinský a Alžběta Savojská. Rainer byl mladším synem císaře Leopolda II.\n\nDne 30. ledna 1859 se v Turíně provdala za prince Napoleona Josefa Bonaparteho. Spolu měli 3 děti:\n\n"}
{"id": "1164777", "url": "https://cs.wikipedia.org/wiki?curid=1164777", "title": "Alfred Reeves", "text": "Alfred Reeves\n\nAlfred Garpee Reeves (17. dubna 1934 – 8. května 2009) byl libérijský duchovní a politik.\n\nPůsobil jako biskup letniční Církve Boží v Kristu (COGIC). Byl členem Národní reformační strany (\"National Reformation Party\").\n\nByl ženat s Esther A. Reevesovou.\n"}
{"id": "1164784", "url": "https://cs.wikipedia.org/wiki?curid=1164784", "title": "Zemská silnice B90", "text": "Zemská silnice B90\n\nZemská silnice Nassfeld Straße B 90 se nachází ve spolkové zemi Korutany, v Rakousku. Vede z údolí Gailtal k horskému průsmyku Nassfeld na státní hranici s Itálií. Její délka je zhruba 13 km. Z údolí řeky Gail ve výši cca 607 m n. m. vystoupá vysoko do hor až do výše 1535 m n. m. na horském průsmyku Nassfeldpass.\n\nPoznámka: v tabulce uvedené kilometry a nadmořské výšky jsou přibližné.\n\nPro vytvoření článku byly použity: \n"}
{"id": "1164785", "url": "https://cs.wikipedia.org/wiki?curid=1164785", "title": "FK Kolubara", "text": "FK Kolubara\n\nFK Kolubara (srbskou cyrilicí Фудбалски клуб Колубара) je srbský fotbalový klub z města Lazarevac. Klub byl založen roku 1919.\n\n"}
{"id": "1164788", "url": "https://cs.wikipedia.org/wiki?curid=1164788", "title": "Člunkový tkací stroj", "text": "Člunkový tkací stroj\n\nČlunkový tkací stroj (angl.: \"power loom\", něm.: \"Schützenwebmaschine\") je mechanické zařízení, na kterém se zanáší útková nit do tkaniny s pomocí létajícího tělesa ve tvaru malého člunu. \nČlunek s útkovou nití o váze cca 500 g prolétá při každé otáčce stroje prošlupem rychlostí 12-15 m/s až na vzdálenost 5 metrů od jednoho ke druhému kraji tkaniny. Energii ke zrychlení (až 4 kW) dostává člunek od nárazu vačkových prohozních mechanizmů umístěných po obou stranách stroje. Při každé další otáčce stroje \n\nÚtek (30-50 g) je nesen v člunku nasoukaný na cívce, ze které se během tkaní odvíjí a konec odvinuté niti se navazuje na začátek nové cívky. Asi od roku 1930 je možná automatická výměna cívek a od 50. let 20. století výměna cívek včetně soukání útku přímo na tkacím stroji. \nStroje se stavějí s pracovní šířkou 120-450 cm s výkonem zatkaného útku cca do 640 m/min. Vzorování je možné jak po osnově (s max. 16 listy nebo s žakárovým ústrojím v prošlupním zařízení) tak i po útku (max. 36 různých nití v člunkové záměně). \nStroje jsou použitelné a snadno přizpůsobitelné pro téměř všechny druhy tkanin. Použití je výhodné zejména v podmínkách nízkých mzdových nákladů a omezených prostředků na investice.\n\nNevýhody: Omezená rychlost stroje (vysoká hmotnost zanášeče útku), extrémní hlučnost (více než 100 dB ), neklidný chod stroje, nebezpečí úrazu při vylétnutí člunku aj.\n\nČlunkový tkací stroj byl vyvinut z ručního tkalcovského stavu. V roce 1785 si nechal Angličan \"Cartwright\" patentovat první verzi konstrukce stroje, o dva roky později nechal ve své tkalcovně instalovat několik exemplářů, které byly od roku 1789 poháněny parním strojem. V roce 1850 bylo v Anglii v provozu 250 000 strojů. \n\nAsi od poloviny 20. století jsou v provozu bezčlunkové tkací stroje dosahující několikanásobně vyšší výkony. Na člunkových strojích se však i na začátku 21. století ve světě vyráběla cca 1/3 všech tkanin. V 1. dekádě 21. století bylo v provozu asi 4 miliony strojů. Jejich použití je výhodné zejména v zemích s nižšími mzdami. Člunkové stroje se podílely na celkovém počtu tkacích strojů např. v Indii 98 %, v Číně 93 %, v Indonésii 90% a v Rusku 22 %. Jednoduché člunkové stroje se ve 2. dekádě 21. století dají koupit za 2000 € (zatímco nejlevnější bezčlunkové stroje jsou 2-3 x dražší ).\nStuhařský stroj byl vyvinut z ručního stuhařského stavu. Asi po dobu 200 let se vyráběly stuhy a úzké tkaniny skoro výhradně na člunkových strojích, ty však byly v posledních letech 20. století (až na malé výjimky) nahrazeny jehlovými stroji.\n\nV roce 2012 byl na vědeckém sympoziu v německém Denkendorfu předveden model ručního stavu z roku 1772 spolu několika \"prototypy\" jedinečných člunkových strojů. Na těchto zařízeních se dají vyrábět především komplexní tvary trojrozměrných tkanin. Do roku 2015 nebyly publikovány žádné informace o praktickém využití těchto vynálezů.\n"}
{"id": "1164789", "url": "https://cs.wikipedia.org/wiki?curid=1164789", "title": "Roland Diggs", "text": "Roland Diggs\n\nRoland J. Diggs je libérijský duchovní a politik, luterský biskup.\n\nV letech 1984–1995 působil jako biskup liberijské luterské církve. Byl rovněž aktivní v ekumenickém hnutí.\n\nV letech 1990–1992 byl viceprezidentem Libérie.\n"}
{"id": "1164793", "url": "https://cs.wikipedia.org/wiki?curid=1164793", "title": "Adolf Metzner", "text": "Adolf Metzner\n\nKarl-Adolf Metzner (* 25. dubna 1910, Frankenthal – 4. března 1979 Hamburg) byl německý atlet, který se věnoval hladké čtvrtce a štafetovým běhům, mistr Evropy z roku 1934.\nPři premiéře mistrovství Evropy v roce 1934 zvítězil v běhu na 400 metrů a byl také členem vítězné německé štafety na 4x400 metrů. Dvakrát se zúčastnil olympiády – v Los Angeles v roce 1932 nepostoupil do čtvrtkařského finále (vytvořil si ale svůj osobní rekord na 400 metrů 47,8), o čtyři roky později v Berlíně vypadl v rozběhu.\nPo skončení sportovní kariéry působil jako lékař, specializoval se na sportovní lékařství.\n\n"}
{"id": "1164795", "url": "https://cs.wikipedia.org/wiki?curid=1164795", "title": "Younès Belhanda", "text": "Younès Belhanda\n\nYounès Belhanda (* 25. února 1990, Avignon, Francie) je marocko-francouzský fotbalista, od července 2017 hráč klubu Galatasaray SK.\nV mládežnických kategoriích reprezentoval Francii, na seniorské úrovni reprezentuje Maroko.\n\n"}
{"id": "1164804", "url": "https://cs.wikipedia.org/wiki?curid=1164804", "title": "Athenaeum (časopis)", "text": "Athenaeum (časopis)\n\nAthenaeum byl časopis, který vycházel v letech 1883–1893 a pečoval o rozvoj původní české vědecké práce. Zasloužil se zejména o obnovení sporu o pravost Rukopisů královédvorského a zelenohorského (RKZ). V letech 1883–1888 byl redaktorem Athenaea Tomáš Garrigue Masaryk.\n\nV roce 1882 došlo k rozdělení pražské univerzity na německou (c. k. německá universita Karlo-Ferdinandská) a českou (c. k. česká universita Karlo-Ferdinandská). S tím vznikla potřeba časopisu, který by podporoval rozvoj české vědy seznamováním se zahraniční i domácí vědeckou prací a podporou původní literatury a kritického myšlení.\n\nVydavatelem prvních tří ročníků \"Athenaea\" byl pražský nakladatel Jan Otto. První ročník obsahoval především informativní články, tj. recenze a zprávy o vědeckých pracích. Již ve druhém ročníku se zvýšil počet samostatných prací a úvah. Tomáš Garrigue Masaryk, který byl redaktorem časopisu v letech 1883-1888, vyvolal v tomto ročníku rozsáhlou odbornou diskusi článkem \"Jak zvelebovati naši literaturu naukovou\". Masaryk tam rovněž vyzývá k založení druhé české univerzity (po Praze pravděpodobně v Brně, v Olomouci fungovala od roku 1573 již jen \"Teologická fakulta\"). Tato diskuse se stala méně významnou otevřením zásadního sporu o pravost RKZ v únoru 1886.\n\nPo osamoceném názoru Josefa Dobrovského vznikaly pochybnosti o pravosti RKZ již v 50. letech 19. století. \"Athehenaeum\" započalo novou etapu těchto sporů.\n\nV únorovém čísle roku 1886 vyšel v nenápadné úpravě uvnitř časopisu článek odborníka na starou češtinu (a donedávna zastánce pravosti RKZ) Jana Gebauera \"Potřeba dalších zkoušek Rukopisu Královédvorského a Zelenohorského\" (Athenaeum, únor 1886, s. 152-164). Jan Gebauer v něm vyslovil pochybnosti filologické; za nadřazené těmto pochybám považoval chemické a paleografické zkoušky, které se dosud neuskutečnily a které by měly podat rozhodující důkazy o pravosti nebo nepravosti. Na tento článek navazoval otevřený list T. G. Masaryka Gebauerovi. V něm vyslovil i své vlastní pochybnosti o pravosti Rukopisů a vyzval:\"...prosím napište nám do Athenaea nebo kamkoli článek o češtině RK a RZ a hlavně k odchylkám ukažte...\" (\"Athenaeum\", únor 1886, s. 164-168).\n\nJeště v roce 1885, po vydání prvních dvou ročníků, bylo \"Athenaeum\" hodnoceno tiskem velmi příznivě, stejně jako jeho vedoucí redaktor Masaryk. Národní listy např. uvedly, že \"...v čelo postavil se muž poctivý a neohrožený...\" a že \"...Athenaeum jest list výborný.\" Diskuse o RKZ ale vyvolala prudkou reakci zastánců jejich pravosti. Julius Grégr označil, opět v Národních listech, odpůrce pravosti, soustředěné v \"Athenaeu\", za \"...literární Maffii...\", která \"...vztahuje své smělé ruce po nejdražších skvostech národa...\" Autory \"Athenaea\" označily Národní listy za šašky. Zejména zesměšnily matematický rozbor Augusta Seydlera (viz níže 'Zajímavost'), kterému mj. navrhovala, aby se uplatnil \"...k vynalezení mathematické formule, dle níž by mohly dámy na Zelném trhu sázet na terno a terno-secco do lotterie...\".\nJeště v roce 1890 Josef Pekař ve svém příspěvku dokázal, že název „Hrubá Skála“ se vyskytuje až v 17. století a Rukopis královédvorský je tudíž padělek.\n\nSpor trval pět let a časopis v něm byl téměř osamocen. Všechny otázky sporu nebyly sice vyřešeny, ale většinový názor českých vědců se ustálil na tom, že RKZ jsou historickou památkou z počátku 19. století.\n\nNeúplný seznam osobností, které se na tvorbě časopisu \"Athenaeum\" podílely (v abecedním pořadí):\n\nKdyž nakladatel Jan Otto odmítnul další spolupráci v důsledku bojů o pravost RKZ, ujal se vydávání časopisu v letech 1888-1891 Tomáš Garrigue Masaryk vlastním nákladem (ročník 4-5). Po něm ještě dva roky vydával Athenaeum Josef Kaizl a posledním vydavatelem se v letech 1891-1893 (ročník 9-10) stalo vydavatelství J. R. Vilímek.\n\nOd roku 1893, kdy bylo vydávání Athenaea zastaveno, bylo nahrazeno časopisem Naše doba.\n\nDo sporu o pravost RKZ nevstoupili na stránkách \"Athenaea\" jen jazykovědci, historici a přírodovědci. Český astronom, matematik a fyzik August Seydler zveřejnil již v dubnovém čísle 1886 (s. 299-307) článek \"Počet pravděpodobnosti v přítomném sporu\". V něm poprvé v české (a pravděpodobně i světové) vědě použil matematické metody k řešení lingvistického problému.\n\nVe svém článku vycházel Seydler z Gebauerova zjištění, že Rukopisy obsahují velké množství odchylek od mluvnice, která se vyskytuje v prokazatelně staročeských památkách. Dále využil Gebauerovo zjištění, že řada těchto odchylek je shodná s odchylkami nalezenými v padělcích spojených s osobou Václava Hanky a v jeho dílech, která vznikla před objevením RKZ. Pro tyto odchylky použil Seydler výraz \"zvláštnost\". V článku odvodil, že je mizivá pravděpodobnost, že by \"zvláštnosti\" v Rukopisu Královédvorském byly náhodné.\n\n\n"}
{"id": "1164805", "url": "https://cs.wikipedia.org/wiki?curid=1164805", "title": "František Procházka (varhaník)", "text": "František Procházka (varhaník)\n\nFrantišek Procházka (10. července 1817 − 22. října 1884) byl moravský učitel a varhaník.\n\nNarodil se v Dambořicích v rodině učitele Antonína Procházky a matky Anny, rozené Böhmové. Od roku 1849 působil v Bučovicích jako učitel. Do historie obce se zapsal svoji dlouholetou kantorskou praxí, ale také jako rektor bučovické farní školy. Učil hře na různé hudební nástroje, sám byl vynikajícím varhaníkem, a mezi jeho žáky patřil i dirigent Arthur Nikisch. Od roku 1862 se věnoval také činnosti v pěveckém spolku Hvězda, který byl v tomto roce v Bučovicích založen bučovickým rodákem Rudolfem Kellnerem. Ve spolku působil František Procházka jako sbormistr a v letech 1872,1877 a 1882 zastával post předsedy spolku.\n\nV roce 1882 založil František Procházka společně se svojí dcerou Annou Šperkovou v Bučovicích ženský vzdělávací spolek Osvěta. Paní Anna Šperková (23. 4. 1859 – 14. 10. 1922) se stala předsedkyní spolku.\n\nU příležitosti výročí 40 let učitelské praxe byl vyznamenán zlatým záslužným křížem a jmenován čestným občanem města Bučovice.\nZemřel v Bučovicích v roce 1884 a je pochován na místním hřbitově.\n\n"}
{"id": "1164807", "url": "https://cs.wikipedia.org/wiki?curid=1164807", "title": "Shani Tarashaj", "text": "Shani Tarashaj\n\nShani Tarashaj (* 7. února 1995) je švýcarský fotbalový útočník a mládežnický reprezentant albánského původu, který v současnosti hraje za anglický klub Everton FC.\n\n"}
{"id": "1164809", "url": "https://cs.wikipedia.org/wiki?curid=1164809", "title": "Bernard Dietz", "text": "Bernard Dietz\n\nBernard Dietz (* 22. březen 1948, Hamm) je bývalý německý fotbalista, který reprezentoval Západní Německo. Nastupoval především na pozici obránce.\n\nSe západoněmeckou reprezentací vyhrál mistrovství Evropy 1980, přičemž na tomto turnaji vedl mužstvo jako kapitán. Získal též stříbro z mistrovství Evropy 1976. Zúčastnil se též světového šampionátu v Argentině roku 1978. V národním týmu odehrál 53 utkání.\n\nCelou kariéru strávil v německé Bundeslize. Nejlepšího výsledku dosáhl v sezóně 1977/78, kdy s MSV Duisburg skončil na šestém místě. V první Bundeslize odehrál 495 zápasů, v nichž vstřelil 77 branek.\n"}
{"id": "1164812", "url": "https://cs.wikipedia.org/wiki?curid=1164812", "title": "Anthony McAuliffe", "text": "Anthony McAuliffe\n\nAnthony Clement „Nuts“ McAuliffe (2. července 1898 – 11. srpna 1975) byl brigádní generál armády Spojených států, který si získal věhlas úřadujícího velitele divize vojsk 101. výsadkové divize hájící Bastogne (Belgie) a během druhé světové války v bitvě o Výběžek.\n\nPo bitvě v Ardenách byl McAuliffe povýšen na generálmajora a pověřen velením jeho vlastní 103. pěší divize, kterou vedl od ledna 1945 do července 1945. Dne 3. května 1945 obsadila 103. divize Innsbruck v rakouských Alpách.\n\n"}
{"id": "1164813", "url": "https://cs.wikipedia.org/wiki?curid=1164813", "title": "Žebrákovský potok (přítok Vltavy)", "text": "Žebrákovský potok (přítok Vltavy)\n\nŽebrákovský potok je pravostranný přítok řeky Vltavy v okrese Písek v Jihočeském kraji. Délka jeho toku činí 6,5 km. Povodí má rozlohu 13,33 km².\n\nPotok pramení v polích zhruba 1 km jihovýchodně od obce Lašovice v nadmořské výšce cca 515 m. Po celé své délce teče převážně jihozápadním směrem. V blízkosti pramene podtéká pod silnicí č. 102 a protéká Horním a Dolním lašovickým rybníkem. Polem dále teče k blízké obci Zahořany kde míjí nedaleký Koňský vrch (587m), který se nachází na levém břehu toku. Podél zalesněného levého břehu pokračuje dále k obci Žebrákov.\n\nZa touto obcí se dolní tok potoka začíná zařezávat do hlubokého zalesněného údolí, které pokračuje až k jeho ústí do řeky Vltavy (Vodní nádrž Orlík) v nadmořské výšce cca 360 m.\n\nVšechny přítoky Žebrákovského potoka jsou krátké a bezejmenné.\n\n"}
{"id": "1164814", "url": "https://cs.wikipedia.org/wiki?curid=1164814", "title": "Bernhard Cullmann", "text": "Bernhard Cullmann\n\nBernhard „Bernd“ Cullmann (* 1. listopad 1949, Rötsweiler) je bývalý německý fotbalista, který reprezentoval Západní Německo. Nastupoval především na pozici záložníka.\n\nSe západoněmeckou reprezentací vyhrál mistrovství světa roku 1974 a mistrovství Evropy 1980 Zúčastnil se též světového šampionátu v Argentině roku 1978, byť na závěrečném turnaji nenastoupil. V národním týmu odehrál 40 utkání, v nichž vstřelil 6 branek.\n\nS 1. FC Köln, kde strávil celou kariéru, se stal německým mistrem (1977/78) a získal tři německé poháry (1976/77, 1977/78, 1982/83). V první Bundeslize odehrál 341 zápasů, v nichž vstřelil 29 branek.\n"}
{"id": "1164817", "url": "https://cs.wikipedia.org/wiki?curid=1164817", "title": "Indestructible (album, Rancid)", "text": "Indestructible (album, Rancid)\n\nIndestructible je šesté studiové album americké punkové kapely Rancid. Bylo vydáno v srpnu 2003. Produkoval ho Brett Gurewitz, kytarista kapely Bad Religion.\n\n"}
{"id": "1164818", "url": "https://cs.wikipedia.org/wiki?curid=1164818", "title": "Alfred Kohler", "text": "Alfred Kohler\n\nJméno Alfred Kohler má více znamých nositelů:\n"}
{"id": "1164819", "url": "https://cs.wikipedia.org/wiki?curid=1164819", "title": "Helga Seidlerová", "text": "Helga Seidlerová\n\nHelga Seidlerová (* 5. srpna 1949, Olbernhau) je bývalá východoněmecká atletka, sprinterka. Na LOH 1972 vyhrála s svými spoluzávodnicemi Dagmar Käslingovou, Ritou Kühneová, Helgou Seidlerovou a monikou Zehrtovou zlatou medaili na 4x 400 m.\n\n"}
{"id": "1164820", "url": "https://cs.wikipedia.org/wiki?curid=1164820", "title": "Neurofilamenta", "text": "Neurofilamenta\n\nNeurofilamenta jsou vláknitá bílkoviná struktura v cytoplazmě neuronů o velikosti cca 10 nm nebo intermediárního filamenta. Jejich svazek tvoří neurofibrilu. Neurofilamenta tvoří největší složku cytoskeletu. Bílkovinou strukturu lze rozdělit do pěti skupin:\n"}
{"id": "1164822", "url": "https://cs.wikipedia.org/wiki?curid=1164822", "title": "Kostely míru", "text": "Kostely míru\n\nKostely míru ( \"Kościoły Pokoju\", \"Friedenskirchen\") je označení pro tři dřevěné podstávkové sakrální stavby, které vznikly v padesátých letech 17. století ve slezských městech Jawor, Svídnice a Hlohov.\n\nKostely jsou pojmenovány podle vestfálského míru, který byl podepsán roku 1648. Protestantské Švédsko donutilo císaře Ferdinanda III., aby se v mírové smlouvě zavázal, že umožní luteránům ve Slezsku provozovat bohoslužby v kostelích, které si věřící na vlastní náklady postaví. Podmínkou bylo, aby byly chrámy zbudovány bez cihel, tj. pouze ze dřeva, hlíny a slámy, aby se nacházely mimo město, ale na dostřel děla od hradeb (nemohly tak být využity k ozbrojenému odporu) a aby neměly věže ani zvony. Roku 1652 tak vznikl kostel \"Boží chýše\" (\"Hütte Gottes\") v Hlohově, roku 1655 kostel sv. Ducha v Jaworu a 1657 kostel sv. Trojice ve Svídnici. Kostel v Hlohově vyhořel roku 1758 a nebyl už obnoven, zbylé dva se zachovaly a za pruské nadvlády byly rozšířeny o zvonice. Po rekonstrukci byly roku 2001 díky svým unikátním barokním interiérům zapsány na seznam Světové dědictví.\n\nKostel míru ve Svídnici je největším hrázděným kostelem v Evropě, je dlouhý 44 metrů a vejde se do něj sedm a půl tisíce lidí. Je také znám svými varhanami, každoročně se zde koná festival skladeb Johanna Sebastiana Bacha. V roce 1989 se zde konala bohoslužba za polsko-německé usmíření, které se zúčastnili Tadeusz Mazowiecki a Helmut Kohl. Kostel míru v Jaworu je dlouhý 43 metrů a vysoký 15 metrů, má kapacitu šest tisíc osob.\n\n\n\n"}
{"id": "1164823", "url": "https://cs.wikipedia.org/wiki?curid=1164823", "title": "Oi (píseň)", "text": "Oi (píseň)\n\nOi \"(Oi - pokřik, pozdrav)\" je skladba německé hudební skupiny Scooter. Jako singl vyšla 5. února 2016 (57. singl kapely). Je druhým singlem z alba Ace. Singl byl vydán pouze jako digitální download.\n\nObálka singlu tematicky pokračuje v karetním motivu, tak jako je tomu u obálky studiového alba Ace. Na obálce vidíme roh hrací karty s hodnotou piková desítka. Karta je však otočená vzhůru nohama, proto původní nápis I0 (jako deset), dává dohromady název singlu 0I.\n\nVideoklip se značně liší od ostatních, co skupina dosud natočila. Nevystupuje v něm ani jeden ze členů kapely, místo toho má každý za sebe svůj 'nafukovací model' jako hereckou náhradu. Ty spolu s modely tanečnic a tanečníků hrají písničku jakoby na pódiu. Vše se odehrává ve velkém skladišti.\n\n"}
{"id": "1164824", "url": "https://cs.wikipedia.org/wiki?curid=1164824", "title": "Luterská církev v Libérii", "text": "Luterská církev v Libérii\n\nLuterská církev v Libérii je luterská církev působící v Libérii.\n\nJe členem Afrického svazu církví, Západoafrického luterského svazu, Mezináboženského afrického svazu, Luterského společenství střední a západní Afriky, Liberijského svazu církví a Světové rady církví. Jejím biskupem je Jensen Seyenkulo. Církev má asi 70 00 členů.\n\n\n"}
{"id": "1164825", "url": "https://cs.wikipedia.org/wiki?curid=1164825", "title": "Ezechielova vzducholoď", "text": "Ezechielova vzducholoď\n\nEzechielova vzducholoď ( \"Ezekiel Airship\") byl experimentální letoun navržený a postavený americkým baptistickým kazatelem Burrellem Cannonem. Stroj byl inspirován a pojmenován podle Knihy Ezechiel, do vzduchu ho měla dostat čtyři kolesa, poháněná čtyřválcovým benzínovým motorem. Vyskytla se neověřená tvrzení, že stroj vzlétl roku 1902 v Pittsburgu v Texasu, rok před prvním letem bratří Wrightů.\n\nEzechielova vzducholoď byla výtvorem Burrella Cannona, který se narodil v Coffeeville ve státě Mississippi v dubnu 1848. Jako provozovatel pily se přestěhoval do východního Texasu při hledání příležitostí, které představovaly jeho relativně hojné lesy s tvrdým dřevem. Byl popisován jako renesanční člověk, byl zručný konstruktér a držitel patentů na šest různých vynálezů. Údajně mluvil osmi různými jazyky. Působil jako kazatel v malých městech východního Texasu, než koncem 90. let 19. století obrátil svou pozornost k letectví. V roce 1901 založil firmu \"Ezekiel Airship Manufacturing Company\", podnikatel z Pittsburgu P. W. Thorsell mu poskytl prostor pro stavbu ve své slévárně. \n\nStroj byl inspirován Knihou Ezechiel, a to jak jménem, tak všeobecnou konstrukcí Cannon čerpal inspiraci od konkrétní Ezechielovy vize v Ezechiel 1:16: \"Vzhled a vybavení kol bylo toto: třpytila se jako chrysolit a všechna čtyři se sobě podobala; jejich vzhled a vybavení se jevilo tak, jako by bylo kolo uvnitř kola.\" Pro Cannona relevantní text pokračuje v Ezechielovi 1:19: \"Když se bytosti pohybovaly, pohybovala se s nimi i kola, a když se bytosti vznášely nad zemí, vznášela se i kola.\" \n\nKřídlo letounu bylo rozdělené na tři díly a bylo potažené plátnem Letoun byl vybaven čtyřmi kolesy, která byla poháněna čtyřválcovým zážehovým motorem. Pilot seděl uprostřed stroje. \n\nV říjnu 1901 vyšel o Ezechielově vzducholodi článek v časopise \"Scientific American\". Nepodepsaný článek se zaměřil z velké části na Cannonovy biblické inspirace pro projekt, všímal si jeho víry v „účel v každém slově Písma“. Článek popisoval některé specifikace letadla, jako např. plánované otáčky motoru 400 až 1200 za minutu, stejně jako náhled na Cannonův přístup k letu strojů těžších než vzduch.\n\nV blíže neurčenou neděli v roce 1902 Ezechielova vzducholoď údajně vzlétla v Pittsburgu. Pracovník slévárny Gus Stamps byl údajný pilot. On a několik jeho kolegů chtěli vyzkoušet dokončený letoun. Podle těchto tvrzení stroj uletěl vzdálenost přibližně 49 m ve výšce mezi 3 až 3,7 m v přítomnosti pouze několika svědků; zúčastnění údajně přísahali mlčení, a není žádný fyzický důkaz na podporu těchto tvrzení. Cannon sám během údajného letu nebyl přítomen, protože kázal v místním kostele. Nejsou známy žádné fotografie letu. \n\nPůvodní Ezechielova vzducholoď byla zničena roku 1904 v bouři poblíž Texarkany, cestou na výstavu v St. Louis. \n\nZničení stroje způsobilo, že Cannon ukončil tento konkrétní projekt, ale neodradilo ho to od dalšího vynalézání. V roce 1913 postavil další letoun, který byl zničen během testování po nárazu do telegrafního sloupu. Kromě toho, v době jeho smrti v roce 1922, pracoval na vývoji sběrače bavlny a ničitele květopase bavlníkového. V roce 1922 byly všechny původní Cannonovy plány Ezechielovy vzducholodi zničeny při požáru. \n\nV letech 1986-1987 byla postavena replika Ezechielovy vzducholodi. Konstrukce repliky byla z velké části vytvořena podle jediné zachovalé fotografie. Váží zhruba 910 kg, mnohem více, než původní letoun, u kterého se uvádí hmotnost 184 kg. Původně byla vystavena v restauraci v centru města Pittsburg, v roce 2001 byla přestěhována do Muzea venkovského dědictví východního Texasu, kde je vystavena spolu dalšími souvisejícími artefakty. Jedním z nich je Cannonova vlastní Bible, která je vystavena otevřená na první kapitole Knihy Ezechiel.\n\n"}
{"id": "1164832", "url": "https://cs.wikipedia.org/wiki?curid=1164832", "title": "Johana Savojská", "text": "Johana Savojská\n\nNositelkou jména Johana Savojská byly tyto ženy:\n"}
{"id": "1164833", "url": "https://cs.wikipedia.org/wiki?curid=1164833", "title": "Josip Zaffron", "text": "Josip Zaffron\n\nJosip Zaffron (1845 nebo 1847 Korčula nebo nebo Rose – 22. prosince 1910 Zadar) byl rakouský politik chorvatské národnosti z Dalmácie, na počátku 20. století poslanec Říšské rady.\n\nProfesí byl advokátem v Korčule. Působil i politicky. Zasedal jako poslanec Dalmatského zemského sněmu, kde zastupoval kurii městskou, obvod Korčula. Koncem 19. století se uvádí jako umírněný národní chorvatský kandidát. Poslancem zemského sněmu byl za Národní stranu od roku 1889 do roku 1910.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1901 za kurii nejvýše zdaněných v Dalmácii, obvod Šibenik, Berlicca, Knin.\n\nVe volbách v roce 1901 se uvádí jako chorvatský národní kandidát. V parlamentu pak usedl do Jihoslovanského klubu.\n\nZemřel v prosinci 1910.\n"}
{"id": "1164837", "url": "https://cs.wikipedia.org/wiki?curid=1164837", "title": "Antonio Sant'Elia", "text": "Antonio Sant'Elia\n\nAntonio Sant'Elia (30. dubna 1888 Como – 10. října 1916 Monfalcone) byl italský architekt a představitel futurismu.\n\nSant'Elia navštěvoval stavební školu v Como a později studoval na \"Accademia di Brera\" v Miláně a \"Accademia di Belle Arti\" v Bologni. V roce 1912 si otevřel vlastní architektonickou firmu v Miláně a navázala kontakt s dalšími futuristy. Sant'Elia vstoupil do italské armády v roce 1915, v době kdy Itálie vstoupila do první světové války. V roce 1916 byl zabit u Monfalcone ve věku 28 let.\n\nSant'Elia byl ovlivněn jednak italskými architekty jako byl Raimondo D’Aronco a Giuseppe Sommaruga, a Rakušany jako byl Otto Wagner a Adolf Loos. Inspirován americkými architekty výškových budov (které znal jen z časopisů), rozkreslil v letech 1912-1914 sérii kreseb \"La Città Nuova\" (New City). Na těchto výkresech odpověděl na otázky týkajících se moderních budov a dopravy, např. v Miláně. Na obrázcích byly řadové mrakodrapy, nadzemní železnice a velké letiště byly umístěny na střechu hlavního nádraží. Kresby byly vystaveny v roce 1914 na výstavě skupiny architektů s názvem \"Nuove Tendenze\". Díky řadě publikací ovlivnil mnoho architektů modernismu ve 20. letech 20. století, včetně Le Corbusiera. 11. července 1914 se objevil manifest \"L’architettura futurista\" (Futuristická architektura) na němž se podílel Sant'Elia. Postavené Sant'Eliovy stavby jsou však spíše klasifikací určitého stylu. \n"}
{"id": "1164843", "url": "https://cs.wikipedia.org/wiki?curid=1164843", "title": "Lemniscus", "text": "Lemniscus\n\nLemniscus (\"lat. stužka\") je svazek sekundárních sensorických nervů v mozkovém kmeni, které vedou do diencefalonu. Lemniscus lateralis je vlákno, které je součástí sluchové dráhy a vedou kraniálně ke colliculi inferiores a corpus geniculatum mediale. Je uložen laterálně od lemniscus medialis, které přenáší podněty tlaku, dotyku a diskriminačního čití.\n"}
{"id": "1164847", "url": "https://cs.wikipedia.org/wiki?curid=1164847", "title": "Anna Masaryková", "text": "Anna Masaryková\n\nAnna Masaryková (3. dubna 1911 Praha – 18. března 1996 Praha) byla česká historička umění, výtvarná kritička, dlouholetá pracovnice Národní galerie v Praze. Byla dcerou malíře Herberta Masaryka a vnučkou prezidenta Tomáše Garrigue Masaryka, švagrovou Emanuela Poche, tetou Mikuláše Medka a Charlotty Kotíkové.\n\nPo maturitě na gymnasiu v Praze (1930) studovala na Filosofické fakultě Univerzity Karlovy československé dějiny u prof. Josefa Pekaře, prof. Josefa Šusty, prof. Josefa Vítězslava Šimáka, archeologii (Růžena Vacková), srovnávací dějiny literatury (Václav Tille) a dějiny umění u prof. Antonína Matějčka a V. Birnbauma. Roku 1936 obhájila rigorózní práci: \"Druhé rokoko v Čechách\".\n\nPracovala jako archivářka SVU Mánes (1937–1942) a jako referentka \"Volných směrů\". Za války publikovala pod pseudonymem Anna Brynychová. V letech 1945–1970 pracovala v Národní galerii v Praze, v letech 1945–1949 jako vedoucí Moderního oddělení, odkud byla z politických důvodů roku 1949 odsunuta do archivu (což ovšem význam archivu posílilo). Poté byla přednostkou Oddělení 19. století (1951–1954), Grafické sbírky (1954–1955) a odbornou pracovnicí Oddělení 19. století (1955–1965) a Grafické sbírky (1965–1970). Po srpnové okupaci v letech 1971–1984 vykonávala pouze příležitostnou brigádnickou výpomoc v Národní galerii. Od konce 80. let a zejména po roce 1989 se aktivně účastnila obnovení památky svého děda T. G. Masaryka i otce, také prostřednictvím velkých výstav, které v letech 1993–95 uspořádalo Masarykovo demokratické hnutí.\n\nNapsala mj. monografie o Janu Slavíčkovi (1946) a Josefu Mařatkovi (1958), sestavila řadu katalogů, kterým připojila teoretické studie (Národní galerie. Díl 5, České sochařství 19. a 20. století, 1963). Důležitý je její příspěvek k poznání ženy výtvarnice v dějinách.\n\n"}
{"id": "1164854", "url": "https://cs.wikipedia.org/wiki?curid=1164854", "title": "Sudetoněmecký odboj proti nacismu", "text": "Sudetoněmecký odboj proti nacismu\n\nTaké v obsazeném pohraničí ČSR působil protinacistický odboj, ať již aktivní, nebo pasivní. Vedle české menšiny uvízli v zabraném pohraničí také čeští Němci, kteří se nepřipojili k masové podpoře nacistické strany. Jednalo se v prvé řadě o místní sociální demokraty a komunisty, dále však také třeba o svědky Jehovovy a postupně i další názorové menšiny, které stály buď otevřeně proti politice nacistické strany, nebo ji odmítaly podporovat. Tito dosavadní českoslovenští občané nemohli z různých důvodů odejít do českého vnitrozemí. Prakticky hned po nacistickém záboru pohraničí začali být zatýkáni nebo společensky postihováni. O měsíc a půl později proběhla i v zabraném pohraničí Křišťálová noc a sudetští nacisté začali systematicky pronásledovat i místní židovskou menšinu.\n\nLeopold Grünwald, autor mnoha prací o dějinách Československa a odboji proti nacismu, uvádí, že po připojení Sudet k Německé říši uteklo několik desítek tisíc sudetoněmeckých antifašistů do neokupovaných částí ČSR, aby zde mohli pokračovat v odporu proti nacismu. Velká část z nich byla československými úřady vrácena zpět a vydána tak napospas nacistickým úřadům. \n\nPodle Grünwalda se okolo 7 000 německých antifašistů podařilo odejít do emigrace. Z těchto lidí bylo 5000 funkcionářů a členů DSAP, 1500 členů KSČ a 150 DDFp. Kurt R. Grossmann uvádí 5500 sudetoněmeckých exulantů, Peter Heumos jich uvádí pouze 3000. Hlavními přijímacími zeměmi byly Velká Británie a Švédsko. Mnoho z nich zůstalo bez státního občanství.\n\nV říjnu 1938 bylo okolo 10 000 sudetoněmeckých antifašistů v nacistických vězeních a koncentračních táborech, koncem roku 1938 již okolo 20 000. Velká část z nich byli členové DSAP, KSČ a nezávislých odborových svazů. Kromě nich byli mezi postiženými i bývalí členové SdP, kteří se nehlásili k nacionálnímu socialismu (příznivci Othmara Spanna?).\n\nPodle zmiňovaného Leopolda Grunwalda existovalo v Sudetech 185 odbojových skupin. V městských centrech existovala hustší síť skupin. V okrese Karlovy Vary existovala organizace \"„Meerwald“\" s 15-20 buňkami, v okrese Děčín-Podmokly a Teplice-Šanov pracovalo mnoho různých skupin různého zaměření. Mezi největší a nejúspěšnější patřila skupina \"„Waltro“\", působící v severních Čechách. Starala se o zajaté sovětské vojáky a měla na svědomí mnohé sabotážní akce proti železničním tratím. Zúčastnila se i ozbrojeného boje ve spolupráci se sovětskými partyzány. V Jizerských horách byla aktivita partyzánů natolik významná, že k jejímu potlačení byly poslány speciální jednotky pro potlačování odboje. Od začátku roku 1944 do května 1945 byla odbojová činnost nejsilnější.\n\nV dřívějším pohledu české společnosti byli sudetští Němci považováni pouze za pátou kolonu nacismu. V prohlášení z 24. srpna 2005 ocenila česká vláda přínos sudetoněmeckých bojovníků v proti nacismu. Vláda se omluvila, že i proti některým těmto odpůrcům nacismu byla po druhé světové válce použita protiněmecká diskriminační opatření. \n\nV roce 2006 vláda podpořila výzkumný projekt „Zapomenutí hrdinové“, ve kterém Ústav pro soudobé dějiny AV ČR ve spolupráci s Muzeem města Ústí nad Labem a Národním archivem, zkoumá aktivity sudetoněmeckého protinacistického odboje. Tento projekt měl ocenit jejich příspěvek k boji za demokracii.\n\n\n"}
{"id": "1164857", "url": "https://cs.wikipedia.org/wiki?curid=1164857", "title": "Akhové", "text": "Akhové\n\nAkhové (\"Akha\") je národnost žijící v horských oblastech jihovýchodní Asie. Počet Akhů se odhaduje mezi čtyřmi a sedmi sty tisíci. Jejich jazyk avkavdawv náleží mezi lolo-barmsko-naxské jazyky. Národnost se dělí na řadu podskupin, z nichž nejpočetnější jsou Pulyové.\n\nAkhové se živí převážně zemědělstvím, praktikují žďáření a pěstují horskou suchomilnou odrůdu rýže, která je jejich hlavní stravou. Dalšími plodinami jsou opium, chilli paprička, rajče jedlé a sója luštinatá. Jejich společnost je rovnostářská, náčelníky se stávají nejstarší a nejváženější obyvatelé vesnice. Vyznávají animistické náboženství zvané \"zahv\", jehož součástí je kult předků. Na okrajích vesnic budují bohatě vyřezávané dřevěné brány, jejichž funkcí je odstrašovat zlé duchy. Na konci srpna, před sklizní rýže, slaví svátek \"yehkuja\", k němuž patří společné houpání na velkých houpačkách. Akhové nosí bavlněné oděvy, obarvené načerno výtažky z rostlin. K ženskému kroji patří čapky zdobené množstvím stříbrných plíšků (převážně starých mincí) a látkové návleky na lýtka, chránící před hmyzem a trny.\n\nAkhové nevyvinuli písmo, mají však ústně předávaný posvátný text \"Akhazang\" (doslova „Cesta Akhů“), který zahrnuje více než deset tisíc veršů pojednávajících o historii, genealogii, náboženství, obsahuje také instrukce týkající se každodenního života. Lidé, kteří dokáží zpaměti recitovat Akhazang, se nazývají „pima“ a patří ke společenské elitě. Rodiny Akhů jsou patrilineární a sdružují se do klanů. Podle Akhů má každá věc duchovní podstatu zvanou \"néq\", s níž se komunikuje pomocí různých rituálů.\n\nAkhové žili původně v jižní části Číny, odkud se v průběhu 20. století stěhovali za obživou a v důsledku válek směrem k jihu. V Thajsku je jím odpíráno občanství a jsou vystavováni perzekuci, která souvisí se snahou vlády vymýtit pěstování opia. Akhové jsou proti své vůli usazováni ve vesnicích, které slouží jako turistická atrakce. Český etnograf Tomáš Ryška, působící pro organizaci Working Group on Indigenous Populations, podal svědectví o neetických praktikách západních rozvojových organizací, zejména křesťanských misionářů, které vesničanům vnucují svoje hodnoty a likvidují jejich zažitý způsob života. Podle jeho výpovědi natočil Steve Lichtag dokumentární film \"Zajatci bílého boha\".\n\nV Číně jsou Akhové úředně uznáváni jako podskupina Chaniů, ale sami se považují za samostatné etnikum.\n\n"}
{"id": "1164859", "url": "https://cs.wikipedia.org/wiki?curid=1164859", "title": "Sander Westerveld", "text": "Sander Westerveld\n\nSander Westerveld (* 23. říjen 1974, Enschede) je bývalý nizozemský fotbalový brankář a reprezentant.\n\n\nS Liverpool FC vyhrál Pohár UEFA 2000/01 a vzápětí Superpohár UEFA.\n\nS Liverpoolem získal též anglický pohár (2000/01). V další sezóně dosáhl svého nejlepšího ligového výsledku, když liverpoolští obsadili v Premier League 2. místo. Druhý skončil také s Realem Sociedad San Sebastian ve španělské lize v ročníku 2002/03.\n\nV A-mužstvu Nizozemska debutoval 8. června 1999 v přátelském zápase ve městě Goiânia proti reprezentaci Brázílie (výhra 3:0).\nS nizozemskou reprezentací získal dvě bronzové medaile z mistrovství Evropy, z EURA 2000 a EURA 2004 (zde do bojů nezasáhl). V národním týmu působil v letech 1999-2001 a odehrál celkem 6 utkání.\n\n"}
{"id": "1164863", "url": "https://cs.wikipedia.org/wiki?curid=1164863", "title": "Avia A 21", "text": "Avia A 21\n\nAvia 21 je lehký nákladní automobil, vyráběný v Československu ve společnosti Avia. Vozidla A 21 / A 31 se vyráběla po roce 1983, kdy byla ukončena výroba modelů Avia A 15 / A 20 / A 30. Od roku 1997 je nahrazovala výroba řady Avia A 60 / A 70 / A 75 / A 80. Výroba A21 / A31 byla ukončena roku 1998.\n\n\n\n"}
{"id": "1164866", "url": "https://cs.wikipedia.org/wiki?curid=1164866", "title": "Zeroes", "text": "Zeroes\n\nZeroes je logická videohra pro mobilní zařízení z roku 2015. Vytvořil ji student ČVUT, Petr Marek.\n\nHráč musí umisťovat bloky s matematickými operacemi mezi tečky s čísly, aby všude byly nuly. Hra obsahuje 60 puzzlů rozdělených do 3 světů, přičemž v každém jsou možné jiné matematické operace.V prvním se lze setkat jen se sčítáním a odčítáním, v druhém je i násobení a dělení. V posledním světě se pak přidají diagonální bloky. V plánu jsou další světy.\n"}
{"id": "1164868", "url": "https://cs.wikipedia.org/wiki?curid=1164868", "title": "Merlík zední", "text": "Merlík zední\n\nMerlík zední (\"Chenopodium murale\") je jedním z mnoha druhů rodu merlík, které vyrůstají v České republice. Tato středně vysoká bylina roste v české přírodě již od středověku, ale v posledním půlstoletí se stává stále vzácnější a v současnosti ji hrozí vyhynutí.\n\nDruh je původní v jižní Evropě, severní Africe a jižní a jihozápadní Asii. Postupně byl zavlečen do všech světadílů, velmi dobře se mu daří v subtropických i tropických oblastech. Má schopnost rychle se šířit a přizpůsobovat, proto je nejvíce rozšířeným druhem rodu merlík.\n\nVe Střední Evropě je druh považován za archeofyt. V ČR byl po dlouhá léta poměrně hojně rozšířen v teplejších oblastech v okolí Prahy, ve středním Polabí, poblíž Žatce a na jižní Moravě, v současnosti je však jeho výskyt velmi redukován.\n\nRoste obvykle v intravilánu měst a vesnic na stanovištích vlhkých i občasně vysýchavých, v mírně ulehlé půdě dobře zásobené živinami, hlavně dusíkem. Vyrůstá na místech poznamenaných lidskou činností, na skládkách, navážkách zeminy, kompostech, v příkopech okolo cest, ve škvírách při základech zídek i budov, v chodnících, v okolí chlévů, hnojišť, opuštěných domů a vzácně i jako plevel v zahradách. Roste také na okrajích městských trávníků na místech, která zůstávají neposečená. Snáší silné přehnojení organickým i anorganickým dusíkem, nevadí mu zasolená půda ze zimního posypu cest. Rozmnožuje se semeny, která si podržují klíčivost po více než deset let.\n\nJednoletá rostlina, která má v mládí lodyhu, listy i květy bíle pomoučené. Lodyha je přímá, odspodu rozvětvená a dle místních podmínek vysoká od 10 do 100 cm. Lodyžní, střídavě vyrůstající listy s křídlatými řapíky jsou 2 až 8 cm dlouhé, v obrysu kosočtverečné až vejčité, u báze vykrojené, po obvodě nepravidelně zubaté a na vrcholu hrotité.\n\nDrobné, šedozelené květy vyrůstají jednotlivě nebo jsou seskupeny do kulatých, klubkovitých květenství, která vytvářejí řídké, úžlabní nebo koncové laty. Oboupohlavné květy mají pět kýlnatých, vytrvalých okvětních lístků, pět tyčinek s prašníky a semeník s dvěma čnělkami zakončenými bliznami.\n\nRostliny kvetou od července do září, opylovány jsou větrem. Plodem je nažka částečně obalena okvětím, obsahuje kulovité, černé, asi 1,5 mm velké semeno s drsným osemením. Merlík zední se rozmnožuje výhradně semeny, která jsou šířena zvířaty, větrem, vodou a také lidmi. Ploidie druhu je 2n = 18.\n\nTak jako u většiny druhů rodu merlík, mohou se i u merlíku zedního listy a mladé výhonky jíst syrové nebo vařit v polévkách či konzumovat jako špenát. Semena zase mohou sloužit jako náhrada obilovin, navíc neobsahují lepek. Tento rostlinný druh nemá zřejmý ekonomický význam, má ale jako archeofyt české přírody přírodovědnou a historickou hodnotu.\n\nMerlík zední se řadí se mezi tzv. vzácné plevelné druhy, jejichž možnosti ochrany jsou velmi omezené a nevyskytuje se na žádném chráněném území. Ohrožován je hlavně „zkulturňováním“ míst na kterých obvykle rostl; míst, která jsou v současnosti převážně považována za zanedbaná a jsou postupně likvidována. Jako tradiční součást české přírody je však třeba tento druh ochránit i pro budoucnost a je proto zařazen v „Červeném seznamu cévnatých rostlin z roku 2012“ mezi kriticky ohrožené druhy (C1t), jejichž počty masivně ubývají.\n\nPodle výzkumů (r. 2012) byl shledán rod \"Chenopodium\" parafyletickým a merlík zední byl z něj údajně vyřazen a přesunut do nového rodu \"Chenopodiastrum\". Merlík zední by podle této úpravy nesl nové vědecké jméno \"Chenopodiastrum murale\".\n\n\n \n"}
{"id": "1164870", "url": "https://cs.wikipedia.org/wiki?curid=1164870", "title": "Notchback", "text": "Notchback\n\nNotchback je termín popisující typ automobilové karoserie. Ta se nepřesně označuje jako sedan se stupňovitou zádí karoserie. Hlavním znakem Notchbacku je jiný poměr velikosti zadní části ve vztahu k velikosti celého vozidla. Obecně platí, že u karoserií stupňovitého typu odkazuje na odlišný poměr okna ke karoserií a úhel zadního okna, jenž ve vztahu k vozidlu svírá pravý nebo ostrý úhel do tvaru V nebo Z.\n\nHlavní výhodou tohoto typu karoserie je zvětšení prostoru pro cestující. Naproti tomu tento koncept vede ke zhoršení aerodynamických parametrů vozidla. Proto se tyto vozy navrhují s oknem umístěným tak, že je v úhlu směřujícím podle aerodynamiky k zadní kapotě.\n\nTypickými představiteli Notchbacku v Evropě jsou například Ford Anglia, Citroën Ami, Toyota Will či Volvo 740.\n"}
{"id": "1164872", "url": "https://cs.wikipedia.org/wiki?curid=1164872", "title": "Moldavská jeskyně", "text": "Moldavská jeskyně\n\nMoldavská jeskyně je rozsáhlá jeskyně v Medzevské pahorkatině, která se nachází přímo ve městě Moldava nad Bodvou. Je dlouhá více než 3000 metrů, vstup je v nadmořské výšce cca 205 metrů.\n\nJeskyně leží v intravilánu města, ve vápencovém svahu v lokalitě Hazalutov, v blízkosti jeskyně Mníchova diera. Její systém sestává z labyrintu chodeb, propojujících nízké prostory, což ztěžuje pohyb i zkušeným jeskyňářům. Místní veřejnosti je již dlouho známá, což dokazují nástěnné nápisy, datované do roku 1624. O přítomnosti člověka svědčí úlomky keramiky lidí bukovohorské kultury z 5. tisíciletí př. n. l., jakož i archeologické nálezy z 10. až 12. století.\n\nO Moldavskou jeskyni se dlouhodobě zajímají jasovští a košičtí jeskyňáři, kteří prostory zaměřili a nadále zkoumají. Navzdory množství výzkumů v minulosti nebyly mnohé z nich publikovány. Jeskynní prostory byly v roce 1984 uzavřeny, aby se zabránilo poškození jeskyně, ale zejména zajistila ochrana zdraví místních občanů (v minulosti se tam ztratilo několik návštěvníků).\n\n"}
{"id": "1164874", "url": "https://cs.wikipedia.org/wiki?curid=1164874", "title": "Nikolaj Rubinstein", "text": "Nikolaj Rubinstein\n\nNikolaj Grigorjevič Rubinstein (; Moskva – 23. března 1881 Paříž) byl ruský klavírista, dirigent a skladatel. Byl mladším bratrem hudebníka Antona Rubinsteina a blízkým přítelem skladatele Petra Iljiče Čajkovského.\n\nU Nikolaje Rubinsteina se velmi brzy projevilo hudební nadání. Již ve věku čtyř let se začal učit hrát na klavír, nejprve pod vedením své matky, která byla sama vynikající klavíristkou. Mezi lety 1844 a 1846 pobýval s matkou a starším bratrem Antonem v Berlíně. Oba sourozence zde vyučoval Theodor Kullak hru na klavír a Siegfried Dehn hudební teorii. Setkali se i s Felixem Mendelssohnem a Giacomem Meyerbeerem, kteří je ve studiu hudby podporovali. Po návratu do Ruska pokračoval ve studiu u Alexandra Villoinga, se kterým také veřejně koncertoval.\n\nDíky svým hudebním schopnostem i společenské povaze se brzy stal výraznou osobností moskevského hudebního života. Proslul především jako klavírista a dirigent, často uváděl díla svých současníků, například Petra Iljiče Čajkovského nebo skladatelů tzv. Ruské pětky sdružených kolem Milije Balakireva.\nSpolečně s knížetem Nikolajem Petrovičem Trubeckým založil v roce 1860 moskevskou pobočku Ruské hudební společnosti a v roce 1866 Moskevskou konzervatoř, kde sám učil a jako pedagogy angažoval mimo jiné i Čajkovského nebo Karla Klindwortha. Mezi Rubinsteinovy významné žáky patřili Sergej Tanějev, Emil von Sauer či Alexandr Siloti.\n\nNikolaj Rubinstein zemřel náhle na tuberkulózu v 45 letech během pobytu v Paříži. Čajkovskij poté na jeho památku složil Klavírní trio a moll, op. 50.\n"}
{"id": "1164875", "url": "https://cs.wikipedia.org/wiki?curid=1164875", "title": "Andrej Šumbera", "text": "Andrej Šumbera\n\nAndrej Šumbera (* 29. srpna 1955, Praha) je český zlatník, sochař, restaurátor a fotograf. \n\nVystudoval střední průmyslovou školu v Jablonci nad Nisou a Vysokou školu uměleckoprůmyslovou v Praze, ateliér kov a šperk, v němž byl žákem Aleny Novákové. \n\nÚčastnil se několika šperkařských sympózií v Turnově. Svými šperky je zastoupen ve sbírkách UPM v Praze, Muzea Českého ráje v Turnově, Moravské galerie v Brně a v mnoha soukromých sbírkách.\n\nAlena Nováková jej v 90. letech 20. století přizvala k restaurování románského Relikviáře svatého Maura, práci měli rozdělenou zhruba na polovinu, on ji po její smrti dokončil roku 2002 s dalšími dílčími spolupracovníky (Vladimír Komňacký, Jitka Malovaná, křišťály Petr Šťastný). \nPodílel se na restaurování relikviářů a křížů ve Svatovítském pokladu a z pokladu Biskupství olomouckého. Vytvořil faksimile gotické knižní desky Cim 3 z knihovny Metropolitní kapituly pražské.\nDále restauroval několik monumentálních plastikː bronzové pomníky císaře Františka I., Františka Josefa I. a maršálka Josefa Václava Radeckého v Lapidáriu Národního muzea.\nPo roce 2000 se podílel např. na restaurování sousoší sv. Václava na Václavském náměstí v Praze, nebo na pomníku Jana Husa na Staroměstském náměstí v Praze. Společně s Vladimírem Komňackým rekonstruoval sochu Merkura na střeše domu v Pařížské ulici v Praze.\n\n\n"}
{"id": "1164877", "url": "https://cs.wikipedia.org/wiki?curid=1164877", "title": "Ramus communicans", "text": "Ramus communicans\n\nRamus communicans je nerv propojující dva jiné nervy. \nŠedý (Ramus communicans griseus) postupuje z paravertebrálního ganglia domíšního nervu a jeho větvení. Je přítomen u každého míšního segmentu. \nBílý (Ramus communicans albus) poměrně silný myelinizovaný nerv, který obsahuje pregangliová vlákna z nuclei intermediomediales a parasympathici sacrales. Z kmene nervu běží k paravertebrálním autonomním gangliím, kde dochází k přepojení na postgangliový neuron. Tato vlákna jsou obsažena pouze v míšních nervech segmentů C7 – L2 (sympatická) a S2 – S4 (parasympatická).\n"}
{"id": "1164881", "url": "https://cs.wikipedia.org/wiki?curid=1164881", "title": "Nemojovský potok", "text": "Nemojovský potok\n\nNemojovský potok je pravostranný a celkově největší přítok říčky Bělé v okrese Pelhřimov v Kraji Vysočina. Délka toku činí 8,9 km. Plocha povodí měří 32,9 km².\n\nPotok pramení jižně od Křemešníku u západního okraje Sázavy v nadmořské výšce okolo 680 m. V pramenné oblasti směřuje nejprve západním směrem. Mezi sedmým a osmým říčním kilometrem protéká lesem, kde se postupně stáčí k jihozápadu. Po opuštění lesa severovýchodně od Lešova zadržuje jeho vody \"Pilařský rybník\" a o něco níže v Lešově napájí Nemojovský potok další dva menší rybníky. Odtud dále směřuje na jihozápad až západ k Radňovu, kde se na jeho toku nalézají další dva rybníky, z nichž jeden je bezejmenný a druhý je nazýván \"Hájek\". Od hráze Hájku proudí Nemojovský potok na sever k Nemojovu. Jižně od Nemojova na třetím říčním kilometru se obrací na západ. V tomto úseku zadržuje vody potoka další rybník. Po několika dalších stech metrech přijímá zleva potok \"Podlesník\", který je jeho největším přítokem. Od soutoku s Podlesníkem teče potok na západ k Pavlovu a odtud na jihozápad k Rynárci. Do Bělé se vlévá severovýchodně od Rynárce na 11,6 říčním kilometru v nadmořské výšce 508 m. \n\n\nPrůměrný průtok Nemojovského potoka u ústí činí 0,22 m³/s.\n"}
{"id": "1164882", "url": "https://cs.wikipedia.org/wiki?curid=1164882", "title": "Železný vrch", "text": "Železný vrch\n\nNázev Železný vrch nese několik vrcholů:\n\n\n"}
{"id": "1164895", "url": "https://cs.wikipedia.org/wiki?curid=1164895", "title": "Brisbane International 2016 – ženská dvouhra", "text": "Brisbane International 2016 – ženská dvouhra\n\nDo soutěže ženské dvouhry na tenisovém turnaji Brisbane International 2016 nastoupilo třicet hráček. Obhájkyní titulu byla ruská tenistka Maria Šarapovová, která před zahájením odstoupila pro zranění horní končetiny. Nejvýše nasazenou světovou dvojku Simonu Halepovou postihl zánět Achillovy šlachy a třetí hráčka klasifikace Garbiñe Muguruzaová skrečovala své úvodní utkání pro zranění levé nohy.\n\nVítězkou dvouhry se stala bývalá běloruská světová jednička a dvacátá druhá žena žebříčku Viktoria Azarenková, jež ve finále zdolala německou nasazenou čtyřku a světovou desítku Angelique Kerberovou po dvousetovém průběhu 6–3 a 6–1. V probíhající sezóně si připsala premiérové turnajové vítězství, které představovalo osmnáctý singlový titul na okruhu WTA Tour.\n\nAzarenková vyhrála první trofej po téměř dvou a půl letech, od titutu na Cincinnati Masters 2013. Během celého průběhu ztratila jen patnáct gamů, čímž překonala turnajový rekord Sereny Williamsové z roku 2013 a sedmnácti prohraných her.\n\nDvě nejvýše nasazené hráčky měly volný los do druhého kola.\n"}
{"id": "1164897", "url": "https://cs.wikipedia.org/wiki?curid=1164897", "title": "Shenzhen Open 2016 – ženská dvouhra", "text": "Shenzhen Open 2016 – ženská dvouhra\n\nDo soutěže ženské dvouhry na tenisovém turnaji Shenzhen Open 2016 nastoupilo třicet dva hráček. Obhájkyní titulu byla rumunská světová dvojka Simona Halepová, která zvolila start na paralelně probíhajícím Brisbane International. Turnajová dvojka Petra Kvitová skrečovala utkání prvního kola proti Čeng Saj-saj pro žaludeční problémy. Jednalo se o její první skrečovaný zápas v kariéře.\n\nVítězkou dvouhry se stala nejvýše nasazená světová pětka Agnieszka Radwańská z Polska, jež ve čtvrtém vítězném finále v řadě zdolala americkou tenistku Alison Riskeovou po dvousetovém průběhu 6–3 a 6–2. V probíhající sezóně si připsala premiérové turnajové vítězství, které představovalo osmnáctý singlový titul na okruhu WTA Tour.\n"}
{"id": "1164898", "url": "https://cs.wikipedia.org/wiki?curid=1164898", "title": "ASB Classic 2016 – ženská dvouhra", "text": "ASB Classic 2016 – ženská dvouhra\n\nDo soutěže ženské dvouhry na tenisovém turnaji ASB Classic 2016 nastoupilo třicet dva hráček. Obhájkyní titulu byla americká světová sedmička Venus Williamsová, kterou v úvodním kole vyřadila ruská hráčka Darja Kasatkinová.\n\nVítězkou dvouhry se stala pátá nasazená Američanka Sloane Stephensová, jež ve finále zdolala německou tenistku Julii Görgesovou po dvousetovém průběhu 7–5 a 6–2. V probíhající sezóně si připsala premiérové turnajové vítězství, které představovalo druhý singlový titul na okruhu WTA Tour.\n"}
{"id": "1164900", "url": "https://cs.wikipedia.org/wiki?curid=1164900", "title": "Ladislav Kozák (architekt)", "text": "Ladislav Kozák (architekt)\n\nLadislav Kozák, \"někdy chybně\" Vladislav, (17. prosince 1900 Čáslav – 5. února 1988 Karlovy Vary) byl český architekt, stavitel a urbanista, mladší bratr architekta Bohumíra Kozáka, se kterým ve 30. letech spolupracoval.\n\nArchitekturu vystudoval na České vysoké škole technické v Praze v letech 1919-1924. Ve třicátých letech pracoval v ateliéru svého staršího bratra Bohumíra Kozáka. Po druhé světové válce pracoval v karlovarské pobočce Stavoprojektu. Zpracoval několik územních plánů. Byl rovněž členem Městského i Krajského národního výboru.\n\n\n\n\nČestný člen Svazu českých architektů\n"}
{"id": "1164901", "url": "https://cs.wikipedia.org/wiki?curid=1164901", "title": "Marián Staník", "text": "Marián Staník\n\nMarián Staník (17. září 1931 – 28. prosince 2015) byl slovenský fotbalista, obránce.\n\nV československé lize hrál za Slovan Nitra. Nastoupil v 84 ligových utkáních. Gól v lize nedal.\n\n\n"}
{"id": "1164902", "url": "https://cs.wikipedia.org/wiki?curid=1164902", "title": "Jozef Fojtík", "text": "Jozef Fojtík\n\nJozef Fojtík (* 1. února 1940 Vráble) je bývalý slovenský fotbalista, útočník a záložník.\n\nV československé lize hrál za Slovan Nitra. Nastoupil ve 47 ligových utkáních a dal 2 ligové góly. V nižších soutěžích hrál také za Spartak Vráble.\n\n"}
{"id": "1164903", "url": "https://cs.wikipedia.org/wiki?curid=1164903", "title": "Dendritický trn", "text": "Dendritický trn\n\nDendritický trn, řidč. dendritický hřbet je malý výčnělek membrány neuronálního dendritu, který přijímá signály ze synapse axonu, čímž umožňuje přenos elektrických signálů do somy neuronu a paměť (zásobu) signálu. Morfologicky se skládají z okrouhlé hlavy a úzkého krčku spojující hlavu s masou dendritu. Dendrit obsahuje stovky až tisíce trnů.\n\nAnglický ekvivalent pojmu dendritický hřbet (\"dendritic spine\") se také užívá v neurovědách jako synonymum akčního potenciálu. \n"}
{"id": "1164904", "url": "https://cs.wikipedia.org/wiki?curid=1164904", "title": "Dušan Koník", "text": "Dušan Koník\n\nDušan Koník (26. listopadu 1931 Kráľová pri Senci — 19. ledna 2019 Svätý Jur, Slovensko) byl bývalý slovenský fotbalový útočník.\n\nV československé lize hrál za Slávii Bratislava VŠ a Slovan Nitra. Nastoupil v 77 ligových utkáních a dal 11 gólů. Do Slávie VŠ přišel ze Slovanu.\n\n\n"}
{"id": "1164906", "url": "https://cs.wikipedia.org/wiki?curid=1164906", "title": "Michael F. Feldkamp", "text": "Michael F. Feldkamp\n\nMichael-Frank Feldkamp (* 23. dubna 1962 Kiel) je německý historik.\n\nFeldkamp maturoval v roce 1982 na gymnaziu Carolinum v Osnabrücku. V období 1983-1985 studoval dějiny, katolickou teologii, pedagogiku a filosofii na Friedrich-Wilhems-Universität v Bonnu. Posléze v letech 1985-1986 studoval církevní dějiny se zaměřením na diplomatiku a pomocné vědy historické na Papežská univerzita Gregoriana v Římě. V roce 1990 složil první státní zkoušku v Kolíně. V roce 1986 a v období 1990-1991 byl Feldkamp stipendistou na Německém historickém institutu v Římě. Poté, co biskupská studentská nadace Cusanuswerk v roce 1992 podpořila jeho výzkum na téma papežská diplomacie v 17. a 18. století, obdržel ještě v prosinci téhož roku doktorát u Raymunda Kottjeho.\n\nZačátkem roku 1993 se stal vědeckým pracovníkem archivu Německého spolkového sněmu, kde se zabýval zpracováním publikací Parlamentní rady za období 1948-1949. V letech 1996-1997 působil Feldkamp v Instititu pro novodobé dějiny v Mnichově. Těžištem jeho práce bylo zpracovávání dokumentů ministerstva zahraničí týkajících se zahraniční politiky Spolkové republiky Německa. Od roku 2000 je redaktorem publikace „Dějiny Spolkového sněmu“ a pracovníkem protokolu Německého spolkového sněmu. Dále rovněž píše projevy a životopisy a publikuje na téma současných i historických otázek.\n\nFeldkamp je čestným členem Královská akademie sv. Ambrože od roku 2015.\n\nFeldkamp publikoval četné studie a práce na téma dějiny biskupství v Osnabrücku od pozdního středověku do raného novověku, dějiny papežské diplomacie, kolínské nunciatury, dějiny vědy a historie univerzity.\nV zahraniční je znám svými články a publikacemi o vztahu katolické církve k národnímu socialismu. Jeho výzkumná práce z roku 2000 s titulem „Pius XII. a Německo“ si klade za cíl předložit širšímu okruhu čtenářů nestranný a komplexní pohled na tuto problematiku. Toto dílo lze současně považovat za první vědeckou odpověď na knihu Johna Cornwella „Pius XII.- papež, který mlčel“. Feldkamp zde korigoval Cornwellovu interpretaci historie vzniku konkordátu se Srbskem v roce 1916 a poukázal na významnou chybu, jež vznikla při překladu z italských dokumentů do anglického i německého vydání.\n\nVe své knize „Goldhagens unwillige Kirche“ se Feldkamp postavil proti výkladu Daniela Goldhagena. Goldhagen podle Feldkampa staví na předsudcích, falšování a zřejmě úmyslně zkreslených překladech, a tímto neprávem představuje papeže Pia XII. jako antisemitu a přítele nacistů.\n\nV Německu vzbudily velký zájem Feldkampovy studie k historii vzniku ústavy Spolkové republiky Německo.\n\nOd roku 2000 se zabývá počátky vzniku a fungování Německého spolkového sněmu. V této souvislosti sepsal studie o vztahu Konrada Adenauera a Kurta Schumachera, dále pak biografie Ericha Kählera, Hermanna Ehlerse, Karla Mommera, Paula Löbeho. Je rovněž spoluautorem publikací o policii a o obsluze Spolkového sněmu: „Bundestagspolizei“ a „Saaldiener im Bundestag“.\n\nV roce 2012 se zabýval v rámci biografické skici o Franzi Nüssleinovi tzv. „Nachrufsaffäre“ na spolkovém ministerstvu zahraničních věcí. („Nachrufsaffäre - nekrologová aféra“ vedla k odhalení fašistické minulosti dlouholetého pracovníka spolkového ministerstva zahraničí Franze Nüssleina. Nüsslein byl po 2. světové válce vězněn v Československu, byl ale předčasně propuštěn.)\nDíky jeho vědecké a publicistické činnosti jej novinář Wolfram Weimer jmenoval ve své knize „Who is Who mezi katolíky“. Feldkamp byl takto v roce 2012 zařazen mezi 800 nejvýznamnějších zástupců moderního katolicismu v Německu.\n\nDne 16. května 2009 byl přijat do rytířského Řádu božího hrobu. 17. května 2011 jej jmenoval guvernér německého řádu Heinrich Dickmann jako nástupce Bernharda Blaszkiewitzkeho vedoucím delegátem v Berlíně. Následně 16. května 2015 byl jeho mandát o další čtyři roky prodloužen. Na jaře 2015 ho jmenoval guvernér Dr. Detlef Brümmer pověřencem německého zastoupení pro archív a dějiny řádu.\n\n\n\n\n\n\n\n\n"}
{"id": "1164910", "url": "https://cs.wikipedia.org/wiki?curid=1164910", "title": "Vícenásobné účastnické číslo", "text": "Vícenásobné účastnické číslo\n\nVícenásobné účastnické číslo ( ) je doplňková služba poskytovaná v sítích ISDN (Integrated Services Digital Network). Pro Euro–ISDN je závazná.\n\nUmožňuje připojit k jednomu rozhraní pro základní přístup ( ) ISDN několik (maximálně 16, podle jiných pramenů 8) zařízení (telefon, modem, fax), a každému přiřadit jiné telefonní číslo. Tato čísla se přidělují z rozsahu přiděleného operátorovi. Někteří operátoři přidělují 3 MSN ke každému BRI a další se musí přikoupit.\n\nVýhody MSN jsou:\n\n\nPři použití MSN lze na ISDN telefonu nastavit, jaké telefonní číslo bude používat pro odchozí volání a pro jaká příchozí číslo bude vyzvánět. Bez tohoto nastavení bude vyzvánět pro všechna MSN přiřazená příslušné přípojce.\n\n"}
{"id": "1164912", "url": "https://cs.wikipedia.org/wiki?curid=1164912", "title": "Fascikulus", "text": "Fascikulus\n\nFascikulus je malý svazek neuronových vláken obalený perineuruem. Menší nerv může být složen i jen z jediného fasciklu, velký nerv je složen z mnoha fasciklů spojencýh společnou membránou, které vytvářejí dohromady funiculus. V centrálním nervovém systému fascikulus souvisí s termínem dráha (tractus), avšak fascikulus je pojem anatomický, dráha funkční. V periferním nervovém systému fascikulus označuje svazek, do kterého vstupují nervová vlákna z jednoho či několika míšních kořenů a ze kterého se v dalším průběhu do periferie vydělí nerv.\n"}
{"id": "1164916", "url": "https://cs.wikipedia.org/wiki?curid=1164916", "title": "Dekuzace", "text": "Dekuzace\n\nDekuzace (častěji nazývaná latinským termínem \"decussatio\") je překřížení drah v centrálním nervovém systému. Příkladem dekuzace je \"decussatio pyramidum\" (křížení \"tractus corticospinalis\", alternativní název pyramidová dráha) v medulla oblongata. Křížení této dráhy zapojené ve volní motorice způsobí, že je motorická inervace těla vzhledem k hemisférám kontralaterální (pravá polovina těla je inervovaná z levé hemisféry, levá z pravé hemisféry).\n\nTermínem ekvivalentním dekuzaci v periferní nervové soustavě je \"chiasma\".\n"}
{"id": "1164922", "url": "https://cs.wikipedia.org/wiki?curid=1164922", "title": "Mimpi Dreams", "text": "Mimpi Dreams\n\nMimpi Dreams je videohra od českého studia Silicon Jelly. Hra je mixem adventury, plošinovky a logické hry. Hra vyšla 3. listopadu 2015 pro iOS. Jedná se o pokračování hry Mimpi z roku 2013.\n\nHra nabízí velmi podobnou hratelnost jako první díl. Jedná se o plošinovku viděnou z boku, která se však mísí s adventurou a logickou hrou. Šipkami hráč ovládá Mimpiho, ale je umožněna i interakce s prostředím, podobně jako v klasické adventuře. Jednotlivé levely jsou zasazeny do různých prostředí a hráč v nich musí řešit odlišné problémy.\n\n"}
{"id": "1164923", "url": "https://cs.wikipedia.org/wiki?curid=1164923", "title": "Bristol Freighter", "text": "Bristol Freighter\n\nBristol Type 170 Freighter byl britský celokovový dvoumotorový transportní hornoplošník s pevným ostruhovým podvozkem.\n\nNa konci II. světové války vyvíjela společnost Bristol dopravní letoun pro výsadky v džunglích, který by mohl přistávat a vzlétat na malých letištích s požadavkem na snadnou ovladatelnost. Práce na stroji Bristol 170 pokračovaly i po skončení války s očekávaným uplatněním na trhu místní osobní a nákladní dopravy.\n\nPrototypová výroba zahrnovala dva stroje stavěné současně. Nákladní Freighter Mk.I s rozevíratelnými vraty v přídi trupu určený pro 4500 kg nákladu a dopravní Wayfarer Mk.II pro 34 pasažérů bez vrat, ale s bočními vstupními dveřmi.\n\nPrvní prototyp (imatrikulace G-AGPV) byl zalétán 2. prosince 1945 zcela bez vybavení. Druhý prototyp (G-AGVB) poprvé vzlétl 30. dubna 1946 a představoval již sériovou verzi Wayfarer Mk.IIA. Jeho letové vlastnosti byly natolik dobré, že v květnu obdržel neomezené osvědčení pro přepravu osob.\nSkutečným prototypem typu Freighter Mk.I byl až třetí vyrobený stroj (G-AGCV), který provedl svůj první let\n23. června 1946. Stejně jako předešlé dva exempláře měl instalovanou dvojici pohonných jednotek Bristol Hercules 632 s výkonem po 1231 kW, které roztáčely čtyřlisté vrtule. Bristol se pak rozhodl uvést obě verze do sériové výroby.\n\nV roce 1947 vznikla verze Freighter Mk.XI se zvětšeným rozpětím a nosnou plochou křídla, které mělo rovné konce nahrazeny polokruhovými.\nPo montáži výkonnějších motorů Bristol Hercules 672 po 1242 kW a zvětšení vzletové hmotnosti se letouny vyráběly pod označením Freighter Mk.21. Dodávaly se na přání zákazníka s otevíratelnou přídí nebo bez ní, fotografickou výbavou, jako vojenské i civilní.\n\nPo dvou haváriích v květnu 1949 a březnu 1950 při stoupavém letu s jedním zastaveným motorem byla vyztužena ocasní partie a SOP byla protažena do hřbetu trupu. Se současnou montáží pohonných jednotek bristol hercules 734 po 1455 kW tak vznikla verze Freighter Mk.31.\nPo přestěhování výroby z Filtonu do Old Mixonu byla zahájena produkce verze Freighter Mk.32 s prodlouženým trupem pro tři osobní vozy s cestujícími.\n\nDo ukončení výroby v roce 1958 bylo vyrobeno 214 letounů, z toho pouze 16 typu Wayfarer. Z nich bylo ještě pro velký zájem později upraveno 12 kusů na verzi Freighter.\n\nV roce 1958 byl ještě jeden letoun upraven na verzi Bristol Super Wayfarer pro 60 cestujících na trasy přes Kanál.\n\nPrvním zákazníkem se stala letecká společnost Channel Island Airways, která druhý vyrobený letoun G-AGVB nasadila na své linky 9. května 1946. Za šest měsíců přepravil 10 000 osob na rekreačních tratích na ostrovy v kanálu La Manche.\n\nTřetí vyrobený Bristol Type 170 G-AGCV již v srpnu přelétl do Kanady, kde jej testovali různí přepravci. Následně ve Venezuele předváděl dopravu hovězího masa z vnitrozemí k přístavům.\n\nPrvní letouny ověřovací série Freighteru Mk.I si pronajímaly menší společnosti pro dopravu ovoce, masa, závodních koní a živého dobytka.\n\nPrvním vojenským odběratelem patnácti kusů verze Freighter Mk.IA se stalo argentinské letectvo, poté následovaly soukromé dopravní společnosti.\n\nS letouny Freighter Mk.21 zahájila provoz společnost Silver City Airways v červenci 1948. Přepravovala s nimi automobily a jejich cestující z Velké británie na evropskou pevninu a zpět. Let trval 25 minut a stroj nesl dva automobily i s jejich posádkami, které měly vyhrazenu oddělenou kabinu. Za 10 let tento dopravce přepravil při 125 000 letech 215 000 vozidel, 70 000 motocyklů a kol a 759 000 osob.\n\nÚdaje platí pro Freighter Mk.21\n\n"}
{"id": "1164927", "url": "https://cs.wikipedia.org/wiki?curid=1164927", "title": "BRDY – Res publica", "text": "BRDY – Res publica\n\nBRDY – Res publica, z.s. (v překladu \"Brdy-věc veřejná\", IČO 27040011) je spolek, původně občanské sdružení zaregistrované 11. srpna 2006, se sídlem v Příbrami, který má za cíl ochranu brdské přírody. Patřil k iniciátorům zřízení CHKO Brdy. Předsedou představenstva spolku je JUDr. Pavel Čámský. \n\nPoté, co v 90. letech a začátkem prvního desetiletí 21. století odezněla první vlna snah o rušení vojenských újezdů a autorský kolektiv pod vedením RNDr. Václava Cílka v roce 2005 v knize \"Střední Brdy\" doporučil speciální formu ochrany brdské přírody, přišla v roce 2005 rokycanská okresní hospodářská komora s návrhem na odvojenštění a civilní využití Brd zejména pro turistické, rekreační a sportovní účely, bez důrazu na ochranu přírody. Protireakcí byl v roce 2006 vznik občanského sdružení Brdy-Res publica a jeho protinávrh, tzv. Projekt Brdy, který rovněž navrhoval zrušení vojenského újezdu Brdy, ale na jeho místě navrhoval zřídit národní park a v dalších částech Brdské vrchoviny chráněnou krajinnou oblast. OHK Rokycany od svého návrhu ustoupila ve prospěch konkurenčního projektu, ale ministerstvo obrany oba návrhy striktně odmítlo s tím, že VÚ Brdy je perspektivní a nezbytný pro výcvik AČR a složek integrovaného záchranného systému. Občanské sdružení ve svých návrzích pokračovalo, ale zmírnilo je na požadavek zřízení CHKO Brdy, což by nevylučovalo ani koexistenci s vojenským újezdem – i to však ministerstvo obrany odmítalo.\n\nV letech 2006–2009 se stal politickým tématem plán na výstavbu radaru americké protiraketové obrany v Brdech. To přitáhlo k otázce Brd pozornost, jejímž důsledkem bylo i zpřístupnění některých okrajových částí újezdu od roku 2007 a zvýšená vstřícnost ministerstva obrany vůči veřejnosti. Záměr na zřízení CHKO získával politickou podporu zejména u obcí na Plzeňsku, zatímco na Příbramsku, kde převládaly jiné politické preference, byl převážně ignorován. V dubnu 2007 se sdružení Brdy-res publica postavilo proti záměrům na zřízení radaru svou snahou o zápis Brd na seznam světového dědictví UNESCO. Předseda sdružení uvedl, že sdružení samozřejmě také má obavy z toho, co to zařízení umí, nebo neumí, ale že se dále k případnému umístění radarové základny nechce vyjadřovat, protože mu chybí informace. Vyjádřil obavu z toho, že kdyby náhodou byl radar skutečně vybudován a čeští vojáci by kvůli tomu museli ukončit svou výcvikovou činnost na tomto území, příroda v Brdech by pak byla naprosto nechráněná. Zdůraznil, že by byl nerad, aby tato aktivita sdružení byla někým politicky zneužívána.\n\nZkušenosti z pyrotechnické asanace v bývalém VÚ Dobrá Voda byly již lepší než z újezdů po sovětské armádě, a také nástup světové finančně-hospodářské krize v roce 2009 vedl ministerstvo obrany k přehodnocení priorit. V roce 2010 zpracovalo Bílou knihu o obraně, v níž se objevil návrh na tzv. optimalizaci vojenských újezdů, spočívající především v redukci jejich rozlohy a úplném zrušení jednoho z nich. Byla sestavena Komise pro optimalizaci vojenských újezdů. Ministerstvo obrany oznámilo 6. dubna 2011 svůj záměr zrušit některý z vojenských újezdů, přičemž nejpravděpodobněji to měl být vojenský újezd Brdy. Současně s tím byl zmiňován i záměr zajistit vhodným stupněm ochrany uchování zdejšího přírodního bohatství a zdrojů pitné vody. Na jednání v červenci 2011 v Jincích, jehož se účastnil i ministr obrany a ministr životního prostředí, byla nastíněna představa, že by na místě zrušeného vojenského újezdu vzniknout CHKO. Tuto myšlenku v září 2011 ve Strašicích naprostou většinou přítomných podpořil reprezentativně obsazený seminář „O ochraně Brd povojenských“. V letech 2011 a 2012 byly v diskusích zvažovány dva modely – vyhlášení přírodního parku, nebo CHKO, přičemž postupně převážila myšlenka CHKO, kterou podporovalo i ministerstvo obrany, mj. i na základě pozitivních zkušeností ze zrušeného újezdu Dobrá Voda.\n\nV době, když ministerstvo životního prostřední zvažovalo, zda Střední Brdy chránit jako chráněnou krajinnou oblast, nebo jako přírodní park se soustavou několika desítek zvláště chráněných maloplošných území, se spolek Brdy-Res publica vyslovil pro variantu CHKO. \n\n26. dubna 2014 výroční členská konference schválila zákonem předepsanou přeměnu občanského sdružení na spolek, schválila nové stanovy a zvolila představenstvo. Údajně došlo k zásadním personálním změnám jak v představenstvu, tak v členské základně, které měly zajistit zvýšení akceschopnosti a aktivity spolku.\n\nV červnu 2014 se předseda jménem spolku zapojil do diskuse o protipovodňové prevenci na Klabavě. Plzeňský kraj a státní podnik Povodí Vltavy uvažují na základě studie z roku 2006 o vybudování suchého poldru či vodní nádrže nedaleko zámečku Tři Trubky a systému menších záchytných poldrů. Podle strašického starosty bylo povodňové riziko zvýšeno po roce 1949, kdy byla stávající odvodňovací zařízení v Brdech přesměrována přímo do potoků. Jeho tvrzení podpořil předseda spolku Pavel Čámský, který uvedl, že Brdy vysychají, protože zdejší voda byla kromě sutí a drolin vázána v četných rašeliništích a mokřadech, které neuváženými melioračními zásahy postupně zanikají, takže voda z Brd rychle odtéká, krajina ztrácí schopnost zadržovat vodu a mnohem častěji přicházejí lokální bleskové povodně. Další odborníci citovaní ve stejném článku MF Dnes vysvětlovali, že situaci by vyřešil návrat ke stavu před zřízením vojenského újezdu, i finančně reálnější, a že přehrady a velkokapacitní poldry nic neřeší a znamenaly by jen masivní a necitlivý zásah do vodního hospodářství, na němž by vydělaly jen stavební firmy.\n\nPoté, co spolek dosáhl svého hlavního cíle, ochrany Brd formou velkoplošného chráněného území, se chce nadále obecně podílet na veřejné kontrole stavu životního prostředí v Brdské vrchovině a na Podbrdsku, a to jak spoluprací s orgány ochrany přírody, tak upozorňováním z pozice nezávislé „instituce“ na případy, kde je zájem ochrany přírody ohrožován zájmy jinými, třebas i údajně veřejnými. Za další svůj cíl si kladě pomoc podbrdským regionům v optimálním využití Brd pro turistiku a rekreaci při rozvoji jejich ekonomiky, zejména v oblasti budování a rozvoje turistické infrastruktury. Rovněž chce usilovat o to, aby zvláštní ochraně přírody byla podrobena co největší část Brdské vrchoviny, tedy nikoli jen samotné Brdy, ale i Hřebeny a případně i část Příbramské vrchoviny. Další aktivity plánuje v osvětové a poznávací činnosti, zaměřené jak na místní veřejnost na Podbrdsku, tak na turistickou a sportovní veřejnost.\n\nPodle stanov je představenstvo tříčlenné, složené z předsedy představenstva, který je zároveň předsedou spolku, místopředsedy představenstva a spolku a pokladníka. Nejvyšším orgánem spolku je členská konference, která smí zřídit kontrolní komisi, rozhodčí komisi nebo další trvalé nebo dočasné pomocné orgány. Členy představenstva volí členská konference, předsedu, místopředsedu i pokladníka volí ze svých členů představenstvo, přičemž tyto funkce nelze kumulovat s výjimkou přechodného období maximálně jednoho roku, kdy se některá z těchto funkcí uvolní. Předseda jedná za spolek navenek. Podle stanov z 26. dubna 2014 by předsedou JUDr. Pavel Čámský, místopředsedou Ing. arch. Vít Kučera a pokladníkem Rudolf Smetana. Na svém webu spolek v lednu 2016 prezentuje dvojčlenné představenstvo, tvořené předsedou představenstva spolku a pokladníkem spolku. \n\n"}
{"id": "1164930", "url": "https://cs.wikipedia.org/wiki?curid=1164930", "title": "Unipolární neuron", "text": "Unipolární neuron\n\nUnipolární neuron je typ neuronu s jedním neuritem. Vyskytuje se jako elektricky neaktivní neuron převážně u hmyzu v okrajových částech mozku. Převážně přenášejí informace do mozku např. smyslové buňky (tyčinky a čípky) sítnice oka, ale mohou být sdruženy do různých větších celku v neuropilu.\n"}
{"id": "1164934", "url": "https://cs.wikipedia.org/wiki?curid=1164934", "title": "Pseudounipolární neuron", "text": "Pseudounipolární neuron\n\nPseudounipolární neuron je typ senzorického neuronu v periferní nervové soustavě, který má jeden axon, který je rozdělen na dvě části, z nichž jedna vede do centrální nervové soustavy (mícha nebo mozkový kmen) a druhá do periferní nervové soustavy (k tělním anebo k hlavovým nervům).\n"}
{"id": "1164937", "url": "https://cs.wikipedia.org/wiki?curid=1164937", "title": "Zacharias Bohosiewicz", "text": "Zacharias Bohosiewicz\n\nZacharias Bohosiewicz, polsky Zachariasz Bohosiewicz (1851 nebo 1852 Kuty – 31. října 1911 Černovice), byl rakouský soudce a politik polsko-arménského původu z Bukoviny, na počátku 20. století poslanec Říšské rady.\n\nPocházel ze starousedlé bukovinské rodiny arménského původu. Patřil do komunity arménských katolíků. Absolvoval státní gymnázium v Černovicích.\n\nProfesí byl právníkem a soudcem. Roku 1875 nastoupil jako právní praktikant na zemský soud v Černovicích. Roku 1876 se stal auskultantem a roku 1878 složil soudcovské zkoušky. V roce 1885 byl jmenován adjunktem okresního soudu v Rădăuți. Roku 1890 pak přešel k zemskému soudu v Černovicích, zatím na nižší post. Zde se roku 1892 stal okresním soudcem ve Storožynci. Od roku 1896 zastával post rady zemského soudu v Storožynci, od roku 1897 rady zemského soudu v Černovicích. Vedl soudní senát v obchodních a později i občanských kauzách. Od roku 1903 působil jako rada vrchního zemského soudu. Do penze odešel roku 1907. Důvodem byly astmatické zdravotní komplikace.\n\nByl velkostatkářem. Politicky se angažoval. V září 1898 je zmiňován mezi možnými budoucími kandidáty arméno-polského velkostatku do zemského sněmu. Po volbách koncem září 1898 skutečně usedl jako konzervativní arméno-polský poslanec do Bukovinského zemského sněmu. Na sněmu byl členem konzervativní strany. Počátkem ledna 1899 ho pak sněm zvolil i do zemského výboru. V roce 1899 se na sněmu dohodl s rusínským politikem Smal-Stockim, že se po půl roce budou střídat na postu poslance. Poslancem zemského sněmu byl ještě v roce 1908. Tehdy byl zvolen za místopředsedu sněmovního Polského klubu.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1901 za kurii velkostatkářskou v Bukovině, II. voličský sbor. Na plénu Říšské rady nevystupoval často, ale odváděl svou práci v parlamentních výborech.\n\nVe volbách v roce 1901 se uvádí jako arméno-polský kandidát. V únoru 1901 po volbách je uváděn jako poslanec bez klubové příslušnosti.\n\nZemřel v říjnu 1911. Smuteční rozloučení se konalo v Černovicích, v arménsko katolickém kostele. Pak mělo být tělo převezeno k pohřbu do Banylivu (Russisch Banilla).\n"}
{"id": "1164939", "url": "https://cs.wikipedia.org/wiki?curid=1164939", "title": "Apikální dendrit", "text": "Apikální dendrit\n\nApikální dendrit je silný a několikrát větvený dendrit, který vyvstává z vrcholu (apikální – vrcholový) těla pyramidového neuronu. Počet větvení narůstá se zvyšující se vzdáleností od těla neuronu.\n"}
{"id": "1164943", "url": "https://cs.wikipedia.org/wiki?curid=1164943", "title": "Bazální dendrit", "text": "Bazální dendrit\n\nBasální dendrit je dendrit, který vyrůstá z báze těla pyramidového neuronu. Bazální dendritický strom se skládá ze tří až pěti dendritů a počet větvení se vzdáleností od těla neuronu narůstá.\n"}
{"id": "1164946", "url": "https://cs.wikipedia.org/wiki?curid=1164946", "title": "Brisbane International 2016 – mužská čtyřhra", "text": "Brisbane International 2016 – mužská čtyřhra\n\nDo soutěže mužské čtyřhry na tenisovém turnaji Brisbane International 2016 nastoupilo šestnáct dvojic. Obhájcem titulu byl britsko-australský pár Jamie Murray a John Peers, jehož členové nestartovali společně. Murray se účastnil paralelně probíhající události Qatar ExxonMobil Open 2016 v Dauhá. Spoluhráčem Peerse se stal Fin Henri Kontinen, s nímž vytvořil druhou nasazenou dvojici.\n\nVítězem čtyřhry se stal pár Henri Kontinen a John Peers, který ve finále zdolal Australany Jamese Duckwortha s Chrisem Guccionem, startující na divokou kartu, ve dvou setech 7–6 a 6–1. Oba šampioni si do žebříčku ATP připsali 250 bodů a každý získal sedmý deblový titul na okruhu ATP Pour. Peers trofej obhájil.\n\n"}
{"id": "1164948", "url": "https://cs.wikipedia.org/wiki?curid=1164948", "title": "Bipolární neuron", "text": "Bipolární neuron\n\nBipolární neuron je neuron s jedním neuritem a jedním dendritem, které obvykle odstupují na opačných pólech buněčného těla. Jde například druhý neuron zrakové dráhy anebo v gangliích VIII. mozkového nervu.\n"}
{"id": "1164949", "url": "https://cs.wikipedia.org/wiki?curid=1164949", "title": "Qatar ExxonMobil Open 2016 – mužská čtyřhra", "text": "Qatar ExxonMobil Open 2016 – mužská čtyřhra\n\nDo soutěže mužské čtyřhry na tenisovém turnaji Qatar ExxonMobil Open 2016 v Dauhá nastoupilo šestnáct dvojic. Obhájcem titulu byl argentinsko-španělský pár Juan Mónaco a Rafael Nadal, jehož členové nestartovali společně. Mónaco nemohl nastoupil kvůli zranění. Spoluhráčem Nadala se stal krajan Fernando Verdasco, s nímž skončil v úvodním kole na raketách Teimuraze Gabašviliho s Albertem Ramosem-Viñolasem.\n\nVšechny nasazené dvojice potvrdily papírové předpoklady umístění na žebříčku a postoupily do semifinále. Vítězem se stal třetí nasazený španělský pár Feliciano López a Marc López, který ve finále zdolal německo-rakouské turnajové čtyřky Philippa Petzschnera s Alexandrem Peyou po výsledku 6–4 a 6–3. Oba šampioni si do žebříčku ATP připsali 250 bodů.\n"}
{"id": "1164950", "url": "https://cs.wikipedia.org/wiki?curid=1164950", "title": "Frankenstein: Master of Death", "text": "Frankenstein: Master of Death\n\nFrankenstein: Master of Death je hidden object adventura vytvořená ve spolupráci českého týmu Fineway Studios a ruského týmu Jetdogs Studios. Vyšla 9. března 2015. V Česku ji distribuuje společnost Špidla Data Processing s.r.o. pod názvem Frankenstein - Mistr smrti.\n\nPříběh je volně inspirován románem Frankenstein od Mary Shelleyové. Hráč se ujímá Frankensteinova přítele, který dostal dopis, v němž je požádán o pomoc. Hráč se tak vydává za Frankesteinem, ale po příjezdu je svědkem únosu Elizabeth, Frankensteinovy snoubenky, a tak začíná vyšetřování, kdy musí hráč najít Frankesteina, jeho snoubenku a porazit hrozbu, jež se chce stát \"Pánem smrti.\"\n\nHra je z větší části hrána jako 2D adventura, ale v určitých místech je hrána jako hidden object hra. Hra je navíc velice přímočará, takže \"nelze chybovat\" například tím že se vytvoří nefunkční kombinace předmětů, či nalezení zbytečného předmětu. Hra však obsahuje několik logických miniher. Hra se odehrává na statických obrazovkách, ale obsahuje i 3D animace.\n"}
{"id": "1164952", "url": "https://cs.wikipedia.org/wiki?curid=1164952", "title": "Renshawova buňka", "text": "Renshawova buňka\n\nRenshawova buňka je interneuron v šedé hmotě anteriárních rohů míchy, který se podílí zpětnovazebné inhibice alfa motoneuronů. Získávají informaci od alfa motoneuronů o síle signálu, kterou odesílají na inhibiční axon synapse se somou stejného a dalších okolních motoneuronů. Tento jev nazýváme latelární inhibice. Pohybový systém užívá tuto laterální inhibici k zaměření nebo zaostření vlastních signálů stejnou cestou jakou používá senzorický systém (využívá stejného principu), aby se primární signál přenesl v nezmenšené míře požadovaným směrem a zároveň potlačuje tendenci signálu šířit se příčně.\n\nPoprvé ji popsal americký neurofyziolog Birdsey Renshaw (1911–1948).\n"}
{"id": "1164955", "url": "https://cs.wikipedia.org/wiki?curid=1164955", "title": "Aferentní nerv", "text": "Aferentní nerv\n\nAferentní nerv je nerv periferní nervové soustavy, která nese smyslovou informaci do mozku. Také se označuje jako senzitivní nerv nebo senzorický nerv, též dostředivá dráha.\n\nPojmy \"aferentní\" a \"eferentní\" pocházejí z francouzštiny, resp. z latiny, ze slov \"ad ferens\" (: nést někam) a \"ex ferens\" (odnést odněkud). \"Eferentní\" si tedy lze pamatovat podle \"ex\" (exit od mozku), a \"aferentní\" je pak opačný směr (k mozku).\n\n"}
{"id": "1164956", "url": "https://cs.wikipedia.org/wiki?curid=1164956", "title": "Eferentní nerv", "text": "Eferentní nerv\n\nEferentní nerv, někdy též motorický nerv je nerv periferní nervové soustavy, který nese povelové signály od mozku, a to od míchy do svalů a pod.\n\nPojmy \"aferentní\" a \"eferentní\" pocházejí z francouzštiny, resp. z latiny, ze slov \"ad ferens\" (: nést někam) a \"ex ferens\" (odnést odněkud). \"Eferentní\" si tedy lze pamatovat podle \"ex\" (exit od mozku), a \"aferentní\" je pak opačný směr (k mozku).\n\n"}
{"id": "1164958", "url": "https://cs.wikipedia.org/wiki?curid=1164958", "title": "Multipolární neuron", "text": "Multipolární neuron\n\nMultipolární neuron je hvězdicovitý neuron, z jehož somy vystupuje několik dendritů a jeden axon, takže je schopen integrovat informace z mnoha okolních neuronů. Jedná se o nejběžnější typ neuronu (motorický neuron a interneuron).\n"}
{"id": "1164959", "url": "https://cs.wikipedia.org/wiki?curid=1164959", "title": "Aircel Chennai Open 2016 – mužská čtyřhra", "text": "Aircel Chennai Open 2016 – mužská čtyřhra\n\nDo soutěže mužské čtyřhry na tenisovém turnaji Aircel Chennai Open 2016 nastoupilo šestnáct dvojic. Obhájcem titulu byl tchajwansko-britský pár Lu Jan-sun a Jonathan Marray, jehož členové na turnaji nestartovali. Marray se rozhodl nastoupit do paralelně probíhajícího Brisbane International 2016, kde vypadl po boku Kúrešího v úvodním kole.\n\nVítězem čtyřhry se stal třetí nasazený rakousko-francouzský pár Oliver Marach a Fabrice Martin, který ve finále zdolal americko-francouzskou dvojici Austin Krajicek a Benoît Paire výsledkem 6–3 a 7–5. Oba šampioni si do žebříčku ATP připsali 250 bodů.\n\n"}
{"id": "1164960", "url": "https://cs.wikipedia.org/wiki?curid=1164960", "title": "Arcidiecéze Salerno-Campagna-Acerno", "text": "Arcidiecéze Salerno-Campagna-Acerno\n\nArcidiecéze Salerno–Campagna–Acerno je arcidiecéze římskokatolické církve, nacházející se v Itálii.\n\nArcidiecéze zahrnuje všechny obce v provincii Salerno a Avellino.\n\nArcibiskupským sídlem je město Salerno kde se nachází hlavní chrám katedrála Panny Marie Andělské a svatého Matouše apoštola. V Campagna se nachází konkatedrála Panny Marie Míru a v Acernu konkatedrála svatého Donáta.\n\nRozděluje se do 163 farností. K roku 2014 měla 549 300 věřících, 215 diecézních kněží, 88 řeholních kněží, 59 trvalých jáhnů, 121 řeholníků a 262 řeholnic.\n\nDo církevní provincie Salerno–Campagna–Acerno patří 5 sufragánn:\n\nPrvním historicky doloženým biskupem Salerna je Gaudenzio který se roku 499 zúčastnil římského synodu.\n\nV červnu nebo červenci roku 983 byla diecéze povýšena na metropolitní arcidiecézi; prvním arcibiskupem se stal Amato I. Ve dvou papežských bulách z roku 994 a 1012 se uvádí že sufragánními diecézemi byly: Paestum, Acerenza, Nola, Bisignano, Malvito, Cosenza a Conza.\n\nArcibiskup Gaspar Cervantes de Gaete se zaručil za zřízení diecézního semináře který byl roku 1635 sveřen Jezuitům.\n\nNa počátku 19. století měla 8 sufragánn: Acerno, Campagna, Capaccio, Marsico, Nocera, Nusco, Policastro a Sarno.\n\nDne 27. června 1818 získala papežskou bulou \"De utiliori\" papeže Pia VII. titul stálých administrátorů Acerna.\n\nDne 30. září 1986 byly biskupská sídla Salerno, Campagna a Acerno spojeny dekretem \"Instantibus votis\" kongregace pro biskupy.\n\n\n\n"}
{"id": "1164961", "url": "https://cs.wikipedia.org/wiki?curid=1164961", "title": "Alfa motoneuron", "text": "Alfa motoneuron\n\nAlfa motoneuron je velký multipolární neuron v mozkovém kmeni a předních rozích míšních, z něhož vycházejí motorická vlákna míšního nervu vedoucí ke kosterním svalům na nervosvalovou ploténku. Alfa neuron řídí volní pohyby, převážně kontrakci svalů. Soma alfa motoneuronů je součástí centrální nervové soustavy, jejich axony inervující kosterní svaly jsou součástí somatické a tedy periferní nervové soustavy. \n"}
{"id": "1164962", "url": "https://cs.wikipedia.org/wiki?curid=1164962", "title": "Peter van Vossen", "text": "Peter van Vossen\n\nPeter Jacobus van Vossen (* 21. duben 1968, Zierikzee) je bývalý nizozemský fotbalista. Nastupoval především na postu útočníka.\n\nS nizozemskou reprezentací získal bronzovou medaili na mistrovství Evropy ve fotbale 2000. Zúčastnil se i mistrovství světa ve fotbale 1994. V národním týmu působil v letech 1992-2000 a odehrál 31 utkání, v nichž vstřelil 9 branek.\nS Ajaxem Amsterdam vyhrál Ligu mistrů 1994/95.\n\nZa svou kariéru nasbíral šest mistrovských titulů, s Anderlechtem Brusel se stal mistrem Belgie (1992/93), s Glasgow Rangers dvakrát mistrem Skotska (1995/96, 1996/97), třikrát se stal mistrem Nizozemska – dvakrát s Ajaxem (1993/94, 1994/95), jednou s Feyenoordem Rotterdam (1998/99). S Rangers vyhrál i skotský pohár (1995/96).\n"}
{"id": "1164964", "url": "https://cs.wikipedia.org/wiki?curid=1164964", "title": "Tudor de Flondor", "text": "Tudor de Flondor\n\nTudor de Flondor, německy Theodor von Flondor (10. července 1862 Storožynec – 24. června 1908 Halensee), byl rakouský hudební skladatel a politik rumunské národnosti z Bukoviny, na počátku 20. století poslanec Říšské rady.\n\nV letech 1872–1879 studoval školu v rodném Storožynci. Jeho spolužačkou byla Adolfina Wohlfarthová (pianistka). V letech 1879–1883 byl činný ve filharmonické společnosti v Černovicích, kde s ním působili Josef Zwoniczek a Čech Vojtěch Hřímalý. V letech 1884–1888 studoval na Akademie für Musik und darstellende Kunst ve Vídni. Zasloužil se o rozvoj rumunské hudby. Zastával post předsedy rumunského pěveckého spolku Armonia. Napsal několik operet. Jeho operety \"Moș Ciocârlan\" a \"Noaptea Sfântului Gheorghe\" byly ve své době uváděny i v Bukurešti.\n\nByl veřejně a politicky aktivní. Vykonával funkci prezidenta bukovinské zemské zemědělské rady a působil od roku 1904 až do své smrti jako poslanec Bukovinského zemského sněmu, kde zastupoval rumunské velkostatkáře. Připojil se ke konzervativní straně na sněmu. Byl odborníkem na zemědělství a jeho statek Rogojești (Rogozestie) patřil mezi vzorné zemědělské podniky.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách do Říšské rady roku 1901 za kurii všeobecnou v Bukovině, obvod Rădăuți, Siret, Storožynec atd. Nastoupil 22. října 1901 místo zesnulého Dimitrie Isopescula. Na plénu Říšské rady nevystupoval často, ale zasazoval se o zájmy zemědělců z Bukoviny.\n\nV roce 1906 se uvádí jako člen poslaneckého Rumunského klubu.\n\nZemřel v červnu 1908 v německém Halensee u Berlína.\n"}
{"id": "1164967", "url": "https://cs.wikipedia.org/wiki?curid=1164967", "title": "Ribbon synapse", "text": "Ribbon synapse\n\nRibbon synapse je typ pásové fascikulární synapse využívající exocytózu a endoocytózu řízenou membránovým potenciálem vedoucí k přesným, rychlým a mohutným uvolnění neurotransmitterů.\n"}
{"id": "1164974", "url": "https://cs.wikipedia.org/wiki?curid=1164974", "title": "Bronislav Samsonek", "text": "Bronislav Samsonek\n\nBronislav Samsonek (* 1938) je bývalý český fotbalista, útočník.\n\nV československé lize hrál za Dynamo Praha. Gól v lize nedal.\n\n"}
{"id": "1164976", "url": "https://cs.wikipedia.org/wiki?curid=1164976", "title": "Farní škola u sv. Jindřicha a sv. Kunhuty", "text": "Farní škola u sv. Jindřicha a sv. Kunhuty\n\nBývalá svatojindřišská farní škola v těsném sousedství kostele svatého Jindřicha a svaté Kunhuty je renesanční budova na adrese Jindřišská 974/32, Praha 1-Nové Město.\n\nPůvodní farní škola při kostele sv. Jindřicha stávala na Senovážném náměstí, jako jedna ze sedmi farních škol na pražském Novém Městě. Nová renesanční budova pak vznikla na současném místě. Podle data vytesaného v portálu, vznikla roku 1358, tedy v době gotické architektury, současná podoba školy však pochází z období renesance a později byla upravována také v období klasicismu. \n\nVznik tohoto školního zařízení roku 1358 je spojen s povýšením roku 1351 nově vystavěného křižovnického kostela sv. Jindřicha a sv. Kunhuty na farní. Budova farní školy stávala mezi kostelem a farou. Ta se nacházela v místě křižovatky dnešních ulic Růžové a Jindřišské.\n\nVyučovalo se zde základním naukám tehdejší doby, tzn. čtení, psaní, počty, základy latiny a církevní zpěv.\n\nV 70. letech 20. století zde Pražské středisko státní památkové péče a ochrany přírody dozorovalo rekonstrukci budovy včetně sgrafit na fasádě a jeho archeologický odbor ve dvoře budovy prováděl archeologický průzkum\n\nV interiéru budovy jsou zachované původní klenby a renesanční krov. Ke škole náleží pozemek se zahradou, na niž navazuje zahrada dřívě farská. Obě jsou pozůstatky rozsáhlých zahrad, na které od poloviny 14. století navazovala zahrada královského lékárníka Angela z Florencie (nyní zastavěná budovou Hlavní pošty) a sahaly až ke Koňskému trhu. Postupem času ustupovaly novoměstské zástavbě.\n\n\n"}
{"id": "1164978", "url": "https://cs.wikipedia.org/wiki?curid=1164978", "title": "Stanislav Chmela", "text": "Stanislav Chmela\n\nStanislav Chmela (* 10. listopadu 1933) je bývalý český fotbalista, útočník.\n\nV československé lize hrál za Jiskru Otrokovice. Nastoupil ve 23 ligových utkáních a dal 3 ligové góly. Je odchovancem Vracova. Hrál také za Spartak Kroměříž.\n\n\n"}
{"id": "1164979", "url": "https://cs.wikipedia.org/wiki?curid=1164979", "title": "Alexandru de Hurmuzachi (1869–1945)", "text": "Alexandru de Hurmuzachi (1869–1945)\n\nAlexandru de Hurmuzachi, německy Alexander von Hormuzaki (3. nebo 23. března 1869 Černovice – 1945 Ženeva), byl rakouský politik rumunské národnosti z Bukoviny, na počátku 20. století poslanec Říšské rady a zemský hejtman Bukoviny.\n\nByl členem vlivné bukovinské rodiny Hurmuzachi, která pocházela z původně řeckého rodu, jenž v 16. století přesídlil z ostrova Chios do Moldávie. Šlo o přední bojarskou rodinu.\n\nVystudoval státní gymnázium v Černovicích, kde maturoval roku 1886, a potom univerzitu. Roku 1891 byl promován na doktora práv. Roku 1892 nastoupil do státní služby k finanční prokuratuře. Působil jako tajemník finanční prokuratury v Černovicích.\n\nOd července 1904 zasedal jako poslanec Bukovinského zemského sněmu. Na sněmu byl členem Rumunského klubu. Od roku 1911 zastával úřad zemského hejtmana (předsedy sněmu a nejvyššího představitele zemské samosprávy Bukoviny).\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách do Říšské rady roku 1904 za kurii velkostatkářskou v Bukovině, II. voličský sbor. Nastoupil 6. prosince 1904 místo Georga Wassilka von Sereckého. Uspěl i v řádných volbách do Říšské rady roku 1907, konaných poprvé podle všeobecného a rovného volebního práva. Zvolen byl za obvod Bukovina 12. Mandát zde obhájil ve volbách do Říšské rady roku 1911.\n\nV roce 1906 se uvádí na Říšské radě coby člen poslaneckého Rumunského klubu. I po volbách roku 1907 a roku 1911 patřil do parlamentního Rumunského klubu.\n"}
{"id": "1164981", "url": "https://cs.wikipedia.org/wiki?curid=1164981", "title": "Maršovský potok", "text": "Maršovský potok\n\nNázev Maršovský potok má více vodních toků:\n\n"}
{"id": "1164983", "url": "https://cs.wikipedia.org/wiki?curid=1164983", "title": "Teofil Mackowski", "text": "Teofil Mackowski\n\nTeofil Mackowski (1934 – 3. září 2004) byl český fotbalový útočník.\n\nV československé lize hrál za Spartak Praha Sokolovo. Nastoupil ve 13 ligových utkáních a dal 4 ligové góly. Do Sparty přišel v roce 1962 a hned v prvním ligovém utkání proti Bohemians dal 3 góly. Ve druhé nejvyšší soutěži hrál za VŽKG Ostrava.\n\n"}
{"id": "1164986", "url": "https://cs.wikipedia.org/wiki?curid=1164986", "title": "Don Stark", "text": "Don Stark\n\nDonald \"Don\" Stark (* 5. července 1954) je americký herec, známý především díky roli Boba Pinciottiho v \"Zlatá sedmdesátá\" (1998 - 2006). Také je známý jako člen fiktivního gangu Los Angeles Devils jménem Oscar Kinkade v \"Hit the Floor\".\n\nNarodil se v New Yorku a odmaturoval na Cleveland High School v Reseda v Kalifornii v roce 1972. Na této škole hrál fotbal a hlavní role v divadelním kroužku.\n\nJeho otec Alan Stark (1924-2008) byl německý židovský herec a jeho matka Debra Antorelli (1926-1993) byla italská kataločka. Také hrála na Boadwayi.\n\n"}
{"id": "1164987", "url": "https://cs.wikipedia.org/wiki?curid=1164987", "title": "Tusar", "text": "Tusar\n\nTusar je příjmení, které má více osobností:\n\n"}
{"id": "1164989", "url": "https://cs.wikipedia.org/wiki?curid=1164989", "title": "Jacek Podsiadło", "text": "Jacek Podsiadło\n\nJacek Podsiadło (* 7. února 1964 Szewna) je polský básník, prozaik, překladatel, novinář, fejetonista.\n\nAutor řady básnických sbírek, básně a prózu publikovat ve většině polských literárních časopisů. Jeho básně byly přeloženy např. do angličtiny, němčiny, slovenštiny, slovinštiny a ukrajinštiny. Je také autorem průvodce po Vilniusu, který vydalo vydavatelství Wydawnictwo Pascal. Ve své tvorbě vystupuje proti různým formám společenského útlaku (stát, armáda, vzdělávání) a zastává anarchistické a pacifistické postoje.\n\nV letech 1993 až 2008 vedl pořad \"Studnia \"(Studna)\"\" v Radiu Opole. Od roku 2009 provozuje vlastní internetové rádio „Studnia”. V letech 2000–2007 působil jako stálý fejetonista v týdeníku „Tygodnik Powszechny”. \n\nV roce 1992 získal ocenění Grand Prix v soutěži básnických sbírek M. M. Morawské. Je držitelem řady literárních cen např. Ceny Georga Trakla (1994), Ceny Nadace Kościelských (1998), Ceny Czesława Miłosze (2000); byl čtyřikrát nominován na Literární cenu „Nike” (v r. 1999 za \"Niczyje, boskie\", v r. 2000 za \"Wychwyt Grahama\", v r. 2006 za \"Kra\" a v r. 2015 za \"Przez sen\" - finále ceny), nominován na Literární cenu Gdynia 2009 v kategorii prózy za \"Życie, a zwłaszcza śmierć Angeliki de Sancé, \"nominován na Básnickou cenu K. I. Gałczyńského „Orfeusz” 2015 za sbírku \"Przez sen\". V roce 2015 získal Vratislavskou básnickou cenu „Silesius” za celoživotní dílo a Básnickou cenu Wisławy Szymborské 2015 za sbírku \"Przez sen\" (ex aequo s Romanem Honetem). \n\n\n"}
{"id": "1164990", "url": "https://cs.wikipedia.org/wiki?curid=1164990", "title": "Ernest Augustus Hannoverský", "text": "Ernest Augustus Hannoverský\n\nErnest Augustus, korunní princ Hannoverský, dědic Brunšviku, vévoda z Cumberlandu a Teviotdale (Ernest Augustus William Adolphus George Frederick; 21. září 1845, Hannover – 14. listopadu 1923, Gmunden) byl nejstarším dítětem a jediným synem krále Jiřího V. Hannoverského a jeho manželky Marie Sasko-Altenburské. Roku 1866 byl zbaven trůnu z důvodu připojení k Prusku a později roku 1884 také Brunšvického vévodství.\n\nNarodil se za panování svého dědečka Arnošta Augusta I. Hannoverského. Po nástupu svého otce na trůn stal se korunním princem. Vilém I. Pruský a jeho premiér Otto von Bismarck sesadili jeho otce Jiřího V. a připojili Hannover k Pruské říši.\n\nPo Prusko-rakouské válce odešla Hannoverská královská rodina do exilu a usadily se v Hietzingu poblíž Vídně ale hodně času strávil v Paříži. Jiří V. nikdy neopustil požadavek na hannoverský trůn a na vlastní náklady udržoval Guelfskou legii.\n\nKdyž 12. června 1878 zemřel jeho otec princ Ernest získal britský titul vévody z Cumberlandu a Teviotdale a irský titul hraběte z Armaghu. Dne 1. srpna 1878 ho královna Viktorie pasovala na rytíře Podvazkového řádu.\n\nRoku 1875 při návštěvě svého druhého bratrance Alberta Edwarda, prince z Walesu v Sandringhamu, potkal princeznu Thyru Dánskou, nejmladší dceru krále Kristiána IX. a sestru Alexandry, princezny z Walesu pozdější královnu choť.\n\nDne 21. prosince 1878 se sní v paláci Christiansborg v Kodani oženil.\n\nRoku 1876 ho královna Viktorie jmenovala plukovníkem Britské armády. Roku 1886 byl povýšen na generálmajora, roku 1892 na generálporučíka a roku 1898 na generála.\n\nKdyž roku 1884 zemřel Vilém Brunšvický vévoda z Brunšviku a vzdálený bratranec Ernesta sám se prohlásil novým vévodou. Nicméně i jako legitimní nástupce trůnu v Hannoveru byl nucen vévodský trůn opustit a vladařem (regentem) se stal princ Albert Pruský. Když princ Albert zemřel jeho nástupcem se stal vévoda Jan Albert Meklenburský.\n\nRoku 1913 se částečně smířil s dynastií Hohenzollernů z důvodu sňatku jeho syna Arnošta Augusta Brunšvického s dcerou německého císaře Viléma II. Pruského. Vzdal se nástupnického trůnu v Brunšviku.\n\nVypuknutím 1. světové války porušil vztah mezi Britskou královskou rodinou a jeho Hannoverskými bratranci. Dne 13. května 1915 ho král Jiří V. zbavil titulu rytíře Podvazkového řádu.\n\nZemřel 14. listopadu 1923 v Gmunden na mrtvici.\n\n\nSe svou manželkou měl 6 dětí:\n\n"}
{"id": "1164992", "url": "https://cs.wikipedia.org/wiki?curid=1164992", "title": "Arcigay", "text": "Arcigay\n\nArcigay ( \"Associazione lesbica e gay italiana\") je první a největší italská LGBT organizace.\n\nJako první asociace tohoto druhu byla založená r. 1980 v Palermu, poté r. 1985 celonárodně v Bologně. Organizace se nejvíce proslavila svojí kampaní za legalizaci registrovaného partnerství. Současným prezidentem Arcigay je Paolo Patanè a jejím čestným prezidentem, který se zároveň podílel i na založení, je Franco Grillini.\n\nArcigay se často zúčastňovala protestů proti postoji Svatého stolce k homosexualitě a LGBT právům.\n\nValná část zdejších organizátorů LGBT dění požaduje od svých sponzorů, místních i zahraničních, členství v Arcigay s poukazem na administrativní náklady, a to dokonce i když se jedná pouze o nárazovou výpomoc.\n\n\n"}
{"id": "1164993", "url": "https://cs.wikipedia.org/wiki?curid=1164993", "title": "Flush", "text": "Flush\n\nFlush (vysl. flaš) je červené difúzní zabarvení při nádorech chromafinních buněk spojené s metastázováním do jater a produkcí serotoninu. Vysytuje se u širokého spektra dalších nemocí, u emocí, zahřátí, alkoholové intoxikace atp. Podstatou je rozšíření krevních cév v kůži v důsledku vyplavení některých vazoaktivních látek. \n"}
{"id": "1164994", "url": "https://cs.wikipedia.org/wiki?curid=1164994", "title": "Andy van der Meijde", "text": "Andy van der Meijde\n\nAndy van der Meijde, též často uváděn jako Andy van der Meyde (* 30. září 1979, Arnhem) je bývalý nizozemský fotbalista. Nastupoval především na postu záložníka.\n\nS nizozemskou reprezentací získal bronzovou medaili na mistrovství Evropy ve fotbale 2004. V národním týmu působil v letech 2002–2004 a odehrál 17 utkání, v nichž vstřelil jednu branku.\nS Ajaxem Amsterdam se stal dvakrát mistrem Nizozemska (1997/98, 2001/02) a získal tři nizozemské poháry (1997/98, 1998/99, 2001/02). S Interem Milán vyhrál pohár italský (2004/05).\n"}
{"id": "1164995", "url": "https://cs.wikipedia.org/wiki?curid=1164995", "title": "Inawaširo", "text": "Inawaširo\n\nInawaširo může znamenat:\n\n\n"}
{"id": "1164998", "url": "https://cs.wikipedia.org/wiki?curid=1164998", "title": "Josh Meyers (herec)", "text": "Josh Meyers (herec)\n\nJoshua Dylan Meyers (* 8. ledna 1976) je americký herec. Znám je především rolí Randyho Pearsona z poslední série seriálu Zlatá sedmdesátá (1998–2006). Jeho starší bratr Seth Meyers má vlastní pořad Late Night.\n\nNarodil se v Bedfordu v New Hampshire. Jeho matka Hilary Claire (rozená Olson) je učitelka francouzštiny a jeho otec Laurence Meyers mladší pracoval jako finanční poradce. Vystudoval Manchester High School West v Manchestru v New Hampshire. Poté přestoupil na Northwestern University v Evanstonu v Illinois, kde také odmaturoval. Jeho děda byl žid; má Česko australské kořeny (po jeho babičce). V rodině má však i Švédy, Angličany a Němce.\n"}
{"id": "1165000", "url": "https://cs.wikipedia.org/wiki?curid=1165000", "title": "Jaderný ledoborec", "text": "Jaderný ledoborec\n\nJaderný ledoborec je ledoborec vybavený jaderným pohonem. Použití jaderného reaktoru je výrazně ekologičtější alternativou spalovacích motorů konvenčních ledoborců. Na rozvoj jaderných ledoborců se ve druhé polovině 50. let 20. století soustředil Sovětský svaz, zatímco další země zkoušely uplatnit jaderný reaktor na palubě nákladních lodí. Dnes flotilou jaderných ledoborců disponuje pouze Rusko, kde slouží k prolamování ledu obchodním lodím a dalším plavidlům podél Severní mořské cesty. Životnost jaderných ledoborců je stejně jako u jaderných elektráren dána životností reaktoru.. I z tohoto důvodu je většina těchto plavidel již poměrně stará, tudíž postupně vzniká potřeba je nahradit. \n\nJaderné ledoborce používají palivo s vysokou hustotou energie, a proto mohou vydržet i několik let bez jeho výměny. Malý objem reaktoru i paliva přispívá k většímu prostoru pro převážené zásoby a materiál a také pro zásoby určené pro posádku. Výkon jaderného reaktoru jim umožňuje zdolávat výrazně silnější ledový příkrov. Při plavbě v méně náročných podmínkách využívají k pohonu pouze část výkonu reaktoru a zbytkovou energii mohou využít k odsolování mořské vody, na vytápění a osvětlení zimní zahrady, aj.\n\nNevýhodou jaderných ledoborců jsou vysoké počáteční investice a náročnost konstrukce, která musí na jedné straně ochránit posádku před radiací a být dostatečně robustní, na druhou stranu nesmí být příliš těžká.\n\nLedoborec Lenin je první civilní jaderné plavidlo na světě. Sloužilo mezi lety 1959 a 1989. Dnes je zakotven v Murmansku a od roku 2005 slouží jako muzeum.\n\nI když jeho pohon tvořily 3 reaktory typu OK-150, nikdy neběžely všechny zároveň. Podle projektu by mu pro pohon dostačovaly pouze reaktory dva, ale přidáním třetího se žádným způsobem nezměnily požadavky na stínění reaktoru či na rozměry jeho oddílu. Naopak se prodloužila doba mezi výměnou paliva.\n\nV roce 1965 došlo při výměně paliva ke zdeformování části palivových tyčí, což bylo způsobeno chybou obsluhy, když vypustila chladicí vodu před tím, než vytáhla všechny palivové kazety. Palivové tyče tak musely být spolu s řídícími a absorpčními tyčemi z reaktoru vyjmuty a umístěny do speciálního kontejneru.\n\nV roce 1967 se ve smyčce primárního okruhu objevila trhlina. Pro posouzení stavu zařízení se musela obsluha dostat až k dotyčnému místu, a proto bylo zapotřebí odstranit část stínění reaktoru. V důsledku těchto prací však došlo k neopravitelnému poškození reaktoru. Proto byly spolu s dalšími zařízeními včetně parogenerátorů z trupu lodi vyjmuty a v roce 1970 nahrazeny novým typem OK-900, tentokrát již pouze ve dvou exemplářích.\n\nCharakteristickým znakem jaderných ledoborců třídy Arktika je dvojitý trup. Vnější plášť o tloušťce 25 mm je v místech sloužících k přímému lámání ledu zesílený na dvojnásobek. Prostor mezi vnitřním a vnějším pláštěm může být naplněn vodou (o hmotnosti až 2 t), která napomáhá tříštění až 2,8 m silného ledového příkrovu.\n\nAktivní zóna, ve které dochází ke štěpení jader a uvolňování tepelné energie, je u reaktoru OK-900A vysoká zhruba 1,5 m, o průměru okolo 1 m. Pro srovnání: aktivní zóna temelínského reaktoru VVER-1000 je vysoká 3,5 m a má průměr 3,2 m. Palivové soubory pro jaderné ledoborce jsou výrazně menší, než jaké jsou používány u reaktorů typu VVER-1000. Aktivní zóna ledoborce typu Arktika se tak skládá z 241 palivových souborů, naopak temelínský reaktor jich má jen 163.\n\nStavba ledoborce Arktika probíhala v petrohradských loděnicích mezi lety 1971–1975.\nV roce 1977 se stal první hladinovou lodí, která dosáhla Severního pólu. V roce 2000 strávil na moři celý rok, aniž by navštívil jakýkoli přístav. Ve službě byl 25 let, ale v 90. let byl na několik let mimo provoz z důvodu modernizace. Provozován byl celkem 175 000 hodin, během nichž urazil přes 1,8 milionu km. V roce 2008 byl vyřazen z provozu, o jeho dalším osudu není doposud rozhodnuto.\n\nSibir poprvé vyplul v roce 1977. V roce 1987 se účastnil evakuace personálu výzkumné stanice SP-27 umístěné na kře, která se začala nebezpečně posouvat, přičemž se stal druhým povrchovým plavidlem v historii, který dosáhl Severního pólu.\nV průběhu let došlo k neopravitelnému poškození parogenerátoru. Od roku 1992 byl Sibir zakotven a uvažovalo se spolu s ledoborci Arktika a Rossija o jejich sešrotování. O jeho dalším osudu není doposud rozhodnuto.\nJaderný ledoborec Rossija je provozován od roku 1985. V roce 1990 na jeho palubě dosáhla Severního pólu první skupina turistů. V této činnosti byl posléze následován i ledoborci Sovetskij Sojuz, Jamal a 50 Let Pobedy. V roce 1994 byl vyslán na pomoc konvoji lodí uvězněných v ledu.\n\nLedoborec Sovetskij Sojuz poprvé vyplul v roce 1989. V letech 1991 a 1992 bylo jeho hlavní pracovní náplní dopravovat turisty na Severní pól. V roce 2002 při svém zakotvení v Murmanském zálivu poprvé v historii ruských jaderných ledoborců zásoboval elektřinou pobřeží. V roce 2004 se opět vrátil na moře a od té doby se účastní vědeckých misí zabývajících se studiem změn klimatu.\nLedoborec Jamal poprvé opustil přístav až po rozpadu Sovětského svazu, v roce 1992. Hlavní náplní jeho práce je plavba k Severnímu pólu s turisty na palubě. Jedná se o ledoborec, který se prozatím nejčastěji vypravil k Severnímu pólu, a to při 47 plavbách [05/2015]. K tomuto účelu je svou rozměrnou nástavbou, která je schopna v 50 luxusních kajutách s velkými okny ubytovat až 100 turistů, přizpůsoben i konstrukčně.\n\nV roce 2009 a 2013 vyplul k evakuaci výzkumných stanic SP-36, SP-37 a SP-40, pod kterými se začaly nebezpečně pohybovat kry.\n\nJaderný ledoborec 50 let Pobedy je zmodernizovaný zástupce třídy Arktika. Nejvýraznějším rysem je zaoblený tvar přídě, který napomáhá prolamování ledu.\n\nStavba probíhala od roku 1989. V roce 1994 došlo k pozastavení prací kvůli nedořešenému financování projektu. Práce se opět rozběhly až v roce 2003 a v roce 2007 byla loď dokončena.\n\nSpolu s Vajgačem je 50 let Pobedy jediný jaderný ledoborec, který se plavil Finským zálivem. Mezi jeho pracovní náplň patří doprava turistů, pro které je určeno až 64 kajut, na Severní pól. Do budoucnosti se předpokládá pokles cestovního ruchu do těchto oblastí z důvodu nárůstu intenzity nákladní přepravy po Severní mořské cestě vyžadující doprovod ledoborců.\n\nJaderné ledoborce třídy Tajmyr reagují na potřebu provozovat i menší ledoborce v mělkých korytech ústí řek. Jejich ponor činí 9 m a v případě potřeby je možno ho snížit až na 7,5 m, což je od ledoborců třídy Arktika s ponorem 11 m zásadně odlišuje.\n\nTřída jaderných ledoborců Tajmyr se vyznačuje zvýšenou radiační bezpečností, k čemuž došlo zdvojením všech důležitých systémů. Trup je zesílený, neboť kýl ledoborce a mořské dno může v určitých místech dělit pouhých 80 cm, což je vzdálenost menší, než je tloušťka ledu tlačeného přídí pod loď při probíjení ledem.\n\nKaždý z ledoborců je schopen poskytnout zázemí celkem 138 osobám. Ty mohou využívat zimní zahradu sloužící jako zdroj čerstvého ovoce i během dlouhého pobytu mimo pevninu. Na zádi je umístěna přistávací plocha pro vrtulník typu Kamov Ka-32, který kapitáni využívají pro průzkum terénu spolu se satelitními snímky při rozhodování o dalším směru plavby.\n\nJaderný ledoborec Tajmyr je provozován od roku 1989, kdy vyplul z finských loděnic. V roce 2011 došlo při návratu z ústí řeky Jenisej k úniku chladiva z primárního okruhu, ale celá tato událost se obešla bez vážnějších následků. K návratu do přístavu ale musel Tajmyr využít svých naftových motorů. Od roku 2012 je po sérii oprav opět v provozu.\n\nOd zahájení svého provozu v roce 1990 tvoří Vajgač doprovod nákladním lodím k ústím velkých ruských řek. Jeho poslání tkví v udržování splavnosti cest při ústích řek Jenisej a Ob.\n\nJaderné ledoborce se povětšinou pohybují v odlehlých severních oblastech a do vod s hustějším provozem v blízkosti větších sídel se zpravidla nedostávají. Výjimkou byl rok 2011, ve kterém kvůli tuhé zimě uvázlo téměř 60 lodí ve Finském zálivu Baltského moře. Vstříc jim na pomoc vyrazil z Murmansku právě ledoborec Vajgač. Jednalo se tak o vůbec první plavbu jaderného ledoborce Baltským mořem.\n\nSpecifickým plavidlem je \"Sevmorput\", který byl předán do užívání 31. 12. 1988. Jde o kombinaci ledoborce a nákladní lodi se systémem LASH.\n\nCílem toho projektu je modernější, větší, silnější univerzální jaderný ledoborec pro doprovod zaoceánských gigantů, kterých se na mořích objevuje stále více. Tyto velkotonážní tankery dosahují šířky až 44 metrů a mají nosnost 100 000 tun.\n\nTento ledoborec má být schopen se vypořádat s náročnými ledovými podmínkami, mělkými vodami i volným nezamrzlým mořem, neboť v případě doprovodu lodí po celé délce Severní mořské cesty z Vladivostoku až k pobřeží Skandinávského poloostrova nebývá moře tolik zamrzlé. Zástupci nejvýkonnější třídy Arktiky jsou dnes schopni zajišťovat průjezdnost východní části Severní mořské cesty jen po 7 měsíců v roce. Pro celoroční provoz je nutné zvýšit průchodnost ledem. V případě provozu ledoborců po celé délce Severní mořské cesty by bylo nutné mít zajištěnou průchodnost ledem o tloušťce 3,5 m. Pro celoroční zajištění v současné době hojně využívané lodní dopravy v Karském moři by stačilo navýšit průchodnost ledem ze současných 2,3 m na tloušťku 2,6 m.\n\nV těžkých ledových podmínkách bude moci naplno využít svého výkonu, v mělkých vodách pak bude provozován za sníženého výkonu. Napuštění vodního balastu do meziprostoru mezi vnitřním a vnějším pláštěm mu umožní zlepšit své plavební vlastnosti na volném nezamrzlém moři.\n\nPohonná jednotka bude vedle nového typu reaktoru zahrnovat paroturbinové zařízení se třemi turbosoustrojími a tři pohonné motory se třemi lodními šrouby s pevným stoupáním. Reaktor typu RITM-200 se bude vyznačovat zvýšenou bezpečností a prodlouženou palivovou kampaní. Výměna paliva se bude konat jednou za 7 let, koeficient využití se navýší na hodnotu 0,75 a plánovaná životnost reaktoru bude 40 let. Palivem bude uran s obohacením do 20 %.\n\nStavba první lodi (pod jménem Arktika) byla zahájena v roce 2012, uvedení do provozu je plánováno na přelom roku 2017 a 2018. Plánovány jsou ještě další dva exempláře – Sibir (očekávané uvedení do provozu 2019) a Ural (2020).\n\n"}
{"id": "1165001", "url": "https://cs.wikipedia.org/wiki?curid=1165001", "title": "Dysestezie", "text": "Dysestezie\n\nDysestezie je porucha čití, při které nemocný vnímá vysílaný podnět neadekvátně např. dotyk cítí jako pálení. Ve většině případů je pociťována tupá bolest, zpravidla je připodobňována k Dantovu peklu. Na intenzitu má vliv změna teploty a horko. Postiženým dělá problém i ležet na posteli nebo nosit oblečení, při dlouhodobém působení pak vede k hysterickým stavům a následným depresím. \n"}
{"id": "1165007", "url": "https://cs.wikipedia.org/wiki?curid=1165007", "title": "Horní motorický neuron", "text": "Horní motorický neuron\n\nHorní motorický neuron je nerv přenášející impulzy z kortexu mozku a mozkového kmene k dolním motorickým neuronům. Tyto dráhy se nazývají kortikospinální, jestliže má synapse na spinálních dolních motorických neuronech a kortikobulbární, pokud se připojují synapsemi k dolním motorickým neuronům mozkového kmene. Tyto dráhy mají nervovou kontrolu nad různými končetinovými a bulbárními svalovými funkcemi, zahrnujícími sílu, tonus a pohyb. \n"}
{"id": "1165012", "url": "https://cs.wikipedia.org/wiki?curid=1165012", "title": "Poissonova konstanta (mechanika)", "text": "Poissonova konstanta (mechanika)\n\nPoissonova konstanta označuje poměr relativního prodloužení tyče k jejímu relativnímu příčnému zkrácení – zúžení při namáhání tahem. Označuje se písmenem m, je bezrozměrná a v absolutní hodnotě větší než 1. Konstanta je závislá na typu materiálu. Veličina je pojmenována po Siméonu Denisu Poissonovi.\n\nV praxi se častěji používá převrácená hodnota Poissonovy konstanty tzv. Poissonovo číslo. Označuje se řeckým písmenem μ (v některých zdrojích ν). Hodnota je také bezrozměrná a pro většinu materiálů nabývá hodnot z intervalu 0 až 0,5. Platí:\n\nKde\n\nPoissonovo číslo je pro izotropní materiály nezávislé na směru zatěžování. Pro anizotropní materiály jako například dřevo, nebo kompozitní materiály je Poissonovo číslo různé v závislosti na směru zatížení vůči struktuře. \n\nZ výše uvedené definice vyplývá, že Poissonovo číslo je vždy kladné, protože představuje absolutní hodnotu podílu poměrných deformací. Protože pro většinu materiálů platí, že se při natahování v příčném směru zužují a tedy\nformula_5 a formula_6\nNěkteré zdroje uvádějí definici Poissonova čísla i ve tvaru:\n\nExistují však moderní materiály, které se při natažení v jednom směru zvětší i v příčném směru. Při použití druhého vztahu mají tyto materiály záporné Poissonovo číslo. Takové materiály se nazývají auxetické.\n\nHodnoty Poissonova čísla pro vybrané materiály jsou uvedeny v tabulce.\nPro izotropní materiál dává Poissonovo číslo do souvislosti modul pružnosti v tahu tzv. Youngův modul s modulem pružnosti ve smyku podle rovnice:\nKde\n\n\n"}
{"id": "1165014", "url": "https://cs.wikipedia.org/wiki?curid=1165014", "title": "Dolní motorický neuron", "text": "Dolní motorický neuron\n\nDolní motorický neuron je nerv buď v šedé hmotě předního míšního rohu, v předním kořeni nebo v hlavových nervech mozkového kmene přenášející impulzy a trofické (výživu podporující) látky do určité skupiny inervovaných svalových vláken. Dráha je obvykle konečnou drahou nervového řízení svalové síly, objemu a ostatních funkcí. \n\nDolní motorické neurony se dělí podle typu svalů, který inervují:\n"}
{"id": "1165015", "url": "https://cs.wikipedia.org/wiki?curid=1165015", "title": "Dimitrie Isopescul", "text": "Dimitrie Isopescul\n\nDimitrie Isopescul, německy Demeter Isopescul (3. nebo 15. října 1839 Frătăuții Vechi – 1. května 1901 Vídeň), byl rakouský pedagog a politik rumunské národnosti z Bukoviny, na počátku 20. století poslanec Říšské rady.\n\nV roce 1859 absolvoval státní gymnázium v Černovicích. Bylo mu tehdy 19 let. V letech 1869/1870 – 1901 byl činný coby ředitel učitelského ústavu v Černovicích. Působil i jako zemský školský inspektor pro rumunské školy a člen zemské školské rady. Inspektorem rumunských obecných škol byl jmenován roku 1877. Uvádí se jako školský rada a ředitel se značnými zásluhami o školství v Bukovině. V roce 1895 obdržel Řád Františka Josefa.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1901 za kurii všeobecnou v Bukovině, obvod Rădăuți, Siret, Storožynec atd. Poslancem byl jen krátce, do své smrti v květnu 1901. V parlamentu ho potom nahradil Tudor de Flondor.\n\nVe volbách v roce 1901 se uvádí na Říšské radě coby starorumunský kandidát. Byl členem poslaneckého Rumunského klubu.\n\nOd začátku svého působení ve vídeňském parlamentu začal trpět nemocí. O velikonocích 1901 proto odjel na léčení k moři do Opatije. Pak ve vrátil do Vídně. Zemřel v květnu 1901. Poslední rozloučení se konalo za účasti politických představitelů v pravoslavném chrámu na Fleischmarktu ve Vídni.\n\nJeho synem byl politik Constantin Isopescu-Grecul (1871–1938).\n\n\"Poznámka: V Bukovině působil v 2. polovině 19. století i jmenovec Dimitrie Isopescul (narozen 14. srpna 1844 ve Frătăuții Noi). V roce 1864 nastoupil na učitelský ústav pro pedagogy středních škol. Od roku 1873 vyučoval na pravoslavném gymnáziu v Suceavě. Od roku 1904 byl na penzi.\"\n"}
{"id": "1165020", "url": "https://cs.wikipedia.org/wiki?curid=1165020", "title": "Třída Cheon Wang Bong", "text": "Třída Cheon Wang Bong\n\nTřída Cheon Wang Bong (jinak též třída LST-II) je třída tankových výsadkových lodí námořnictva Korejské republiky. Slouží k přepravě vojáků, vozidel a materiálu a jejich výsadku přímo na pobřeží. Celkem byly postaveny čtyři jednotky, z nichž první do služby vstoupila v prosinci 2014.\n\nPrototypovou jednotku postavila loděnice Hanjin Heavy Industries & Construction (HHIC) v Pusanu a zbylé tři pak loděnice Hyundai Heavy Industries (HHI) v Ulsanu. Prototypová jednotka \"Cheon Wang Bong\" (686) do služby vstoupila 28. listopadu 2014 a její sesterská loď \"Cheon Ja Bong\" (687) dne 1. srpna 2017.\n\nJednotky třídy \"Cheon Wang Bong\":\nKonstrukce lodí je vychází z předcházející třídy \"Gojunbong\". Přepravní kapacita plavidel dovoluje naložit až 300 vojáků, takiny, vozidla a další náklad. Vozidla mohou na palubu vjíždět pomocí ramp na přídi a na zádi. Doplňkovým výsadkovým prostředkem jsou dva vyloďovací čluny LCM a vrtulníky. Jeden člun LCM může rychlostí 20 uzlů přepravit jeden tank, nebo 100 vojáků. Výzbroj tvoří 40mm kanón NOBONG ve věži na přídi a dvě vertikální vypouštěcí sila při řízené střely K-VLS.\n\nElektroniku tvoří hladinový vyhledávací radar SPS-100K, 3D přehledový radar SPS-540K a navigační systém. Plavidla dále nesou systém elektronického boje LIG Nex1 SLQ-200K a dva vrhače klamných cílů Rheinmetall MASS. Přistávací plocha na zádi umožňuje operace dvou transportních vrtulníků.\n\nPohonný systém je koncepce CODAD. Tvoří jej čtyři diesely MAN 12V28/33D STC o celkovém výkonu 12 800 hp, pohánějící dva lodní šrouby. Nejvyšší rychlost dosahuje 23 uzlů a cestovní 18 uzlů. Dosah je 8000 námořních mil při rychlosti 12 uzlů.\n"}
{"id": "1165024", "url": "https://cs.wikipedia.org/wiki?curid=1165024", "title": "Tangara modrá", "text": "Tangara modrá\n\nTangara modrá (\"Thraupis episcopus\") je středně velký jihoamerický pěvec z čeledi tangarovitých (\"Thraupidae\"). Areál výskytu tohoto druhu začíná Mexikem směrem k severovýchodní Bolívii až po severní Brazílie a celou Amazonii. V současné době jej lze pozorovat také v Peru, především v hlavním městě Lima.\n\nTangara modrá je středně velký pták, jehož délka těla se pohybuje mezi 16 a 18 cm. Hmotnost je 30 až 40 g a závisí na typu a množství potravy. Dospělí jedinci mají obvykle namodralou hlavu a dolní partie s tmavšími modrými křídly. Odstíny modré se na křídlech různé střídají, ale většinou bývají tmavší než na zbytku těla. Ocas je poměrně dlouhý, ocasní pera zespodu černá. Tangary modré nevykazují pohlavní dimorfismus, avšak podle zbarvení se dají rozeznat mladí jedinci od dospělých; mladí jedinci mají obvykle méně atraktivní a výrazné zbarvení peří.\n\nTangary modré vydávají zvuky podobné tsee-tsuup nebo také pisklavé cvrlikání.\n\nTangaru modrou poprvé popsal Carl Linné ve své publikaci \"Systema Naturae\" v roce 1766. V současné době je oficiálně uznáváno až patnáct poddruhů, avšak některé zdroje uvádějí třináct nebo i méně. Jednotlivé poddruhy se liší nejen areálem výskytu ale také v odstínu modré na křídlech; od našedlé, přes nazelenalou až po purpurově modrou. Například poddruh \"Thraupis episcopus berlepschi\", který je endemický pro Tobago, je na většině těla světlejší než nominátní poddruh, ale naopak ocasní peří a ramena jsou tmavě modrá. \"Thraupis episcopus neosophilus\", poddruh který uvádí jen málokteré zdroje a který se vyskytuje na území severní Venezuely a východní Kolumbie, má zase fialová ramena a krk. A další poddruh, \"Thraupis episcopus mediana\", má křídla téměř bílá. Kompletní seznam všech nejčastěji uváděných poddruhů:\n\nTangary modré vyhledávají především otevřené lesy, obdělávané plochy, například pole, nebo zahrady. Živí se především ovocem, ale pokud není zbytí, nepohrdnou ani drobným hmyzem nebo nektarem roslin. Vyloženě oblíbeným ovocem je papája. Ve volné přírodě se sdružují do páru nebo menších skupinek a jsou typické svojí hlučností a neklidností.\n\nSamice obvykle do hnízda naklade dvě až tři bělavá až šedozelená vajíčka (opět záleží na poddruhu). Samotné hnízdo je pohárovitého tvaru a bývá umístěno vysoko na větvi stromu nebo v trhlinách v lidských obydlích. Vejce jsou následně samicí inkubována po dobu asi dvou týdnů. Hnízda tangar modrých bývají obvykle hostitelskými hnízdy pro hnízdní parazity, jako jsou vlhovci.\n\nPři studiu tangar modrých v Kolumbii se přišlo i na to, že většina místních ptáků je infikována blíže neurčeným prvokem z rodu \"Trypanosoma\" nebo jinými krevními parazity, kteří nemohli být blíže identifikováni. Naopak při zkoumání ptáků v Turbo, městu taktéž v Kolumbii, nebyli nalezeni žádní parazité.\n\nDíky hojné a stálé populace a velkému areálu výskytu je tangara modrá dle IUCN řazena jako málo dotčený, tedy nechráněný druh. Většina tangar je na tom podobně, avšak existují i výjimky.\n\n"}
{"id": "1165025", "url": "https://cs.wikipedia.org/wiki?curid=1165025", "title": "Edward Low", "text": "Edward Low\n\nKapitán Edward „Ned“ Low (též psáno Lowe nebo Loe) byl známý anglický pirát. I když jeho pirátská kariéra trvala jen tři roky, stal se jedním z nejobávanějších pirátů své doby, kvůli tomu, že přepadl a zajal více než sto lodí, a také kvůli své nemilosrdnosti k obětem. \n\nNarodil se okolo roku 1690 ve Westminsteru. Jelikož jeho rodina byla chudá, živil se jako zločinec od brzkého věku. Ze začátku jenom vybíral kapsy a pral se s lidmi za peníze, později začal s gamblerstvím a vykrádáním domů. Jeho mladší bratr byl chycen při vykrádání domu. Byl za to oběšen v roce 1707. \n\nPo několika letech ho to začalo nudit a přeplul Atlantský oceán do nového světa v roce 1710. Několik let cestoval, dokud se neusadil v Bostonu. 12. srpna 1714 se oženil s Elizou Marble. Měl s ní dvě děti. První se jim narodil syn, který ale zemřel krátce po narození. Pět let po svatbě, v zimě, se jim narodila dcera. Eliza zemřela při porodu. Tato událost měla menší vliv na jeho budoucí pirátskou kariéru. Nerad nutil ženaté muže, aby se přidali k jeho posádce.\nPracoval nějakou dobu v přístavu. S posádkou se vzbouřili proti kapitánovi lodě a převzali loď. Stali se piráty. Přepadávali obchodní lodě v okolí Bostonu, dokud neměli dostatek peněz na přeplutí do Karibiku. Získali také novou vlajkovou loď jménem Fancy. Svoji dceru zanechal v Bostonu, čehož později velice litoval.\n\nJak roky plynuly, Low se stával slavnějším a obávanějším. Lodě, které přepadával, si nenechával, jelikož preferoval flotilu jenom o třech až čtyřech lodích, místo toho většinu z nich spaloval. Posádky těchto lodí také zřídkakdy vyvázly vcelku z těchto střetů s Lowem. Low rád usekával části obličejů, zejména rty, nosy a uši. Také měl v oblibě mučení, týrání a vyřezávání srdcí. Poté nutil další zajatce jíst tyto useknuté části. Lidé, kteří přežili střet s ním, ho popisovali jako psychopata. \n\nV roce 1723 anglická vláda proti němu poslala flotilu, jelikož útočil velice často na její lodě. Téhož roku utrpěl 10. června těžkou porážku od Angličanů. \n\nRok poté se Loweho chování k zajatcům zhoršovalo, což se posádce nezamlouvalo, proto se proti němu vzbouřili. Vysadili ho v Martiniku, kde ho našli a oběsili Francouzi.\n"}
{"id": "1165026", "url": "https://cs.wikipedia.org/wiki?curid=1165026", "title": "Třída Fatahilah", "text": "Třída Fatahilah\n\nTřída Fatahilah je třída fregat indonéského námořnictva. Celkem byly postaveny tři jednotky této třídy.\n\nTřída byla navržena a postavena nizozemskou loděnicí Wilton-Fijenoord ve Schiedamu. Postaveny byly tři jednotky této třídy. Do služby byly přijaty v letech 1979-1980.\n\nJednotky třídy \"Fatahilah\":\nPlavidla dostala navigační radar Decca AC 1229, vyhledávací radar HSA DA.05/2, střelecký radar HSA WM-28, sonar PHS-32, rušící systém SUSIE 1 a dva odpalovače klamných cílů. Hlavňová výzbroj \"Fatahilah\" a \"Malahayati\" se skládá z jednoho 120mm kanónu Bofors, jednoho 40mm kanónu Bofors a jednoho 20mm kanónu Rheinmetall. Plavidla dále nesou dva čtyřnásobné systémy Simbad pro protiletadlové řízené střely Mistral a dva dvojité kontejnery protilodních střel MM.38 Exocet. K ničení ponorek slouží dvouhlavňový 375mm protiponorkový raketomet Bofors a dva trojhlavňové 324mm torpédomety. Odlušije se fregata \"Nala\", která nese dva 40mm kanóny a na místě 324mm torpédometů má hangár a přistávací plochu pro vrtulník MMB Bo 105, sloužící k záchranným operacím.\n\nPohonný systém je koncepce CODOG. Tvoří jej dva diesely MTU 16V 956 TB81 o výkonu 8000 hp a jedna plynová turbína Rolls-Royce Olympus TM-3B o výkonu 22 360 hp, pohánějící dva lodní šrouby. Nejvyšší rychlost dosahuje 30 uzlů a cestovní 21 uzlů. Dosah je 2500 námořních mil při rychlosti 17 uzlů.\n\n"}
{"id": "1165027", "url": "https://cs.wikipedia.org/wiki?curid=1165027", "title": "Aurel Onciul", "text": "Aurel Onciul\n\nAurel Onciul (29. února nebo 12. března 1864 Vicovu de Sus – 30. září nebo 7. října 1921 Bukurešť) byl rakouský úředník, pojišťovací odborník a politik rumunské národnosti z Bukoviny, na počátku 20. století poslanec Říšské rady.\n\nJeho otcem byl univerzitní profesor Isidor Onciul. Aurel vystudoval lyceum Terezianum ve Vídni. Potom absolvoval právnickou fakultu Vídeňské univerzity a působil jako právník a správní úředník. V letech 1885–1889 pracoval ve Vídni na dolnorakouské finanční prokuratuře. V období let 1889–1896 byl soudním tlumočníkem do rumunštiny při ministerstvu vnitra a do roku 1893 i redaktorem rumunské verze Říšského zákoníku. V roce 1893 přešel na technicko-pojišťovací oddělení. Jako odborník na pojišťovací právo se podílel na budování Životní pojišťovny v Brně. Zemský výbor na Moravě si ho roku 1899 vyžádal jako experta. Byl pověřen vypracováním stanov, pojišťovacích podmínek a pojistného plánu vznikajícího ústavu. Životní pojišťovna pak byla zřízena roku 1901 a Onciul působil coby její ředitel do roku 1903 a jako generální ředitel do roku 1906. Během svého angažmá na Moravě byl v letech 1896–1906 i soukromým docentem pro pojistné právo a od roku 1898 do roku 1903 honorovaným docentem základů rakouské ústavy a nauky o státní správě na německé technice v Brně.\n\nByl politicky aktivní. Od roku 1903 do roku 1918 zasedal jako poslanec Bukovinského zemského sněmu.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách do Říšské rady roku 1905 za kurii venkovských obcí v Bukovině, obvod Černovice, Storožynec. Nastoupil 28. listopadu 1905 místo Floriana Lupu.Uspěl i v řádných volbách do Říšské rady roku 1907, konaných poprvé podle všeobecného a rovného volebního práva. Zvolen byl za obvod Bukovina 14. Mandát zde obhájil ve volbách do Říšské rady roku 1911.\n\nV roce 1900 byl předákem rumunské Demokratické strany (Partidul Democratic). V roce 1906 se uvádí na Říšské radě coby člen poslaneckého Rumunského klubu. I po volbách roku 1907 a roku 1911 patřil do parlamentního Rumunského klubu. \"Lidové noviny\" v nekrologu popisují Onciula jako člověka, který byl \"rumunského původu, ale celkovým rázem své činnosti byl Němec\".\n\nV lednu 1908 se Onciul utkal s novinářem Karlem Klügerem, šéfredaktorem listu \"Czernowitzer Tagblatt\". Klüger se cítil poškozen Onciulovými výroky a vyzval proto poslance na souboj. Oba utrpěli zranění a spor nebyl vyřešen. Koncem téhož roku zase byl Onciul ve sporu, tentokrát soudním, s rusínským poslancem Mykolou Vasylkem.\n\nV závěru života se stáhl z politiky. Zemřel na podzim 1921 v Bukurešti.\n"}
{"id": "1165033", "url": "https://cs.wikipedia.org/wiki?curid=1165033", "title": "Takuja Óniši", "text": "Takuja Óniši\n\nTakuja Óniši (* 22. prosince 1975, , Hepburnův přepis \"Ōnishi Takuya\") je od dubna 2009 astronautem japonské kosmické agentury JAXA, původně pracoval jako pilot japonských aerolinií ANA. Od konce roku 2013 se připravoval na svůj první kosmický let, při kterém v období červenec až říjen 2016 sloužil na Mezinárodní vesmírné stanice (ISS) jako palubní inženýr Expedice 48/49.\n\nTakuja Óniši pochází z obvodu Nerima japonské metropole Tokia, vystudoval letecké a kosmické strojírenství na Tokijské univerzitě, po čtyřletém studiu absolvoval roku 1998 s titulem bakaláře.\n\nPo škole nastoupil k aeroliniím All Nippon Airways (ANA), zprvu pracoval na letišti Haneda u obsluhy pasažérů, později se přihlásil do pilotních kursů. Absolvoval dvouletý letecký výcvik v Bakersfieldu v Kalifornii a roční v Tokiu. Poté, v letech 2003–2009, létal jako druhý pilot Boeingu 767.\n\nRoku 2008 se přihlásil do 5. náboru japonské kosmické agentury JAXA, úspěšně prošel všemi koly výběru a 25. února 2009 JAXA oznámila jeho budoucí zařazení mezi japonské astronauty (společně s Kimijou Jui). Od 1. dubna 2009 nastoupil v JAXA na místo astronauta-kandidáta. V dubnu 2009 – červenci 2011 absolvoval kosmonautický výcvik ve středisku JAXA v Cukubě a Johnsonovu vesmírném středisku NASA v Houstonu, po jeho ukončení mu 25. července 2011 JAXA přiznala kvalifikaci astronauta.\n\nV létě 2012 se účastnil mise NEEMO 15 v podvodní laboratoři NASA Aquarius, během níž osazenstvo laboratoře žilo třináct dní pod vodou.\n\nV listopadu 2013 JAXA oznámila začlenění Ónišiho do Expedice 48/49 na Mezinárodní vesmírné stanice (ISS). Jeho půlroční let na ISS byl plánován na červen – listopad 2016. Do vesmíru měl letět v kosmické lodi Sojuz MS-01 společně s Anatolijem Ivanišinem a Kathleen Rubinsovou. Trojice byla současně záložní pro Sojuz TMA-19M, který odstartoval k ISS v polovině prosince 2015. Sojuz MS-01 s Ónišim a jeho druhy odstartoval z kosmodromu Bajkonur 7. července 2016, o dva dny později se spojili se stanicí. Na stanici pracoval téměř čtyři měsíce ve funkci palubního inženýra. Dne 30. října 2016 se s Ivanišinem a Rubinsovou ve stejné lodi vrátili na Zem po letu trvajícím 115 dní, 2 hodiny, 21 minut a 19 sekund.\n\nTakuja Óniši je ženatý, má dvě děti.\n\n"}
{"id": "1165040", "url": "https://cs.wikipedia.org/wiki?curid=1165040", "title": "Důlní potok", "text": "Důlní potok\n\nNázev Důlní potok má více vodních toků:\n\n"}
{"id": "1165043", "url": "https://cs.wikipedia.org/wiki?curid=1165043", "title": "Miloslava Rutová", "text": "Miloslava Rutová\n\nMiloslava Rutová (* 10. listopadu 1947) je česká politička, speciální pedagožka a terapeutka – kinezioložka, v letech 2014 až 2016 zastupitelka města Plzně i městského obvodu Plzeň 2 - Slovany, od roku 2016 poslankyně Poslanecké sněmovny Parlamentu České republiky, členka hnutí ANO 2011.\n\nNarodila se na severu Čech. S rodiši a dvěma mladšími bratry žila blízko Karlových Varů, kde absolvovala základní a střední školu. Protože ji lákala práce s dětmi vystudovala pedagogickou fakultu a později i speciální pedagogiku na Univerzitě Karlově v Praze (získala titul Mgr.).\n\nPozději se seznámila s metodou kineziologie \"One Brain\", která podle jejích zastánců odstraňuje příčiny fyzických i psychických bloků u dětí a dospělých. Od roku 1995 má soukromou kineziologickou poradnu na 2. poliklinice, Francouzská 4, Plzeň. Mimo přímé práce s klienty se věnuje přednášení a výuce kurzů \"One Brain\" v Plzni i jiných místech republiky.\n\nMiloslava Rutová je vdaná a má dva syny. Žije v Plzni na Slovanech.\n\nJe členkou hnutí ANO 2011, v němž předsedá plzeňské organizaci. V komunálních volbách v roce 2014 byla zvolena zastupitelkou města Plzně i městského obvodu Plzeň 2 - Slovany. V lednu 2016 však na mandát zastupitelky městského obvodu Plzeň 2 - Slovany rezignovala, jelikož se stala poslankyní. V květnu 2016 se pak vzdala i mandátu zastupitelky města Plzně.\n\nVe volbách do Poslanecké sněmovny PČR v roce 2013 kandidovala za hnutí ANO 2011 na 4. místě kandidátky v Plzeňském kraji. Strana ale získala pouze 3 mandáty, a tak se stala první náhradnicí. V lednu 2016 však její kolega Josef Vozdecký oznámil, že se funkce poslance ze zdravotních důvodů vzdá. Rutová tedy nastoupila na jeho místo. Poslanecký slib složila 14. ledna 2016.\n\nVe volbách do Senátu PČR v roce 2014 kandidovala za hnutí ANO 2011 v obvodu č. 9 – Plzeň-město. Se ziskem 19,09 % hlasů skončila na 3. místě a nepostoupila tak ani do druhého kola. Ve volbách do Senátu PČR v roce 2016 opět kandidovala za hnutí ANO 2011, tentokrát v obvodu č. 7 - Plzeň-město. Se ziskem 16,79 % hlasů skončila na 3. místě a do druhého kola nepostoupila.\n\nVe volbách do Poslanecké sněmovny PČR v roce 2017 obhájila svůj poslanecký mandát za hnutí ANO 2011 v Plzeňském kraji. V komunálních volbách v roce 2018 kandidovala za hnutí ANO 2011 do Zastupitelstva města Plzeň, ale neuspěla. Nebyla zvolena ani zastupitelkou městského obvodu Plzeň 2 - Slovany.\n"}
{"id": "1165044", "url": "https://cs.wikipedia.org/wiki?curid=1165044", "title": "Monastická teologie", "text": "Monastická teologie\n\nMonastická teologie je označení pro myšlenkový proud v teologii, datovaný zejména do 11. a 12. století. Tuto teologii rozvíjeli mniši v klášterech (odtud její název). Částečně se překrývá s počátky scholastické teologie a do jisté míry je vůči ní v opozici. Jedním z významných představitelů monastické teologie je svatý Bernard z Clairvaux.\n\nMonastická teologie vznikla v prostředí klášterů (zejména cisterciáckých) v období mezi koncem patristické teologie a začátkem scholastické teologie. V jistém smyslu navazovala na tradici patristiky a jejími hlavními prameny bylo studium Bible, meditativní promýšlení jejích textů (tzv. \"lectio continua\") a studium patristických spisů. \n\nPojem monastická teologie použil poprvé Jean Leclercq po roce 1946 a rozuměl jím hlavně mnišskou teologickou tradici z 11. a 12. století, která byla zaměřena na osobní duchovní život jednotlivého člověka a kontemplaci. Monastická teologie existovala ještě dlouho po vzniku teologie scholastické, a dostávala se s ní do sporů. \n\nHugo od Svatého Viktora ve svém spisu \"De sacramentis christianae fidei\" dělí teologii do dvou částí. Tzv. \"teologia mundana\" je podle něj založena na stvořených věcech, má blízko k filosofii a je problematická pro pýchu těch, kdo na ní pracují. Oproti ní je postavena tzv. \"teologia divina\", která je Božím slovem, které se lidskými výrazovými prostředky sděluje světu. V tomto podání jsou zřejmé obavy, aby se teologie nedostala až příliš pod vliv filosofie. Monastickou teologii a její časté vymezování se vůči scholastice, lze pak chápat jako reakci na tuto obavu. \n\nMonastické pojetí teologie přetrvávalo až do 13. století a později zaniklo ve scholastice.\n\n\n\n"}
{"id": "1165046", "url": "https://cs.wikipedia.org/wiki?curid=1165046", "title": "Třída John Lewis", "text": "Třída John Lewis\n\nTřída John Lewis je plánovaná třída zásobovacích tankerů pomocných sil Amerického námořnictva. Ve službě mají nahradit tankery třídy \"Henry J. Kaiser\". Jejich hlavním úkolem bude zásobování amerických válečných lodí palivem, leteckým palivem a dalšími zásobami. Celkem je plánována stavba 17 jednotek této třídy. Do roku 2018 bylo objednáno prvních šest tankerů, které mají být dodány do roku 2023. Všech šest bude pojmenováno po lidskoprávních aktivistech (John Lewis, Harvey Milk, Earl Warren, Robert Kennedy, Lucy Stone a Sojourner Truth).\n\nTankery jsou vyvíjeny v rámci programu T-AO(X). Dlouhodobý plán amerického námořnictva z roku 2013 předpokládá stavbu celkem 17 lodí, přičemž o kontrakt na stavbu prvních šesti se utkaly projekty loděnic General Dynamics NASSCO a Huntington Ingalls Industries. Kontrakt na vývoj a stavbu prvních šesti tankerů získala v červenci 2016 loděnice GD NASSCO.\n\nPrototypový tanker \"John Lewis\" by měl do služby vstoupit roku 2020, tedy rok před plánovaným vyřazením nejstaršího tankeru třídy \"Henry J. Kaiser\". Slavnostní první řezání oceli pro prototypové plavidlo proběhlo 20. září 2018. Její kýl byl založen 13. května 2019. První řezání oceli pro druhou jednotku \"Harvey Milk\" proběhlo 13. prosince 2019.\n\nJednotky třídy \"John Lewis\":\nBudou to tankery s dvojitým trupem. Jejich kapacita bude 156 000 barelů kapalin a množství dalšího pevného nákladu. Obrannou výzbroj budou tvořit lehké zbraně, v případě potřeby doplněné o obranné systémy Phalanx CIWS, nebo SeaRAM. Plavidla ponesou protitorpédové systémy AN/SLQ-25 Nixie. Pohonný systém tvoří dva diesely Fairbanks Morse MAN 12V 48/60 CR o výkonu 19 000 bjp. Pohánějí dva lodní šrouby se stavitelnými lopatkami Rolls-Royce Kamewa 150A. Dodávku elektrické energie zajistí dva generátory Bergen B32:40xL8A. Tankery budou dosahovat nejvyšší rychlosti 20 uzlů.\n"}
{"id": "1165047", "url": "https://cs.wikipedia.org/wiki?curid=1165047", "title": "Kathleen Rubinsová", "text": "Kathleen Rubinsová\n\nKathleen Hallisey Rubinsová (* 14. října 1978 Farmington, Connecticut, USA) je mikrobioložka a od června 2009 americká astronautka, členka oddílu astronautů NASA. Od roku 2014 se připravovala na svůj první kosmický let jako členka Expedice 48/49 na Mezinárodní vesmírnou stanici (ISS), který probíhal od července do října 2016. \n\nKathleen Rubinsová pochází z Farmingtonu v Connecticutu na severovýchodě USA, narodila se 14. října 1978. Po absolvování střední školy (1996) studovala molekulární biologii na , studium zakončila ziskem titulu bakaláře roku 1999. Roku 2005 získala doktorát (Ph. D.) z mikrobiologie na Stanfordově univerzitě.\n\nPracovala v Salkově institutu biologických studií (), kde se zabývala výzkumem způsobu začleňování viru HIV do genomu napadené buňky. Po studiích na Stanfordu spolupracovala se Střediskem pro kontrolu nemocí (, CDC) a Armádním lékařském výzkumném institutu infekčních nemocí () na výzkumu pravých neštovic, poté se jako vedoucí výzkumnice Whiteheadova institutu biomedicínského výzkumu () při MIT zaměřila na studium virových nemocí střední a západní Afriky (Ebola, Marburg a další), přičemž podnikla i výzkumnou cestu do Konga.\n\nV červnu 2009 byla ve 20. náboru NASA vybrána mezi její astronauty. Absolvovala dvouletý všeobecný kosmický výcvik, který dokončila v září 2011.\n\nV prosinci 2014 bylo potvrzeno její zařazení do Expedice 48/49 s plánovaným pobytem na Mezinárodní vesmírné stanici (ISS) v červnu – listopadu 2016. Do vesmíru měla letět v kosmické lodi Sojuz MS-01 společně s Anatolijem Ivanišinem a Takujou Ónišim. Trojice byla současně záložní pro Sojuz TMA-19M, který odstartoval k ISS v polovině prosince 2015.\n\nSojuz MS-01 s Ivanišinem, Ónišim a Rubinsovou odstartoval z kosmodromu Bajkonur 7. července 2016, o dva dny později se spojili se stanicí. Na stanici pracovala téměř čtyři měsíce ve funkci palubní inženýrky. Během letu uskutečnila ve dvojici s Jeffrey Williamsem dva výstupy do otevřeného vesmíru na povrch stanice o celkové délce 12 hodin a 46 minut. Dne 30. října 2016 se s kolegy ve stejné lodi vrátila na Zem po letu trvajícím 115 dní, 2 hodiny, 21 minut a 19 sekund.\n\nKathleen Rubinsová je vdaná.\n\n"}
{"id": "1165048", "url": "https://cs.wikipedia.org/wiki?curid=1165048", "title": "Vyšehrad (báseň)", "text": "Vyšehrad (báseň)\n\nVyšehrad (časopisecky \"Lumír\" 1879, knižně 1880) je cyklus epických básní od českého novoromantického básníka a prozaika Julia Zeyera znázorňující českou národní mytologii. Můžeme jej chápat jako pokus o národní epos zobrazující zlatý věk českého národa. Dílo má národně reprezentativní funkci. „\"Prožitek pradávného českého světa, srovnatelného se světem germánského nibelunžského cyklu nebo bájí keltských, měl posilovat národní jednotu a překrývat soudobou společenskou diferenciaci.\"“ \n\nDílo je psáno blankversem (pětistopým nerýmovaným jambem). Zeyer v něm využívá znalostí cizích mýtů, pohádek, starokeltských a starogermánských pověstí, homérských eposů i dostupných domácích pramenů – především \"Hájkovy kroniky\" a \"Rukopisů královédvorského\" a \"zelenohorského\". Základem jsou české pověsti a legendy, které však rozšiřuje, mytizuje a propojuje do jednoho cyklu. \"Vyšehrad\" tak zapadá do dobového pěstování českého mýtu, kterému se věnovala především generace Národního divadla (Mikoláš Aleš, Julius Mařák, Josef Václav Myslbek, Josef Mánes, František Ženíšek, Vojtěch Hynais, Josef Zítek a další). Prastará česká mytologie se stala inspiračním zdrojem výzdoby Národního divadla (Myslbekova sousoší, Alšovy lunety i Mánesovy krajiny jsou například inspirovány \"Rukopisy\"). \n\n\"Vyšehrad\" obsahuje pět epických básní nazvaných \"Libuše\", \"Zelený vítěz\", \"Vlasta\", \"Ctirad\" a \"Lumír\". Ústřední role v cyklu připadá postavě kněžny Libuše – její osud poznáváme prostřednictvím všech pěti částí cyklu; Libuše představuje ideál panovníka, ztělesnění božství, symbol zlatého věku a vládu lásky.\n\nZcela zásadní roli na vytváření významu díla má ve \"Vyšehradu\" příroda. „V této skladbě se mísí autorova pokora vůči přírodě s vlastenecky motivovanou touhou evokovat klíčové okamžiky národní prehistorie.“ Příroda je s děním i s hrdiny básní nedílně spjata. Samotný \"Vyšehrad\" není zobrazen jako kamenné sídlo, nýbrž jako otevřený háj či zahrada založená Krokem (otcem Kazi, Tetky a Libuše) kolem jasanu, který vyrostl během jediné noci na hrobě Čecha. Příroda je antropomorfizována (polidšťována) a její stav koresponduje s náladami hrdinů (hvězdy blednou úžasem nad pádem Děvína; luna se zachvívá nad lesem ve chvíli, kdy Vlasta vstupuje do skály; hvozd truchlí v době boje o Děvín; řeka temně, žalostně šumí, laňky roní slzy, ptáci sedají Tetce do klína a všechny lesy a lučiny vadnou v okamžiku, kdy umírá Zelený vítěz). V díle nalezneme příklady stírání hranic mezi přírodním a lidským světem (Šárčiny dívky se mění v labutě; žena je zakletá do vlčice; polednice Héla na sebe bere podobu vlaštovky). Hrdinové jsou často v popisech připodobňováni přírodním jevům, zvířatům (Tetka se při hlasu myslivce třese jako plachá laň.). „\"Stírání hranic mezi přírodou a bytostí, případně prostorem, v němž žije, je právě dokladem toho, že Zeyer utváří mýtus o počátku světa, kdy se lidé nevydělují z přírody, chápou se jako její součást, sami sebe popisují skrze přírodní děje.\"“\n\nV díle nalezneme jak obyčejné lidi, tak hrdiny s božským původem – Ctirad je synem polednice Hély, Přemysl je dítětem Země a Slunce, matka Kazi, Tetky a Libuše je Niva, žena pocházející „z těch krajin zázračných, kde věčné světlo svítí.“ Hrdinové projevují svou individualitu prostřednictvím vášní, citů a především činů. Charakterizováni jsou epitety constans: Libuše – zlatá hvězda či junné Slunce, Sázava stříbrná, Morana bledá, Chrudoš je vždy uveden jako temný rek. Epiteta pomáhají čtenáři orientovat se v poměrně složitých, provázaných příbězích.\n\nSolární a lunární symbolika se odráží v celém cyklu. Básně jsou protknuty motivy Měsíce, Slunce, hvězd i Země. Od nich jsou odvozována i často užívaná adjektiva jako lunný, hvězdný, slunný atp. Helena Lorenzová v tomto směru mluví o solárním mýtu, jejž Zeyer vytváří. Tento mýtus dokládá častým přirovnáním Libuše ke Slunci, pojetím Přemysla jako syna Slunce, nemožností lásky mezi Ctiradem, synem Polednice, a Šárkou, kněžkou Měsíce, kteří jsou už předem odsouzeni k tomu, aby se míjeli, neboť není možné setkání těchto dvou nebeských těles.\n\nZeyer děj básní mytizuje, čehož dosahuje několika způsoby. Záměrně prolíná pohanský božský aspekt s lidským, a tak vytváří mytický původ hrdinů, dále vyzdvihuje pohanská božstva, v básních vystupují bohyně Jizera i Sázava, Niva, polednice Héla, bledá Morana, lesní běsy, bůh Veles s hlavou tura, Svaroh, stejně tak jako i bájná zvířata – saň a kanec, jež jsou nositeli pradávného řádu. Zeyer dále pracuje s historickým časem, který „staví do mytické perspektivy. Příběh o původu českého národa se mění v mýtus o původu světa, v mýtus kosmogonický. Vše profánní je sakralizováno, vše přirozené se mění v nadpřirozené.“ Avšak mytický věk je v závěru symbolicky ukončen, zlatá doba českých dějiny se uzavírá odchodem pěvce Lumíra z Vyšehradu, jeho hvězda zapadá, doba reků a bájných hrdinů končí, varyto je zlomeno.\n\n\"Vyšehrad\" představuje zcela ojedinělou důslednou mytizaci tradičních látek doplněnou autorovými představami o velikosti člověka, cti i smyslu národních dějin. Cyklus je vrcholem konkretizace národního mýtu. \n\n"}
{"id": "1165051", "url": "https://cs.wikipedia.org/wiki?curid=1165051", "title": "Autonomní ganglion", "text": "Autonomní ganglion\n\nAutonomní ganglion je svazek nervů (ganglion) v autonomní nervové soustavě, a to buď ve formě sympatického a parasympatického ganglia.\n"}
{"id": "1165053", "url": "https://cs.wikipedia.org/wiki?curid=1165053", "title": "Jan Šimsa", "text": "Jan Šimsa\n\nJan Šimsa (2. října 1929 Praha – 5. dubna 2016 Brno) byl teolog, evangelický farář, autor kulturně historických úvah, redaktor a disident (jeden z prvních signatářů Charty 77).\n\n\n\n\nKoncem druhé světové války (v roce 1944) v souvislosti s Ligou lesní moudrosti se tehdy mladičký Jan Šimsa seznámil s českým protestantsky orientovaným křesťanským kazatelem, spisovatelem, publicistou, sociálním pracovníkem a radikálním pacifistou Přemyslem Pittrem. Rovněž se v té době seznámil s lidmi okolo Milíčova domu a zapojil se do jeho činnosti. Po skončení druhé světové války se zapojil (v letech 1945 až 1947 \"akce zámky\") do aktivit, které Přemysl Pitter organizoval (jednalo se o pomoc opuštěným židovským, českým i německým dětem z koncentračních táborů).\nPo maturitě (1948) na Akademickém gymnáziu v Praze vystudoval Jan Šimsa v letech 1948-1952 teologii na Komenského Evangelické teologické fakultě v Praze. Poprvé byl zatčen v roce 1952, kdy se jej StB pokusila (neúspěšně) získat ke spolupráci. Po studiích dostal povolávací rozkaz k povinné vojenské prezenční službě (sloužil nejprve u ženistů a pak jako politicky nespolehlivý u PTP). Z vojenské služby byl předčasně propuštěn (zdravotní důvody, onemocnění žloutenkou). Dne 23. června 1956 se Jan Šimsa oženil s čerstvě dostudovanou Milenou Procházkovou, která mu (coby paní farářová) ve výkonu jeho poslání v dalších letech účinně pomáhala. Jako manželka evangelického faráře jej Milena Šimsová následovala do míst, kde působil: sbory Českobratrské církve evangelické v Pardubicích (zde působil jako pomocný duchovní asi jeden rok), v Praze na Vinohradech (tady působil dva roky), v Klášteře nad Dědinou (1957 až 1963) , v Prosetíně (nedaleko Žďáru nad Sázavou) (1963 až 1975). Jako evangelický duchovní vykonával farářskou službu až do února roku 1973, kdy mu byl odňat normalizačním režimem státní souhlas. Po odejmutí státního souhlasu k výkonu duchovenské činnosti pracoval nějakou dobu jako archivář a údržbář církevních budov. Poté ještě určitý čas neveřejně působil ve sboru v Prosetíně. Posléze se (se svou rodinou) přestěhoval (1975/1976) do Brna, kde pracoval (celkem čtrnáct let) jako skladový dělník ve Výzkumném ústavu makromolekulární chemie.\n\nV Českobratrské církvi evangelické (ČCE) se od konce 50. let dvacátého století podílel Jan Šimsa na činnosti neformálního teologického aktualizačního směru myšlení - proudu nazývaného Nová orientace. (Ostatně název \"Nová orientace\" byl inspirován Šimsovým cyklem kázání z roku 1958.)\n\nStoupenci tohoto hnutí se snažili nově formulovat teologická a eklesiologická východiska činnosti Českobratrské církve evangelické a zároveň aktivně zaujímat kritické postoje vůči společenským poměrům v socialistickém Československu. V Nové orientaci se Šimsa pokoušel v protestantském duchu přetvářet živé tendence současné filozofie a kultury a zdůrazňoval veřejnou odpovědnost křesťana i v totalitním zřízení.\n\nJako protestantský teolog se Jan Šimsa nadále zabývá historickými a filozofickými tématy v souvislosti s aktualizací křesťanství v moderním a postmoderním světě. Od počátku své činnosti se pokoušel o moderní interpretaci evangelia a o přenesení forem práce s mládeží ze zrušené YMCA do evangelické církve.\n\nVe dnech 6. až 7. listopadu 1968 se při příležitosti výročí VŘSR v Praze, Brně a Českých Budějovicích konaly velké demonstrace proti sovětské okupaci, do nichž se zapojili zejména studenti. Demonstrace byly však potlačeny bezpečnostními jednotkami vč. Lidových milicí. Při jedné z nich byl Jan Šimsa (7. listopadu 1968) zadržen a zmlácen na Václavském náměstí.\n\nV roce 1969 vyšla kniha \"Úzkost a naděje: Dopisy, sny, události 1940-1945\", kde (spolu se svojí ženou Milenou) uspořádal dopisy svého otce Jaroslava Šimsy.\n\nJan Šimsa byl jeden z prvních signatářů neformální československé občanské iniciativy Charta 77. (Jako \"chartista\" patřil mezi organizátory tajných tzv. \"bytových seminářů\" nazývaných též \"podzemní univerzita\" nebo \"antiuniverzita\"). Jan Šimsa také spolupracoval (v rámci aktivit brněnského disentu) na strojopisných publikacích (zvláště sborníků) a inicioval ekumenické rozhovory.\n\nV roce 1978 byl zatčen a odsouzen na osm měsíců věznění (pět měsíců ve vyšetřovací vazbě, Bohunice, zbytek Plzeň-Bory) za \"napadení veřejného činitele\". Důvodem byl incident, který se odehrál při domovní prohlídce u Šimsů. Jan Šimsa shodil policistu do peřin, když bránil svoji manželku Milenu (ta se snažila ukrýt poslední dopis filozofa a rodinného přítele Jana Patočky), kterou tehdy napadl příslušník StB (poručík Miloš Bata). (Rehabilitace Ústavním soudem se Jan Šimsa dočkal až v roce 2007.)\n\nKdyž na konci 80. let dvacátého století (v lednu 1989) vzniklo v Brně tzv. Brněnské fórum (jako sdružení brněnských občanů \"šedé zóny\", kteří byli rozhodnuti rozhýbat občanskou společnost nejen v Brně) pomáhal Jan Šimsa moderovat některé akce pořádané tímto sdružením. Šimsa byl výraznou osobností brněnského disentu, podílel se na činnosti brněnského M-klubu, který se scházel u Boženy Komárkové.\n\nPo sametové revoluci Jan Šimsa spoluzakládal politické hnutí Občanské fórum (OF) jako širokou, spontánní platformu občanských nezávislých aktivit, které odmítaly totalitní komunistický režim. Nějaký čas (1991 až 1994) redigoval i Křesťanskou revue, přednášel o T. G. Masarykovi, Přemyslu Pittrovi a spolupůsobil při vydání spisů Boženy Komárkové.\n\nPo roce 1989 se Jan Šimsa podílel na obnově několika organizací a to:\n\nJan Šimsa je držitelem Řádu Tomáše Garrigua Masaryka IV. třídy (1991). (viz Seznam nositelů Řádu T. G. Masaryka)\n\nJméno Jana Šimsy je uvedeno na seznamu členů přípravného výboru na pamětní desce, věnované 20. výročí obnovení činnosti Československé sociální demokracie v Brně a Jihomoravském kraji. Pamětní deska je umístěna na adrese: Hlavní 119/01, Brno-Komín. Na desce je nápis:\n\n\n\n\n\n"}
{"id": "1165054", "url": "https://cs.wikipedia.org/wiki?curid=1165054", "title": "U Němých", "text": "U Němých\n\nU Němých je rozšířený lidový název vojenského areálu někdejšího označení VZ 2739 v údolí potoka Rezerva na území bývalého vojenského újezdu Brdy, nyní v katastru Strašice v Brdech obce Strašice v okrese Rokycany, asi 1,7 km východně od loveckého zámečku Tři Trubky, 5 km jihovýchodně od Strašic.\n\nKvůli přísnému utajení se zaměstnancům objektu, o kterých prý nikdo neví, co v objektu dělají, říká ve Strašicích „Němí“ a pro lokalitu se vžil název U Němých či Údolí Němých. Podle legend mají tamější pracovníci vysoké odměny za mlčenlivost, ačkoliv v roce 2009 prý promluvili někteří pracovníci, kteří byli propuštěni kvůli projevům nesouhlasu s plány na umístění amerického radaru v Brdech. Generální štáb Armády České republiky v roce 2009 na dotaz časopisu Týden popsal jednotku takto: „Vzhledem k charakteru zařízení nelze o tomto pracovišti uvádět žádné historické ani současné informace.“ Ještě v roce 2012 se prý přes veškerou snahu opravdu k žádným konkrétním informacím nedalo přiblížit a všude se naráželo na až nepochopitelné informační vakuum. V prosinci 2013 na žádost občanského sdružení Sodales Solonis o. s. o poskytnutí informací požadovaných 8 otázkami ministerstvo obrany sdělilo, že informace požadované prvními 6 otázkami jsou označeny jako utajované informace a v dotazech 7 a 8 jsou požadovány informace, které neexistují (vzdálenost od někdejšího umístění sovětských raket a souvislost s odmítnutím stavby amerického radaru v Brdech).\n\nO objektu se zmiňuje například Petr Luňák v knize \"Plánování nemyslitelného : Československé válečné plány 1950-1990\", nakl. Dokořán, 2007, ISBN 978-80-7363-155-0. Jan Hajšman a Jaroslav Vogeltanz jej zase zmiňují v knize \"Tajemství brdských vrcholů II.\", nakl. Starý most, 2013, na straně 49. Podle ní byl stavěn od května 1955 do roku 1958, a to jako podzemní protiatomové velitelské stanoviště československé 7. armády s krycím názvem S1, v případě válečného konfliktu měl sloužit k zabezpečení pevného a nepřetržitého velení vojákům a počítalo se zde s pobytem 180 osob a byl stavěn současně s velitelským stanovištěm hlavního velení v Praze-Hlubočepech (objekt K116), určeným pro generální štáb a ministerstvo národní obrany. Válečný plán z října 1964 hovořil o objektu jako o velitelském stanovišti frontu a počítal s jeho oživením do šesti hodin od vyhlášení bojového poplachu. Byl to druhý nejvýznamnější vojenský kryt v zemi a protože je tento objekt VZ 2739 stále přísně střežen, jistě se s ním stále počítá. Podle zápisu veřejně přístupné kroniky obce Strašice oslavovali dne 23. září 2005 příslušníci útvaru „Němí“ 45 let od jeho založení (jež by tak spadalo do roku 1960) a prý vzpomínali na jeho komunistickou minulost.\n\nPodle rozšířených domněnek by zde mělo být vyraženo do podzemí jedno z několika hlavních velitelských stanovišť (HVS), vystavěných v období „studené války“ a určených k úkrytu generality československé či české armády při případném raketovém napadení státu. Takové podzemní objekty (bunkry) jsou budované na strategicky podobných místech – pokud možno hluboké úzké údolí (chrání před přímým raketovým zásahem a omezuje následnou tlakovou vlnu), se zdrojem povrchové vody (slouží k technickým účelům), zalesněným prostorem (kvůli utajení) a možností jímat spodní vodu (po úpravě používaná jako pitná). Uvnitř se pravděpodobně nachází jedno či více podzemních pater, ve kterých by se nacházel velitelský sál, kanceláře, jednací místnost, počítačové centrum, technické místnosti, vodárna, sklady, ošetřovna, ubytovací prostory atp. Další podobné objekty jsou v okolí Písku, Slaného nebo v Prokopském údolí. S rozvojem nových navigačních a zaměřovacích technologií na přelomu 70. a 80. let tato „utajená“ velitelská stanoviště ztratila na strategickém významu, protože byla odtajněna a zaměřena. Armáda se proto rozhodla převážnou většinu těchto objektů opustit a nadále nevyužívat, ale mezi zachovalé a funkční patří i VZ 2739 „U Němých“. Avšak zatímco v západních armádách se v podobných objektech pořádají dny otevřených dveří, brdské zařízení zůstává tabu.\n\nPodle jiných informací zde působí Centrum podpory Agentury komunikačních a informačních systémů (AKIS).\n\n"}
{"id": "1165057", "url": "https://cs.wikipedia.org/wiki?curid=1165057", "title": "Miles Martinet", "text": "Miles Martinet\n\nMiles Martinet byl britský jednomotorový dolnoplošník se zatahovacím podvozkem ostruhového typu, určený k vlečení vzdušných terčů.\n\nV komplexním výcviku vojenských leteckých osádek a pilotů byl vždy vysokou prioritou výcvik střelby na vzdušné cíle. Nejobvyklejším způsobem bylo vlekání praporových, nebo rukávových terčů v dostatečné vzdálenosti za vlečným letounem. Pro tento účel se většinou využívaly druholiniové letouny.\n\nBěhem prvních let druhé světové války došlo v RAF k vyčerpání vhodných zastaralých strojů použitelných k vlečení vzdušných terčů. Problém zajištění intenzivního střeleckého výcviku vyřešilo britské ministerstvo letectví zadáním urgentní zakázky firmě Miles. Zadání 12/41 z roku 1941 požadovalo dostatečné množství specializovaných strojů na základě dvoumístného pokračovacího cvičného letounu Miles M.19 Master II.\n\nKonstruktéři Milese odstranili druhé řízení v zadním pilotním prostoru Masteru II, kam instalovali buben s vlečným lanem a navijákem pro zpětné navíjení lana po zničení terče, nebo po ukončení nácviku před přistáním. Naviják měl vlastní náhon větrníkem na rameni na levém boku trupu, samotné terče stroj nesl v plochém pouzdře pod trupem. Narušené vyvážení Masteru II pak konstruktéři vyřešili posunutím hvězdicové pohonné jednotky Bristol Mercury XX o 640 kW kupředu. Současně bylo nutné překonstruovat kryt motoru a regulační klapky chlazení, protože motor byl během vlečení terče přetížen.\n\nPrototyp nového specializovaného letounu Miles M.25 Martinet TT Mk.I (LR241) vzlétl 24. dubna 1942 a bezprostředně také následovaly sériové stroje. Nosily šest praporových, nebo rukávových terčů, které vypouštěl druhý člen osádky. Od terčů v pouzdře vedla tenká lanka do zadního kokpitu, kde na ně obsluha napojila hlavní vlečné lano. Zatažením za páku terč z pouzdra uvolnila a ten následně vlastním odporem odvinul potřebnou délku vlečného lana. Větrník pro pohon navijáku nesený na krátkém rameni ležel v klidu svou osou nahoru kolmo na směr letu. Pro uvedení navijáku do chodu pootočil druhý člen osádky větrník kupředu a nápor vzduchu jej roztočil silou dostatečnou pro pohon.\n\nPrototyp Martinetu byl nejdříve používán v Royal Aircraft Establishment ve Farnborough, později byl umístěn u jednotky No.2 Air Gunners School v Dalcross. Sériové letouny se staly výzbrojí dalších Air Gunnery Schools, Operational training Units a Anti-aircraft Cooperation Squadrons. Některé Martinety byly zařazeny k jednotkám Air Sea Rescue Units, kde v pouzdru nosily shazovatelné nafukovací záchranné čluny. Další stroje sloužily jako spojovací pro rychlou přepravu kurýrů. Ve svazku 2. Tactical Air Force přešly mnohé Martinety na území okupovaného Německa.\n\nDalší ze 1724 postavených Martinetů byly upraveny pro vlek výsadkových kluzáků Airspeed Horsa. Koncem války se několik exemplářů dostalo do Francie a Belgie, po jejím ukončení pak do Portugalska a Švédska.\n\n\n\n\n\n"}
{"id": "1165059", "url": "https://cs.wikipedia.org/wiki?curid=1165059", "title": "Mohamed bin Salmán", "text": "Mohamed bin Salmán\n\nMohamed bin Salmán (; * 31. srpna 1985 Džidda), zkráceně MbS, je od svého jmenování v červnu 2017 korunním princem Saúdské Arábie. Počátkem března 2019 byl svým otcem, saúdskoarabským králem Salmánem bin Abd al-Azízem, zbaven některých svých pravomocí.\n\nOd dubna 2015 do června 2017 byl zástupcem korunního prince Mohameda bin Nájifa. Jeho otec jej jmenoval zástupcem korunního prince za života několika králových mladších bratrů, kteří podle tradice mohli očekávat své jmenování. \n\nMohamed bin Salmán je rovněž ministrem obrany země; funkci převzal ve svých 29 letech, a stal se tak nejmladším ministrem obrany na světě. Je rovněž hlavou královského soudu. K jeho silné pozici přispívá i předsednická funkce ve Výboru pro ekonomické a rozvojové záležitosti (\"Council for Economic and Development Affairs\"), díky níž se zabývá také státní ropnou společností Saudi Aramco a její možnou privatizací.\n\n"}
{"id": "1165060", "url": "https://cs.wikipedia.org/wiki?curid=1165060", "title": "Milena Šimsová", "text": "Milena Šimsová\n\nMilena Šimsová (* 5. října 1932, Turčianský Svätý Martin, Slovensko) je archivářka a historička, laureátka ceny „Prix Irene“ za rok 2006.\n\nMilena se narodila se jako nejmladší dcera Jaromíra Procházky. Její otec byl bývalý důstojník československých legií a jako odborník – geometr (geodet) pracoval nejprve na Podkarpatské Rusi. S rodinou poté působil ve Zvolenu, Turčianském Svätém Martině a nakonec v Košicích. Po podepsání Mnichovské dohody (30. září 1938) byl s rodinou nucen opustit Slovensko a přesunout se do Brna. \n\nMilena Procházková maturovala na reálném gymnáziu v Brně. Od roku 1951 studovala na filozofické fakultě Masarykovy univerzity (MU) v Brně obor archivnictví – historie. S červeným diplomem ukončila studia v roce 1956 a ještě téhož roku (23. června 1956) se provdala. Jejím mužem se stal evangelický farář Jan Šimsa, teolog, autor kulturně historických úvah, novinář, básník a bývalý disident – jeden z prvních signatářů Charty 77 (jeden ze dvou synů novináře Jaroslava Šimsy).\n\nMilena svému muži ve výkonu jeho poslání účinně pomáhala. Následovala ho do míst, kde působil: sbory Českobratrské církve evangelické v Pardubicích (zde působil jako pomocný duchovní asi jeden rok), v Praze na Vinohradech (dva roky), v Klášteře nad Dědinou (1957 až 1963) , v Prosetíně (nedaleko Žďáru nad Sázavou) (1963 až 1975). \n\nPo uvolnění politické situace v roce 1968 si Milena Šimsová dodělala doktorát. Vztah k historii a archivnictví si realizovala shromažďováním textů, dokumentů a záznamem vyprávění pamětníků. Věnovala se historii evangelických sborů, ve kterých s Janem Šimsou působili a také rodinné historii.\n\nShromážděné dokumenty po sametové revoluci (1989) zpracovala pro knižní vydání.\n\n\n\n\nArchivářským počinem Mileny Šimsové bylo uspořádání archivu Přemysla Pittra a Olgy Fierzové. Po smrti Přemysla Pittra (1976) pokračovala ve vydávání sešitů \"Hovory s pisateli\" i jeho dlouholetá (od roku 1927) spolupracovnice Olga Fierzová. Po její smrti (v červnu 1990) zdědil pozůstalost švýcarský spolek MILIDU, který ji v září 1991 zapůjčil do správy Pedagogického muzea J. A. Komenského v Praze, aby k ní měla přístup česká odborná veřejnost. Archiv do Prahy převezla Milena Šimsová a tento fond pomohla následně i uspořádat. Archiv je umístěný v Pedagogickém muzeu Jana Amose Komenského v Praze ve Valdštejnské ulici 20, Praha 1, kde je také veřejnosti zpřístupněn.\n\n"}
{"id": "1165061", "url": "https://cs.wikipedia.org/wiki?curid=1165061", "title": "Ratibořský potok", "text": "Ratibořský potok\n\nNázev Ratibořský potok má více vodních toků:\n\n"}
{"id": "1165062", "url": "https://cs.wikipedia.org/wiki?curid=1165062", "title": "Volné nervové zakončení", "text": "Volné nervové zakončení\n\nVolné nervové zakončení je nespecializované aferentní zakončení připomínající tenký kořen rostliny , které přenáší informaci z periferie těla do mozku. Jde o nejčastější formu zakončení neuronu, nejvíce se vyskytující v kůži. Prorůstá epidermis a končí v stratum granulosum.\n"}
{"id": "1165063", "url": "https://cs.wikipedia.org/wiki?curid=1165063", "title": "Molossia", "text": "Molossia\n\nMolossia je mezinárodně neuznávaný mikrostát ležící v katastru města Dayton (Nevada) v USA. Má rozlohu 5300 m² a 28 obyvatel, hlavním městem je Baughston. Hlavou státu je prezident Kevin Baugh. Název země je podle Baugha odvozen ze španělského výrazu \"morro\" (skalnatý kopec) a nemá nic společného se starověkým národem Molossů.\n\nMolossie je nástupcem mikrostátu \"Grand Republic of Vuldstein\", který založil v roce 1977 Baugh s Jamesem Spielmannem. Po jeho rozpadu zakoupil v roce 1998 Baugh usedlost ve státě Nevada a v roce 1999 na ní vyhlásil vlastní stát. Kromě toho si nárokuje také \"The Protectorate of New Antrim\" (Pensylvánie), \"Desert Homestead Province\" (Kalifornie), \"Vesperia\" (na Venuši) a \"Neptune Deep\" (na mořském dně).\n\nBaugh označuje stát jako „diktátorskou banánovou republiku“, kde platí válečný stav, a pózuje ve vojenské uniformě, zároveň se ale označuje za laskavého diktátora. Stát má vlastní celnici, vydává měnu zvanou \"valora\" a nepoštovní známky, které prodává turistům. Má hymnu „Fair Molossia is Our Home“ a státní heslo „Nothing Ventured, Nothing Gained“. Oficiálními jazyky jsou angličtina a esperanto, používá se latinka a písmo \"deseret\". V roce 2015 organizoval Baugh setkání představitelů mikronárodů nazvané \"Micro-Con\".\n\n"}
{"id": "1165066", "url": "https://cs.wikipedia.org/wiki?curid=1165066", "title": "Jenny Pitman", "text": "Jenny Pitman\n\nJenny Pitman (* 11. června 1946) vyrostla na farmě v Leicestershire, kterou vlastnili její rodiče. Sama se později stala úspěšnou trenérkou dostihových koní. Dnes je nazývána první dámou dostihového sportu. Její koně vyhrály v letech 1983 a 1995 Grand National. V roce 1984 dovedla jako první žena-trenérka k vítězství koně v překážkovém dostihu Cheltenham Gold Cup. Podruhé zvítězil v tomto dostihu její svěřenec v roce 1991. Trénovala také vítěze skotské, velšské a irské Velké národní. \n\nÚspěchy sklízí Jenny Pitman i na poli literárním. Ve svých knihách, které spojuje hlavní postava trenérky Jany Hardyové, se vrací do prostředí dostihového sportu.\n"}
{"id": "1165067", "url": "https://cs.wikipedia.org/wiki?curid=1165067", "title": "Tangara", "text": "Tangara\n\nTangara je početný rod ptáků z čeledi tangarovití, z řádu pěvců. Zahrnuje přesně 49 druhů.\n\nVšechny druhy jsou z neotropických oblastí a většina z nich jsou poměrně rozšířené, většina má dle IUCN status málo dotčený, tedy nechráněný. Existují ale výjimky, jejich populace jsou nestabilní a ohrožené, takovým případem je například tangara zelenokápová (status zranitelný) nebo tangara Cabanisova (status ohrožený). Jejich oblíbeným stanovištěm jsou baldachýnové lesy, u některých výjimek jsou to ale i otevřená stanoviště. Nalézají se ve všech nadmořských výškách, ale nejčastěji je najdeme v andských subtropických a podhorských lesích Kolumbie, Ekvádoru a Peru.\n\nJsou to poměrně malí ptáci, délka jejich těla se pohybuje od 11,5 až do 15 cm. Obecně se o tomto rodu tvrdí, že zahrnuje i jedny z nejpestřejších a nejbarevnějších druhů ptáků na světě.\n\nSamice obvykle samy staví dobře skrytá hnízda pohárovitého tvaru a kladou do nich většinou dvě až tři hnědá nebo fialově kropenatá vejce. Z nich se mláďata vylíhnou do dvou týdnů a v dalších 15 až 16 dnech se plně opeří. Oba rodiče krmí mladé hmyzem a ovocem. Dospělí se výjimečně živí hmyzem, který sbírají za letu z listů, ale běžně je hlavní složkou jejich potravy ovoce, které tvoří 53–86 % jejich jídelníčku.\n\n"}
{"id": "1165068", "url": "https://cs.wikipedia.org/wiki?curid=1165068", "title": "Seznam vrcholů v Doupovských horách", "text": "Seznam vrcholů v Doupovských horách\n\nSeznam vrcholů v Doupovských horách zahrnuje pojmenované doupovské vrcholy s nadmořskou výškou nad 800 m nebo s prominencí nad 100 metrů. Seznam vychází z údajů dostupných na stránkách Mapy.cz. Jako hranice pohoří byla uvažována hranice stejnojmenného geomorfologického celku.\n\nSeznam vrcholů podle výšky obsahuje pojmenované doupovské vrcholy s výškou nad 800 m n. m. Většina z nich se nachází v okrsku Hradišťská hornatina, včetně nejvyššího Hradiště (934 m n. m.). Všechny tyto hory jsou turisticky nepřístupné, protože se nacházejí na území Vojenského újezdu Hradiště.\nSeznam vrcholů podle prominence obsahuje všechny doupovské hory a kopce s prominencí (relativní výškou) nad 100 metrů, bez ohledu na nadmořskou výšku. Takových je v Doupovských horách 11 a nacházejí se ve všech 3 okrscích. Nejprominentnějším vrcholem je nejvyšší Hradiště (prominence 279 m), následované Úhoští (170 m).\n\n"}
{"id": "1165069", "url": "https://cs.wikipedia.org/wiki?curid=1165069", "title": "Pouzar", "text": "Pouzar\n\nPříjmení Pouzar nosí více významných osobností:\n\n"}
{"id": "1165070", "url": "https://cs.wikipedia.org/wiki?curid=1165070", "title": "Dubová hora", "text": "Dubová hora\n\nDobová hora je název více míst:\n\n\n"}
{"id": "1165088", "url": "https://cs.wikipedia.org/wiki?curid=1165088", "title": "LinuxCNC", "text": "LinuxCNC\n\nLinuxCNC (dříve \"Enhanced Machine Controller\" nebo \"EMC2\") je v informatice volně dostupný, open source systém, který umožňuje řídit CNC stroje z libovolného PC. Je vyvíjen dobrovolnými vývojáři na linuxcnc.org. Jedná se o modifikovanou linuxovou distribuci Ubuntu (32bitová), která obsahuje potřebný real-time kernel.\n\nLinuxCNC je software pro číslicové řízení strojů jako jsou frézky, soustruhy, plazmové řezačky, střižné a lisovací stroje a roboty. Dokáže řídit až 9 os nebo kloubů (např. sférický robot) CNC stroje použitím G-Code (RS-274NGC). Nabízí několik GUI přizpůsobených specifickému druhu použití. \n\nV současné době funguje téměř výhradně na architektuře x86. Umožňuje použití jak servopohonů, tak i krokových motorů.\n\nVzhledem k potřebě přesného real time řízení vyžaduje EMC platformu podporující výpočty v reálném čase. Ke své funkci využívá linuxové jádro s real time rozšířeními (RTAI). Politikou EMC2 je tvoření balíčků a nabízení podpory na Ubuntu LTS.\n\nLinuxCNC využívá modelu \"čtení, plánování, vykonávání\" pro komunikaci s hardwarem. Pro vysvětlení, v první fázi se čte aktuální pozice os, dále se počítá nová cílová pozice a v poslední fázi se výsledek kalkulace zapíše na hardware. Neexistuje žádná vyrovnávací paměť příkazů a není povolené ani externě zahájené čtení nebo zápis. \n\nTento model se nehodí na všechna rozhraní. Například nevhodnou volbou je USB a RS232. USB má špatné realtime schopnosti a RS232 je příliš pomalé pro řízení motorů. Pro řízení motorů se tedy využívá Ethernet, ISA a paralelní port (v režimu SPP nebo EPP).\n\nLinuxCNC má požadavky na řízení v reálném čase. Interval mezi čtením a zápisem musí být pevný a co nejrychlejší. Typické stroje provádí realtime kalkulace v 1 milisekundovém opakujícím se vlákně. Čtení z a zápis do hardware musí být malou části tohoto intervalu (např. 200 mikrosekund), jinak by se ubíral programům čas na vykonávání jejich činnosti a zároveň by se mohla snížit odezva ovládacích prvků na obrazovce.\n\nLinuxCNC používá softwarovou vrstvu nazývanou HAL (Hardware Abstraction Layer).\n\nHAL umožňuje řízení různého hardware, odesílání řídících signálů skrze paralelní nebo sériový port, během ovládání servo nebo krokových motorů, solenoidů a jiných aktuátorů.\n\nLinuxCNC dále obsahuje software programovatelných logických kontrolérů (PLC), který se obvykle používá pro komplexní řízení obráběcích stanic. Software PLC je založen na open source projektu Classicladder and běží v real time prostředí.\n\n\n"}
{"id": "1165100", "url": "https://cs.wikipedia.org/wiki?curid=1165100", "title": "Marie Mejzlíková", "text": "Marie Mejzlíková\n\nMarie Mejzlíková (později provdaná Majerová, 13. prosince 1903 Praha — srpen 1994) byla československá atletka. Ve výsledkových listinách bývá uváděna také jako Marie Mejzlíková II pro rozlišení od její reprezentační kolegyně Marie Mejzlíkové-Černé.\n\nPůvodně hrála házenou, od roku 1922 se věnovala atletice, jako jedna z prvních závodnic začala běhat v tretrách. Vytvořila pět světových rekordů:\n\nNa Světových ženských hrách 1922 v Paříži zvítězila v běhu na 60 metrů a byla druhá na 100 yardů.\n"}
{"id": "1165102", "url": "https://cs.wikipedia.org/wiki?curid=1165102", "title": "Švédská federace za práva leseb, gayů, bisexuálů a translidí", "text": "Švédská federace za práva leseb, gayů, bisexuálů a translidí\n\nŠvédská federace za práva leseb, gayů, bisexuálů, translidí a queer ( RFSL, \"Riksförbundet för homosexuellas, bisexuellas, transpersoners och queeras rättigheter\", dříve \"Riksförbundet för sexuellt likaberättigande\") je švédská organizace, jejíž hlavní činností je rozvoj práv sexuálních menšin.\n\nByla založená v r. 1950, což ji činí nejstarší LGBT organizací na světě. Počet jejích členů se momentálně pohybuje okolo 6 tisíc (2004). Organizace má pole působnosti v 28 regionech. Nejznámějším členem organizace byl Oskar Anderson (1904-1982).\n\nHlavním středobodem působení RFSL je legalizace manželství pro osoby stejného pohlaví, čehož dosáhla v dubnu 2009 po 50 letech snahy.\n\nV červenci 2007 obdržela oficiální status NGO od Ekonomické a sociální radě OSN.\n\n"}
{"id": "1165104", "url": "https://cs.wikipedia.org/wiki?curid=1165104", "title": "Keelingova křivka", "text": "Keelingova křivka\n\nKeelingova křivka je křivka vykreslující změnu koncentrace oxidu uhličitého v zemské atmosféře, na základě naměřených dat pod dohledem Charlese Davida Keelinga, nesoucí jeho jméno. Keelingova křivka se stala jedním z prvních důkazů o rostoucí hladině oxidu uhličitého v atmosféře Země. Keelingova křivka ukazuje stabilní nárůst koncentrace CO, jednoho ze skleníkových plynů, v zemské atmosféře. Tento nárůst je způsoben především spalováním fosilních paliv a má zásadní vliv na globální oteplování.\n\nVětšina vědců do doby před zveřejněním Keelingovy křivky předpokládala, že je veškerý uhlík uvolněný do zemské atmosféry spalováním fosilních paliv absorbován oceány, nebo zemskou vegetací. Křivka však ukázala, že se oxid uhličitý v zemské atmosféře hromadí rychleji, než mohou uhlíkové sinky pojmout.\n\nCharles David Keeling vyvinul první přístroj pro přesné měření atmosférické koncentrace oxidu uhličitého a začal s ním již v roce 1957 proměřovat též vzorky ovzduší z Jižního pólu. K tomu v roce 1958 přidal kontinuální měření koncentrací atmosférického oxidu uhličitého pomocí přístroje pracujícího na bázi nedisperzní infračervené spektrometrie. Přístroj byl umístěn v observatoři na sopce Mauna Loa na Havaji, daleko od velkých měst a kontinentů. Program monitorování na obou těchto stanicích je dnes kromě Scripps Institution of Oceanography, UC San Diego veden i Národním úřadem pro oceán a atmosféru. Charles David Keeling zemřel v roce 2005, měření však probíhá nadále a to na více než 100 místech po celé zeměkouli pod dohledem jeho syna Ralpha Keelinga. Měření se tak stalo nejdelším měřením koncentrace oxidu uhličitého v atmosféře vůbec.\nV roce 1958 byla na Mauna Loa naměřena koncentrace oxidu uhličitého 315 ppm, v dubnu 2014 pak 401 ppm. Toto navýšení je důsledkem zvýšeného spalování fosilních paliv za několik posledních desetiletí (od vrcholu průmyslové revoluce). Pomocí studia vzduchových bublin polárního ledu bylo zjištěno, že se historická (od 9000 let př. n l.) hladina oxidu uhličitého v atmosféře Země pohybovala v rozmezí od 275 do 285 ppm. Díky výpočtům tak může být Keelingova křivka doplněna i o hladiny atmosférického CO před rokem 1958.\n\nTento cyklus je výsledkem výkyvů plynoucích ze sezónních variací v produkci biomasy. Je to periodický děj týkající se přibližně dvou procent atmosférického oxidu uhličitého v místě Mauna Loa opakující se s periodou jednoho roku. Děj koresponduje s příjmem oxidu uhličitého ve vegetačním období většiny suchozemských rostlin severní polokoule. V období svého růstu totiž rostliny přijímají vzdušný oxid uhličitý, který se stává zdrojem uhlíku pro tvorbu rostlinných těl (koncentrace CO v atmosféře klesá). Naopak v období vegetačního klidu, kdy dochází k úhynu rostlin nebo jejich částí (např. opad listů), se z rostlin oxid uhličitý uvolňuje zpět do atmosféry (koncentrace CO roste). Z půd a podzemních částí rostlin se oxid uhličitý uvolňuje respirací po celý rok. Asimilace rostlinami převažuje jen během několika měsíců v roce.\n"}
{"id": "1165106", "url": "https://cs.wikipedia.org/wiki?curid=1165106", "title": "Seznam nejdelších zavěšených mostů", "text": "Seznam nejdelších zavěšených mostů\n\nToto je seznam nejdelších zavěšených mostů podle délky rozpětí hlavního pole.\n\n"}
{"id": "1165113", "url": "https://cs.wikipedia.org/wiki?curid=1165113", "title": "Ústřední kontrolní a revizní komise Komunistické strany Československa", "text": "Ústřední kontrolní a revizní komise Komunistické strany Československa\n\nÚstřední kontrolní a revizní komise Komunistické strany Československa byla kontrolním orgánem KSČ.\n\nJejí činnost spočívala v kontrole dodržování stanov, kontrole plnění usnesení nejvyšších orgánů a v dohledu nad vyřizováním stížností. Dále pak revizi hospodaření všech stranických organizací, podniků, institucí a zařízení, disciplinární řízení a členské otázky.\n\nTato komise byla volena sjezdem KSČ. Její práce se řídila stanovami strany a jejími směrnicemi a usneseními sjezdů. Zprávy o své činnosti a výsledcích kontroly předkládala sjezdu a ústřednímu výboru strany. \n\nKomise neměla žádné pravomoci. Její kontroly tak byly spíše informací o každodenní činnosti strany. Také měla podíl na tzv. stranických čistkách.\n\nPředseda komise se účastnil jednání předsednictva a sekretariátu ÚV KSČ.\n\n"}
{"id": "1165129", "url": "https://cs.wikipedia.org/wiki?curid=1165129", "title": "Dagmar Císařová", "text": "Dagmar Císařová\n\nDagmar Císařová (* 25. srpna 1932 Olomouc) je česká právnička, profesorka trestního práva.\n\nNarodila se v Olomouci, ale mládí prožila ve Vyškově. Otec byl advokát a matka učitelka. Za protektorátu se celá rodina musela přestěhovat do Hradce Králové, kde taky v roce 1951 odmaturovala a poté začala v Praze studovat Právnickou fakultu UK. Absolvovala roku 1955 a jeden rok byla koncipientkou v brněnské advokátní poradně. Pak se vrátila na pražskou právnickou fakultu, kde postupně působila jako asistentka (1956–1959), odborná asistentka (1959–1976), docentka (1976–1986) a profesorka (od 1986). Také vyučuje trestní právo např. na Policejní akademii ČR v rámci doktorského studia (PhD) v oboru Bezpečnostní management a kriminalistika. V roce 1965 se s prací \"Obhájce v československém trestním řízení\" stala kandidátkou věd a roku 1986 na základě práce \"Teoretické otázky československého trestního procesu\" získala nejvyšší vědeckou hodnost doktorky věd. Nepodílela se ale jen na vzdělávání českých právníků, o trestním právu přednášela na řadě konferencí, byla členkou různých vědeckých i redakčních rad a účastnila se prací mnoha odborných grémií a komisí. V roce 2007 byla v oboru trestního práva oceněna titulem Právník roku. V současnosti je předsedkyní komise pro rekodifikaci českého trestního řádu.\n"}
{"id": "1165134", "url": "https://cs.wikipedia.org/wiki?curid=1165134", "title": "Madája", "text": "Madája\n\nMadája je město na jihozápadě Sýrie v provincii Ríf Dimašq, méně než 50 kilometrů od hlavního města Damašku. Nachází se v pohoří Kalamún v nadmořské výšce kolem 1 400 metrů. Podle sčítání v roce 2004 mělo město přes 9 tisíc obyvatel. Většina jeho obyvatel náleží k sunnitským muslimům.\n\nMěsto ovládala protivládní skupina Ahrar aš-Šám, od roku 2015 obléhaná syrskou armádou a jejich spojenci z Hizballáhu. Obležení provázel hladomor vyvolaný omezením dodávek potravin do města. Ve zdravotnickém centru, v němž pracovali lékaři zdravotnické organizace Lékaři bez hranic, zemřelo od prosince 2015 hladem 23 pacientů. Z toho bylo šest dětí, kterým ještě nebyl rok. K 15. lednu 2016 zde více než 50 lidí zde zemřelo hladem či v důsledku nedostatku lékařské péče. Podle svědectví očitých svědků už nejméně osm lidí zemřelo při pokusu o pašování jídla do města. Madája byla jednou z 15 oblastí v Sýrii, které se nacházely v obležení. Obyvatelé kromě hladu trpěli také mrazem, ale pokud si chtěli nasbírat dřevo, hrozilo jim zastřelení, zranění či smrt způsobená minami. Počátkem ledna 2016 se syrská vláda rozhodla pustit do města humanitární pomoc.\n\nDne 14. dubna 2017 bylo z Madáji a Zabadaní na základě dohody podporované Íránem a Katarem evakuováno do Idlibu 2350 lidí včetně 400 povstalců a kontrola nad městem předána syrské armádě.\n"}
{"id": "1165150", "url": "https://cs.wikipedia.org/wiki?curid=1165150", "title": "Rita Marley", "text": "Rita Marley\n\nAlpharita Constantia Marley, rozená Anderson (* 25. července 1946, Santiago de Cuba), je kubánsko-jamajská zpěvačka, jež byla manželkou Boba Marleyho. Byla členkou skupiny vokalistek I Threes, společně s Marcia Griffiths a Judy Mowatt. Toto trio se pak připojilo ke skupině Boba Marleyho, The Wailers.\n\nRita se narodila v Santiago de Cuba na Kubě Leroyovi Andersonovi a Cynthii \"Beda\" Jarett. Vyrůstala v bohatší vrstvě na Beahcwood Avenue v Kingstonu na Jamajce. V její knize \"No Woman, No Cry: Můj život s Bobem Marleym \"napsala, že byla vychovávána svou tetou Violou v Greenwich Park Road. Bob žil v jedné z nejchudších vrstvech, v ghettu Trenchtown.\n\nV polovině 60. let se Rita seznámila s Bobem Marleym a Peterem Toshem. Poté, co se zjistilo, že krásně zpívá, nabídla jí skupina Soulettes (později I Threes) spolupráci. Bob Marley se stal mentorem a manažerem skupiny a když začali společně pracovat, Rita se do něj zamilovala.\n\nDne 3. prosince 1976, dva dny před koncertem Smile Jamaica, byli Rita, Bob a Don Taylor napadeni neznámým střelcem přímo u Boba doma. Rita uhnula střele mířené na její hlavu a Taylor byl postřelen do nohy. Bob uhnul střele mířené na hrudník a byla mu poraněna paže.\n\nPo smrti Boba Marleyho vydala několik alb pod svým jménem, které měly úspěch v Británii.\n\nV roce 1986 zřídila v domě Boba Marleyho muzeum o něm, jeho životě a jeho hudbě. Je také propagátorkou a předsedkyně nadace Roberta Marleyho, nadace Bob Marley Trust a Bob Marley Group of Companies. Také si na dálku adoptovala 35 dětí v Etiopii a přispěla na vzdělání 200 000 dětí v Konkonuru v Ghaně.\n\nV roce 2000 založila svou vlastní charitu Rita Marley Foundation. Z této charity nemá žádné zisky.\n\nRita má celkem 6 dětí, z toho 3 má společné s Bobem Marleym. Bob adoptoval dvě z jejích dětí a ty po něm nesou příjmení Marley. Bob sám měl 13 dětí - dvě adoptoval od Rity, tři s ní zplodil a zbylých 8 měl s jinými ženami. Děti Rity Marleyové:\n\n\n\n"}
{"id": "1165154", "url": "https://cs.wikipedia.org/wiki?curid=1165154", "title": "Lambdaistanbul", "text": "Lambdaistanbul\n\nLambdaistanbul je turecká LGBT organizace. Byla založena v roce 1993 jako kulturní svaz LGBT komunity a v roce 2006 jí byl dán status oficiální organizace. Podílela se rovněž na konání prvních, zpočátku ilegálních, festivalů hrdosti roku 1993 v Turecku, které se postupem času staly veřejnými shromážděními se státní záštitou.\n\nOrganizaci byla z rozhodnutí soudu v květnu 2008 pozastavená činnost. Prokurátor tehdy označoval činnost Lambda Istanbul za protiprávní a amorální. Rozsudek byl kritizován ze strany Human Rights Watch a Amnesty International. Nejvyšší odvolací soud tento rozsudek 25. listopadu 2008 zvrátil a 30. dubna 2009 vydal soud nižší istance Lambdaistanbul nové povolení k činnosti.\n\nČinnost Lambdy zahrnuje:\n"}
{"id": "1165156", "url": "https://cs.wikipedia.org/wiki?curid=1165156", "title": "Moravský Krumlov (zámek)", "text": "Moravský Krumlov (zámek)\n\nZámek Moravský Krumlov je zámek v Moravském Krumlově v okrese Znojmo v Jihomoravském kraji. Byl postaven před rokem 1240 původně jako zeměpanský hrad, přestavěn na honosnou šlechtickou zámeckou rezidenci byl v polovině 16. století. Nachází se na \"Zámecké ulici\" v severní části Moravského Krumlova a střeží západní vstup do jeho historického jádra.\n\nPůvodní hrad byl na základě nepřímých dokladů postaven v letech 1238–1240 znojemským purkrabím Bočkem ze Zbraslavi pro krále Václava I. k ochraně staré zemské stezky ze Znojma do Brna. První potvrzená písemná zmínka pochází z května 1277, kdy moravské sídlo \"Chrumenaw\" figuruje v dodatkové mírové smlouvě, uzavřené ve Vídni mezi králi Přemyslem Otakarem II. a Rudolfem I. Habsburským. V anarchii po pádu Přemysla Otakara II. po bitvě na Moravském poli se královského hradu a rozestavěného města za ním ujímá syn zmíněného purkrabího Bočka, Gerhard z Obřan, od roku 1285 moravský podkomoří, který si nechal od mladého krále a markraběte Václava II. Krumlov zapsat do své držby. V majetku Gerhardově je hrad Krumlov bezpečně podle listiny z roku 1289. \n\nKrumlovský hrad byl postaven na poměrně úzké šíji výrazného meandru řeky Rokytné, aby dobře chránil jeden ze dvou možných vstupů do nově založeného města na ostrohu. Za Přemysla Otakara II. byl hrad přestavěn do podoby italského kastelu, tzn. že měl čtyři nárožní věže, z nichž jihozápadní byla ve 14. století zvýšena do podoby hlavní věže hradu, později zámku. Obrana hradního areálu byla zesílena dvěma příkopy, kterými byla na západě i na východě napříč překopána šíje ostrohu. Západní příkop byl dokonce zdvojený (vnější západní příkop posloužil po roce 1772 pro dodnes používaný silniční tunel k panskému mlýnu v severním podzámčí). \n\nPo roce 1312 přenechal král a markrabě Jan Lucemburský hrad a město pánům z Lipé, kteří patřili k nejvýznamnějším panským rodům Čech a Moravy. V roce 1368 prodal Jindřich III. z Lipé panství i s hradem pánům z Kravař. Za nich byl hrad přestavěn a rozšířen od kastelového jádra na sever, do prostoru dnešního rytířského sálu a kaple. Zároveň došlo k přeložení hlavní cesty ze středu šíje k jejímu jižnímu okraji a k výstavbě dodnes ve hmotě dochované brány na jihozápadním nároží hradního areálu. Hlavní brána hradu směrem od města vznikla již na počátku 14. století v sousedství předpokládané severovýchodní věže kastelu a je ve hmotě průjezdu z předzámčí do arkádového dvora dodnes dochována. \n\nPo vymření pánů z Kravař v roce 1434 se hrad dostal opět do rukou pánů z Lipé, dědičných držitelů úřadu nejvyššího maršálka krále českého. Po roce 1513 byla z popudu Jana III. z Lipé zahájena ambiciózní přestavba krumlovského hradu na zámek, první ze skupiny tzv. moravských arkádových zámků. Je pravděpodobné, že podle tohoto vzoru byly stavěny další zámky, např. v Bučovicích, Rosicích, Náměšti nad Oslavou, Bohuticích, Hrubšicích atd. Datace přestavby je mezi odborníky diskutovaným tématem. Stěžejní období přestavby spadá do 60. let 16. století, kdy jej vlastnil Pertold V. z Lipé. Na arkádách je vročení 1562, které bylo potvrzeno dendrochronologickým průzkumem krovů na západním křídle zámku, a tak je pravděpodobně opravdu rokem dostavby této části arkád. Proces přestavby uzavírá výstavba honosných stájí na východním předzámčí, které datuje česky psaný nápis na portále do roku 1593.\n\nMoravskokrumlovský zámek je výjimečný jednak tím, že arkády se na nachází na třech stranách nádvoří (severní, západní a jižní), jednak tím, že jsou umístěny ve všech patrech zámku a nejsou pozdějšími úpravami dotčeny, tzn. zaskleny jako např. zámku v Náměšti nad Oslavou. Stavitelem byl zřejmě Leonardo Garo di Bisono, italský architekt z oblasti Lugánského jezera, jehož náhrobní kámen je umístěn v kostele Všech Svatých. Rovněž jeho náhrobek je mimořádný tím, že jde o první polofigurální náhrobek v českých zemích. Stavitel je na něm zobrazen s pravítkem a kružítkem. Významnost zámku a vůbec pánů z Lipé potvrzuje také to, že na něm v roce 1537 působil světoznámý lékař Paracelsus. Éra pánů z Lipé v Moravském Krulově byla završena v roce 1622, kdy je celé panství konfiskováno císařem Ferdinandem II. na základě účasti Pertolda Bohobuda z Lipé na stavovském povstání. \n\nOd koruny jej pak v roce 1625 odkoupili Lichtenštejnové, jmenovitě Gundakar z Liechtenštejna. Jako nejmladší ze tří bratrů založil v Moravském Krumlově tzv. malý majorát. V roce 1645 byl zámek s panstvím obsazen Švédy, kteří se usídlili přímo na zámku. Na konci 17. století byl areál předzámčí ohrazen zdí s klasicizujícími barokními portály. Po roce 1772 byla provedena poslední výrazná přestavba zámku, tentokrát v již klasicistním stylu dle francouzského vzoru: Byla snížena hodinová věž zámku nad průjezdem z předzámčí do arkádového dvora, zcela novou, bourbonsky francouzskou podobu dostala zámecká kaple a na západním předpolí zámku byl založen anglický park. \n\nPo roce 1908 a vymření krumlovské větve Lichtenštejnů dědí krumlovský zámek a velkostatek hrabě Ferdinand Rudolf Kinský a jeho syn Rudolf Antonín. Ten se v roce 1938 velkou měrou zasadil o přičlenění Moravského Krumlova k Německé říši; roku 1945 mu byl zámek na základě Benešových dekretů konfiskován. Od roku 1963 do roku 2011 v zámku byla vystavována Slovanská epopej malíře Alfonse Muchy. Byla zde i expozice lékaře Paracelsa a vlastivědného buditele MUDr. Mořice Odstrčila. Roku 2016 se zámek dostal do dražby s vyvolávací cenou 14 milionů korun, i přestože odhadní cena zámku byla stanovena na 21 milionů korun. Od roku 2016 je zamek ve vlastnictví města Moravský Krumlov. Rekonstrukce jižního křídla i s přilehlou věží v havarijním stavu vyjdou na 135 milionů korun. Zámek je zařazen na seznamu ohrožených nemovitých památek.\n\nZámecký park byl založen v anglickém stylu, celková rozloha parku je 12 hektarů. Leží v nadmořské výšce 249–295 m n. m. a skládá se ze čtyř částí – horního, dolního, nového parku a rokle. Dolní park byl založen kněžnou Eleonorou z Liechtensteina kolem roku 1780, kdy byl překlenut vnější západní zámecký příkop, a původní renesanční zámecká zahrada díky tomu rozšířena v jednotně krajinářsky upravený park. Jeho hlavním prostorem se stal zámecký parter s květinovými záhony (dnes zaniklý) a dálkový průhled k zámku. Ohrazen byl kolem dokola cihlovou zdí a přístupný byl přímo ze zámku portálem z arkádového nádvoří a od znojemské silnice velkou klasicistní bránou s pilíři s masivními hlavicemi. \n\nHorní park byl součástí původního konceptu, je rovněž ohrazen cihlovou zdí (dnes z poloviny obvodu ubouranou) a od dolního parku je oddělen úvozovou cestou, tzv. Šabatkou. Prostup z dolního parku do horního zajišťovala dnes již neexistující tzv. břízová lávka, vedoucí kolmo nad Šabatkou. Horní park byl dále přístupný zděnou bránou od znojemské silnice a další zděnou bránou od silnice ivančické, \"U Tří svatých\", při které se dochoval morový sloup z roku 1636. Hlavními prostorami horního parku jsou přírodní amfiteátr (v nedávné době letní kino) a také rozsáhlý palouk lemovaný působivou alejí borovic. V nejvýše položené části horního parku, kde se nacházel od roku 1938 malý pevnostní objekt a kde bylo do hromadného hrobu v červnu 1945 pohřbeno 11 německých civilistů, partizánsky popravených v rámci divokých poválečných excesů, byla v letech 1978–1982 vybudovaná základní škola na Ivančické ulici se školní zahradou. K jižní zdi horního parku přiléhá starý krumlovský židovský hřbitov. \n\nParková rokle je hranicí mezi dolním a novým parkem. Na svahu rokle byla koncem 20. let 20. století zřízena miniaturizovaná skalka imitující horskou krajinu. Nový park za roklí do svahu, v prostoru někdejších vinic, založil v roce 1910 hrabě Ferdinand Rudolf Kinský. Je ohrazen plotem s třemi bránami a dvěma brankami, z dolního parku do něj vede přes rokli zaklenutý most. Na přilehlé rovinaté části je umístěn tenisový kurt. \n\n"}
{"id": "1165158", "url": "https://cs.wikipedia.org/wiki?curid=1165158", "title": "Emmy Göring", "text": "Emmy Göring\n\nEmma Johanna Henny „Emmy“ Göring rozená \"Sonnemannová\" (24. března 1893 Hamburk, Německo – 8. června 1973 Mnichov, Západní Německo) byla německá divadelní herečka a druhá manželka vrchního velitele nacistického Luftwaffe Hermanna Göringa.\n\nVe vymezeném období nacistické vlády Adolfa Hitlera, který nebyl ženat, plnila neoficiálně roli první dámy Třetí Říše.\n\nNarodila se jako Emma Sonnemannová v Hamburku do rodiny bohatého obchodníka. Po školní docházce se stala herečkou v Národním divadle ve Výmaru, kde poznala Hermanna Göringa.\n\nJejím prvním manželem se stal v roce 1916 herec Karl Köstlin. Dne 10. dubna 1935 se provdala podruhé za prominentního nacistu a vrchního velitele Luftwaffe Hermanna Göringa. I pro Hermanna Göringa bylo manželství s Emmou již druhé v pořadí, jeho první manželka Carin zemřela v říjnu 1931. Na mnoha státních setkáních před druhou světovou válkou sloužila jako Hitlerova hosteska. Její tvrzení, že je \"první dámou Třetí Říše\" vytvořilo hodně nepřátelství mezi ní a Hitlerovou milenkou Evou Braunovou, kterou otevřeně pohrdala. To, že na sebe vzala roli \"první dámy Říše\", jí Eva Braunová údajně nikdy neodpustila. Jako manželka jednoho z nejbohatších a nejmocnějších mužů v Evropy získala velkou pozornost veřejnosti. Po skončení války během německé denacifikace ji soud usvědčil z toho, že propagovala nacismus a odsoudil ji na jeden rok do vězení. Když byla propuštěna, bylo jí zkonfiskováno 30 procent jejího majetku a bylo jí zakázáno herectví na dobu pěti let. Tím byla připravena o živobytí.\n\nNěkolik let po svém propuštění z vězení získala velmi malý byt v Mnichově, kde zůstala již po celý zbytek svého života. V posledních letech života trpěla bolestmi sedacích nervů. Napsala autobiografii, \"An der Seite meines Mannes\" (1967). Zemřela v Mnichově v roce 1973.\n"}
{"id": "1165177", "url": "https://cs.wikipedia.org/wiki?curid=1165177", "title": "Humber Bridge", "text": "Humber Bridge\n\nHumber Bridge je visutý most, který vede přes řeku Humber v Anglii. Svou délkou 2 220 m je to pátý nejdelší visutý most na světě.\n\nVýstavba mostu byla započata v červenci 1972 na jižní straně estuáru. Severní pilíř byl dokončen v květnu 1974 a jižní v březnu 1976; po dokončení se severní pilíř stal nejvyšším mostním pilířem v zemi (překonal pilíře mostu Forth Road Bridge). Oba pilíře jsou vysoké 155,5 m. Most byl dokončen v roce 1981 a oficiálně otevřen Královnou Alžbětou II. 17. července 1981.\n\n"}
{"id": "1165179", "url": "https://cs.wikipedia.org/wiki?curid=1165179", "title": "Humber", "text": "Humber\n\nSlovo humber má více významů:\n"}
{"id": "1165181", "url": "https://cs.wikipedia.org/wiki?curid=1165181", "title": "Miko (rozcestník)", "text": "Miko (rozcestník)\n\nMiko může znamenat:\n\n\n\n"}
{"id": "1165197", "url": "https://cs.wikipedia.org/wiki?curid=1165197", "title": "Šimsa", "text": "Šimsa\n\nŠimsa je české příjmení:\n\n"}
{"id": "1165206", "url": "https://cs.wikipedia.org/wiki?curid=1165206", "title": "Obhajoba kapitána Johna Browna", "text": "Obhajoba kapitána Johna Browna\n\nObhajoba kapitána Johna Browna (v angl. originále \"A Plea for Captain John Brown\") je esej amerického transcendentalistického filozofa H. D. Thoreaua. Esej je založena na autorově projevu k publiku v Concordu předneseném poprvé 30. října 1859, tedy dva týdny po Brownově přepadení zbrojnice v Harpers Ferry. Projev několikrát opakoval až do Brownovy popravy dne 2. prosince 1859.\nThoreau v eseji obhajuje Brownovo přepadení zbrojnice v Harpers Ferry a souhlasí s jeho zásadou, že pokud vláda selže v nastolování spravedlnosti a hájí utiskovatele místo utiskovaných, má člověk nesporné právo zasáhnout s cílem osvobození otroka proti otrokáři silou.\n\nJohn Brown, radikální abolicionista, a 21 dalších mužů dne 16. října 1859 přepadlo federální zbrojnici v Harpers Ferry, kde bylo uskladněno kolem 100 tisíc pušek a mušket, za účelem vyzbrojení uprchlých otroků a vyvolání povstání proti jižanským otrokářům.\nNicméně povstání bylo po 36 hodinách federálními silami pod vedením Roberta E. Lee potlačeno a John Brown byl uvězněn. Při přepadení bylo třináct mužů zabito, z toho dvanáct na straně povstalců. Brown byl shledán vinným z vraždy, velezrady a z podněcování povstání otroků a odsouzen k trestu smrti oběšením. Historikové se shodují, že hrál významnou roli v událostech vedoucích k Americké občanské válce.\n\nV úvodu projevu Thoreau seznamuje posluchače s minulostí Johna Browna a přitom vynechává informace, které se o něm mohli běžně dočíst v tisku. Ačkoliv, jak píše, ví o něm poměrně málo, rád by se ohradil proti tónu a výrokům, jimiž se o jeho povaze a skutcích vyjadřovaly noviny, které jej označovaly za náboženského fanatika a násilníka. Thoreau popisuje Browna jako pacifistu, který se zprotivil vojenský život už v mládí, když otci pomáhal ve vojenském táboře, dokonce v se v 18 letech odmítl zúčastnit vojenského výcviku k němuž byl povolán (za což musel zaplatit pokutu) a rozhodl se, že nechce mít nikdy nic společného s žádnou válkou, nepůjde-li o boj za svobodu.\n\nJohn Brown údajně „ve svém táboře nepřipouštěl bezbožnosti a nestrpěl žádného člověka zpustlých mravů, nešlo-li pochopitelně o válečného zajatce. ,Raději bych, aby v mém táboře propukly neštovice, žlutá zimnice a cholera najednou,´pravil, ,nežli tam mít jediného bezcharakterního člověka.´\" Do své jednotky přijímal jen zásadové a bohabojné muže.\n\nThoreau Browna popisuje jako výjimečného a zásadového člověka a přirovnává jej k nejstatečnějšímu a nejhumánnějšímu člověku v celé zemi. Napsal o něm: „Více než svého tělesného života si cenil svých ideálů. Neuznával nespravedlivé lidské zákony a dle svého přesvědčení se jim vzpíral.\"\n\nVládu Spojených států, uplatňující svou moc na straně bezpráví, když chce zachovat otroctví a zabít osvoboditele otroků, Thoreau označuje jako zvířecí či přímo ďábelskou sílu.\n\n\n"}
{"id": "1165221", "url": "https://cs.wikipedia.org/wiki?curid=1165221", "title": "Špitál (rozcestník)", "text": "Špitál (rozcestník)\n\nŠpitál může znamenat:\n\n"}
{"id": "1165222", "url": "https://cs.wikipedia.org/wiki?curid=1165222", "title": "Beta motoneuron", "text": "Beta motoneuron\n\nβ motoneuron je typ dolního motorického neuronu, který inervuje intrafuzální vlákna svalového vřeténka s extrafuzálními vlákny (typ vlákna pro pomalé škubnutí). Axony β neuronů jsou myelinizované a jsou tenčí a v přenosu pomalejší než alfa motoneurony. Rozeznává se statický β motoneuron, kerý inervuje řetězová svalová vřeténka a dynamický β motoneuron, který iervuje vakovitá svalová vřeténka.\n"}
{"id": "1165223", "url": "https://cs.wikipedia.org/wiki?curid=1165223", "title": "Malý Špičák", "text": "Malý Špičák\n\nNázev Malý Špičák nese několik vrcholů:\n\n\n"}
{"id": "1165224", "url": "https://cs.wikipedia.org/wiki?curid=1165224", "title": "Tanvaldský Špičák", "text": "Tanvaldský Špičák\n\nNázev Tanvaldský Špičák může znamenat:\n\n"}
{"id": "1165225", "url": "https://cs.wikipedia.org/wiki?curid=1165225", "title": "Gamma motoneuron", "text": "Gamma motoneuron\n\nγ motoneuron je typ dolního motorického neuronu v předních rozích míšních, který inervuje intrafuzální vlákna, která spolu se senzorickými aferentními vlákny tvoří svalové vřeténko pro propriocepce a nepřímou kontrakci. Tvoří cca 30% neuronů vedoucí ke svalu. Axony γ neuronů jsou myelinizované, tenčí (cca 5 μm) a v přenosu pomalejší než alfa motoneurony. Udržují svalové vřeténko napnuté, čímž umožňují alfa motoneuronům svalovou kontrakci a dále hrají roli v nastavení senzitivity svalového vřeténka.\n"}
{"id": "1165226", "url": "https://cs.wikipedia.org/wiki?curid=1165226", "title": "Philippe Ebly", "text": "Philippe Ebly\n\nPhilippe Ebly (vlastním jménem Jacques Gouzou) (29. července 1920, Paříž – 1. března 2014, Lutych) byl belgický frankofonní spisovatel sci-fi a fantasy knih pro děti a mládež.\n\nVzděláním byl elektroinženýr. Svou spisovatelskou kariéru započal roku 1971 dobrodružným příběhem \"Destination Uruapan\" (Směr Uruapan). Pokračování příběhu \"Celui qui revenait de loin\" (1972, Návrat z nenávratna), je již sci-fi, protože v něm hraje významnou roli cestování časem. Prvky sci-fi a fantasy se v jeho dalších dílech projevovaly stále silněji, až se dostal i k žánru space opery. Je autorem tří rozsáhlých románových cyklů a několika samostatných románů, celkem více než čtyřiceti knih.\n\n"}
{"id": "1165229", "url": "https://cs.wikipedia.org/wiki?curid=1165229", "title": "De institutione musica", "text": "De institutione musica\n\nDe institutione musica, čili „\"Úvod k hudbě\"“ je název jednoho ze čtyř pojednání římského filosofa Boethia (asi 480/485-524/526).\n\nSpis \"De institutione musica\" je psán formou učebnice hudební teorie, členěný do pěti neúplně dochovaných svazků. Ze třiceti uvedených kapitol pátého svazku se dochovalo jen prvních osmnáct a část devatenácté. Původně snad existovaly ještě šestý a sedmý svazek, nebo je alespoň autor zamýšlel. Hlavním zdrojem, z něhož Boethius čerpal, byly hudebněteoretické spisy Nikomacha z Gerasy a Ptolemaia.\n\nBoethius rozlišuje tři druhy hudby: slyšitelnou hudbu, která je „tvořena hudebními nástroji“, „lidskou“ hudbu \"(musica humana)\", kde míní „hudební“ harmonie v lidské duši a těle, a „hudbu světa“ \"(musica mundana)\", pod čímž se rozumí zvuk produkovaný nebeskými tělesy, člověku neslyšitelnou hudbu sfér. Základem pro všechny tři druhy hudby má být matematicky vyjádřitelná harmonie. \n\nTéma Boethiovy učebnice se netýká liturgické jednohlasé hudební praxe tehdejší doby, nýbrž především matematického vyjádření a z něho vyplývající klasifikace vzájemných vztahů mezi tóny. Při znázornění hudebně relevantních početních vztahů nejde Boethiovi o čistě vnější vztahy čísel, která klade do vzájemných souvislostí, nýbrž o vztahy z hlediska jejich aktuální vnitřní struktury, která vyplývá z jeho teorie čísel. Této vnitřní struktuře přisuzuje konstitutivní roli vztahů mezi čísly a tím také jejich hudebněteoretickým důsledkům. Znějící intervaly jsou jakýmsi „zhmotněním“ číselných vztahů, které se chovají podobně jako hmota vůči tvaru. Početní vztah je prapříčinou slyšitelných intervalů. Boethius připisuje určitou početní vlastnost \"(numerositas)\" nikoli jen poměrům mezi tóny, ale také každému jednotlivému tónu zvlášť. Každý tón vykazuje komplexitu a tudíž vnitřní matematickou strukturu. \n\nV oboru hudební teorie je pro Boethia největší autoritou Pythagoras, jenž podle jedné legendy objevil matematický základ hudební konsonance. Při reprodukování této legendy („Pythagorejská kladiva“) přikládá Boethius zvláštní váhu pokroku v poznání, který má umožňovat odklon od smyslově vnímatelné reality a příklon k realitě nehmotné, skryté za těmito fenomény. \n\nVe svém pojetí notace udává tradiční řecké notační znaky k popisu relativních výšek tónů, přičemž znaménko pěvecké notové linky klade vždy nad instrumentální notaci. Při výkladu tonálního systému a dělení monochordu si vypomáhá latinskými tónovými písmeny. Nejnižším tónem je A a od něho postupuje směrem vzhůru k Z, namísto – jak je běžné dnes – nejbližšímu vyššímu Oktavraum začínajícímu stejným písmenem. Po Z pokračuje značkami AA až LL.\n\n"}
{"id": "1165234", "url": "https://cs.wikipedia.org/wiki?curid=1165234", "title": "Kostel Všech svatých (Moravský Krumlov)", "text": "Kostel Všech svatých (Moravský Krumlov)\n\nKostel Všech svatých je římskokatolický kostel v Moravském Krumlově. Je chráněn jako kulturní památka České republiky. Jde o farní kostel farnosti Moravský Krumlov.\n\nFarní kostel byl zmíněný poprvé v roce 1248. Byl původně zasvěcen sv. Vavřinci. Gotická stavba byla zpustošena husity a znovu obnovena roku 1466. Roku 1630 byla poničena požárem a po rekonstrukci v letech 1636–1646 byla zasvěcena Všem svatým. Z původní stavby zbyla klenba, část věže a do trojúhelníku završený portál. V kostele se nachází zachovalé náhrobní desky, jedna z nich patří staviteli renesanční podoby zámku v Moravském Krumlově Leonardu Garu di Bisono. V bezprostřední blízkosti se nachází římskokatolický farní úřad. Stavba byla přestavována v roce 1873. Na faře údajně v roce 1571 zemřel biskup Jednoty bratrské Jan Blahoslav.\n\n"}
{"id": "1165237", "url": "https://cs.wikipedia.org/wiki?curid=1165237", "title": "Mistrovství Evropy v házené mužů 2016", "text": "Mistrovství Evropy v házené mužů 2016\n\n12. mistrovství Evropy v házené mužů 2016 proběhlo od 15. do 31. ledna v Polsku. Mistrovství se zúčastnilo 16 mužstev, rozdělených do čtyř čtyřčlenných skupin, z nichž první tři týmy postoupily do dvou čtvrtfinálových skupin. První dva týmy ze čtvrtfinálových skupin postoupili do semifinále, týmy na třetím místě hráli o páté místo. Mistrem Evropy se stali házenkáři Německa.\n\n\n"}
{"id": "1165242", "url": "https://cs.wikipedia.org/wiki?curid=1165242", "title": "Richard Trautmann", "text": "Richard Trautmann\n\nRichard Trautmann, (* 7. února 1969 v Mnichově, Německo) je bývalý německý zápasník – judista, olympijský medailista z roku 1992 a 1996.\n\nJudu se věnoval od 5 let v Mnichově pod vedením Gerda Eggera. Celou jeho sportovní kariéru ho omezovala ztráta ledviny v dětství.\n\nV roce 1992 si na úkor Raika Arnolda zajistil nominaci na olympijské hry v Barceloně. Ve čtvrtfinále olympijského turnaje zaskočil zvedačkou favorizovaného Francouze Philipa Pradayrola na ippon, ale v semifinále na svůj nečekaný postup nenavázal. V boji o třetí místo potvrdil formu, porazil Maďara Józsefa Wagnera a vybojoval bronzovou olympijskou medaili.\n\nV roce 1995 si pátým místem na mistrovství světa v Tokiu zajistil účast na olympijských hrách v Atlantě v roce 1996 a opět se velmi dobře připravil. Nestačil pouze na Itala Girolama Giovinazza a obhájil bronzovou olympijskou medaili. S německou reprezentací se rozloučil po roce 1998.\n\nPo skončení sportovní kariéry se věnuje trenérské práci. Má na starosti dorostenecké a juniorské výběry.\n\n\n"}
{"id": "1165244", "url": "https://cs.wikipedia.org/wiki?curid=1165244", "title": "Spor o globální oteplování", "text": "Spor o globální oteplování\n\nSpor o globální oteplování se týká vědecké, politické a veřejné diskuse o tom, zda globální oteplování existuje, jak je v moderní době velké, co ho způsobuje, jaké důsledky bude mít, zda je třeba a zdali je naléhavé podniknout jakékoli kroky, aby se omezilo, a pokud ano, tak jaké akce by to měly být. Ve vědecké literatuře existuje silná shoda, že globální povrchové teploty v posledních desetiletích rostou a že trend je způsoben zvýšenými emisemi antropogenních skleníkových plynů. Tento konsenzus znovu ukázala metaanalýza z roku 2016 diskuse o vědecké shodě nadále pokračuje, odlišné výsledky lze najít, pokud v metaanalýze například počítáme i nepublikující autory nebo procentuálního podílu vztahují i vědecky nevyhraněné postoje. Zjištění klimatologů akceptují státní akademie věd všech významných industrializovaných států a nejsou zpochybněna jakýmkoliv státním či mezinárodním vědeckým orgánem., i když existuje několik organizací s členy z těžebního průmyslu, kteří zachovávají vyhýbavé postoje. Na internetu jsou i blogy, které s těmito závěry nesouhlasí. Spory o klíčových vědeckých poznatcích o globálním oteplování nyní převládají více v populárních médiích než ve vědecké literatuře. Polarizace v názorech roste se vzděláním. Spory jsou také častější ve Spojených státech amerických než v celosvětovém měřítku.\n\nNěkdy je argumentováno tím, že vědecký konsenzus není správnou měrou (\"argumentum ad populum\"), podstatné ovšem je, že tvrzení o tom, že současné globální oteplování je způsobeno lidmi, je založeno na jasných vědeckých důkazech – reprodukovatelnými měřeními, různými metodami a různými vědeckými týmy.\n\nÚčastníci politické i lidové debaty týkající se existence a příčin klimatických změn diskutují o zvyšování teploty na Zemi, jež je vysledovatelné pomocí instrumentálních záznamů teplot, o tom, zda se tento trend vymyká normálním klimatickým variacím a zda k němu významně přispívá lidská činnost. Vědci uzavřeli mnohé z těchto otázek ve prospěch názoru, že trend oteplování klimatu existuje, právě probíhá a je bezprecedentní přinejmenším v posledních 2 000 letech. Spory, které jsou také součástí vědecké debaty, zahrnují mj. též odhady toho, do jaké míry je současné klima citlivé na jakoukoli úroveň skleníkových plynů (citlivost klimatu), jak se světová změna klimatu promítne do charakteru klimatu na místní a regionální úrovni a jaké budou důsledky globálního oteplování.\n\nGlobální oteplování zůstává stále předmětem rozsáhlé politické diskuse a protilehlé tábory se, zejména ve Spojených státech, často dělí dle politických stran. Mnoho otázek, jako je zodpovědnost člověka za tento trend, je předmětem politicky nebo ekonomicky motivovaných pokusů o bagatelizaci, nebraní v potaz či zavržení – ideologického fenoménu nazvaného akademiky a vědci „popíráním změny klimatu“. Obě strany konfliktu pátrají po zdrojích financování vědců zapojených do diskuse, ať už se jedná o osoby podporující teorii globálního oteplování, či zastánce stanoviska opačného. Vedeny jsou především debaty o nejvýhodnějších strategických odpovědích na vědecké názory, o jejich hospodárnosti a jejich naléhavosti.\n\nOdlišné vědecké názory na příčiny globálního oteplování zahrnují názory např. že globální oteplování je projevem klimatických cyklů, že za globální oteplování může kosmické záření, že za globální oteplování může sluneční vítr, postavení planety Země vůči Slunci, pohyb sluneční soustavy vzhledem ke Galaxii či starověké zemědělství. Odlišné názory na důsledky globálního oteplování mluví např. o tom, že globální oteplování má také pozitivní důsledky, či náklady na řešení důsledků globálního oteplování by byly mnohem nižší než náklady na snižování emisí.\n\nČást vědců mimo klimatologii, politici a další laici se snaží dokázat, že globální oteplování není ovlivněno primárně antropogenními aktivitami, pokud jsou ovšem jejich práce analyzovány odborníky, jsou v některých identifikovány výrazné metodologické další chyby.\n\nMezi hlavní hypotézy popírající antropogenní příčiny globálního oteplován patří následující teorie:\n\nKlima se stále mění. Měli jsme doby ledové i teplá období, kdy byli na Špicberkách aligátoři. Doby ledové se vyskytovaly s periodou 100 tis. let během posledních 700 tis. let a v minulosti byla i teplejší období než nyní, nezávisle na tom, že tehdy byly nižší hladiny CO. Nedávno jsme měli Středověkou teplou periodu a Malou dobu ledovou.\n\nTým vědců kolem profesora Jana Espera z Univerzity Johana Gutenberga v Mainzu provedl dlouhodobou rekonstrukci teplot za posledních 2 000 let, založenou na studiu vzorků letokruhů stromů z finského Laponska (fosilizované zbytky stromů z finských jezer), které sahaly až do roku 138 př. n. l. a umožnily rekonstruovat vývoj teplot velmi podrobně. Autoři studie tvrdí, že klima se celkově mírně ochlazuje. V dobách říše římské i ve středověku byla podle studie období, kdy bylo klima teplejší, než dnes. Podle výsledků této dlouhodobé rekonstrukce klimatu, publikované v časopise \"Nature Climate Change\", se během posledních 2 000 let snížila průměrná teplota o 0,3 stupně každých tisíc let. Esper proto zdůraznil, že vědci varující před globálním oteplením podceňují dlouhodobé trendy, jelikož současné „globální oteplení“ představuje výkyv o jeden stupeň od linie dlouhodobého trendu, který již nastal v minulosti vícekrát.\n\nDánský fyzik Henrik Svensmark začal přisuzovat globální oteplování vlivu kosmického záření na tvorbu mraků. Pro různé časové škály byla nalezena silná korelace mezi zářením a teplotou.\n\nJedním z pokusů jak vysvětlit mechanismy působení Slunce na klima je tzv. Svensmarkova hypotéza o vlivu slunečního větru na přísun kosmického záření a tím na oblačnost (tzv. kosmoklimatologie).\n\nVliv na klima planety má také postavení Země vůči Slunci, které se cyklicky mění vlivem gravitačního působení planet sluneční soustavy. Tomuto jevu se věnoval srbský vědec Milutin Milanković a jeho práce je dnes známá jako tzv. Milankovičovy cykly, resp. Milankovićova teorie. Podle této teorie jsou klimatické změny způsobeny změnou intenzity slunečního záření, ke kterému dochází vlivem gravitačního působení planet sluneční soustavy. Ke změnám dochází v důsledku tří periodicky se opakujících změn parametrů oběžné dráhy Země kolem Slunce. Jedná se o změnu excentricity (výstřednosti) eliptické dráhy Země, která má dvojí periodicitu (asi 100 000 a 413 000 let), dále o změnu sklonu osy otáčení s periodicitou asi 40 000 let a o precesi rotační osy Země, která má také dvojí periodicitu (19 000 a 23 000 let). Výslednice jednotlivých cyklů ovlivňují klima na Zemi od jejího vzniku. Je to považováno za hlavní příčinu změny klimatu.\n\nPaleoklimatologická data za posledních 500 milionů let ukazují že dlouhodobé změny teploty pouze slabě souvisejí se změnami obsahu oxidu uhličitého. Shaviv and Veizer toto rozšířili o argumentaci, že největší dlouhodobý vliv na teplotu má ve skutečnosti pohyb celé naší sluneční soustavy kolem středu Galaxie. Dále argumentovali, že v měřítku geologických dob změny koncentrace oxidu uhličitého srovnatelné se zdvojnásobením jeho hladiny od preindustriální éry vedly ke zvýšení teploty pouze přibližně o 0,75 °C a nikoli o 1,5–4,5 °C, předpovídaných klimatickými modely.\n\nPodle Qing-Bin Lua je vliv freonů na globální oteplování zásadní.\n\nPaleoklimatolog William Ruddiman přišel s poznatky, že vliv lidstva na globální klima započal již přibližně před 8 000 roky s rozvojem zemědělství a svou teorií vysvětluje změny v koncentracích CO v tomto období. Ruddiman uvádí, že bez tohoto efektu by nyní na Zemi nastupovala nebo již dokonce nastoupila další doba ledová. Tato teorie je dále zkoumána dalšími vědci, kteří potvrdili fakt, že tehdejší zemědělci mohli ovlivnit klima, ale nesouhlasí s tím, že by to zabránilo době ledové. Již starověcí farmáři způsobovali erozi a měnili i klima. I před 4 tisíci lety docházelo k znečištění půdy a k eutrofizaci. Dokonce i před zemědělstvím lidé vypalováním lesů měnili klima.\n\nNázory, že se Země neotepluje, přetrvávají z období krátkodobého zastavení nárůstu teplot v šedesátých a sedmdesátých letech, které bylo i vědci označováno jako období globálního ochlazování. I tehdy se uvažovalo, že u ochlazování jde o alarmismus či konspiraci. Toto dočasné ochlazování bylo pravděpodobně způsobeno antropogenními emisemi aerosolů; po vyčištění většiny zdrojů znečištění se opět začalo oteplovat.\n\nV letech 2008–2013 se na různých blozích objevovaly názory, že globální oteplování se zastavilo, či dokonce že nastává ochlazování.\nTyto závěry byly podle klimatologů dány nesprávnou interpretací krátkodobých (v rozsahu jednoho čí několika málo let) výkyvů teplot, způsobenými s velkou pravděpodobností především jevy El Niño a La Niňa a aktivitami vulkánů, ve srovnání s dlouhodobými trendy. Po odečtení těchto krátkodobých jevů, se ukazuje, že průměrné teploty narůstají prakticky nezměněnou rychlostí. Výzkum zveřejněný v červenci 2015, týkající se aktualizovaného souboru dat NOAA zpochybnil existenci pauzy a nezjistil žádný náznak zpomalení ani v předchozích letech. Podrobná studie následně podporuje závěr, že oteplování pokračuje, ale také zjistilo, že mezi lety 2001 a 2010 došlo k menšímu oteplování, než předpovídaly klimatické modely, a že toto zpomalení lze přičíst krátkodobým změnám v tichomořské oscilaci (PDO), která byla v tomto období negativní.\n\nTato sekce popisuje odlišné názory, které někteří mají, ale nemusejí být pravdivé.\n\nPozitivní důsledky globálního oteplování jsou uváděny v různých studiích. Příkladem mohou být publikace tzv. nevládního panelu NIPCC, který ve svých výstupech tvrdí, že pozitivní vliv může dokonce převažovat. Klimatologové výstupy tohoto lobbistického sdružení, podporovaného především pravicovým think-tankem Heartland Institute, označují za zcela zmatečné, metodologicky špatné a nevědecké. Některé výstupy NIPCC pak dávají klimatologové do souvislosti se snahami o zpochybnění Páté hodnoticí zprávy IPCC. K převážně pozitivnímu vlivu globálního oteplování se hlásí i Patrick Moore, bývalý aktivista Greenpeace.\n\nNěkteré studie tvrdí, že počet lidských úmrtí z chladného počasí je o řád větší než z horkého počasí. Ukazuje se ovšem, že tato tvrzení jsou velmi sporná, že zvýšená úmrtnost je v každém regionu spíše obdobné při odchylkách od běžné teploty na obě strany.\n\nRostliny rostou více s rostoucí koncentrací oxidu uhličitého. Ukazuje se ovšem, že tyto teorie fungují pouze v laboratorních podmínkách a v přírodě záleží i na dalších faktorech a \"hnojení\" pomocí zvýšeného CO nemá takový efekt, především díky nedostatku dusíku. Navíc ve většině oblastí pozitivní přínos zvýšení koncentrací CO je anulováno škodami, způsobenými zvýšeným výskytem sucha a vln veder. U vybraných zemědělských plodin, u kterých dochází skutečně ke zvyšování výnosů (cca o 8 %) se ukazuje navíc problematické snižování obsahu živin a proteinů. Suché oblasti se také více zelenají.\n\nV různých blozích se můžeme dočíst, že na zeměkouli bylo nejlépe během středověkého klimatického optima (přibližně 950–1250), že teplejší klima se projevovalo jako dlouhodobě stabilní, s dostatkem srážek a vedlo k období blahobytu, stabilním zemědělským výnosům a stavbám katedrál, naopak chladné období se vyznačovalo extrémy, neúrodou a hladomory, které přišly s nástupem malé doby ledové. Vědci poukazují na fakt, že pravděpodobně ale nešlo o globální jev, tepleji bylo pouze v některých regionech, a také, že klimatické podmínky nebyly jedinými důvody pro rychlý nárůst počtu obyvatel a s tím související rozvoj. Wilhelm Abel uvádí jako důvody pokroku v zemědělství také používání technického vybavení, jako jsou ohlávky pro tažné koně, jakož i využití půdy a diverzifikaci plodin.\n\nNěkteré studie ukazují, že klimatická změna způsobená člověkem může odvrátit následující dobu ledovou, nebo posunout její nástup. Studie ovšem zároveň zdůrazňují fakt, že nástup nové doby ledové nejde očekávat, i bez lidského působení, dříve, než za 50 000 let.\n\nPodle vědců z University of New South Wales se v některých případech zvýší srážky i v suchých oblastech; studie však přímo zdůrazňuje, že v těchto oblastech nedojde ke zvýšení zásob vody, protože ke zvýšení srážek dojde formou extrémních dešťů s rychlým odtokem, povodněmi a dalšími negativními jevy.\n\nVědecké studie ukazují, že celosvětově došlo ke snížení počtu požárů ve volné přírodě cca o 25 %, požáry v naprosté většině ubyly ve stepních oblastech, kde původní savana byla proměněna na obdělávanou půdu a zemědělci tak narušili odvěký cyklus občasných požárů a obnov těchto oblastí. Naopak v lesních oblastech na západě USA, a v oblastech tundry počet požárů naopak stoupá, důvodem je také snižování odolnosti lesů vůči požárům. Velmi negativní vliv mají požáry, které jsou přičítány klimatické změně v Kalifornii. Přírodní požáry přitom mohou částečně také bránit oteplování planety, protože emitují velké množství aerosolů, které \"stíní\" sluneční záření.\n\nRůzní autoři navrhují různý způsob popisu vln veder. Například index HWMId ukazuje (používá k tomu například data NOAA), že od devadesátých letech 20. století došlo globálně k výraznému nárůstu vln veder. Pro stejný model klimatu (počítající s růstem teplot) předpovědi ukazují v některých regionech nárůst extrémů související s horkem, ale pokles extrémů související s chladem či mrazem. Podle některých studií i v USA klesá extrémnost zim. Podle National Center for Health Statistics z Centers for Disease Control and Prevention lze v USA připsat více úmrtí mrazům než vedrům. Metaanalýza ukázala, že je vyšší úmrtnost při mrazech. A nejen při extrémech. V Číně také klesá extrémnost zim. Variabilita teplot bude s oteplováním globálně menší. To potvrzují i záznamy z doby ledové, kdy byla variabilita klimatu větší. Variabilita se podle modelů z roku 2018 s oteplením bude snižovat u pólů (ale i ve většině Evropy) a zvyšovat u rovníku, kde je variabilita teplot menší. Studie z roku 2018 ukázala, že modely na základě teplot povrchu systematicky nadhodnocují předvídané nárůsty extrémů.\n\nGlobálně klesá pozorovaná rychlost větrů. Některé zdroje se snaží tvrdit, a to i na základě zprávy IPCC, že počet a síla hurikánů se nemění. Zvyšují se jen nominální hodnoty škod, ale není globálně pozorován nárůst tropických cyklón, jiné studie jasně ukazují nárůst intenzity hurikánů a navyšující se škody i po započtení inflace. Nejvíc škod doposud bylo v roce 2017.\n\nSimulace IPCC ukazují na pokles variability klimatu ve středních zeměpisných šířkách a to hlavně v zimě. Různé vědecké práce po roce 2018 ukazují výrazný nárůst extrémů v počasí a jejich souvislosti s klimatickou změnou – může se přitom jednat nejen o vlny veder, ale také epizody extrémních mrazů, související s polárním vírem, dočasně při zpomalení oteplování, lokálně v USA, či na základě modelových předpovědí.\n\nKlimatický model z roku 2018 ukazuje na zvýšení intenzity hurikánů s teplotou. Výzkum z roku 2019 ukazuje na zvýšení rizik z hurikánů a také na zvýšení hurikánů v centrální a východní oblasti Atlantiku. V AR5 IPCC se píše, že například nejsou důkazy pro to, že by globálně narůstala sucha a že odhady trendů v předchozí zprávě AR4 byly pravděpodobně nadhodnocené. Novější zpráva IPCC z roku 2019 uvádí souvislosti mezi klimatickou změnou, zacházením s krajinou, suchem a desertifikací. Tuto myšlenku již měl výše uvedený Ruddiman a k masovému zacházení s krajinou již docházelo před mnoha sty lety.\n\nKritici se domnívají, že pojišťovny se strašením jen snaží získat více klientů; např. Roger Pielke tvrdí, že škod přibývá, protože je více lidí a jsou bohatší a popírá vliv extrémů počasí.\n\nRůzné studie však ukazují skutečný nárůst nákladů na likvidaci škod způsobených změnou klimatu. Zajišťovací společnost Munich Re již roku 1973 varovala před nárůstem škod způsobených změnou klimatu. Německá společnost Munich Re spolu se svou pobočkou Swiss Re jsou největšími světovými zajišťovnami. Například roku 2002 varuje ve své studii před nárůstem extrémních událostí. Nárůst pojištění tak překračuje inflaci. Ekonomické ztráty způsobené klimatem se ale mohou v různých regionech meziročně výrazně lišit.\n\nVyzobávání rozinek je obecně klam neúplných důkazů, kdy opačné argumenty nebo příklady se vědomě vynechávají. Lze tak například přizpůsobit i alarmisticky znějící tvrzení tak, aby byla podpořena argumentace z oficiálních míst (hokejkový graf) a příklady jsou následující:\n\nPříkladem je volba intervalu časové řady („nejhorší od roku“). Například u statistik požárů v Amazonii. Podobně je vyzobáváním, že je největší teplota za posledních 110 000 let. Ovšem jedná se o vybraný interval, kdy jen o pár tisíc let dříve (Eemský interglaciál) byla teplota vyšší a hladina moře byla také výše, takže současný stav není katastrofální pro přírodu. Takových období, kdy je teplota vzduchu a hladina moře vyšší, je však více. Průměrná teplota Země ve fanerozoiku byla přibližně 20 °C a pohybovala se od 10 °C do více než 25 °C, přičemž dnešní teplota je podprůměrná a rovna přibližně 14,5 °C. Antropogenní vliv na oteplení povede jen k teplotnímu normálu 20 °C.\n\nPodobně jde i o výběrové zkreslení. Populace ledního medvěda mediálně rapidně poklesla například v oblasti Beaufortova moře. Důvodem je údajně globální oteplování a úbytek potravy, vedoucí k vyhladovění. Zaměření se na jednu konkrétní oblast značí však výběrové zkreslení (a v tomto případě i hraní na emoce), neboť Mezinárodní svaz ochrany přírody globální trend úbytku ledního medvěda nezpozoroval. Úbytek medvěda je tak označován za alarmismus.\n\nKritici Kjótského protokolu jako ekonom Richad J. S. Toll nebo statistik Lomborg namítají, že nákladné snižování emisí nemá na klima prakticky vliv. Tvrdí, že i kdyby se všechny státy světa celých sto let plnily Kjótský protokol, do roku 2100 by se tím oteplení oddálilo jen o 0,15 °C. Někteří ekonomové jako Václav Klaus se však domnívají, že náklady na řešení důsledků globálního oteplování by byly mnohem nižší než náklady na snižování emisí skleníkových plynů. Proto je podle nich zbytečné a neefektivní pokoušet se tyto emise razantně snižovat.\n\nO plánech EU snížit do roku 2020 své emise o 20 % vůči hladinám z roku 1990 Bjørn Lomborg říká: To by stálo asi 250 miliard USD ročně. Kdyby takto investovali celých 80 let až do roku 2100, mohli by tak snížit oteplení o dvacetinu stupně Celsia, tj. 0,05 °C. Podle toho zaplatíme jeden dolar, abychom odvrátili ekologické škody za 2 centy. Jde o výpočty ekonoma Richarda Tolla, který sám pracoval v IPCC. Samotná studie R. Tolla ovšem ukazuje na fakt, že přes počáteční příznivý vliv oteplování na HDP, bude mít s vyšší teplotou toto oteplování negativní vliv, ačkoliv ekonomové nemají vůbec jasno v tom, jaký mají přírodní katastrofy vliv na růst HDP.\n\nV roce 2006 byla publikována známá Sternova zpráva pro britskou vládu. Podle Sterna se jakékoli odkládání opatření proti oteplování prodraží. Zpráva byla kritizována, že neprošla recenzním řízením a do Čtvrté zprávy IPCC byly citáty z ní vloženy po uzávěrce s obejitím recenzentů. Hlavním jádrem odborné kritiky bylo, že Sternovy výpočty vycházejí z představy, že hodnota peněz se v čase nemění (skoro nulová diskontní míra). Jiní autoři však Sternovu zprávu podporují a naopak tvrdí, že Stern ve své zprávě podcenil netržní škody, způsobené globálním oteplováním. Caney ve své práci ukazuje, že i když mohou být některé pochyby o diskontování obsaženém ve zprávě, některá mitigační opatření by měla být přijata okamžitě.\n\nNapříklad biopaliva spíše způsobují společnosti problémy. Metaanalýza ukázala, že nejsou propagovány nejúčinnější způsoby (například snižování počtu dětí k redukci přelidnění), ale spíše neefektivní způsoby investování (výměna žárovek za úsporné). Malá rychlá opatření pak demotivují občany k podpoře podstatných dlouhodobých opatření. Zvyšování účinnosti naopak zvyšuje spotřebu jak ukazuje Jevonsův paradox.\n\nLidé v minulosti se velmi dobře vypořádali s klimatickými výkyvy. Ústav CRED dokumentuje, jak se zvyšuje schopnost lidstva k adaptaci. Dnes při přírodních katastrofách umírá asi o 90 procent méně lidí než před sto lety. Organismy se také dokáží rychle přizpůsobovat aniž by docházelo k podstatným změnám v DNA. Vymírání organizmů spíše od pradávna způsobují lidé přímo a nikoli vlastní klimatická změna. Odhaduje se, že klimatická změna má na svědomí jen 7 % ze ztrát druhů. I lesy ovlivňují spíše lidé přímo a nikoli klimatem.\n\nPokud se uvolní skleníkové plyny spálením všech fosilních paliv, průměrná teplota povrchu Země se oteplí přibližně o 8 °C. To je méně, než bylo maximum průměrné teploty během eocénu, kdy už existovali primáti.\n\nRoku 2019 poslalo více než 500 osob, které o sobě prohlásili, že jsou vědci a profesionálové z oblasti klimatu a příbuzných oborů (za Českou republiku podepsal dopis pouze bývalý prezident Václav Klaus) otevřený dopis OSN (Evropské klimatické deklarace), ve kterém tvrdí, že není žádný stav klimatické nouze a globální oteplování nezvyšují přírodní katastrofy, že oteplování je pomalejší, než je predikováno a klimatická politika se opírá o nedostatečné modely. Celý dopis byl kritiky označen jako zcela nekompetentní, nesouvisející s aktuálním stavem vědeckých poznatků, kompetentnost hlavních autorů byla označena jako velice slabá.\n\nBěhem globálního oteplování se občas vyskytují několikaroční období relativně malého nárůstu globálních teplot. Širokou publicitu získala údajná pauza globálního oteplování v období 1998–2013. Teplo roku 2015 z velké části ukončilo jakoukoli zbývající vědeckou věrohodnost tvrzení, že předpokládaná „pauza“ od roku 1998 měl jakýkoli význam pro trend dlouhodobého oteplování. V roce 2013 vzrostl zájem veřejnosti na zveřejnění Páté hodnotící zprávy Mezivládního panelu pro změny klimatu a ačkoliv odborníci poukazovali na to, že patnáctileté období je příliš krátké na to, aby určilo smysluplný trend, zahrnovala zpráva Mezivládního panelu pro změny klimatu (IPCC) i text o pauze v oteplování, který říkal, že v letech 1998 až 2012 je mnohem nižší patnáctiletý trend růstu teplot, než za 60 let v letech 1951 až 2012. Z toho hlediska byly ve zprávě také posuzovány klimatické modely, takže v kapitole 9 (vydané v roce 2013), bylo konstatováno, že 111 z 114 modelů autorů z celého světa mělo pro období 1998–2013 vyšší odhady nárůstu teploty, než byly naměřené průměrné teploty vzduchu nad souší.\n\nTento problém klimatických modelů konstatovala v době vydání různá média, například MailOnline a také v časopisu Nature vyšel článek, jehož spoluautorem byl také klimatolog Michael E. Mann známý z Climategate, který se zabýval tímto problémem a problém modelů našel.\n\nPozdější výzkumy ukázaly, že když byly chybějící údaje z rychle se oteplující Arktidy interpolovány a zahrnuty do globálních průměrů teploty, tak by tzv. pauza v datech IPCC AR5 zmizela, a tím pádem byla původní domněnka o chybných odhadech modelů odstraněna. Přesto neregulérnosti v trendu teplot jsou reálné. Ukazuje se, že pauzu může způsobovat nárůst záchytu oxidu uhličitého rostlinami.\n\nSluneční aktivita je do relativních modelů pro radiační působení zahrnována jako téměř neměnná, přestože se odhad pro absolutní intenzitu záření Slunce po roce 2000 změnil o několik W/m. Citlivost klimatu λ se odhaduje od 0,1 °C na W/m do 1 °C na W/m. Někteří tak tvrdí, že existuje publikační zkreslení citlivostí klimatu (z asymetrie distribuce publikovaných citlivostí klimatu) a citlivost klimatu se nadhodnocuje. Vliv záření Slunce změnou kalibrace přístrojů tedy přes citlivost klimatu způsobil změnu v absolutních hodnotách i větší než 1 °C. Podobně globální albedo má také značnou nejistotu (přes procento), která odpovídá několika °C (pro teploty okolo 300 K absolutní teploty). Klimatické modely totiž nejsou absolutním fyzikálním modelem systému Země a Slunce, ale jen relativních změn (o kolik se oteplí či změní záření). Jako reference se volí například rok 1750, pro který jsou dostupná spíše jen proxy data. Klimatické modely tedy předpokládají, že dobře kalkulují relativní změny veličin, ale absolutní hodnoty jsou (nezměřené) nepřesné na to, aby vstupy modelů podchytily globální oteplování o desetiny °C. Změny teplot se označují jako anomálie a absolutní teploty se neuvádějí. Ovšem teplota je intenzivní fyzikální veličina a tudíž ji nelze sčítat a odčítat na základě příspěvků (například vlivu na globální oteplování). Správnou veličinou pro fyzikální modely je teplo a nikoli teplota.\n\nSchopnost modelů reprodukovat vývoj klimatu na regionální úrovni je stále nízká. Ukazuje to srovnání naměřených teplot se simulacemi modelů CMIP3+. O klimatu se ví stále málo, aby bylo možno provést fundované předpovědi.\n\nModely se doposud soustředily na dlouhodobý trend za sto let, ale ignorovaly klimatické cykly jako je 60letý cyklus PDO (Pacific Decadal Oscilation). Proto modely nedovedou vysvětlit rychlé tempo oteplování v první půli 20. století. Toto může být možná i příčinou, proč modely nepředpověděly pauzu v oteplování po roce 1998. El Niño ale neodpovídá klimatickým modelům. Existují tak také snahy změnit způsob zpracování dat, který změní naměřenou pauzu v globálním oteplování. NOAA porušila svá pravidla a publikovala zprávu, která se snažila popřít tuto pauzu v oteplování. John Bates, bývalý vedoucí NOAA programu teplotních záznamů, obvinil Thomase Karla, který vědeckým článkem popíral pauzu v oteplování, že manipuloval s daty.\n\nV září 2005 Bellouin a spol. v časopise Nature publikoval hypotézu, že odrazivost způsobená atmosférickým znečištěním (aerosoly) byla proti předchozím předpokladům asi dvojnásobná (odhaduje přímé radiační působení aerosolů DRF rovno -1.9 W/m) a že tím byla jistá část globálního oteplování maskována. Pokud se to v dalších studiích potvrdí, znamenalo by to, že současné modely velikost budoucího globálního oteplování spíše podceňují. Roku 2014 je však stále (pro rok 2010) odhad DRF -0.36 W/m a DRE -1.83 W/m. Jiní vědci se naopak domnívají, že toto znečištění je lokální jev. V globálních datech o čistotě atmosféry (Aerosol Optical Thickness) není vliv Číny příliš patrný. Od 90. let celkově aerosolů naopak ubylo díky poklesu sopečné činnosti.\n\nČlověkem způsobený pokles požárů v čase v divočině přispěl k oteplování klimatu, což modely nezachycují dostatečně věrně.\n\nJednou z hlavních nejistot v modelech je citlivost klimatu. Tj. když se koncentrace CO v atmosféře zdvojnásobí, o kolik se oteplí? IPCC se drží středních odhadů asi 1,5–4,4 °C, nové výzkumy nevylučují vyšší hodnoty. Paleoklimatická data ale ukazují, že dříve kauzálně předcházel růst teplot růstu skleníkových plynů, kdežto až v současnosti je tomu spíše naopak. Tudíž citlivost klimatu odvozená z proxy dat může být zcela chybná. Paleoklimatické studie ukazují průměrně na citlivost 3 °C, kdežto současné instrumentální metody pouze na 2 °C. Publikované modely přitom v průměru ukazují ještě vyšší hodnoty citlivosti klimatu než průměrné paleoklimatické hodnoty, a tak modely ukazují vyšší citlivost než ukazují dostupná data.\n\nZahrneme-li do matematického modelu schopnosti životního prostředí zpětně pohlcovat oxid uhličitý, vyplývá z něj, že při dalším zvyšování emisí z fosilních paliv se přesto sníží jejich absorpce z atmosféry, což by zvýšilo oteplování klimatu nad předchozí odhady. Přesto „globálně vychází zvýšení teplot na konci 21. století v tomto modelu relativně nízké vzhledem ke svému nízkému vlivu na krátkodobou reakci klimatu a k vzájemnému vyrušení velkých regionálních změn v odezvách hydrologického systému a ekosystému“. Jiným zvažovaným mechanismem, který by mohl vést ke zvýšenému oteplování, je tání permafrostu a ledu ve stále zmrzlých spodních vrstvách půdy tundry, v němž se váže ve formě klatrátu velké množství významného skleníkového plynu – methanu, který by se tak uvolnil do ovzduší.\n\nBakterie hrají velkou roli, přesto se v modelech jejich vliv podceňuje. Podobně je to i s vlivem dusíku. Polovina fixace oxidu uhličitého probíhá v oceánech a v tom hrají sinice významnou roli, ovšem epidemiologický vliv virové infekce sinic není příliš prozkoumán. Navíc se roku 2019 ukázalo, že v moři nehraje hlavní roli chlorofyl, jak se předpokládalo, ale opomíjený rodopsin. I život pod mořským dnem hraje opomíjenou roli.\n\nNejvýznamnější skleníkový plyn je vodní pára (a mraky), která má větší vliv než oxid uhličitý. V jistých místech se mraky chovají jinak než podle modelů. Ovšem klimatické modely neustále přeceňují antropogenní zdroje kondenzace a míra nejistoty je stále veliká. Klimatické modely stále podceňují nárůst srážek s oteplením.\n\nUmělá inteligence, která je již v některých oborech úspěšnější než člověk, umožní vylepšovat klimatické modely, také klimatologové ji postupně začínají využívat, i když to zatím příliš nezveřejňují.\n\nŽádný z CMIP5 modelů není schopen správně modelovat atmosférický tlak nad Grónskem.\n\nTam, kde nejsou dostupná data, se používají proxy data. Pro ty jsou veličiny určovány na základě modelových pochodů z jiných veličin. To může například způsobit problém divergence. Může však jít i o statistické zkreslení. Pro současná data, která byla získána přístroji, se tvoří řady, které se ale postupně upravují. Tyto úpravy závisejí na volbě měřicích stanic (jejich váze na výsledku), jejich kalibracích a podobně. Ovšem i v současnosti (2018) se k vyjádření řad globální teploty používají naivní průměrování nezohledňující korelace mezi stanicemi. Data stanic jsou naopak korelována se socioekonomickými ukazateli (například městský tepelný ostrov).\n\nApelování na emoce (\"argumentum ad passiones\") může být argumentační klam. Mezi výzkumníky a komunikátory v oblasti změny klimatu existuje jasné přesvědčení, že taktika vzbuzování strachu na podporu preventivní motivace a chování není v souvislosti s komunikací a zapojením se do boje proti změně klimatu účinná ani přiměřená, emoce přitom hrají velkou roli při přijímání opatření v boji s klimatickou změnou. Naopak nové studie ukazují, že správné vzdělání dětí o klimatické změně má zpětný vliv i na postoje jejich rodičů.\n\nVolba mapového zobrazení může působit klamně. I v současné době klimatologové používají zavádějící zobrazení jako je ekvidistantní válcová projekce, která zobrazením zvětšují vlivy na pólech, místo aby byla použita zobrazení se stejným vlivem plochy (například stejnoploché Mollweidovo zobrazení).\n\n\n\n\n\n\n\n\n\n\n"}
{"id": "1165249", "url": "https://cs.wikipedia.org/wiki?curid=1165249", "title": "Philippe Pradayrol", "text": "Philippe Pradayrol\n\nPhilippe (Philip) Pradayrol, (* 16. června 1966 v Avignonu – 8. prosince 1993 v Provence, Francie) byl francouzský zápasník – judista.\n\nVe francouzské seniorské reprezentaci se pohyboval od roku 1986. V roce 1988 dosahoval velmi dobrých výsledků, ale olympijskou nominaci na olympijské hry v Soulu prohrál s Patrickem Rouxem. Od roku 1989 se stal reprezentační jedničkou a tuto pozici držel pět let. V roce 1992 patřil k velkým favoritům na zlatou olympijskou medaili na olympijských hrách v Barceloně, ale ve čtvrtfinále ho zaskočil Němec Richard Trautmann. V boji o třetí místo podlehl Japonci Tadanori Košinovi a obsadil 5. místo. Jeho sportovní kariéru a život ukončila ve věku 27 let autohavárie v prosinci 1993.\n\n\n"}
{"id": "1165254", "url": "https://cs.wikipedia.org/wiki?curid=1165254", "title": "Rudá (rozcestník)", "text": "Rudá (rozcestník)\n\nSlovo rudá, rudé nebo rudý označuje rudou barvu. Slovo se vyskytuje ve více názvech:\n\n\n\n\n\n\n\n\n\n\n\n\n\n\n\n"}
{"id": "1165255", "url": "https://cs.wikipedia.org/wiki?curid=1165255", "title": "Žlutá (rozcestník)", "text": "Žlutá (rozcestník)\n\nŽlutá může být:\n"}
{"id": "1165257", "url": "https://cs.wikipedia.org/wiki?curid=1165257", "title": "Tipsport liga 2016", "text": "Tipsport liga 2016\n\nZimní Tipsport liga 2016 je devátý ročník fotbalového turnaje, hraný ve dnech od 8. do 24. ledna ve čtyřech městech České republiky. Turnaje se účastní 16 klubů zařazených do čtyř skupin.\n\n"}
{"id": "1165259", "url": "https://cs.wikipedia.org/wiki?curid=1165259", "title": "Hypalgezie", "text": "Hypalgezie\n\nHypalgezie je snížené vnímání bolesti. Příčinou bývá užití opiátů nebo diabetes. Postiženým chybí varovná funkce bolesti. \n"}
{"id": "1165260", "url": "https://cs.wikipedia.org/wiki?curid=1165260", "title": "Herbert Zimmermann", "text": "Herbert Zimmermann\n\nHerbert Zimmermann (* 1. červenec 1954, Engers) je bývalý německý fotbalista, který reprezentoval Západní Německo. Na počátku kariéry hrál na postu útočníka, později obránce.\n\nSe západoněmeckou reprezentací vyhrál mistrovství Evropy 1980, do bojů na závěrečném turnaji však nezasáhl.. Hrál ale na mistrovství světa v Argentině roku 1978. V národním týmu odehrál 14 utkání, v nichž vstřelil 2 branky.\n\nTřikrát se stal mistrem Německa, dvakrát s Bayernem Mnichov (1972/73, 1973/74), jednou s 1. FC Köln (1977/78). S Kolínem také získal tři německé poháry (1976/77, 1977/78, 1982/83).\n"}
{"id": "1165261", "url": "https://cs.wikipedia.org/wiki?curid=1165261", "title": "Hyperalgezie", "text": "Hyperalgezie\n\nHyperalgezie je zvýšená citlivost na bolest.\n\n"}
{"id": "1165263", "url": "https://cs.wikipedia.org/wiki?curid=1165263", "title": "Anasarka", "text": "Anasarka\n\nAnasarka je povšechná vodnatelnost a prosáknutí tkání vodou. Je to těžká forma povšechného otoku.\n"}
{"id": "1165264", "url": "https://cs.wikipedia.org/wiki?curid=1165264", "title": "Pulteney Bridge", "text": "Pulteney Bridge\n\nPulteney Bridge je silniční obloukový most v anglickém městě Bath. Překonává řeku Avon. Je známý jako jeden ze čtyř mostů na světě, které mají po celé své délce obchody.\n\nMost byl pojmenován po Frances Pulteneyové, která v roce 1767 zdědila Bathwick Estate ležící na druhé straně řeky Avon jako Bath. Město Bath zažívalo v té době stavební rozmach a Francesin manžel William Pulteney se rozhodl rozšířit město i na druhou stranu řeky. Na navržení spojnice břehů pozval významného novoklasicistního architekta Roberta Adama, který se inspiroval nerealizovaným projektem mostu Ponte di Rialto od Andreu Palladia.\n\nCelková délka mostu je 45 m a jeho šířka je 18 m. Dnes slouží most jen pro pěší, pro autobusy a pro taxíky; v roce 2009 byl provoz automobilů na mostě zakázán.\n\nVzhled mostu se průběžně během dějin měnil. V roce 1792 činila jeho původní šířka 15 m, a byla zvýšena na současných 18 metrů. Původních 16 obchodů bylo přestavěných na šest. V 19. století majitelé obchodů měnili jejich vzhled měněním oken nebo rozšiřováním nad řeku pomocí konzol. V první polovině 20. století bylo několik obchodů koupeno městskou radou a přebudováno do původní podoby. Poslední velká úprava mostu se uskutečnila v roce 1975, kdy byly obnoveny fasády obchodů na jižní straně ulice.\n"}
{"id": "1165267", "url": "https://cs.wikipedia.org/wiki?curid=1165267", "title": "Karl Del'Haye", "text": "Karl Del'Haye\n\nKarl \"Kalle\" Del'Haye (* 18. srpen 1955, Aachen) je bývalý německý fotbalista, který reprezentoval Západní Německo. Nastupoval povětšinou na postu záložníka.\n\nSe západoněmeckou reprezentací vyhrál mistrovství Evropy 1980, na závěrečném turnaji nastoupil k jednomu zápasu.. V národním týmu odehrál 2 utkání.\n\nS Borussií Mönchengladbach dvakrát vyhrál Pohár UEFA (1974/75, 1978/79).\n\nPětkrát se stal mistrem Německa, třikrát s Mönchengladbachem (1974/75, 1975/76, 1976/77), dvakrát s Bayernem Mnichov (1980/81, 1984/85). S Bayernem také získal dva německé poháry (1981/82, 1983/84).\n"}
{"id": "1165272", "url": "https://cs.wikipedia.org/wiki?curid=1165272", "title": "Caspar Memering", "text": "Caspar Memering\n\nCaspar Memering (* 1. červen 1953, Bockhorst) je bývalý německý fotbalista, který reprezentoval Západní Německo. Nastupoval povětšinou na postu záložníka.\n\nSe západoněmeckou reprezentací vyhrál mistrovství Evropy 1980, na závěrečném turnaji nastoupil k jednomu zápasu.. V národním týmu odehrál 3 utkání.\n\nS Hamburger SV vyhrál Pohár vítězů pohárů 1976/77.\n\nS hamburským týmem se se stal též dvakrát mistrem Německa (1978/79, 1981/82) a získal německý pohár (1975/76). S Girondins Bordeaux se stal mistrem Francie (1983/84).\n"}
{"id": "1165276", "url": "https://cs.wikipedia.org/wiki?curid=1165276", "title": "Kostel svatého Bartoloměje (Moravský Krumlov)", "text": "Kostel svatého Bartoloměje (Moravský Krumlov)\n\nKostel svatého Bartoloměje s bývalým klášterem Augustiniánů je kostel v Moravském Krumlově, nachází se na Klášterním náměstí nedaleko Základní školy Klášterní náměstí, v bývalém areálu kláštera se nachází Městský úřad. Kostel je chráněn jako kulturní památka České republiky. \n\nV roce 1354 bylo v Avignonu vydáno povolení ke stavbě kláštera Augustiniánů – poustevníků. Gotický kostel měl mít loď údajně 53 metrů dlouhou a ta zasahovala daleko do dnešního Klášterního náměstí. Za husitských válek byly kostel i klášter pobořeny. Roku 1634 odkoupil zbořeninu kláštera Gundakar z Liechtensteina a začal s rekonstrukcí stavby. Kostel byl přestavěn v barokním slohu. Z původní stavby však zbyl jen presbytář. Roku 1693 byla ke kostelu přistavěna kaple Panny Marie Loretánské na půdorysu tvaru hvězdy. Výzdoba kostela pochází ze začátku 18. století. Roku 1786 císař Josef II. klášter zrušil a později zde byla továrna, pak byty a nakonec městský úřad. Pod kostelem se nachází řádová hrobka. Před kostelem stojí barokní sousoší Kalvárie.\n\n"}
{"id": "1165277", "url": "https://cs.wikipedia.org/wiki?curid=1165277", "title": "Zlatý most", "text": "Zlatý most\n\nZlatý most (rusky \"Золотой мост\") je dopravní stavba překlenující záliv Zlatý roh ve Vladivostoku. Postaven byl spolu s Ruským mostem v rámci přípravy města na konání summitu APEC. Otevřen byl 11. srpna 2012. Se svou výškou 226 metrů patří k nejvyšším mostům světa.\n\nNápad postavit most přes Zlatý roh se objevil už na konci 19. století, tedy relativně krátce po založení samotného Vladivostoku. Plány však vždy překazily dějinné události: rusko-japonská válka, první světová válka, revoluce, druhá světová válka a nakonec perestrojka.\n\nNejblíže měl most k realizaci tehdy, když přišel roku 1959 Nikita Chruščov s plánem vybudovat Vladivostok takový, aby předčil San Francisco. Roku 1969 byl most zahrnut do plánu urbanistického rozvoje města, přesto však nakonec nebyl postaven.\n\nV prosinci 2005 vydal gubernátor Přímořského kraje rozhodnutí o výstavbě mostu přes záliv Zlatý roh. Na základě výběrového řízení se stala hlavním dodavatelem projektu firma \"Institut Giprostrojmost - Sankt-Petěrburg\", na zhotovení projektu se podílely ještě další dvě ruské a jedna německá společnost.\n\nVýběrové řízení na hlavního dodavatele stavby zvítězila firma \"Tichookeanskaja mostostrojitělnaja kompanija\", na samotné stavbě se však podílela také řada subdodavatelů. Stavba měla být dokončena před konáním vladivostockého summitu zemí APEC roku 2012.\n\n25. července 2008 se začalo výstavbou 250 m dlouhého tunelu zajišťujícího příjezd k mostu ze severovýchodu.\n\nStavba byla zakončena slavnostním otevřením 11. srpna 2012. Plánovaný rozpočet byl nakonec překročen pouze o 889 milionů rublů.\n\nPo celou dobu projektování a výstavby neměl most žádný oficiální název. Radnice proto vyzvala obyvatele města, aby zasílali své návrhy na pojmenování novostavby (a současně též mostu na Ruský ostrov). Shromáždilo se okolo 350 návrhů, z nichž radnice vybrala 30, o kterých nechala hlasovat v internetové anketě. V té zvítězil návrh na nazvání \"most Zlatý roh\" podle zátoky, kterou most překlenul. Vladivostocká místopisná komise však nakonec rozhodla o oficiálním nazvání \"Zlatý most\", mj. také proto, že obyvatelé města již sami začali používat tuto zkrácenou variantu vítězného návrhu.\n\nOd roku 2015 je na most zakázán vstup chodců. Obyvatelé proti tomu často protestují. \n\n"}
{"id": "1165278", "url": "https://cs.wikipedia.org/wiki?curid=1165278", "title": "Walter Junghans", "text": "Walter Junghans\n\nWalter Junghans (* 26. říjen 1958, Bockhorst) je bývalý německý fotbalista, brankář, který reprezentoval Západní Německo.\n\nSe západoněmeckou reprezentací vyhrál mistrovství Evropy 1980, byť na závěrečném turnaji jakožto druhý náhradník Haralda Schumachera nenastoupil. Nepřipsal si ani jiný start za reprezentační \"áčko\".\n\nS Bayernem Mnichov se stal dvakrát mistrem Německa (1979/80, 1980/81) a získal německý pohár (1981/82).\n"}
{"id": "1165279", "url": "https://cs.wikipedia.org/wiki?curid=1165279", "title": "New Yorker (firma)", "text": "New Yorker (firma)\n\nNew Yorker je mezinárodně působící německá oděvní společnost se sídlem v Braunschweigu.\nNew Yorker má více jak 1000 obchodů ve 39 zemích a patří mezi největší prodejce oděvů v Evropě. Dnes působí v Evropě, V Severní Africe, na Blízkém Východě i v Asii. Společnost otevřela první prodejnu v německém Flensburgu v roce 1971. Dnes zaměstnává okolo 16 000 lidí na plný nebo částečný úvazek a každý měsíc zaznamenává více jak 4 miliony zákazníků. V poslední době společnost prudce vzrostla, čemuž napomohla i úspěšná expanze po Evropě.\n\nNew Yorker prodává modu pro mladé, džíny, sportovní oblečení, doplněné doplňky a spodním prádlem. Jednotlivé oblečení je zcela z vlastních značek. \n\nKolekce odráží jednotlivé roční období, i módní trendy.\n\n"}
{"id": "1165281", "url": "https://cs.wikipedia.org/wiki?curid=1165281", "title": "Amiran Totikašvili", "text": "Amiran Totikašvili\n\nAmiran Totikašvili (: ), (* 21. červenec 1969 v Martkopi, Sovětský svaz) je bývalý sovětský a gruzínský zápasník – judista, bronzový olympijský medailista z roku 1988.\n\nV sovětské reprezentaci se zabydlel od roku 1988, kdy v únoru nečekaně vyhrál v 19 letech mistrovství SSSR a v září téhož roku si zajistil účast na olympijských hrách v Soulu. Na olympijských hrách nestačil pouze na domácího Korejce Kim Če-jopa a vybojoval bronzovou olympijskou medaili. Sezona 1989 byla v superlehké váze čistě v jeho režii, ale od roku 1990 měl problémy se snižováním váhy. Jeho relativně krátkou reprezentační kariéru ovlivnil i rozpad Sovětského svazu resp. vyhrocené vztahy mezi představiteli jednotlivých sportovních svazů Sovětů. Po osamostatnění Gruzie se v reprezentaci nedokázal prosadit hlavně proti Giorgi Vazagašvilimu.\n\nPo skončení sportovní kariéry se věnuje trenérské práci. V roce 2010, po odvolání Šoty Chabareliho, vedl krátce gruzínskou seniorskou reprezentaci.\n\n\n"}
{"id": "1165282", "url": "https://cs.wikipedia.org/wiki?curid=1165282", "title": "Maryla Rodowicz", "text": "Maryla Rodowicz\n\nMaria Antonina Rodowicz (* 8. prosince 1945 Zielona Gora) je polská zpěvačka a herečka. Zpívá písně různých hudebních stylů, hlavně pop music, ale také pop-rock a folk-rock, občas i skladby inspirované country nebo polskými a ukrajinskými lidovými písněmi. Na svém kontě má asi dva tisíce skladeb, více než dvacet CD polských, a dále jedno anglické, české, německé a ruské.\n\nRodina Maryly Rodowicz pochází z Vilniusu. Její otec Wiktor Rodowicz byl profesorem na tamní univerzitě a matka Janina Rodowicz-Krasucka pocházela z divadelnické rodiny. \n\nVystudovala lyceum ve Włocławku a později Akademii tělesné výchovy ve Varšavě. V mládí byla úspěšnou atletkou, v roce 1962 se stala polskou mistryní juniorek ve štafetovém běhu. Maryla Rodowicz je dvakrát rozvedená. Má tři děti, syna a dceru z prvního manželství a syna z druhého manželství. \n\nPoprvé veřejně vystoupila na festivalu mladých talentů v roce 1962. Postupně přicházely stále větší úspěchy a vítězství ve festivalových soutěžích. Od roku 1969 vystupuje s vlastní doprovodnou skupinou, v které hraje na kytaru. \n\nDesky Maryly Rodowicz byly prodávány nákladem cca 15 milionů kusů, z toho 10 milionů v Rusku. Vystupovala po celém světě - v Evropě, Americe, Austrálii, Asii. Je držitelkou mnoha ocenění, účastnicí řady festivalů - kromě Polska také v Oklahomě, Los Angeles, Tulsa, dále na pěveckém festivalu Studentských zpěváků v Krakově, Národním festivalu polské písně v Opolí. \n\nHrála také v několika filmech a muzikálech. Pravidelně až do roku 2009 vystupovala v pořadu \"Telewizja Polsat \"pěstounské rodiny\"\".\nV roce 1992 vydala autobiografickou knihu \"Niech żyje bal\", na kterou navázala v roce 2013 druhou knihou \"Wariatka tanczy\". Dne 23. března 2013 získala v Kyjevě titul \"Člověk roku 2012\".\n\nJistý čas pobývala v Praze, kde natočila pro Supraphon roku 1972 LP desku \"Maryla Rodowicz\" a pro Panton singl. Koncertovala v českých městech, v roce 1973 se účastnila festivalu Bratislavská lyra. Byla také hostem své přítelkyně Heleny Vondráčkové na jejím galakoncertu a nahrály duet \"Malgoška\". V roce 2003 vydala v Česku společnost Universal cédéčko \"Maryla Rodowicz - Největší hity\".\n\n\n"}
{"id": "1165285", "url": "https://cs.wikipedia.org/wiki?curid=1165285", "title": "Mistrovství světa v basketbalu mužů 1982", "text": "Mistrovství světa v basketbalu mužů 1982\n\n9. mistrovství světa v basketbale proběhlo ve dnech 15. – 28. srpna v Kolumbii.\n\nTurnaje se zúčastnilo třináct týmů. Dvanáct družstev bylo rozděleno do tří čtyřčlenných skupin, z nichž první dvě postoupila do skupiny o 1. - 7. místo. Domácí Kolumbie, byla nasazena přímo do skupiny o 1 - 7. místo, ze které první dva týmy postoupily do finále, třetí a čtvrtý tým hrál o třetí místo. Týmy, které v základních skupinách skončily na třetím a čtvrtém místě, hrály o 8. - 13. místo. Titul mistra světa získal tým Sovětského svazu.\n\n\n1. SSSR \n\n\n2. USA \n\n\n3. Jugoslávie \n\n\n4. Španělsko \n\n\n5. Austrálie \n\n\n6. Kanada \n\n\n7. Kolumbie \n\n\n8. Brazílie \n\n\n9. Panama \n\n\n10. Československo \n\n\n11. Uruguay \n\n\n12. Čína \n\n\n13. Pobřeží slonoviny \n\n\n"}
{"id": "1165288", "url": "https://cs.wikipedia.org/wiki?curid=1165288", "title": "Leopold Grünwald", "text": "Leopold Grünwald\n\nLeopold Grünwald (* 26. srpna 1901 Vídeň – 1992) byl sudetoněmecký komunista a volnomyšlenkář židovského původu.\n\nVe 30. letech 20. století byl tajemníkem svazu československých volnomyšlenkářů. Za II. světové války pobýval v Moskvě v sudetoněmeckém volnomyšlenkářském centru. Po válce žil v Rakousku. Od roku 1945 do roku 1969 byl členem Komunistické strany Rakouska (\"Kommunistische Partei Österreichs\") a redaktorem jejího hlavního periodika \"Hlas lidu\" (\"Volksstimme\"), naposled pak jejím korespondentem v Praze.\n\nPo invazi Varšavského paktu do Prahy se odklonil od komunismu, přinejmenším od reálného socialismu v podobě sovětského systému. Grunwald je autorem řady knih o sudetoněmeckém odporu proti nacismu a problému sudetských Němců obecně.\n\n"}
{"id": "1165292", "url": "https://cs.wikipedia.org/wiki?curid=1165292", "title": "Deskvamace", "text": "Deskvamace\n\nDeskvamace, řidč. peeling je olupování vnějších membrán buněk, např. kůže v drobných šupinkách nebo ve větších cárech. K deskvamaci kůže dochází u zdravého jedince běžně, ale její projevy nejsou znatelné.\n"}
{"id": "1165296", "url": "https://cs.wikipedia.org/wiki?curid=1165296", "title": "Anežka Kristýna Rakouská", "text": "Anežka Kristýna Rakouská\n\nAnežka Kristýna Rakouská (německy \"Agnes von Österreich\", 14. prosince 1928, Persenbeug – 17. dubna 2007, Vídeň) byla členka toskánské linie habsbursko-lotrinské dynastie, arcivévodkyně, rakouská, uherská, česká a toskánská kněžna. Byla pravnučkou císaře Františka Josefa I.\n\nNarodila se jako druhé dítě a nejstarší dcera arcivévody Huberta Salvátora Rakousko-Toskánského a jeho manželky knížezny Rosemary ze Salm-Salmu. Při křtu dostala jméno \"Anežka Kristýna Františka Karoláína Terezie Rafaela Jana Magdaléna Huberta Josefa Ignácie (Agnes Christina Franziska Karoline Theresia Raphaela Johanna Magdalena Huberta Josepha Ignatia).\"\n\nDne 17. února 1949 se v zámku Persenbeug vdala za knížete Karla Alfréda z Lichtenštejna druhého nejstaršího syna knížete Aloise Adolfa z Lichtenštejna a jeho manželky arcivévodkyně Alžběty Amálie Habsbursko-Lotrinské. Mezi návštěvníky svatby patřil i lichtenštejnský kníže František Josef II. Spolu měli 7 dětí:\n\n\nZemřela 17. dubna 2007 ve Vídni.\n\n"}
{"id": "1165297", "url": "https://cs.wikipedia.org/wiki?curid=1165297", "title": "Volvo 850", "text": "Volvo 850\n\nVolvo 850 je automobil vyšší střední třídy, který v letech 1991 až 1996 vyráběla švédská automobilka Volvo Cars. Jeho designérem je Jan Wilsgaard (1989). Vyráběl se ve verzích sedan a kombi a byl prvním automobilem s předním náhonem značky Volvo, který se vyvážel do Severní Ameriky.\n\nAutomobil Volvo 850 byl celosvětově uveden jako model pro roce 1992, avšak do USA dorazil až v modelovém roce 1993. Prodával se jako sedan a verze kombi se začala prodávat v Evropě v roce 1992. Prodával se se sloganem: \"dynamický vůz se čtyřmi světovými pokroky\". Mezi ně patřily: příčně uložený pětiválcový řadový motor, který poháněl přední kola, zadní náprava se vzpěrami delta-link, která kombinovala to nejlepší z vlastností závislého a nezávislého zavěšení kol, systém ochrany posádky při bočním nárazu (SIPS) a samostavitelný mechanismus předních bezpečnostních pásů.\n\nV roce 1995 se celosvětově začala prodávat výkonná verze Volvo 850 T-5R a v roce 1996 ji nahradila verze R.\n\nV roce 1994 (modelový rok 1995) se začal prodávat model 850 T-5R, který byl vyvinut ve spolupráci s automobilkou Porsche. Automobil byl postaven na základě verze 850 Turbo s použitím motoru B5234T3 se speciální řídící jednotkou, která zvyšovala plnicí tlak turbodmychadla o 0,1 bar, což poskytovalo motoru nárůst výkonu o 18 koní. Výkon motoru tak byl 181 kW/243 koní a točivý moment 340 Nm. Označení takto upraveného motoru je B5234T5. Výkon motoru byl přenášen prostřednictvím 4-rychlostní automatické převodovky na přední kola. Porsche také poskytlo interiérové ​​doplňky, jako například sedadla z alcantary.\n\nTato verze byla známá i svou bezpečností. Verze 850 T-5R byla prvním automobilem, který ve standardní výbavě nabízel čtyři airbagy. Maximální rychlost má elektronicky omezenou na 249 km/h.\n\nVerze 850 T-5R byla dostupná jen v třech barevných provedeních:\n\nV roce 1996 uvedla automobilka Volvo novou výkonnou verzi modelu 850 jako náhradu úspěšné verze T-5R. Výroba verze R se konala mezi lety 1996 až 1997 a na rozdíl od verze T-5R nebyla omezena. Více zdrojů uvádí celkem přibližně 5000 až 7000 vyrobených verzí R. Mezi barevná provedení patřily Bright Red, Black Stone, Dark Grey Pearl, Dark Olive Pearl, Turquoise Pearl a Polar White.\n\nNa omezenou dobu byla dostupná nová manuální převodovka, vyvinutá speciálně pro model 850 R (kromě amerického trhu), jejíž označení bylo M59. S ní byla montovaná vizkózní spojka a samosvorný diferenciál Torsen. Mezi další zlepšení patřily stabilizátory - přední s průměrem 20 mm a zadní o průměru 19,5 mm, tvrdší nastavení tlumičů či 7-paprskové disky kol z lehkých slitin o rozměrech 7x17 palců.\n\n"}
{"id": "1165298", "url": "https://cs.wikipedia.org/wiki?curid=1165298", "title": "Scf", "text": "Scf\n\nscf nebo SCF je instrukce některých procesorů, např. Z80 či ST9. Název instrukce je odvozen z výrazu \"set carry flag\". Instrukce nastavuje hodnotu příznaku přenosu C na logickou jedičku, u podmíněných instrukcí tedy pak platí podmínka C.\n\nKód instrukce scf je jednobytový, jeho hodnota je 55 desítkově a 37 šestnáctkově. Vykonání instrukce vyžaduje jeden M-cyklus a trvá čtyři T-cykly.\n\nInstrukci je nutné použít v případě, kdy je požadováno nastavení příznaku přenosu na logickou nulu a současně nesmí dojít k ovlivnění ostatních příznaků, v tomto případě musí být instrukce scf následována instrukcí ccf. Instrukce ccf mění hodnotu příznaku přenosu na hodnotu opačnou.\n\nInstrukce kromě příznaku přenosu ovlivňuje pouze příznaky, které není možné přímo testovat, jak příznak odečítání N tak příznak polovičního přenosu H jsou po vykonání instrukce scf nastaveny na logickou nulu.\n\nV roce 2012 se věnoval zkoumání funkce procesoru Z80 český programátor Patrik Rak a objevil, že pokud nějaká instrukce procesoru nastavuje některý z příznaků v registru F, následující instrukce scf nebo ccf pouze přenese stav bitů 3 a 5 registru A do odpovídajících bitů registru F, zatímco pokud instrukce procesoru nenastavuje žádný příznak, následující instrukce scf nebo ccf do bitů 3 a 5 registru F uloží výsledek operace OR odpovídajících bitů registru A a registru F.\n\nOdpovídající instrukce v instrukční sadě procesoru Intel 8080 je STC.\n"}
{"id": "1165299", "url": "https://cs.wikipedia.org/wiki?curid=1165299", "title": "Ccf", "text": "Ccf\n\nccf nebo CCF je instrukce některých procesorů, např. Z80 či ST9. Název instrukce je odvozen z výrazu \"complement carry flag\". Instrukce nastavuje hodnotu příznaku přenosu C na hodnotu opačnou než je hodnota aktuální.\n\nKód instrukce scf je jednobytový, jeho hodnota je 63 desítkově a 3F šestnáctkově. Vykonání instrukce vyžaduje jeden M-cyklus a trvá čtyři T-cykly.\n\nInstrukci je nutné použít v případě, kdy je požadováno nastavení příznaku přenosu na logickou nulu a současně nesmí dojít k ovlivnění ostatních příznaků, v tomto případě musí být instrukce ccf předcházena instrukcí scf. Instrukce scf nastavuje hodnotu příznaku přenosu na logickou jedničku.\n\nInstrukce kromě příznaku přenosu ovlivňuje pouze příznaky, které není možné přímo testovat, příznak znaménka N je po vykonání instrukce ccf nastaven na logickou nulu a i příznak polovičního přenosu H je ovlivněn.\n\nV roce 2012 se věnoval zkoumání funkce procesoru Z80 český programátor Patrik Rak a objevil, že pokud nějaká instrukce procesoru nastavuje některý z příznaků v registru F, následující instrukce scf nebo ccf pouze přenese stav bitů 3 a 5 registru A do odpovídajících bitů registru F, zatímco pokud instrukce procesoru nenastavuje žádný příznak, následující instrukce scf nebo ccf do bitů 3 a 5 registru F uloží výsledek operace OR odpovídajících bitů registru A a registru F.\n\nOdpovídající instrukce v instrukční sadě procesoru Intel 8080 je CMC.\n"}
{"id": "1165301", "url": "https://cs.wikipedia.org/wiki?curid=1165301", "title": "Pallor", "text": "Pallor\n\nPallor je znatelná ohraničená pobledlost kůže nebo sliznice vyvolaná nedostatkem hemoglobinu z důvodu nemoci, šoku, stresu anebo anémie. Nejvýrazněji se projevuji na tvářích a dlaních.\n\nJejí nástup může být pozvolný nebo náhlý. Mezi její příčiny patří migréna, bolest hlavy, hypoglykemie, anémie nebo spála.\n"}
{"id": "1165303", "url": "https://cs.wikipedia.org/wiki?curid=1165303", "title": "Pallor mortis", "text": "Pallor mortis\n\nPallor mortis je posmrtná nápadná vybledlost těla. Vzniká krátce po zástavě srdce reflexním stažením tepen a tepének, které z nich vytlačí krev do žilního systému a tepny zůstávají většinou prázdné. Vzhledem k rychlému nástupu po smrti (15–20 minut) nemá pro soudní lékařství velký význam s výjimkou závěru, že smrt nastala méně než před 15 minutami. I živý člověk může podobně zblednout v případě, že v důsledku nějaké události (srdeční selhání, šok, vazokonstrikce) dojde k přemístění krve z povrchu těla.\n"}
{"id": "1165306", "url": "https://cs.wikipedia.org/wiki?curid=1165306", "title": "Patrick Roux", "text": "Patrick Roux\n\nPatrick Roux, (* 29. dubna 1962 v Alès, Francie) je bývalý francouzský zápasník – judista.\n\nS judem začínal v 10 letech. Členem francouzské seniorské reprezentace byl od roku 1982. Po olympijských hrách v Los Angeles v roce 1984 držel řadu let pozici francouzské reprezentační jedničky v superlehké váze. V roce 1988 pozici udržel proti mladému Philippu Pradayrolovi a zajistil si účast na olympijských hrách v Soulu. V semifinále nestačil na domácího Korejce Kim Če-jopa a nakonec skončil bez medaile. Sportovní kariéru ukončil v roce 1990. Věnuje se trenérské práci.\n\n"}
{"id": "1165309", "url": "https://cs.wikipedia.org/wiki?curid=1165309", "title": "Meesovy proužky", "text": "Meesovy proužky\n\nMeesovy proužky je druh příčných proužků vznikajících v souvislosti s některými otravami např. arzénem nebo thaliem či těžším onemocněním. Jedná se o typ leukonychie.\n\nSymptom, pojmenovaný po nizozemském lékaři R. A. Meesovi byl už dříve popsán dalšími autory.\n"}
{"id": "1165311", "url": "https://cs.wikipedia.org/wiki?curid=1165311", "title": "Devátý Doktor", "text": "Devátý Doktor\n\nDevátý Doktor je inkarnací doktora, protagonisty anglického sci-fi seriálu Pán času. Je ztvárněn hercem Christopherem Ecclestonem v první sérii nových sérií v roce 2005.\n\nEcclestonův doktor se liší od svých předchůdců a sám Eccleston říkal, že jeho Doktor by byl méně výstřední. Aby zaujal nové publikum 21. století, byl mu zvolen (na rozdíl od klasických sérií) jen jeden primární společník. Tím byla Rose Tylerová Doktor také cestuje s Adamem Mitchelem (velmi inteligentním člověkem, který s ním byl pouze dva díly a nakonec se s ním rozešel ve zlém) a s Jackem Harknessem, podvodníkem z 51. století a agentem agentury v boji proti mimozemských hrozeb v 21. takzvaný Torchwoodem. Doktor, Rose a Jack tvoří dobrý tým, nakonec jsou ale rozděleni v cliffhangeru první série, ve kterém budou muset všichni čelit těžkým rozhodnutím a starým nepřátelům.\n\nV roce 2006 byl Eccleston zvolen čtenáři \"Doctor Who Magazine\" jako nejoblíbenější \"Doktor\".\n\nDevátý Doktor nejprve se objevil v epizodě \"ROSE\", kde zachránil 19letou prodavačku Rose Tylerovou (Billie Piper) před útokem Autonů v obchodním domě, kde pracovala. Po tom, co Rose pomohla Doktorovi porazit Vědomí Nestene (živý plast), pozval ji na cestu s ním v TARDISu. Na jejich první výlet ji vzal na satelit v daleké budoucnosti, na kterém sledovali zničení planety Země v roce pět miliard. Po tomto výletu navštívili město Cardiff v roce 1869, kde se setkali s Charlesem Dickensem, přičemž Doktor tvrdil, že je jeho velký fanoušek. Při konfrontaci s téměř jistou smrtí, Doktor řekl Rose, že je rád, že se s ní setkal. Při návratu Rose domů se Doktor náhodou vrátil do země 12 měsíců poté, co odešli. Poté, co Mickey pomohl Doktorovi a Rose porazit Slitheeny při odpálení raket na jejich základně v Downing Street 10, Doktor nabídnul Mickeymu místo v TARDISu s nimi, ale on odmítnul. V epizodě \"Dalek\" Doktor narazí na Daleka, ačkoli Doktor věřil, že všichni Dalekové zanikli v \"Poslední časové válce\" společně s \"Pány Času\", za což se cítil zodpovědný. \n\nAdam Mitchell (Bruno Langley) se připojil k Doctorovi a Rose jako společník na konci dílu \"Dalek\". Když se v epizodě \"The Long Game\" snažil propašovat budoucí znalosti ze satelitu Five v roce 200 000 zpátky do svého vlastního času, Doktor ho vyloučil z TARDISu. Poté se Doktor rozhodnul udělat Rose radost a vzal ji do času, kdy byl její otec (Pete Tyler) ještě živý. Rose ho ale zachrání před jedoucím autem, které ho mělo srazit a způsobí paradox. Nakonec ale Pete skočí pod auto sám a napraví čas. Po setkání s Kapitánem Jackem Harknessem (John Barrowman) (podvodník a bývalý časový agent z 51. století) v roce 1941 napravili chybu kapitána Jacka, který v honbě za penězi shodil na zem nanotechnoloogickou sanitku, čímž způsobil nákazu lidí, ve kterém jim na obličej přirůstají plynové masky. Jack se chtěl obětovat pro řešení problému, ale Doktor ho zachránil a přizval ho k sobě do Tardisu. Během epizody \"Boom Town\" si Doktor všimnul podívného spojení \"Bad Wolf\". V epizodě se stejným názvem se Doktor, Rose a Jack ocitnou ve smrtících reality show Bad Wolf Corporation na bázi Satellite Five. Nicméně, skutečný nepřítel jsou Dalekové žijící právě na satelitu 5. Dalecký císař také přežil časovou válku a vybudoval novou Daleckou armádu. Doktor poslal Rose zpátky do 21. století, aby ji ochránil před svým pokusem zničit Daleckou armádu. Rose ale v TARDISu absorbuje časový vír, vrátí se pro doktora a zničí celou Daleckou armádu. Také zachrání mrtvého kapitána Jacka, za kterého se tím stane pevný bod v čase a nemůže zemřít. Časový vír ale Rose rychle zabijí a proto jí Doktor políbí a absorbuje časový vír on. Když regeneruje, mění se v desátého doktora, kterého hraje David Tennant.\n\nV epizodě \"The Day of the Doctor\", kde se objeví všichni doktoři z nové éry, se Eccleston neobjeví, protože odmítl. Regenerační scéna z Válečného doktora na devátého je zkrácena, tudíž Ecclestonův obličej není úplně vidět. Eccleston si sice v epizodě nezahrál, nicméně se objevil na archivních záběrech a fotografiích spolu s předchozími osmi Doktory.\n"}
{"id": "1165312", "url": "https://cs.wikipedia.org/wiki?curid=1165312", "title": "Kettering Town FC", "text": "Kettering Town FC\n\nKettering Town FC (celým názvem: Kettering Town Football Club) je anglický fotbalový klub, který sídlí ve městě Kettering v nemetropolitním hrabství Northamptonshire. Založen byl v roce 1872 pod názvem Kettering FC. Od sezóny 2018/19 hraje v Southern Football League Premier Division Central (7. nejvyšší soutěž). Klubové barvy jsou červená a černá.\n\nSvé domácí zápasy odehrává ve vesnici Burton Latimer na stadionu Latimer Park s kapacitou 2 400 diváků. Původní domovský stadion Rockingham Road ve městě Kettering byl totiž v roce 2011 uzavřen pro svůj havarijní stav.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\nPoznámky:\n\n"}
{"id": "1165313", "url": "https://cs.wikipedia.org/wiki?curid=1165313", "title": "Beauovy linie", "text": "Beauovy linie\n\nBeauovy linie jsou příčné rýhy na nehtech, které se postupem času rozšiřují distálně. Jejich vznik je způsoben toxicitou, infekcemi, šokem, sepsí či cykly protinádorové chemoterapie.\n\nTento symptom poprvé popsal v roce 1846 francouzský lékař Joseph Honoré Simon Beau. \n\nÖtzi, mumie objevená v roce 1991, měla na nehtech také Beauovy linie.\n"}
{"id": "1165314", "url": "https://cs.wikipedia.org/wiki?curid=1165314", "title": "Anna Saská (1903–1976)", "text": "Anna Saská (1903–1976)\n\nAnna Saská (Anna Monika Pia; 4. května 1903, Lindau – 8. únor 1976, Mnichov) byla sedmé a nejmladší dítě krále Fridricha Augusta III. Saského a jeho manželky arcivévodkyně Luisy Toskánské. Sňatkem s arcivévodou Josefem Františkem Habsbursko-Lotrinským se stala členkou Habsbursko-lotrinské dynastie a arcivévodkyní a princeznou rakouskou, princeznou uherskou, českou a chorvatskou.\n\nAnna Pia se narodila během dramatického rozvodu svých rodičů. Její matka opustila manžela v prosinci roku 1902 kvůli svému milenci, učiteli jazyků svých starších dětí André Gironovi, jemuž bylo otcovství Anny Pii připisováno. Fridrich August nakonec dítě, jež se narodilo 4. května následujícího roku, uznal za své. Anna Pia nicméně zůstala u matky až do jejího druhého sňatku s hudebním skladatelem Enricem Tossellim, teprve 26. října roku 1907 byla předána otci; Anna Pia pak vyrůstala na královském dvoře v Drážďanech se svými pěti staršími sourozenci.\n\nDne 4. října 1926 se v Schloss Sibyllenort vdala za Josefa Františka Habsbursko-Lotrinského, nejstaršího syna arcivévody Josefa Augusta Rakouského a jeho manželky princezny Augusty Marie Luisy Bavorské. Z jejich manželství se narodilo osm dětí:\n\nPatnáct let po smrti prvního manžela (25. září 1957) se provdala podruhé, a to za Reginalda Kazanjiana, Američana arménského původu. Civilní sňatek se konal 28. července 1972 v Ženevě, církevní obřad pak 9. září 1972 ve Veyrier.\n\nZemřela 8. února 1976 v Mnichově.\n\n"}
{"id": "1165315", "url": "https://cs.wikipedia.org/wiki?curid=1165315", "title": "Slovenské aerolinie", "text": "Slovenské aerolinie\n\nSlovenské aerolinie, a. s. (\"Slovenské aerolínie\") byla slovenská letecká společnost se sídlem v Bratislavě a slovenský národní dopravce. Jeho hlavní základna byla na letišti M.R. Štefánika v Bratislavě. Společnost ukončila činnost v únoru 2007.\n\nSlovenské aerolinie byly založeny dne 24. června 1995 a svou činnost zahájily v květnu 1998. Společnost založil Viliam Veteška a skupina soukromých investorů. V lednu 2005 získala společnost Austrian Airlines ve firmě majoritní podíl (62%). 30. ledna 2007 byly zrušeny všechny pravidelné linky společnosti, zároveň si Austrian Airlines vzala zpět dvě letadla. Společnost 2. března 2007 podala návrh na konkurz. Velkou část zaměstnanců zaměstnala slovenská charterová letecká společnost Seagle Air.\n\nV letní sezóně roce 2006 létaly Slovenské aerolinie do těchto destinací<br>\nZ Bratislavy: Brusel, Moskva-Šeremetěvo\n\nV letní sezóně roce 2006 létaly Slovenské aerolinie i charterové lety do těchto destinací<br>\nZ Bratislavy: Burgas, Larnaka, Hurghada, Šarm aš-Šajch, Heraklion, Chania, Karpathos, Korfu, Kos, Rhodos, Soluň, Akaba, Tivat, Palma de Mallorca, Monastir, Antalya, Dalaman<br>\n\nZ Košic: Burgas, Hurghada, Heraklion, Chania, Korfu, Kos, Rhodos, Soluň, Tivat, Antalya\n\nSeznam letadel, které měly ve flotile Slovenské aerolinie v letech 1998 - 2007:\n"}
{"id": "1165316", "url": "https://cs.wikipedia.org/wiki?curid=1165316", "title": "Terryho nehty", "text": "Terryho nehty\n\nTerryho nehty jsou nehty bez charakteristických lunul (bílá poloměsíčitá ploška u kořene nehtu) kvůli snížené vaskularizaci a nárůstu pojivové tkáně. Mohou být známkou srdečního selhání, diabetu a dalších onemocnění.\n\nPojmenovány jsou po Dr. Richardu Terrym.\n"}
{"id": "1165320", "url": "https://cs.wikipedia.org/wiki?curid=1165320", "title": "'Patafyzika", "text": "'Patafyzika\n\n<nowiki>'</nowiki>Patafyzika () je absurdistická, pseudovědecká a literární koncepce, jejíž podstata se vzpírá přímočaré definici. Tuto koncepci vytvořil francouzský spisovatel a literární experimentátor Alfred Jarry (1873–1907). Jedním z možných pokusů o přiblížení jejího významu je vyjádření, že ‘patafyzika je odvětví filosofie a/nebo vědy, které se věnuje analýze imaginárních jevů vymykajících se fyzice i metafyzice. Jinými slovy, jedná se o vědu zabývající se imaginárními řešeními. Koncepce patafyziky je více rozepsaná ve fiktivní knize „Podivuhodné postřehy & názory doktora Faustrolla“, kterou Jarry s nádechem potutelné mystifikace napsal jako parodii na vědecké texty a v níž si účelně pohrává s tradičními pojetími a interpretacemi reality. Jiná definice ‘patafyziku popisuje jako ideu, podle níž „je díky průzračnému vidění propůjčenému poezii, vědou nebo láskou možné nahlédnout hypotetickou nebo imaginární podstatu věcí a reálně ji přijmout do svého života.“ Jarry za účelem definování 'patafyziky uvádí mnoho příkladů a tvrzení, mezi něž se řadí například vysvětlení, že se jedná o „vědu imaginárních řešení, která symbolicky přisuzuje imanentně virtuální vlastnosti objektů jejich základní podstatě.“\n\nVyznavač 'patafyziky se nazývá patafyzik nebo patavědec.\n\n'Patafyziku se pokusilo vymezit již přes sto různých definic. Některé z nich jsou uvedené níže.\n\nSlovo 'patafyzika je složenina pocházející z řeckého (\"tà epì tà metàphusiká\"); což v doslovném překladu znamená „to, co je nad metafyzikou”. Jarry se při vytváření názvu pro svou koncepci nechal šibalsky inspirovat Aristotelovou \"Metafyzikou\", odvozená od \"\" (\"ta meta ta physika\").\n\nJarry dále závazně ustanovil začáteční apostrof jako jediný správný zápis názvu 'patafyzika, aby „se vyhnul prostoduché slovní hříčce” (slova \"patafyzik\", \"patavědec\" a adjektivum \"patafyzický\" již ale apostrof neobsahují). Výraz \"patafyzika\" (bez apostrofu) je totiž paronymum \"metafyziky\" a v mluvené francouzštině vytváří slovní hru — jelikož apostrof neovlivňuje výslovnost \"patafyziky\", čtenář díky tomuto důmyslnému zápisu rozpozná správný význam ve smyslu Jarryho vědy, zatímco posluchači se nabízí několik variant dalších významů. Mezi tyto hravé významy patří \"patte à physique\" („fyzikální pracka”), jak uvádí Jarryho následovatelé Keith Beaumont a Roger Shattuck, \"pas ta physique\" („nikoli tvá fyzika”), a \"pâte à physique\" („fyzikální těsto”).\n\nPrvní zmínka o 'patafyzice se objevuje v tištěné verzi Jarryho dramatu \"Guignol\", která 28, dubna roku 1893 vyšla v časopise \"L'Écho de Paris littéraire illustré\", původ pojmu se nicméně tehdy odvozoval od stejných školních vtípků z Jarryho \"lycée\" v Rennes, které ho vedly k napsání hry Král Ubu. Jarry duchovní otcovství této „vědy” přisoudil Ibikratovi a Sofrotatovi Arménskému.\n\n\"Kolegium 'patafyziky\", které bylo založeno roku 1948 v Paříži, je „společnost věnující se erudovanému a neužitečnému výzkumu”. (V anglické definici je použito slovo \"inutilious\", které je synonymní k \"useless\" — neužitečný, zbytečný.) Heslo Kolegia zní („Znovu povstanu, stejný, ale jiný”) a až donedávna byl jeho vicekurátorem je Její Magnificence Lutembi – krokodýl. V roce 2014 byla ale zvolena nová vicekurátorka Tanya Peixoto, členka Londýnského ústavu 'patafyziky a majitelka obchodu Bookartbookshop.\nFunkci stálého předsedy Kolegia zastává fiktivní dr. Faustroll (\"Neodvolatelný kurátor\"), jehož pravou rukou je stejnou měrou fiktivní Bosse-de-Nage (\"Starosta\" — \"český výraz byl zřejmě použit pro vyvolání exoticity a jisté obskurnosti, pozn. překl.\"). Vicekurátor je v hierarchii kolegia považovaný za „přední a nejvýše postavenou živoucí entitu”. Mezi publikace Kolegia, obecně nazývané (\"zelené svíce\"), patří \"Cahiers\" (periodika), \"Dossiers\" (spisy) a \"Subsidia Pataphysica\" (patafyzické přípsěvky). V období tzv. zatemnění bylo nicméně mezi roky 1975 a 2000 Kolegium v publikační činnosti neaktivní. Významnými členy Kolegia jsou Noël Arnaud, Luc Étienne, Latis, François Le Lionnais, Jean Lescure, Raymond Queneau, Boris Vian, Eugène Ionesco, Jacques Carelman, Joan Miró, Man Ray, Max Ernst, Julien Torma, Roger Shattuck, Groucho, Chico and Harpo Marx, Baron Jean Mollet, Philippe de Chérisey, Irénée Louis Sandomir, Opach a Marcel Duchamp. Umělecká skupina Oulipo vznikla jako podvýbor Kolegia.\n\nAčkoli byla centrem patafyzického dění vždy Francie, věda si své stoupence získala i v dalších zemích po celém světě. V roce 1966 byl tím pádem Juan Esteban Fassio pověřen, aby vytvořil mapu \"Kolegia 'patafyziky\" a jeho institutů v zahraničí. V 50. letech 20. století se prvními zahraničními městy s patafyzickými instituty stalo v západní Hemisféře Buenos Aires a v Evropě Milán. K nim se v průběhu šedesátých let v Evropě přidalo mnoho dalších, včetně Londýnu, Edinburghu, Budapešti a Lutych. Přestože v sedmdesátých letech došlo v Kolegiu k období \"zatemnění\", rozvoj 'patafyziky v zemích jako Německo, Švédsko, Švýcarsko, Kanada, Nizozemsko a mnoha dalších ukázal, že proces internacionalizace je nezvratný. Během éry komunismu se v tehdejším Československu dokonce malá skupina českých patafyziků rozhodla vydávat časopis s názvem \"PAKO\" (\"Patafyzické kolegium\") jelikož hry Alfreda Jarryho výrazně ovlivňovaly tehdejší filozofickou inteligenci undergroundu. V květnu roku 2013 byl slavnostně otevřen institut 'patafyziky v hlavním městě Litvy Vilniusu s názvem \"Patafizikos instituto atidarymas Vilniuje\".\n\nLondýnský institut 'patafyziky (The London Institute of 'Pataphysics) vznikl v září roku 2000 za účelem propagování 'patafyziky v anglicky mluvícím světě. Institut je publikačně činný, vydává své periodikum a skládá se ze šesti oddělení:\nInstitut také spravuje patafyzické muzeum a archiv, v roce 2002 zaštiťoval výstavu \" obrazů a soch Anthonyho Hancocka\".\n\nMusée Patamécanique je soukromé muzeum, které bylo v roce 2006 zřízeno ve městě Bristol v USA, a je prezentováno jako hybrid mezi automatickým divadlem a přehlídkou kuriozit, mezi které patří i vynálezy inspirované patamechanikou, konstrukčním sesterským oborem 'patafyzice. Do jeho interiérů se veřejnost nicméně může dostat pouze zřídka, a to po předchozí domluvě, jinak se muzeum otevírá přátelům nebo kolegům majitele.\nPříklady vystavovaných exponátů jsou například animatronický model zpívajících Chipmunků, Stroj času (podle provozovatelů muzea se jedná o největší Fenakistoskop na světě), čichové hodiny, lustr se zabudovanými zpívajícími skřivánky, Odzažívač (přístroj, který údajně dokáže znovu vytvořit již strávené jídlo), Zvětšovač arašídů, Orákulum syzygie, Houslucho (zhruba 60 cm dlouhé holografické ucho hrající na housle) nebo přístroj pro záznam snů čmeláků.\n\n\nPatafyzikální kalendář je variace gregoriánského kalendáře, kterou vytvořilo \"Kolegium 'patafyziky\" v roce 1949. Začátek patafyzikální éry (E.P.) byl stanoven na Jarryho narozeniny 8. září 1873. Při převádění dat z patafyzikálního systému do gregoriánského kalendáře norma určuje psát dodatek (vulg.), který značí \"vulgate\" (zjednodušeně).\n\nTýden začíná v neděli, na níž připadá každý 1., 8., 15. a 22. den v měsíci, zatímco 13. den v měsíci je vždy pátek (viz Pátek třináctého). Každému dni je také přiřazený speciální název nebo světec. Například 27 Haha (1. listopad vulg.) se nazývá Zatemnění Alfreda Jarryho (), 14 Sable (14. prosinec vulg.) je zasvěcený Donu Quichotovi () .\n\nRok se skládá z 13 měsíců, z nichž každý má 29 dní. 29. den každého měsíce je ovšem imaginární vyjma dvou případů:\n\nTabulka níže uvádí jména a pořadí měsíců v patafyzikálním roce, společně s jejich datací v gregoriánském kalendáři a přibližným překladem nebo vysvětlením významu od Andrewa Hugilla.\n\nNapříklad:\n\nV 60. letech 20. století se 'patafyzika jako konceptuální prvek promítala do různorodých forem krásného umění, zejména v pop artu a populární kultuře. Díla následující patafyzikální tradici se většinou zaměřují na samotný proces jejich tvorby, ve kterém jsou často klíčovými faktory prvek náhody a nahodilá rozhodnutí. Tuto charakteristiku například vykazují některé obrazy původem francouzského malíře Marcela Duchampa nebo skladby amerického skladatele Johna Cage. Zhruba v této době se také Asger Jorn, patafyzik a člen Situacionistické internacionály, o 'patafyzice vyjádřil jako o novém náboženském proudu.Dále umělci a konstruktéři Rube Goldberg a Heath Robinson vymýšleli různé komplikované přístroje očividně ovlivněné myšlenkou 'patafyziky.\n\n\n\n\n\n\"Patafora\" (, ) je termín, který po vzoru Jarryho „patafyzikálních věd” ustanovil americký spisovatel a hudebník Pablo Lopez pro nezvykle rozšířenou metaforu. Po způsobu Jarryho definice 'patafyziky („['Patafyzika] zkoumá prostor natolik vzdálený metafyzice, jako je pole metafyziky vzdálené fyzice.”), se patafora snaží vytvořit obrazný prostředek tak vzdálený od metafory, jako je metafora vzdálená od neobrazného jazyka. Zatímco metafora je druh přirovnání reálného objektu nebo události ke zdánlivě nesouvisející entitě za účelem zdůraznění jejich vzájemných podobností, patafora jako základní úroveň svého přirovnání používá právě tuto nově vytvořenou „metaforickou realitu”. Patafora tvoří nadstavbu k pouhému ozdobení původní myšlenky, usiluje o vytvoření a popsání zcela nového, odlišného světa, ve kterém uzpůsobená forma původní myšlenky začne žít vlastním životem.\n\nStejně jako samotná 'patafyzika, patafora popisuje dvě úrovně osvobození se od reality (namísto pouze jedné úrovně, kterou využívá metafora a metafyzika). Patafora může také sloužit jako nástroj kritiky, jelikož umožňuje utvářet systémy „domněnek založených na domněnkách”, například systémy přesvědčení nebo rétorické útoky. Příklad patafory je uveden níže:\n\nNeobrazný jazyk\nMetafora\nPatafora\n\nPatafora tedy vytvořila svět, ve kterém šachovnice z metafory skutečně existuje, a dvě nové postavy, které v tomto světě žijí, čímž zcela opouští původní kontext.\n\nPatafora se vyskytuje v reklamách či ve spekulativních počítačových aplikacích, umožňuje řešit vysoce imaginativní problémy a objevuje se dokonce v politice na mezinárodní úrovni. Pataforu hojně používá také divadlo The Firesign Theatre (komediální divadelní těleso, jehož humor se často zakládá na pataforách). Existuje hudební skupina Pataphor, stejně jako interaktivní fikce s názvem „PataNoir” — založená na pataforách — která je zanesena v Databázi interaktivní fikce.\n\nPatafory také často souvisí s výstavami umění, například v roce 2010 na výstavě Tary Strickstein s názvem „Pataphor” v rámci Next Art Fair/Art Chicago.\n\nPataforické umění shrnuje kniha nizozemského umělce Hidde van Schie s příhodným názvem \"Pataphor\".\n\nJe vhodné si povšimnout, že patafora není standardní rozšířená metafora, ale spíše série metafor vystavěných na původní metafoře, čímž zastírá její původ a nedochází k pouhému opakování stejné analogie jiným způsobem.\n\n\n\n"}
{"id": "1165324", "url": "https://cs.wikipedia.org/wiki?curid=1165324", "title": "Paulton Rovers FC", "text": "Paulton Rovers FC\n\nPaulton Rovers FC (celým názvem: Paulton Rovers Football Club) je anglický fotbalový klub, který sídlí ve vesnici Paulton v nemetropolitním hrabství Somerset. Založen byl v roce 1881. Od sezóny 2018/19 hraje v Southern Football League Division One South (8. nejvyšší soutěž). Klubové barvy jsou rudá a bílá.\n\nSvé domácí zápasy odehrává na stadionu Winterfield Road s kapacitou 2 500 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1165327", "url": "https://cs.wikipedia.org/wiki?curid=1165327", "title": "Anna Bolena", "text": "Anna Bolena\n\nAnna Bolena je opera Gaetana Donizettiho o dvou jednáních z roku 1830. Libreto napsal Felice Romani. Premiéra opery proběhla 26. prosince 1830 v Miláně v divadle Teatro Carcano. První představitelkou hlavní role byla sopranistka Giuditta Pasta.\n\nOpera znamenala první Donizettiho velký úspěch. Po jeho smrti ale toto vrcholně dramatické dílo upadlo na dlouhou dobu v zapomnění.\n\nInscenace v divadle La Scala 14. dubna 1957 vrátila operu do repertoáru předních světových operních divadel. Titulní roli zpívala Maria Callas, režii inscenace měl Luchino Visconti. K dalším významným představitelkám titulní role patřily Montserrat Caballé, Renata Scotto a Edita Gruberová, v současnosti pak Anna Netrebko.\n\nV roce 2011 byla opera uvedena na scéně Vídeňské státní opery s Annou Netrebko v hlavní roli. Další role zpívali Ildebrando D'Arcangelo jako král Jindřich VIII. a Elīna Garanča jako Giovanna Seymour. V září 2011 bylo dílo uvedeno také jako zahajovací představení sezóny 2011/2012 v Metropolitní opeře v New Yorku, opět s Annou Netrebko v hlavní roli. Dirigentem byl David McVicar. V sezóně 2015/2016 pak byla \"Anna Bolena\" přenášena přímým televizním přenosem z New Yorku do celého světa. V tomto přenosu zpívala titulní roli americká sopranistka Sondra Radvanovsky.\n\n\nDěj se odehrává v Anglii v roce 1536. Po politických a náboženských nepokojích se králi Jindřichovi VIII. podařilo zbavit se rozvodem své první manželky, Kateřiny Aragonské. Jako anglická královna je korunována jeho dlouhodobá milenka Anne Boleynové. Po narození princezny, pozdější královny Alžběty, však utrpěla Anna dvakrát potrat. Král Jindřich nedokáže překonat svůj hněv, že mu Anna není schopna poskytnout vytouženého mužského potomka.\n\nV Greenwichském paláci diskutují dvořané o stavu královských věcí. Královna Anna je po necelých třech letech manželství králem opomíjena a jeho pozornost se obrátila k další, dosud neznámé ženě. První dvorní dáma Jana Seymourová, v italském znění opery zvaná Giovanna, byla povolána ke královně, ale na prahu její komnaty váhá. Náhle se objeví královna a ptá se po příčině smutné nálady u dvora. Zjišťuje, že sama Giovanna je sklíčená a žádá její páže Marka Smetona, aby zazpíval píseň, která by všechny rozveselila. Slova písně jí ale připomínají ztracené štěstí její první lásky, kterou zradila kvůli sňatku s králem.\n\nGiovanna je sama ve své ložnici, ve skutečnosti je ona novou královou milenkou, a cítí se vina touto zradou. Objeví se Jindřich, vášnivě jí vyznává lásku a slibuje manželství. Giovanna se obává o Anninu budoucnost, ale uvědomuje si, že je příliš pozdě pro ni něco učinit.\n\nAnnin bratr, Lord Rochefort, potkává náhodou Richarda Percyho, hraběte z Northumberlandu, v Greenwichském parku. Percy, přestože byl jako bývalý královnin milenec vyhoštěn, byl králem povolán z vyhnanství zpět. Slyšel o Annině tísni a ptá se po ní. Rochefort odpovídá vyhýbavě. Percy přiznává, že jeho vlastní život byl nešťastný, protože on a Anna byli rozděleni. Přichází král s lovci, následován Annou a jejímu dvorními dámami. Jindřich pozdraví svou ženu chladně, pak sdělí Percymu, že má královně poděkovat za odpuštění, kterého se mu dostalo. Ve skutečnosti zařídil král Percyho návrat jako past pro Annu a baví se jejich emocemi a rozpaky, když se pozdraví navzájem. Nařizuje radnímu Herveyovi, aby pár špehoval.\n\nSmeton, který je tajně zamilován do královny, přichází do jejích komnat, aby jí vrátil miniaturní portrét, který jí odcizil. Skrývá se, když se náhle objeví Anna a pře se s Rochefortem. Ten ji prosí, aby přijala Percyho a přesvědčil ho, aby opustil Anglii a odvrátil tím nebezpečí, které hrozí jim oběma. Anna váhavě souhlasí. Percy vstoupí a nemůže skrýt, že stále miluje Annu. Anna připouští, že král ji již nemiluje, ale zůstává věrná a prosí Percyho, aby opustil vlast. Rozrušený Percy tasí svůj meč. Zároveň vyrazil Smeton ze svého úkrytu, aby ochránil Annu, a Rochefort přibíhá varovat, že se blíží král. Jindřich v zápětí vtrhne dovnitř s Herveyem a soudci. Smeton hlásá královninu nevinu, ale rozzuřený král uchopí miniaturu jako vítaný důkaz o zdánlivé nevěře své manželky. Obviňuje všechny čtyři z cizoložného spiknutí. Anna je zatčena.\n\nAnna byla uvězněna ve svých komnatách ve Westminsterském paláci v Londýně. Její dámy netrpělivě čekají zprávy o blížícím se soudu. Jsou povolány Herveyem, aby podaly výpověď před Radou peerů. Dámy odcházejí doprovázeny strážemi. Giovanna přichází tajně za Annou, aby jí sdělila, že trestu smrti se může vyhnout pouze tím, když přizná vinu za cizoložství a umožní králi rozvod. Anna to odmítá a proklíná ženu, která ji nahradila v králově náklonnosti. Giovanna přiznává, že ona je tou ženou. Šokovaná Anna to zprvu odmítá, ale pak cítí lítost nad Giovanniným zoufalstvím. Říká, že ne Giovanna, ale král je ten, kdo ji zradil.\n\nSmeton byl mučením donucen k přiznání, že je jedním z královniných milenců. Věří, že svým doznáním jí zachrání život. Anna a Percy jsou postaveni před soud Rady peerů. Anna říká králi, že je připravena zemřít, ale prosí ho, aby ji ušetřil ponížení soudu. V následující konfrontaci Percy prohlašuje, že on a Anna byli oddáni předtím, než se Anna stala královou manželkou. Anna Percyho tvrzení nepotvrzuje. Jindřich o tom pochybuje, ale milenci mu dali do rukou důkaz o jejich vině. Percy a Anna jsou odvedeni. Giovanna prosí Jindřicha za Annin život, ale ten ji odmítne. Přichází zprávy o rozhodnutí Rady: královský sňatek je rozveden a Anna a její společníci mají být popraveni.\n\nPercy zjistí, že Rochefort byl také odsouzen jako krvesmilný spiklenec. Oba muži se rozhodují nést smrt statečně spolu s Annou.\n\nVe své cele v Toweru je Anna krajně rozrušena. Před svými dámami se její myšlenky obracejí do šťastnějších časů: vzpomíná na den své svatby s Jindřichem, na svou první lásku - Percyho, a nakonec na své dětství v rodném domě. Vstupuje Hervey se strážemi a Anna se probouzí do hrozné skutečnosti svého osudu. Jsou přivedeni její spoluvězni. Smeton obviňuje sám sebe, že zapříčinil Annin konec. Anna obejme Percyho a svého bratra a upadá zpět do bezvědomí. Ozývají se zvony a rány z děl, které oznamují králův nový sňatek. Anna se opět probere k vědomí. Proklíná královský pár a odchází na popraviště.\n\nDVD: Gaetano Donizetti: \"Anna Bolena\", Deutsche Gramophon, DDD 0440 073 4725 6 GH2. Zpívají: Anna Netrebko, Ildebrando D'Arcangelo a Elīna Garanča. Dirigent: Evelino Pidò, orchestr a sbor Vídeňské státní opery (2011).\n\n"}
{"id": "1165328", "url": "https://cs.wikipedia.org/wiki?curid=1165328", "title": "Poole Town FC", "text": "Poole Town FC\n\nPoole Town FC (celým názvem: Poole Town Football Club) je anglický fotbalový klub, který sídlí ve městě Poole v nemetropolitním hrabství Dorset. Založen byl v roce 1890 po fúzi klubů Poole Hornets a Poole Rovers. Od sezóny 2018/19 hraje v Southern Football League Premier Division South (7. nejvyšší soutěž). Klubové barvy jsou červená a bílá.\n\nSvé domácí zápasy odehrává na stadionu Tatnam Ground s kapacitou 2 000 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1165329", "url": "https://cs.wikipedia.org/wiki?curid=1165329", "title": "Thai Airways", "text": "Thai Airways\n\nThai Airways International (thajsky: บริษัท การบินไทย จำกัด) je thajský národní letecký dopravce. Operuje z letiště Suvarnabhumi a je jedním ze zakládajících členů Star Alliance. Celkově Thai společně se svou sesterskou společností Thai Smile v roce 2016 létá do 81 destinací ve 37 zemích a provozuje více než 90 letadel.\n\nV roce 2012 bylo společnosti doručeno první z šesti objednaných letadel Airbus A380.\n"}
{"id": "1165331", "url": "https://cs.wikipedia.org/wiki?curid=1165331", "title": "Redditch United FC", "text": "Redditch United FC\n\nRedditch United FC (celým názvem: Redditch United Football Club) je anglický fotbalový klub, který sídlí ve městě Redditch v nemetropolitním hrabství Worcestershire. Založen byl v roce 1891 pod názvem Redditch Town FC. Od sezóny 2018/19 hraje v Southern Football League Premier Division Central (7. nejvyšší soutěž). Klubové barvy jsou červená a černá.\n\nSvé domácí zápasy odehrává na stadionu The Valley s kapacitou 5 000 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1165332", "url": "https://cs.wikipedia.org/wiki?curid=1165332", "title": "BitComet", "text": "BitComet\n\nBitComet (verze 0.11 do 0.37 měly jméno SimpleBT klient) je název počítačového programu. Používán je jako cross-klient protokolů BitTorrent, HTTP a FTP. Je napsán v jazyce C++ pro Microsoft Windows a je přeložen do 52 různých jazyků. První veřejná verze byla 0.28. Současné logo programu BitComet začalo být používáno od verze 0.50.\n\nBitComet je multivláknová a multiprotokolová aplikace, která používá hybridní stahovací manažér na sdílení souborů přes který se připojí pomocí peer-to-peer do sítě BitTorrent. Podporuje také simultánní stahování. Chcete-li dokončit určité stahování, můžete si vybrat určité části souborů z mnoha zdrojů v různých P2P sítích a protokolů klient-server.\n\nHlavní funkce BitCometu patří vestavěné okno aplikace Internet Explorer umožňující uživatelům vyhledávat torrenty. Spolu s funkcemi typickými současných BitTorrent klientů, BitComet také podporuje následující funkce: UPnP konfiguraci brány, plánování šířky pásma, Webseeding, výběr pouze určitých souborů ke stažení uvnitř balíku torrentu, funkce NAT (odstraněna ve v.1.03), Peer Exchange (\"u starší verze se používal proprietární protokol a začínal ve v.1.19 také pomocí rozšíření protokolu, provádění PEX mechanismu, který je kompatibilní s μTorrent / Mainline a PEX\"), počáteční Seed (Super-Seeding) a Magnetické odkazy.\n\nPři stahování v programu BitComet, Vám program dává možnost upřednostnit první a poslední části mediálních souborů. Takže částečně stažené soubory mohou být použity k částečnému náhledu/přehrání ještě před jejich úplným stažením.\n\nProgram také obsahuje funkci „Náhled při stahování“ (\"Preview Download Mode\"), ve kterém jsou části torrent souboru stahovány postupně od začátku. Tím umožňuje uživateli přehrávat multimediální soubory při stahování (za předpokladu, že rychlost stahování a dostupnost udrží náskok před přehráváním).\n\nPomocí funkce sdílení torrentu, BitComet také umožňuje uživatelům sdílet své soubory s koncovkou .torrent na prohledávatelné P2P síti s ostatními uživateli. \n\nToto umožňovala funkce „Torrent Share“, která byla později přejmenována na „Torrent Exchange“ od verze 1.17. BitComet používá funkci Kademlia (mainline) k přístupu na DHT, i když tracker je v režimu offline. BitComet je schopen stahovat soubory přes HTTP a FTP, stejně jako BitTorrent. To také zahrnuje stahování pluginů pro Firefox, Internet Explorer a Maxthon.\n\nVolitelný plugin je k dispozici k připojení v síti eD2K. Plugin je upravená verze programu GPL eMule. Po instalaci se automaticky připojí k serveru.\n\nAdobe Flash obsahuje aplikaci pro přehrávání Adobe Flash video souborů (FLV a SWF souborů).\n\nNa oficiálních stránkách BitComet.com je k dispozici ke stažení BitTorrent tracker. Program pro přehrávání FLV může být také stažen samostatně a může být používán nezávisle na programu BitComet.\n\nVyhledávací siť je google.atcomet.net\n\nOd verze 0.86 BitComet zahrnuje diskuzi a funkce sledování statistik, které odesílají informace o torrentech na servery Bitcomet.com, včetně torrent hashe.\n\nBěhem verze 0.60, BitComet obdržel špatnou publicitu, kvůli jeho implementaci funkce DHT (což byla v té době novinka).Tato funkce mohla být zneužita tak, že nebude respektovat nastavení soukromé vlajky trackeru. To zabránilo uživatelům ve stahování a nahrávání poměru omezení, které jsou společné na soukromých trackerech. Některé soukromé trackery na toto reagovaly blacklistem (černá listina) od verze 0.60. BitComet developer RnySmile vrátil klienta zpět na verzi 0.59 v reakci na blacklist. \n\nVyužití DHT bylo vyřešeno ve verzi 0.61\n\n\"(padding = vycpávka, výplň)\" \n\nOd verze 0.85 (začátek roku 2007) BitComet přidal nestandardní možnost výrobcům torrentu, která zajišťuje, že žádné dva datové soubory v multi-torrentu nemohou zabírat stejnou část souboru v BitTorrentu. K dosažení tohoto cíle BitComet zahrnuje torrent prázdných \"padding\" souborů, které sdílí zbytek každého souboru posledního \"kusu\". I když jsou tyto soubory pro uživatele neviditelné, poškozují výkon ostatních BitComet klientů. Protože vrstevníci musí věnovat zdroje a šířku pásma pro \"padding\" soubory, bez přínosu pro non-BitComet uživatele. Tyto soubory mohou tvořit až 10% z celkového počtu přenášených dat, což vytváří značný odliv na roje. Vývojáři BitCometu tuto funkci umožňující podporu nazvanou Long-Term Seed, ve které klienti BitCometu můžou stahovat soubory přidané z dalších klientů BitCometu, které mají stejný soubor, ale ne ze stejného torrentu. To také umožňuje stahování jednotlivých souborů z jiných zdrojů mimo torrent jako jsou ED2K odkazy. Přidání souboru padding zajišťuje, že kompletní verze souboru lze získat spíše, než dokončení příslušného souboru posledního \"kusu\"\n\nOd verze 0.85 je tvorba padding souborů ve výchozím nastavení.\n\nV červenci roku 2007, Robb Topolski, sám sebe zvaný jako \"síťový a protokolový expert\" provedl nezávislou analýzu většiny obvinění vznášených proti BitCometu včetně využívání DHT a Super-seedingu (\"kontroverze je uvedena výše\"). Našel všechny, ale jeden z nároků byl nepravdivý, nebo neověřitelný. Zjistil, že BitComet není škodlivý ani se zlými úmysly stahování nebo nahrávání rychlostí BitTorrentu rojem nebo trackerem.\n\nZ testů Topolskieho vyplynulo, že BitComet nedělá dostatečnou kontrolu slotů při nahrávání. Pouze tehdy, když BitComet zpočátku seeduje torrent. To znamená, když BitComet je jediný seeder peerů v roji, tak inklinuje k seedu méně efektivně, než další dva testované klienty. Topolski také tvrdí, že když BitComet není jediným seedovací peer v roji, nebo když se jedná o neseedovací peer, řízení nahrávacího slotu je zvládnuta mimořádně dobře.\n\nSíť FileHippo přestala přinášet nové verze BitCometu ke stažení od dubna roku 2008, s tímto oznámením:\n\n\"\"V dubnu 2008 stránka FileHippo již nebude aktualizovat program BitComet. Od doby co zkopírovali textové stránky sítě FileHippo, soubory, obrázky a automatickou kontrolu, předávají jej dále jako své originální dílo. Doporučujeme Vám použít jiný z mnoha seriózních torrent klientů, jako je uTorrent.\"\"\nTo se stalo poté, co si FileHippo údajně všimli, že design a kód stránek AppHit.com byl velmi podobný s tím, který byl použit FileHippo. To učinil zkopírováním nejen ikon, ale i textu z webových stránek FileHippo a jejich vlastní původní aktualizace softwaru pro kontrolu FileHippo.\n\nVzhledem k tomu, že AppHit a BitComet byly smluvní partneři, FileHippo se rozhodl přestat podporovat BitComet. BitComet od té doby ukončil partnerství a do roku 2015 FileHippo zpřístupnil BitComet k dispozici ještě jednou.\n\nPodle oficiální specifikace BitTorrent, \"všechny řetězce v .torrent souboru, který obsahuje text musí být kódován v UTF-8\". Při generování torrentů v jiné znakové sadě, než je latinka (např. čínština a japonština), bylo ve verzi BitCometu 1.20 pro čínsko-japonské znaky v názvech souborů a cest použito kódování Windows. Verze UTF-8 byla uložena v nestandardním atributu. Formát torrentu BitComet odpovídá standardu počínaje březnem 2010 kdy byla vydaná verze 1.20.\n\n"}
{"id": "1165333", "url": "https://cs.wikipedia.org/wiki?curid=1165333", "title": "Poslední dny Johna Browna", "text": "Poslední dny Johna Browna\n\nPoslední dny Johna Browna (v angl. originále \"The Last Days of John Brown\") je krátký esej amerického transcendentalistického filozofa H. D. Thoreaua poprvé přednesený v červenci roku 1860 na vzpomínkové akci na Brownově farmě ve státě New York, ale publikován byl až v roce 1866. Je to poslední ze tří esejů, které Thoreau věnoval Johnu Brownovi a stejně jako ony předešlé eseje se nese v duchu chvalořečení jeho osoby.\n\nThoreau se podivuje nad tím, „jak mohli svědomití kazatelé – ti, kteří se řídí biblí a hovoří o zásadovosti a o tom, že máme s lidmi jednat tak, jak chceme, aby oni jednali s námi – neocenit Johna Browna, naprosto největšího kazatele ze všech, jenž podle bible žil i jednal a představoval ztělesnění zásadovosti a v podstatě konal podle zlatého pravidla.\n\nV posledním odstavci jej označuje za nesmrtelného:\n\n"}
{"id": "1165334", "url": "https://cs.wikipedia.org/wiki?curid=1165334", "title": "Joeri de Kamps", "text": "Joeri de Kamps\n\nJoeri de Kamps [juri de kamps] (* 10. února 1992, Amsterdam) je nizozemský fotbalový záložník a bývalý mládežnický reprezentant, od ledna 2016 hráč slovenského mužstva ŠK Slovan Bratislava. Nastupuje na pozici defenzivního záložníka.\n\nSvoji fotbalovou kariéru začal ve čtyřech letech v celku JOS watergraafsmeer, odkud v mládeži zamířil nejprve týmu SV Diemen a následně do slavného mužstva AFC Ajax. V létě 2011 se propracoval do seniorské kategorie, kde nastupoval za rezervu. V září 2013 odešel na hostování do celku SC Heerenveen. Po návratu do Ajaxu zamířil na přestup do NACu Breda, kde podepsal kontrakt na tři roky. Na jaře 2015 s Bredou sestoupil do druhé ligy.\n\nV lednu 2016 přestoupil na Slovensko do Slovanu Bratislava, kde se domluvil na smlouvě do léta 2019.\n\nLigovou premiéru v dresu Slovanu si odbyl 27. února 2016 ve 20. kole proti mužstvu AS Trenčín (výhra 2:0), nastoupil na 63 minut. Se Slovanem na jaře 2016 došel až do finále slovenského poháru, kde tým podlehl v utkání hraném v Trnavě týmu AS Trenčín 1:3. Během půl roku odehrál 13 ligových zápasů.\n\nS mužstvem se představil v prvním předkole Evropské ligy UEFA 2016/17 proti albánskému klubu KF Partizani. Úvodní zápas skončil bezbrankovou remízou, ale odveta v Senici se neuskutečnila. Partizani bylo přesunuto do druhého předkola Ligy mistrů UEFA 2016/17 na místo tehdejšího albánského mistra KF Skënderbeu Korçë vyloučeného kvůli podezření z ovlivňování zápasů a Slovan postoupil automaticky do dalšího předkola. Ve druhém předkole Slovan remizoval 0:0 a prohrál 0:3 s týmem FK Jelgava z Lotyšska a vypadl.\n\nSvůj první ligový gól za Slovan vsítil v pátém kole na půdě klubu MFK Ružomberok, trefil se v 90. minutě a snižoval na konečných 2:3. Podruhé se střelecky prosadil 17. 9. 2016 v 65. minutě, Slovan vedení 1:0 nad Tatranem Prešov neudržel a utkání skončilo remízou 1:1. Další branku dal v následujícím 10. kole hraném 24. září 2016 proti mužstvu AS Trenčín (prohra 1:2). V rozmezí 22.-25. kola kvůli zranění nehrál. Počtvrté v ročníku se gólově prosadil ve 29. kole na hřišti Spartaku Trnava, když se trefil 20 minut před koncem utkání po přihrávce Samuela Šefčíka a podílel se na konečné výhře 3:0. V sezoně 2016/17 získal se Slovanem domácí pohár, když společně se svými spoluhráči porazil ve finále hraném 1. května 2017 na stadionu NTC Poprad tehdy druholigový tým MFK Skalica v poměru 3:0. Celkem v ročníku nastoupil k 22 střetnutím v lize.\n\n23. června 2017 odehrál za mužstvo jako střídající hráč posledních 37 minut (na hřiště přišel namísto zraněného Seydouby Soumaha) v utkání Česko-slovenského Superpoháru hraného v Uherském Hradišti proti českému celku FC Fastav Zlín, kterému Slovan Bratislava podlehl v penaltovém rozstřelu. V odvetě prvního předkola Evropské ligy UEFA 2017/18 se střelecky prosadil proti arménskému klubu FC Pjunik Jerevan (výhra 5:0), Slovan postoupil i díky výhře 4:1 z úvodního střetnutí do druhého předkola, v němž po prohrách 0:1 a 1:2 s týmem Lyngby BK z Dánska vypadl. 1. května 2018 nastoupil za Slovan ve finále slovenského poháru hraného v Trnavě proti celku MFK Ružomberok, \"belasí\" porazili svého soupeře v poměru 3:1 a obhájily tak zisk této trofeje z předešlé sezony 2016/17. Během roku odehrál 19 ligových zápasů.\n\nSe Slovanem se představil v prvním předkole Evropské ligy UEFA 2018/19 v souboji s moldavským mužstvem FC Milsami Orhei (výhry 4:2 a 5:0). V dalších dvou předkolech nehrál, jeho spoluhráči postoupili přes klub Balzan FC z Malty (prohra 1:2 a výhra 3:1) a následně vypadli po výhře 2:1 a prohře 0:4 s rakouským celkem Rapid Vídeň. V březnu 2019 uzavřel s \"belasími\" nový kontrakt platný na dva a půl roku. Se Slovanem získal 14. 4. 2019 po výhře 3:0 nad týmem MŠK Žilina šest kol před koncem sezony mistrovský titul. V ročníku 2018/19 nastoupil k 23 ligovým utkáním. \n\nS \"belasími\" se představil v prvním předkole Ligy mistrů UEFA proti černohorskému celku FK Sutjeska Nikšić a po vypadnutím s tímto soupeřem bylo jeho mužstvo přesunuto do předkol Evropské ligy UEFA, kde se Slovanem postoupil přes kosovský klub KF Feronikeli (výhry doma 2:1 a venku 2:0), tým Dundalk FC z Irska (výhry doma 1:0 a venku 3:1) a řecké mužstvo PAOK Soluň (výhra doma 1:0 a prohra venku 2:3) do skupinové fáze. Se Slovanem Bratislava byl zařazen do základní skupiny K, kde v konfrontaci s kluby Beşiktaş JK (Turecko), SC Braga (Portugalsko) a Wolverhampton Wanderers FC (Anglie) skončil s \"belasími\" na třetím místě tabulky a do jarního play-off s nimi nepostoupil.\n\nAktuální k 3. červenci 2019\n\nDe Kamps nastupoval za nizozemské mládežnické výběry, mj. U21.\n\n"}
{"id": "1165335", "url": "https://cs.wikipedia.org/wiki?curid=1165335", "title": "Avianca", "text": "Avianca\n\nAvianca, akronym pro španělské \"Aerovías del Continente Americano SA\", je kolumbijská národní letecká společnost se sídlem na \"mezinárodním letišti El Dorado\" v hlavním městě Bogotá.\n\nSpolečnost Avianca je největší leteckou společností v Kolumbii a jednou z největších aerolinií v Latinské Americe a nejstarší leteckou společností s nepřerušenou činnosti na západní polokouli. Oficiálním členem Star Alliance se firma stala 21. června 2012, po procesu, který trval zhruba 18 měsíců od počátečního vyhlášení - pozvání až po vstup do Aliance.\n\nLetecká společnost Avianca je jedna z nejstarších na světě, navazuje na společnost SCADTA (Sociedad Colombo Alemana de Transportes Aéreosto), která vznikla 5. prosince 1919 v kolumbijském městě Barranquilla. Po druhé světové válce se SCADTA spojila s regionálním kolumbijským dopravcem Servicio Aéreo Colombiano (SACO) a vznikla letecká společnost Avianca.\n\nV roce 2004 koupila aerolinie společnost Synergy Group podnikatele Germána Efromoviche, která zahrnje také aerolinie Avianca Brazil (dříve OceanAir), Avianca Argentina (dříve Macair Jet), Avianca El Salvador (dříve TACA Airlines).\n\n"}
{"id": "1165337", "url": "https://cs.wikipedia.org/wiki?curid=1165337", "title": "Hříšníci v rukou rozhněvaného Boha", "text": "Hříšníci v rukou rozhněvaného Boha\n\nHříšníci v rukou rozhněvaného Boha (anglicky \"Sinners in the Hands of an Angry God\") je kázání amerického teologa a filosofa Jonathana Edwardse (1703–1758) pronesené 8. července 1741 v Enfieldu ve státě Connecticut.\n\nToto kázání je určeno především těm lidem, kteří sice \"chodí do církve\", ale ve skutečnosti nejsou k Bohu obrácenými a znovuzrozenými křesťany. Posluchači jsou vybízeni, aby si uvědomili svůj skutečný stav v Božích očích, k čemuž napomáhá mnoho živých přirovnání. Kazatel uvádí, že tito stále ještě hříšní lidé neustále, nevyhnutelně a spravedlivě čelí věčné zkáze, pro niž platí, že jediným důvodem jejího odkladu Boží milost. V druhé části promluvy je uvedeno, že způsobem, jak ukončit stav Božího hněvu nad sebou, je obrácení se k Bohu. Naopak Edwards varuje před nebezpečím dalšího setrvávání v porušeném stavu. Neboť okamžikem smrti, o němž nikdo dopředu neví, kdy nastane a nemůže se na něj připravit, tato možnost nápravy končí.\n\nKázání Hříšníci v rukou rozhněvaného Boha, přednesené Jonathanem Edwardsem v době tzv. velkého probuzení (cca 1730–1755), mělo již ve svém průběhu značný dopad na mnohé z posluchačů a celkově bylo impulzem rychlého a všeobecného a křesťanského probuzení v dané oblasti.\n\n"}
{"id": "1165345", "url": "https://cs.wikipedia.org/wiki?curid=1165345", "title": "Capleton", "text": "Capleton\n\nCapleton (* 13. dubna 1967 Saint Mary, Jamajka), rodným jménem Clifton George Bailey III, je jamajský reggae a dancehallový zpěvák. Je také znám pod přezdívkami King Shango, King David, The Fireman a Prophet. Vlastní nahrávací společnost jménem \"David House Productions\". Velmi často je text jeho písní o rastafariánství, které rovněž vyznává.\n\nNarodil se v Islingtonu v nemocnici St. Mary na Jamajce v roce 1967. Už jako malý kluk získal přezdívku Capleton; takto ho nazývali přátelé a nejbližší rodinní příbuzní. Nemá moc v lásce své rodné jméno, které nazývá otrokářským, jelikož je to typické evropské jméno. V současné době preferuje přezdívku \"King Shango\"; jméno Shango si vybral podle afrického kmene Yoruba.\n\nUž jako teenager opustil domov a snažil se začít svou uměleckou kariéru. Přestěhoval se do St. Mary v Kingstonu, když mu bylo 18 let a začal tu pracovat jako DJ.\n"}
{"id": "1165347", "url": "https://cs.wikipedia.org/wiki?curid=1165347", "title": "Ricarda Huchová", "text": "Ricarda Huchová\n\nRicarda Huchová ( \"Ricarda Huch\") (18. července 1864 Braunschweig – 17. listopadu 1947 Kronberg im Taunus) byla německá spisovatelka, básnířka, filozofka a historička.\n\nByla dcerou německého obchodníka. Studovala dějiny v Curychu a v roce 1891 vystudovala filozofii a filologii. Začínal jako knihovnice a vyučovala historii na dívčí škole. Poté vyučovala v Aeschi bei Spiez a v Bernu. V roce 1897 se provdala za italského zubaře Ermanna Ceconiho a přestěhovala se do Terstu, kde se jí v roce 1898 narodila dcera Maria Antonia. V roce 1906 se rozhodla pro rozvod a pak si vzala svého příbuzného Richarda, od něhož odloučila v roce 1910 a vrátila se do barovského Mnichova. Po nástupu nacismu v roce 1933 vystoupila z pruské akademi umění \"Preußische Akademie der Künste\".\n\nPsala romány o italském Risorgimentu, zejména Giuseppe Garibaldim, Silvio Pellicim a Federico Confalonierim.\n\nV němčině:\n\n"}
{"id": "1165349", "url": "https://cs.wikipedia.org/wiki?curid=1165349", "title": "Matougues", "text": "Matougues\n\nMatougues je francouzská obec v departementu Marne v regionu Grand Est. V roce 2013 zde žilo 656 obyvatel.\n\nSousední obce jsou: Aulnay-sur-Marne, Champigneul-Champagne, Juvigny, Recy, Saint-Gibrien, Saint-Pierre a Villers-le-Château.\n\n\"Počet obyvatel\"\n"}
{"id": "1165351", "url": "https://cs.wikipedia.org/wiki?curid=1165351", "title": "Ismihan Sultan", "text": "Ismihan Sultan\n\nIsmihan Sultan (1544 Manisa – 7. srpna 1585 Konstantinopol) byla osmanská princezna, dcera sultána Selima II. a jeho ženy Nurbanu Sultan. Byla vnučkou nejznámějšího sultána Sulejmana I. a jeho ženy a legální manželky Hürrem Sultan. Jejím bratrem byl sultán Murad III. Byla tetou sultána Mehmeda III.\n\nDcery prince Selima (později sultána) musely být chráněny, dokud sám princ Selim nenastoupil po smrti Sulejmana na trůn. Dne 1. srpna 1562 se konaly svatby všech dcer Selima na příkaz sultána Sulejmana. Ismihan Sultan byla provdána za Sokollu Mehmeda Paşu. Její sestra Gevherhan byla provdána za admirála Piyale Paşu a sestra Şah za hlavního sokolníka Hasana Ağu. V září 1566, když Sulejman zemřel se Ismihan společně s matkou a otcem odstěhovali do paláce Topkapi. Angažovala se ve vedení harému svého otce Selima i bratra Murada. Po smrti svého manžela jí byl vybrán nový manžel, Ösdemiroğlu Osman Paşu, který jí nepřipadal moc zajímavý a tak jejím novým manželem se nakonec stal guvernér provincie Buda, Kalaylıkoz Ali Paşa, který s manželstvím souhlasil a tak se v roce 1584 konala svatba. Ismihan Sultan zemřela o rok později, 7. srpna 1585. Byla pohřbena v mauzoleu Hagia Sophia.\n"}
{"id": "1165352", "url": "https://cs.wikipedia.org/wiki?curid=1165352", "title": "Huntsville", "text": "Huntsville\n\nHuntsville může znamenat:\n\n\n"}
{"id": "1165357", "url": "https://cs.wikipedia.org/wiki?curid=1165357", "title": "Operace Dragoon", "text": "Operace Dragoon\n\nOperace Dragoon, původně plánována jako operace Anvil na léto 1943, byla spojenecká invaze v jižní Francii 15. srpna 1944 za druhé světové války. Invaze byla provedena u měst Cannes a Toulon.\n\nPozemní část operace Dragoon uskutečnila 6. skupina armád pod velením generálporučíka Jacoba L. Deverse o maximální síle až 200 000 vojáků. Už na konci prvního dne operace se vylodilo 60 000 vojáků a 6 700 vozidel. Na podporu operace bylo plánováno 4 000 letadel a 900 lodí.\n\n\nDíky slabému německému odporu se operace rychle rozvinula. Už koncem měsíce byly dobyty města Marseille a Toulon. 30. srpna bylo dobyto i Nice. V polovině září se I. sbor spojil s 3. americkou armádou George S. Pattona postupující ze severu. Německé síly v počtu přes 85 000 vojáků v jihozápadní části Francie tím zůstaly odříznuty. Operace oficiálně skončila 15. září 1944. Do zajetí padlo 79 000 německých vojáků při ztrátách 14 000 spojeneckých vojáků.\n\n"}
{"id": "1165358", "url": "https://cs.wikipedia.org/wiki?curid=1165358", "title": "Ledoborec typu 272", "text": "Ledoborec typu 272\n\nTyp 272 je třída ledoborců Námořnictva Čínské lidové republiky. Prototypový ledoborec této třídy byl uveden do provozu v prosinci 2015. Jeho hlavní operační oblastí je Pochajské moře.\n\nPrototypový ledoborec \"Chaj-ping\" byl navržen a v letech 2013–2015 postaven čínskými loděnicemi.\n\nJednotky typu \"272\":\nNa zádi je přistávací plocha pro vrtulník Z-8. Nejvyšší rychlost dosahuje 18 uzlů. Dosah je 7000 námořních mil.\n"}
{"id": "1165359", "url": "https://cs.wikipedia.org/wiki?curid=1165359", "title": "Prašivý vrch", "text": "Prašivý vrch\n\nNázev Prašivý vrch nese více vrcholů:\n\n"}
{"id": "1165361", "url": "https://cs.wikipedia.org/wiki?curid=1165361", "title": "We Are Your Friends", "text": "We Are Your Friends\n\nWe are your friends je americké, hudební a romantické drama z roku 2015. Světová premiéra filmu proběhla 28. srpna 2015, v Česku o několik dní později, 3. září 2015. Režisérem filmu byl Max Joseph. Název filmu \"We are your friends\" vychází z názvu skladby hudebního dua Justice, která zazněla i v traileru. Do hlavních rolí byli obsazeni Zac Efron, Emily Ratajkowski, Wes Bentley a Shiloh Fernand. Natáčení filmu bylo zahájeno 18. srpna 2015 v San Fernando Valley. Film se točil také ve Velké Británii, Francii a Německu.\n\nDěj odehrávající se v současnosti, kde skupinka chlapců touží po dobré práci. Jeden z nich jménem Cole má sen stát se diskžokejem. Často po nocích hraje v klubech, ale to mu nestačí. Jeden den dostane nabídku zahrát ve větším klubu. Tam se seznámí s velmi slavným postarším diskžokejem Jamesem. James si ihned všimne Colova talentu a poprosí Cola, jestli by nezahrál na zahradní párty u Jamese doma. Tam se seznámí s mladou dívkou jménem Sophie, s kterou si rozumí a ihned se mu zalíbí. Problém však nastane tehdy, když Cole zjistí, že Sophie je přítelkyně Jamese. Ví, že ji nemůže milovat, protože by jeho přátelství s Jamesem skončilo a nesplnil by si sen stát se diskžokejem. Po čase si však všimne, že James má problémy s alkoholem a nezvládá svoji popularitu. Sophie je s ním kvůli jeho pití alkoholu nešťastná a proto tráví čas s Colem ve kterém časem získá nového milence. Sophie, ale brzy zjistí, že udělala chybu a ukončí tento krátký vztah s Colem z čehož je Cole nešťastný, ale vědom toho, že to bylo nejlepší řešení. Po čase James zjistí, že ho Sophie podvedla. Ihned se s ní rozejde a přestane se stýkat s Colem. Colovi mezitím zemře kamarád, protože se předávkoval drogami. Je zdrcený, ale neztrácí naději, najde odvahu omluvit se Jamesovi. James mu po nějaké době odpustí a domluví Colovi zahrát si na jeho koncertě, jako Jamesův předskokan. Všechno dobře dopadne, Sopie se vrátí ke Colovi.\n\nFilm vydělal 3,6 milionů dolarů v Severní Americe a 7,5 milionů dolarů v ostatních oblastech, celkově tak vydělal 11,1 milionů dolarů po celém světě. V Severní Americe byl oficiálně uveden 28. srpna 2015. Za první víkend vydělal 1,8 milionů dolarů.\n\nFilm získal převážně negativní recenze od kritiků, vystoupení Efrona bylo však chváleno. Na recenzní stránce Rotten Tomatoes získal ze 116 započtených recenzí 41 procent s průměrným ratingem 5 bodů z deseti. Na serveru Metacritic snímek získal z 32 recenzí 46 bodů ze sta. Na Česko-Slovenské filmové databázi snímek získal 64%.\n\n"}
{"id": "1165365", "url": "https://cs.wikipedia.org/wiki?curid=1165365", "title": "Čelín", "text": "Čelín\n\nNázev Čelín nese více míst:\n\n"}
{"id": "1165367", "url": "https://cs.wikipedia.org/wiki?curid=1165367", "title": "Ravilja Agletdinovová", "text": "Ravilja Agletdinovová\n\nRavilja Agletdinovová (10. února 1960 Qurghonteppa – 25. června 1999 Žlobin) byla sovětská atletka, běžkyně, mistryně Evropy v běhu na 1500 metrů z roku 1986.\n\nV roce 1982 startovala v běhu na 800 metrů na mistrovství Evropy v Athénách, nepostoupila však do finále. O rok později skončila ve finále běhu na 1500 metrů na světovém šampionátu v Helsinkách čtvrtá. Největším úspěchem se pro ni stal titul mistryně Evropy v běhu na 1500 metrů získaný v roce 1986 na čtrnáctém ME v atletice ve Stuttgartu, kde zvítězila časem 4:01,19. Zemřela 25. června 1999 na následky dopravní nehody.\n"}
{"id": "1165368", "url": "https://cs.wikipedia.org/wiki?curid=1165368", "title": "Snežana Pajkićová", "text": "Snežana Pajkićová\n\nSnežana Pajkićová (* 23. září 1970 Ćuprija) je bývalá jugoslávská atletka, běžkyně, mistryně Evropy v běhu na 1500 metrů z roku 1990.\n\nPrvní úspěchy na mezinárodních soutěžích získala už v juniorské kategorii. V letech 1987 a 1989 se stala juniorskou mistryní Evropy v běhu na 1500 metrů. V roce 1990 se ve Splitu stala mistryní Evropy na této trati mezi dospělými. Zvítězila ve svém nejlepším osobním výkonu 4:08,12.\n"}
{"id": "1165371", "url": "https://cs.wikipedia.org/wiki?curid=1165371", "title": "Three.js", "text": "Three.js\n\nThree.js je v informatice název JavaScriptové knihovny a aplikačního rozhraní s širokou podporou webových prohlížečů, které slouží k vytváření a zobrazování 3D animací ve webovém prohlížeči. Využívá aplikačního rozhraní WebGL. Zdrojový kód Three.js je k nalezení v repozitáři na GitHubu.\n\nThree.js umožňuje do webové stránky začlenit 3D animace akcelerované přes GPU. Tyto animace jsou pak navrženy pomocí jazyka JavaScript a to bez závislosti na proprietárních pluginech ve webových prohlížečích, což je možné díky široké podpoře rozhraní WebGL.\n\nVysokoúrovňové knihovny jako Three.js, GLGE, SceneJS, PhiloGL a další byly vytvořeny za účelem usnadnění vytváření komplexních 3D animací určených pro webové prohlížeče.\n\nKnihovna Three.js byla poprvé zveřejněna Ricardem Cabellem na GitHubu v dubnu roku 2010. Její původ je spojen s Cabellovým působením v demoscéně na počátku 21. století. Zdrojový kód knihovny byl nejdříve vytvořen v jazyce ActionScript. Roku 2009 byl přenesen do JavaScriptu. Dvěma hlavními Cabellovými požadavky při tomto přenosu byly nenutnost kompilace kódu před každým načtením a jeho nezávislost na platformě. S příchodem WebGL byl Paulem Bruntem do knihovny začleněn renderer využívající právě toto rozhraní. Knihovna Three.js byla navržena tak, aby byl renderovací kód začleněn do knihovny ve formě modulu. Tato varianta má oproti variantě začlenění rendereru do jádra knihovny tu výhodu, že umožňuje začlenění vícera renderů a to i v budoucnu.\n\nPříspěvky Ricarda Cabella zahrnují návrh API, vytvoření rendererů pro canvas a SVG a sloučení commitů různých přispěvatelů do projektu.\nDalší významný přispěvatel, Branislav Uličný, začal spolupracovat na vývoji Three.js roku 2010 poté, co zveřejnil řadu WebGL dem na svých stránkách. Jeho cílem bylo překonat možnostmi rendereru pro WebGL možnosti rendererů pro canvas a SVG. Jeho příspěvky se týkaly především materiálů, shaderů a post-processingu.\n\nBrzy pro uvedení podpory WebGL pro Firefox 4 se v březnu roku 2011 zapojuje do projektu Joshua Koo. Ten vytvořil v září téhož roku své první demo pro 3D text. Jeho příspěvky se často týkají generování geometrie.\n\nV současnosti je počet přispěvatelů do projektu větší než 390.\n\nCelá knihovna Three.js je uložena v jediném JavaScriptovém souboru. Tento soubor lze do webové stránky zahrnout následujícím způsobem:\n\nNásledující kód vytváří scénu, přidává kameru a krychli do scény, vytváří WebGL renderer a přidává jeho průzor do HTML dokumentu. Jakmile dojde k načtení krychle, začne se otáčet okolo osy X a Y.\n\nKnihovna Three.js funguje ve všech prohlížečích podporujících WebGL a je dostupná pod licencí MIT.\n\n\n"}
{"id": "1165372", "url": "https://cs.wikipedia.org/wiki?curid=1165372", "title": "Pravdinsk", "text": "Pravdinsk\n\nPravdinsk ( ), do roku 1946 Friedland ( , , česky ) je město v Kaliningradské oblasti (dříve Východní Prusko), exklávě Ruské federace, ležící od Kaliningradu přes 50 km na jihovýchod. V roce 2010 mělo městečko 4 323 obyvatel převážně ruské národnosti.\nOsada Frýdland byla založena roku 1312 jako pevnost Řádu německých rytířů přes řeku Lavu na místě původní vesnice pruského kmene Natangianů. Samotný německý název \"Fiedland\" se dá do češtiny přeložit jako \"mírumilovná země\". Rok po založení započala stavba místního kostela. Městská práva získal Frýdland roku 1335 dekretem Luthera von Braunschweig, osmnáctého velmistra Řádu. Město bylo vypleněno Litevci v roce 1347 a zcela zničeno v roce 1466 během Třináctileté války mezi Řádem a pruskými městy. Po sekularizaci Řádu 1525 se město stalo součásti Pruského vévodství. V 15. století se ve městě výrazně začalo rozvíjet tkalcovství a oděvnictví. Většina budov lehla popelem v roce 1553 při velkém požáru města. Pouze místní kostel byl katastrofy ušetřen. Během Druhé severní války v roce 1656 bylo město zpustošeno švédskými vojsky.\nNejvýznamnější událost města se udála dne 14. června 1807. U města proběhla bitva u Friedlandu, ve které se střetla Napoleova francouzská armáda se spojenými silami Ruska a Pruska. Francouzi v bitvě zvítězili a poražené mocnosti musely přijmout potupné podmínky, které určil Tylžský mír. Při setkání sesterským měst jménem Frýdland v roce 2007 proběhly ve městě oslavy 200. výročí konání bitvy. V roce 1871 Město se stalo součástí sjednoceného Německého císařství. Po administrativní reformě z roku 1815 se stal Frýdland okresním městem. O tento status ale přišel po další reformě roku 1902. Během první světové války bylo město v roce 1914 nakrátko obsazeno ruskou armádou. V letech 1921 - 1923 byla v blízkosti města postavena vodní elektrárna, která zásobovala elektřinou velkou část tehdejšího Východního Pruska. Těsně po vypuknutí druhé světové války mělo město 4 410 obyvatel.\n\nNa konci druhé světové války začala operace Hanibal, která měla za cíl evakuovat většinu německého obyvatelstva z Východního Pruska před postupující Rudou armádou. Město bylo dobyto Rudou armádou 31. ledna 1945. Po válce Frýdland připadl SSSR a stal se součástí Kaliningradské oblasti. V roce 1946 bylo město přejmenován na \"Pravdinsk\" podle ruského slova \"правда\" (česky pravda). Zbylé německé obyvatelstvo bylo odsunuto a do města se nastěhovali Rusové především z oblasti centrálního Ruska a Povolží. Po rozpadu SSSR se město stalo součástí Ruska. Ze zajímavostí najdeme ve městě raně gotický kostel z roku 1313 a vodní hráz bývalé vodní elektrárny.\n\nPři sčítání lidu v roce 2010 bylo etnické složení v městě následující:\n\nPravdinsk je členem uskupení měst tzv. \"Friedliches Land\". Toto uskupení sdružuje současné i bývalé Frýdlandy z celé Evropy:\n"}
{"id": "1165373", "url": "https://cs.wikipedia.org/wiki?curid=1165373", "title": "Kim Če-jop", "text": "Kim Če-jop\n\nKim Če-jop (: ), (: ), (* 17. května 1964 v Tegu, Jižní Korea) je bývalý korejský zápasník – judista, olympijský vítěz z roku 1988.\n\nJudu se vrcholově věnoval jako student univerzity Kwang-un v Soulu. V roce 1984 si zajistil nominaci na olympijské hry v Los Angeles a vybojoval stříbrnou olympijskou medaili. V roce 1988 si účast na olympijských hrách v Soulu zopakoval a po především taktickém výkonu získal před domácím publikem zlatou olympijskou medaili. Popularita kterou si vítězstvím získal ho však v dalších letech stála post reprezentační jedničky. Sportovní kariéru ukončil před olympijské hrami v Barceloně v roce 1992. Věnoval se podnikání, které ho stálo manželství a všechny peníze. Pokusil se o sebevraždu, ale přežil. V současnosti se věnuje trenérské práci.\n\n"}
{"id": "1165383", "url": "https://cs.wikipedia.org/wiki?curid=1165383", "title": "Azyl pes Krásný Les", "text": "Azyl pes Krásný Les\n\nAzyl pes Krásný Les je zařízení se sídlem v Krásném Lese v Libereckém kraji na severu České republiky, které poskytuje útočiště opuštěným psům. V případě nutnosti se ale zdejší pracovníci dokáží postarat například i o berana. Útulek vznikl v roce 1992 a k roku 2016 má kapacitu 35 psů a deseti koček. Na rozšíření útulku a jeho zvelebení se podílí svými prostředky také sousední město Frýdlant, které kupříkladu na přelomu let 2014 a 2015 nechalo vybudovat tři nové kotce. Po jejich postavení pak útulek přistoupil na dohodu, díky níž se stará o opuštěné psy z tohoto města.\n\nNa podzim roku 2011 se jeden díl pořadu \"Chcete je?\" vysílaného Českou televizí věnoval psům z tohoto útulku. Pravidelně v závěru roku přispívají na chod Azylu svými dary také čtenáři Libereckého Deníku. Dále se na podporu útulku konají i dobročinné plesy.\n\n"}
{"id": "1165389", "url": "https://cs.wikipedia.org/wiki?curid=1165389", "title": "Arenal (jezero)", "text": "Arenal (jezero)\n\nArenal ( \"\") je přehradní nádrž v severní Kostarice. Jedná se o nejrozlehlejší vodní plochu v zemi. Nachází se na pomezí provincií Guanacaste a Alajuela v povodí řeky San Juan, která se vlévá do Karibského moře. Vznikla v roce 1974 přehrazením toku stejnojmenné řeky Arenal zemní hrází. Na jihovýchodním břehu jezero sousedí s národním parkem Arenal, jehož dominantou je aktivní sopka Arenal. Elektřina vyrobená ve vodní elektrárně v hrázi pokrývá podstatnou část spotřeby elektřiny v Kostarice. Mezi další využití jezera patří turistika a rekreace, sportovní i komerční rybolov, akvakultura a zavlažování.\n"}
{"id": "1165395", "url": "https://cs.wikipedia.org/wiki?curid=1165395", "title": "Zásobovací loď typu 903", "text": "Zásobovací loď typu 903\n\nTyp 903 (v kódu NATO třída Fuchi) je třída zásobovacích tankerů Námořnictva Čínské lidové republiky. Třída vyvinuta na základě tankeru \"Similan\", který byl v ČLR postaven pro Thajské námořnictvo.\n\nPrototypová jednotka této třídy vstoupila do služby v dubnu 2005, přičemž do konce roku 2015 do služby vstoupilo 5 tankerů této třídy. Tankery staví loděnice Hudong-Zhonghua v Šanghaji (prototyp), Huangpu Shipyard v Kantonu (887, 889, 890) a Guangzhou Shipyard International (960).\n\nJednotky typu \"903\":\nPosádku tvoří 157 osob, přičemž na palubě může být ubytováno dalších 26 osob (např. kadetů). Tankery jsou vyzbrojeny čtyřmi 37mm dvoukanóny typu 76A. Kapacita nákladu činí 10 400 tun paliva, 250 tun pitné vody, 70 tun mazadel, 680 tun pevných zásob. K zásobování slouží dvě stanice pro palivo a další dvě pro pevné zásoby. Na zádi je přistávací plocha a hangár pro jeden vrtulník. Pohonný systém tvoří dva diesely SEMT-Pielstick 16PC2 6V400 o celkovém výkonu 24 000 bhp, pohánějící dva lodní šrouby. Nejvyšší rychlost dosahuje 20 uzlů. Dosah je 10 000 námořních mil při rychlosti 15 uzlů.\n"}
{"id": "1165399", "url": "https://cs.wikipedia.org/wiki?curid=1165399", "title": "Její pastorkyňa (román)", "text": "Její pastorkyňa (román)\n\nRománové tvorbě se Gabriela Preissová začala věnovat na konci 20. let 20. století. Prvním z jejích čtyř románů je Její pastorkyňa (1930), jehož námět vychází ze stejnojmenného dramatu z roku 1890. Je známo, že Preissová si látku pro románový útvar rozvrhla ještě před napsáním dramatu Její pastorkyňa. Příčinou přepracování, rozšíření námětu do podoby románu byla kritika odpůrců. Románem se Preissová snažila po letech očistit Její pastorkyňu od nařčení z hanobení slováckého lidu, kopírování Tolstého Vlády Tmy a toho, že těžila ze Strindbergových spisů. O tom, že kritické odsouzení Její pastorkyně bylo v životě Preissové zlomovým okamžikem, svědčí i dopis, který píše v roce 1933 Janu Bartošovi: „Neznala jsem tehdy ,Vlasť tmyʼ ani Strindbergovy spisy, to Vám opakuji při svém spasení. Až mne jednou nebude, zmiňte se o tom, považovala jsem to za křivdu, jako by se mi nějaký kousek síly vlastní ubíral.“ \n\nDalší skutečností, která mohla dopomoci ke vzniku románu, byl úspěch stejnojmenné opery Leoše Janáčka. \n\nJádrem syžetu románu Její pastorkyňa je děj původního dramatu. Původní půdorys je rozšířen o historii hlavních postav, jež předchází vlastnímu ději známému z dramatu. Tato prehistorie vypravuje o otci Petrony (posléze Kostelničky), hodném, ale zásadovém chalupníkovi šlechtického původu, o lehkomyslném synovi ze mlýna Tómovi Buryjovi, do kterého se Petrona zamiluje (odtud posléze jméno Buryjovka). Petrona je přesvědčena, že Tómu může svou oddaností a trpělivostí napravit. Tóma se však její lásce zpronevěří už za svobodna. Petrona jej přesto přijme jako vdovce i s dcerou Jenůfou. Tóma se ale nepolepší, zradí Petroninu důvěru a prohýří její jmění. Petrona, která zápasí s těžkým osudem, nechce dopustit poskvrnění rodové cti a vloží veškerou energii do výchovy své pastorkyně Jenůfy. Rozhodne se nevlastní dceru vychovat co nejdokonaleji, aby ji nepotkaly kruté zkušenosti, které si musela prožít sama. \nDruhá část románu se již shoduje s příběhem vykresleným v původním dramatu. Jenůfa se zamiluje do morálně slabého Števy, který zradí její lásku. Stihne ji tedy podobný osud jako Petronu (nyní již Kostelničku). Preissová převzala dialogy téměř doslova z dramatu, přidává však popis toho, co by se v dramatu objevilo na scéně. \nTaké následuje krátký epilog, v němž se dozvídáme, jak si Laca a Jenůfa odvádějí Kostelničku na svůj pronajatý mlýn potom, co si odpykala dvouletý trest za vraždu dítěte. Spolu započnou nový život v míru. Všechna vina je odpuštěna, ale smrt stihne Kostelničku dřív, než může v náručí pochovat dítě Laci a Jenůfy. \n\nHlavní význam románu Její pastorkyňa tkví v dopracování postav. V první půlce knihy Preissová popisuje historii postav, které zná čtenář z dramatu, a pomáhá tak lépe pochopit jejich jednání. Vyzdvihuje osudovou spojitost Kostelničky a Jenůfy. Příběhem Petronina otce, coby hraběcího levobočka, osvětluje původ rodu Slomků. Preissová se v románu ještě více zaměřuje na osudy tří protagonistů (Kostelničky, Jenůfy a Laci). Dokreslením charakteru se Kostelnička stává hlavní postavou románu. Dílo tedy zachycuje osud ženy, která své mravní hodnoty staví nade vše. Ačkoli je schopna obětovat pro Jenůfu mnoho, není s to, obětovat svoji hrdost. Obraz vytvořený na veřejnosti je pro ni přednější než dcera, byť nevlastní. Preissová také v románu více zdůrazňuje hluboké mravní cítění Kostelničky, čímž zmírňuje, v podstatě trochu omlouvá, hrůzný čin, který spáchá. \n\n"}
{"id": "1165401", "url": "https://cs.wikipedia.org/wiki?curid=1165401", "title": "Západní blok", "text": "Západní blok\n\nZápadní blok (zkráceně Západ) bylo během Studené války označení pro státy protikladné k Východnímu bloku (zkr. Východ). Součástí západního bloku byly Spojené státy americké, Kanada a demokratické-kapitalistické státy Evropy. Státy východního bloku byly socialistické, vládl zde totalitní komunistický režim. Mezi Západem a Východem vládlo neustálé napětí. Ne všechny země ale byly v tomto boji. Třeba Rakousko, Švýcarsko nebo Finsko byly ve studené válce neutrální. Zvláštní případ byla neutrální Socialistická federativní republika Jugoslávie, která navzdory svému režimu měla přátelské vztahy s oběma stranami (Jugoslávie pak stála u vzniku Hnutí nezúčastněných zemí). Jugoslávie byla jedinou socialistickou neutrální zemí v Evropě. Další zvláštní situace byla s Francovým Španělskem, které díky svému fašismu (další diktátorský styl vlády) vedl generál Franco po boku demokratických zemí proti komunismu. Podobně tomu bylo i v Portugalsku (Salazar) nebo v Řecku, kde vládla proti komunismu vojenská junta (dříve Metaxas).\n\nNa území západního bloku byly státy s tržním hospodářstvím, resp. kapitalismem, tím prosperita rostla (blíže např. vývoj HDP na hlavu, popř. HDI atp.). Pro východní blok bylo charakteristické plánované hospodářství, tedy co se má vyrobit se plánovalo z centra, tím byl růst ekonomiky zpomalen.\n\nPo 2. světové válce byla v Evropě poskytována pomoc UNRRA, později na toto navázal Marshallův plán, ten byl nicméně následně Východním blokem odmítnut a tak se fakticky jeho působnost omezovala jen na země západní Evropy.\n\n"}
{"id": "1165403", "url": "https://cs.wikipedia.org/wiki?curid=1165403", "title": "Slough Town FC", "text": "Slough Town FC\n\nSlough Town FC (celým názvem: Slough Town Football Club) je anglický fotbalový klub, který sídlí ve městě Slough v nemetropolitním hrabství Berkshire. Od sezóny 2018/19 hraje v National League South (šestá nejvyšší soutěž v Anglii). Klubové barvy jsou námořnická modř a zlatá.\n\nZaložen byl v roce 1890 pod názvem Slough FC po fúzi tří městských klubů (Swifts FC, Slough Albion FC a Young Men's Friendly Society). V roce 1936 došlo k fúzi se Slough Centre FC, díky čemuž byl vytvořen Slough United Football Club. V letech 2003–2016 hrál klub po uzavření stadionu Wexham Park v azylu různě po hrabstvích Berkshire a Buckinghamshire, jmenovitě ve městech Windsor (2003–07) a Beaconsfield (2007–16).\n\nSvé domácí zápasy odehrává na stadionu Arbour Park s kapacitou 2 000 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1165404", "url": "https://cs.wikipedia.org/wiki?curid=1165404", "title": "Cwmgiedd", "text": "Cwmgiedd\n\nCwmgiedd \"(kumgíd)\" je velšská vesnice ležící 2 kilometry od centra obce Ystradgynlais, v jihozápadní části správní oblasti Powys.\n\nPrávě v Cwmgieddu byl roku 1943 za vydatné spolupráce s místními horníky natočen film \"The Silent Village\" líčící vyhlazení Lidic.\n\n"}
{"id": "1165407", "url": "https://cs.wikipedia.org/wiki?curid=1165407", "title": "Hannes Löhr", "text": "Hannes Löhr\n\nHannes Löhr (5. červenec 1942, Eitorf – 29. února 2016) byl německý fotbalista, který reprezentoval Západní Německo. Nastupoval především na postu útočníka.\n\nSe západoněmeckou reprezentací vyhrál mistrovství Evropy 1972, byť na závěrečném turnaji nenastoupil, má též bronz z mistrovství světa v Mexiku z roku 1970, kde odehrál všech šest utkání NSR na šampionátu. V národním týmu odehrál 20 zápasů, v nichž vstřelil 5 branek.\n\nV evropských pohárech odehrál 58 zápasů a dal v nich 30 gólů.\n\nS 1. FC Köln se stal mistrem Německa (1977/78) a dvakrát získal německý pohár (1967/68, 1977/78).\n\nV německé nejvyšší soutěži (tedy Oberlize a Bundeslize) odehrál 405 zápasů, v nichž dal 184 branek.\n\nV sezóně 1967/68 se stal s 27 góly nejlepším střelcem Bundesligy.\n\nPo skončení hráčské kariéry se stal trenérem, předlouhá léta vedl německou jednadvacítku (1986–2002) a získal s ní bronz na olympijských hrách v Soulu roku 1988.\n"}
{"id": "1165408", "url": "https://cs.wikipedia.org/wiki?curid=1165408", "title": "St Neots Town FC", "text": "St Neots Town FC\n\nSt Neots Town FC (celým názvem: St Neots Town Football Club) je anglický fotbalový klub, který sídlí ve městě St Neots v nemetropolitním hrabství Cambridgeshire. Založen byl v roce 1879. Od sezóny 2018/19 hraje v Southern Football League Premier Division Central (7. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu Rowley Park s kapacitou 3 500 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1165418", "url": "https://cs.wikipedia.org/wiki?curid=1165418", "title": "Strážka", "text": "Strážka\n\nNázev Strážka nese více vrchů:\n\n\n"}
{"id": "1165419", "url": "https://cs.wikipedia.org/wiki?curid=1165419", "title": "Blatný potok", "text": "Blatný potok\n\nNázev Blatný potok má více vodních toků:\n\n"}
{"id": "1165425", "url": "https://cs.wikipedia.org/wiki?curid=1165425", "title": "Tangara stříbrohrdlá", "text": "Tangara stříbrohrdlá\n\nTangara stříbrohrdlá (\"Tangara icterocephala\") je druh pestře zbarveného zpěvného ptáka z čeledi tangarovitých (Thraupidae), z rodu \"Tangara\". Tento pestrobarevný pták se vyskytuje na území států Kostarika, Panama a Ekvádor.\n\nV Kostarice se tangary stříbrohrdlé vyskytují v nadmořských výškách od 600 do 1 700 m n. m. a vyhledávají především vlhké horské lesy v polootevřených oblastech, jako jsou louky nebo okraje lesů. V části areálu výskytu tangar stříbrohrdlých v Jižní Americe se vyskytují v nadmořských výškách do 500 do 1 300 m n. m. Výjimečně je ale lze najít i ve výšce 150 nebo 2 100 m n. m., avšak to jsou pouze výjimky.\n\nCo se týče populace tangar stříbrohrdlých, pak jsou velké a stálé, bez velkých výkyvů. I to dělá z těchto tangar zvířata nechráněná, se statusem dle IUCN málo dotčený.\nDospělý jedinec tangary stříbrohrdlé má tělo dlouhé 13 cm a váží okolo 21 g. Samečci jsou převážně žlutí, s černými pruhy na břiše a zádech a bělavým až stříbřitým hrdlem, které je ohraničené tenkým černým pruhem. Křídla a ocas jsou téměř celočerné, se světle zelenými okraji. Tento druh nevykazuje pohlavní dimorfismus a rozlišit pohlaví je poměrně složité i pro zkušeného ornitologa. Jedním z mála faktorů, podle kterých je rozeznání samce od samičky možné, je nazelenalý odstín u samiček, některé mají také kropenaté břicho. Nedospělého jedince lze od dospělých naopa rozpoznat dobře; většina jeho těla je zelená, křídla jsou černá s tmavě zeleným lemováním a místo stříbřitého hrdla jsou celá hruď a krk šedé.\n\nTangary stříbrohrdlé vydávají zvuk podobný výraznému ostrému bzučivému \"zzeeep\". Jinak ale nezpívají.\n\nTangary stříbrohrdlé staví kompaktní hnízdo pohárovitého tvaru, běžné umístění je mezi jedním až třinácti metry nad zemí na větvi stromu. Do tohoto hnízda samička snese většinou dvě až tři hnědě kropenatá vejce. Jedná se o monogamní druh, stejně, jako je tomu u jiných tangarovitých ptáků.\n\nTangary stříbrohrdlé se sdružují do malých skupin nebo párů, výjimečné není ani soužití s jinými drobnými ptáky. Živí se malými plody nebo bobulemi, které polykají vcelku, hmyzem a pavouky.\n\nDruh tangara stříbrohrdlá poprvé popsal Charles Lucien Bonaparte, francouzský ornitolog a příbuzný Napoleona Bonaparta. Stalo se tak roku 1851. V současné době se uvádějí celkem tři poddruhy, které se liší především areálem výskytu: poddruh: \"Tangara icterocephala frantzii, Tangara icterocephala icterocephala\" a \"Tangara icterocephala oresbia\"\n\n"}
{"id": "1165432", "url": "https://cs.wikipedia.org/wiki?curid=1165432", "title": "Šumbera (rozcestník)", "text": "Šumbera (rozcestník)\n\nŠumbera může znamenat:\n\n\n\n\n"}
{"id": "1165434", "url": "https://cs.wikipedia.org/wiki?curid=1165434", "title": "Jarošovský potok", "text": "Jarošovský potok\n\nNázev Jarošovský potok má více vodních toků:\n\n"}
{"id": "1165435", "url": "https://cs.wikipedia.org/wiki?curid=1165435", "title": "Sierra Nevada de Santa Marta", "text": "Sierra Nevada de Santa Marta\n\nSierra Nevada de Santa Marta je pohoří v severovýchodní Kolumbii. Je vzdáleno přibližně 45 km od pobřeží Karibského moře, z územně-správního hlediska se rozprostírá v departementech Cesar, Magdalena, La Guajira. V pohoří se nachází dvě hory o stejné nadmořské výšce 5 775 m n. m. (Pico Simón Bolívar, Pico Cristóbal Colón), které jsou nejvyššími body celého pohoří.\n\nPodstatná část pohoří byla vyhlášena za národní park a biosférickou rezervaci UNESCO. Národní park byl založen v roce 1964 a má rozlohu 383 000 hektarů. Nejvyšší partie pohoří jsou trvale pokryty sněhem.\n\n"}
{"id": "1165436", "url": "https://cs.wikipedia.org/wiki?curid=1165436", "title": "Zlatý roh (Vladivostok)", "text": "Zlatý roh (Vladivostok)\n\nZlatý roh (rusky \"Золотой Рог\") je dlouhý úzký záliv v průlivu Východní Bospor v Japonském moři. Na březích Zlatého rohu se rozprostírá město Vladivostok, záliv v podstatě tvoří jeho centrum. Skutečnost, že tento záliv je ideálním kotvištěm, byla jednou z příčin založení města právě zde. Nachází se zde obchodní, vojenský i rybářský přístav, stejně jako opravárenské doky. Záliv je od roku 2012 překlenut Zlatým mostem.\n\nNa začátku zálivu je hloubka 20 – 27 m, dále ke konci se hloubka postupně zmenšuje. U přístavišť dosahuje od 5,2 do 15,2 metrů. Dno je bahnité. Břehy Zlatého rohu byly původně převážně kopcovité a skalnaté, nicméně kvůli potřebám přístavišť byly často srovnány či rozšířeny směrem do moře. Na konci zálivu do něj ústí říčka Objasněnija. Téměř celé břehy zálivu Zlatý roh jsou lemovány různými přístavišti, kotvišti, moly či nábřežími.\n"}
{"id": "1165437", "url": "https://cs.wikipedia.org/wiki?curid=1165437", "title": "Jeanette Winterson", "text": "Jeanette Winterson\n\nJeanette Wintersonová, OBE (* 27. srpna 1959), je oceňovanou anglickou spisovatelkou a jednou z nejvýraznějších postav na současné britské literární scéně. Proslavila se již svou částečně autobiografickou prvotinou \"Na světě nejsou jen pomeranče\" (\"Oranges are not the only fruit\", 1985) o dospívání a objevování vlastní sexuální identity v konzervativním prostředí. S genderovou polaritou a sexuální identitou pracuje Wintersonová i v některých dalších dílech. Ve svých knihách úspěšně kloubí experimentální postupy a čtenářskou přístupnost. Kromě vlastní literární tvorby je Wintersonová profesorkou tvůrčího psaní na University of Manchester a věnuje se i rozhlasovému vysílání.\n\nWintersonová se narodila v roce 1959 Manchesteru. Její matce Anně bylo v té době 17 a pracovala jako švadlena v továrně Raffles, která vyráběla svrchníky pro firmu Marks and Spencer. Sama byla z deseti dětí a potomka si v té době nemohla dovolit. Ani ne roční Jeanette proto v lednu 1960 adoptovali Constance a John William Wintersonovi a vychovali ji v blízkém Accringtonu v kraji Lancashire. Jeanettini noví rodiče příslušeli k Elim Pentecosal Church, jednomu z evangelických letničních hnutí, pro nějž je charakteristický doslovný výklad Bible. Wintersonová byla vychovávána v konzervativním křesťanském duchu a pěstouni si přáli, aby se stala misionářkou.\n\nV domě Wintersonových se nenacházela jiná než náboženská literatura. V celém domě bylo jen šest knih, a to včetně Bible stručné biblické encyklopedie. Z nejasných příčin byla v domě ale i jiná kniha: \"Artušova smrt\" od Thomase Maloryho. Artušovské příběhy o svatém Grálu, Lancelotovi a Ginevře, králi Artušovi a kulatém stolu se tak vedle biblického světa staly jádrem Jeanettiny představivosti.\n\nWintersonová absolvovala dívčí gymnázium Accrington High School For Girls . V šestnácti letech navázala lesbický milostný vztah, v důsledku čehož musela opustit domov adoptivních rodičů a byla vypovězena z letniční církve. Z této životní etapy pramení také inspirace pro název Wintersonové autobiografie \"Why be happy when you could be normal?\" (2011) (\"Proč být šťastná, když můžeš být normální?\"). Tuto památnou větu pronesla paní Wintersonová v reakci na Jeanettino vysvětlení, že se s danou dívkou bude vídat nadále i za cenu toho, že tím přijde o domov, protože je s ní šťastná.\n\nJeanette následně vystudovala angličtinu na St. Catherine's College na Oxfordské univerzitě. V době studia vydělávala různými pracemi, mj. jako řidička pojízdného zmrzlinového stánku a zaměstnankyně pohřebního ústavu, a jistou dobu žila v autě.\n\nPo dokončení univerzity se Wintersonová přestěhovala do Londýna a pracovala pro legendární britskou divadelní producentku a bývalou herečku Thelmu Holt v londýnském The Roundhouse. Zde vykonávala pomocné práce od prodeje zmrzliny přes úklid a pozici Thelminy osobní řidičky po shromažďování recenzí.\n\nV roce 1985 vydala Wintersonová svou první knihu \"Na světě nejsou jen pomeranče\" (\"Oranges are not the only fruit\") a ihned se s ní proslavila. Další dva roky psala a přitom si přivydělávala různými jinými pracemi, a od roku 1987, kdy vyšel román \"Vášeň\" (\"The\" \"Passion\"), se byla schopna uživit jako spisovatelka. I Vášeň, přestože je zasazena do napoleonské Evropy, nese stopy autobiografie, a inspiraci údajně autorka čerpala ze vztahu se svou literární agentkou Pat Kavanagh, manželkou spisovatele Juliana Barnese.\n\nV roce 1994 se Wintersonová z Londýna odstěhovala, zároveň ale koupila zchátralou budovu ve Spitalfields v londýnském East Endu, kterou opravila a v přízemí zřídila obchod s lahůdkami Verde.\n\nOd roku 2012 je profesorkou tvůrčího psaní na University of Manchester.\n\nV roce 2015 se Wintersonová vdala za Susie Orbachovou, britskou psychoterapeutku, sociální kritičku a spisovatelku.\n\nAutorčina další díla se zaobírají hranicemi fyzičnosti a představivosti. Wintersonová otevírá témata genderové polarity a sexuální identity. Výrazným rysem její tvorby jsou netradiční narativní postupy, vycházející z modernistické a postmoderní tradice. Identita vypravěčů, např. jejich genderová příslušnost, zůstává často skryta. Podobným způsobem se překrývají i jednotlivé vypravěčské hlasy. Mnohé z jejích románů by se daly označit jako částečně autobiografické, Wintersonová ale koncept autobiografičnosti jako takový odmítá.\n\n\nWintersonová získala v roce 2006 hodnost důstojnice Řádu Britského impéria za \"službu literatuře\".\n\nV roce 1985 s knihou \"Na světě nejsou jen pomeranče\" vyhrála Whitbread Book Award v kategorii první román. V roce 1990 se \"Pomeranče\" dočkaly televizní adaptace, která pro změnu získala ocenění BAFTA v kategorii nejlepší drama. Za román \"Vášeň\" (\"The\" \"Passion\") vyhrála Wintersonová v roce 1987 cenu John Llewellyn Rhys Prize. Rok 1989 jí vynesl vítězství v E. M. Foster Award za román \"Jak naštěpit třešeň\" (\"Sexing the cherry\"). Autorka je také dvojnásobnou nositelkou americké ceny Lambda Literary Awards, která se specializuje na literaturu s LGBT tematikou - v roce 1994 získala ocenění v kategorii lesbická beletrie za román \"Written on the Body\" a v roce 2013 excelovala s \"Why be happy when you could be normal?\" v kategorii lesbické memoárové literatury.\n\n"}
{"id": "1165440", "url": "https://cs.wikipedia.org/wiki?curid=1165440", "title": "Algor mortis", "text": "Algor mortis\n\nAlgor mortis je posmrtná změna teploty těla, která se v zásadě postupně přibližuje teplotě okolí (v horké poušti tedy stoupá). Latinsky \"algor\"- chlad, \"mortis\" - po smrti. Jevu se využívá pro určení doby smrti podle teploty rekta. Funkce vedení tepla a přenosu vede k ochlazování, které se snižuje, podle exponenciální funkce, což lze přiblížit lineárním poklesem o 2 °C během první hodiny po smrti a každá další hodina sníží teplota těla o 1 stupeň Celsia. \n\nGlaisterova rovnice určuje počet hodin od smrti jako lineární funkci rektální teploty:\n"}
{"id": "1165442", "url": "https://cs.wikipedia.org/wiki?curid=1165442", "title": "Space Alert", "text": "Space Alert\n\nSpace Alert (doslova ) je kooperační desková hra pro dva až pět hráčů českého herního vývojáře Vladimíra Chvátila vydaná v roce 2008. Jejím tématem je průzkum neprozkoumané části vesmíru „v desíti minutách“. První část hry přitom probíhá v reálném čase doopravdy přesně deset minut, přičemž tempo hry je řízeno jednou ze sady přiložených zvukových nahrávek, ve kterých jsou v různých časech hlášena příchozí ohrožení a další herní prvky. Hráči musí v omezeném čase za pomoci omezené sady karet naplánovat svým postavám, jak si poradí s ohroženími, přičemž je kromě ohledu na postup ohrožení potřeba i vysoká míra vzájemné spolupráce – například jeden musí včas dobít energii v reaktoru, aby druhý mohl včas začít střílet. V druhé části hry dochází k pečlivému přehrání naplánových akcí bez časového tlaku, aby se zjistilo, zda se vlastně povedlo či nepovedlo vesmírnou loď zachránit.\n\nHra získala zvláštní ocenění v rámci udílení cen Spiel des Jahres v roce 2009.\n\nNa přiloženém CD (ve starší vydáních zvukových CD v novějších vydáních MP3 CD) je osm zvukových stop. Kromě možnosti náhodně si vybrat misi zajišťují znovuhratelnost a pestrost další náhodné prvky: \n\nU vnitřních i vnějších ohrožení je často podstatně výhodnější ničit je přesně koordinovaně, což klade na plánování další zvýšené nároky.\n\nNutnost spolupráce je zajištěna jednak tím, že hráči si nesmí ukazovat své karty, jednak značným časovým tlakem. To brání častému problému kooperačních her, kdy dominantní a nejzkušenější hráč ostatní řídí jako loutky a hra tím ztrácí zábavnost.\n\nV roce 2010 bylo vydáno rozšíření \"Vzdálené horizonty\". Kromě přidání nových ohrožení přibyly karty s dvojitými akcemi a také prvky her na hrdiny: specializace postav a systém získávání zkušenosti.\n\n"}
{"id": "1165444", "url": "https://cs.wikipedia.org/wiki?curid=1165444", "title": "Etylenvinylacetát", "text": "Etylenvinylacetát\n\nEthylenvinylacetát (EVA), také známý jako poly(ethylen-vinylacetát) (PEVA), je kopolymer ethylenu a vinylacetátu. Hmotnostní podíl vinylacetátu se obvykle pohybuje od 10 do 40 %, přičemž zbytek tvoří ethylen.\n\nPEVA je elastomerní polymer, který produkuje materiály, které jsou „gumové“ v měkkosti a pružnosti. Tato vlastnost je odlišná od termoplastu v tom, že materiál je zesíťovaný. Tento materiál má dobrou čistotu a lesk, nízkoteplotní houževnatost, odolnost proti stresu, trhlinám, vyšším teplotám, má nepromokavé vlastnosti a odolnost vůči UV záření.\n\nEVA materiál je používán v biomedicínském inženýrství. Polymer se rozpustí v organickém rozpouštědle (např, dichlormethan). Práškový lék a plniva (typicky inertní cukr) jsou přidány do kapalného roztoku a rychle se smísí, aby se získala homogenní směs. Droga-plnivo-polymer se potom lije do formy při teplotě −80 °C a lyofilizuje, dokud se z ní nestane pevná látka. Polymer není biologicky rozložitelný v těle, ale je zcela inertní a způsobuje malou nebo žádnou reakci po implantaci.\n\nEVA pěna se používá jako výplň ve vybavení pro různé sporty jako lyžařské boty, cyklistická sedla, hokejové rukavice a helmy, wakeboard boty, vodní lyže, boty, rybářské pruty atd.. Používá se k výrobě plováků do komerčních lovných zařízení, jako je například košelkový nevod.\n"}
{"id": "1165445", "url": "https://cs.wikipedia.org/wiki?curid=1165445", "title": "Na světě nejsou jen pomeranče", "text": "Na světě nejsou jen pomeranče\n\nNa světě nejsou jen pomeranče (v originále \"Oranges Are Not the Only Fruit\") je prvotina anglické spisovatelky Jeanette Wintersonové. Kniha vyšla v Anglii v roce 1985 a okamžitě autorku vynesla na výsluní tamní literární scény. Jedná se o krátký román s autobiografickými prvky. Jeho vypravěčkou je dospívající dívka, která na pozadí striktní křesťanské výchovy objevuje svou nekonvenční identitu a homosexuální sexualitu. Knihu je možné zařadit do skupin Künstlerroman (subžánr Bildungsromanu) a roman à clef.\n"}
{"id": "1165452", "url": "https://cs.wikipedia.org/wiki?curid=1165452", "title": "Marie Amálie Rakouská (1780–1798)", "text": "Marie Amálie Rakouská (1780–1798)\n\nMarie Amálie Rakouská (Maria Amalia Josephe Johanna Katharina Theresia; 17. října 1780, Florencie – 25. prosince 1798, Vídeň) byla rakouská arcivévodkyně a princezna.\n\nByla dcerou císaře Leopolda II. a jeho manželky Marie Ludoviky Španělské. Narodila se ve Florencii, kde byl její otec v letech 1765-1790 velkovévodou. Její otec byl synem císařovny Marie Terezie a její matka byla dcerou Karla III. Španělského. Byla pojmenována podle své babičky z matčiny strany, královny Marie Amálie Saské.\n\nMěla šťastné dětství, obklopena svými mnoha sourozenci. Jako její sourozenci dostávala jinou výchovu než jiné královské děti v té době. Měly zvýšenou rodičovskou péči a méně služebných, učily se životu jednoduchému, přirozenému a skromnému. Zemřela ve věku 18 let.\n\n"}
{"id": "1165455", "url": "https://cs.wikipedia.org/wiki?curid=1165455", "title": "Petr Obdržálek", "text": "Petr Obdržálek\n\nPetr Obdržálek může být:\n\n"}
{"id": "1165456", "url": "https://cs.wikipedia.org/wiki?curid=1165456", "title": "Nikdy v neděli", "text": "Nikdy v neděli\n\nNikdy v neděli (řecky: Ποτέ Την Κυριακή, Pote Tin Kyriaki) je řecko-americká černobílá romantická komedie z roku 1960.\n\nFilm vypráví příběh Ilii, volnomyšlenkářské prostitutky žijící v řeckém přístavu Pireus, a amerického turisty Homera z Connecticutu, který je jako student klasických studií fascinován vším řeckým. Homer má pocit, že Iljin život ztělesňuje degradaci klasické řecké kultury a pokouší se ji přivést zpět k morálce, zatímco Ilja uvolňuje zábrany upjatého Homera. Příběh tak vytváří analogii Pygmalionu v kombinaci s příběhem lehké holky s dobrým srdcem.\n\nVe filmu účinkují v hlavních rolích Melina Mercouri a Jules Dassin, spolu s kterými divák pozvolna proniká do řecké kultury — tanců, hudby i jazyka (prostřednictvím titulků). Hudba z filmu se stala v 60. letech hitem a svému autorovi, skladateli Manovi Hatzidakisovi, přinesla Cenu Akademie.\n\nFilm tak získal Oscara za nejlepší píseň (Manos Hatzidakis za “Nikdy v neděli”), a dále několik nominací: nejlepší výkon herečky v hlavní roli (Melina Mercouri), nejlepší návrh kostýmů, nejlepší umělecká režie — černobílý film, nejlepší režisér (Jules Dassin) a nejlepší scénář — scénář psaný přímo pro film (Jules Dassin). Mercouriová získala na filmovém festivalu v Cannes v roce 1960 Cenu pro nejlepší herečku.\n\n\nKdyž byl film Nikdy v neděli v roce 1960 poprvé promítán v Itálii, Sdružení divadelních kritiků a Ministerstvo kulturního dědictví a cestovního ruchu klasifikovalo film jako “nevhodný pro mládež do 16 let”. Sdružení rovněž písemně po tvůrcích filmu vyžadovalo následující úpravy:\n\nTento dokument pochází z 26. listopadu 1960 a je podepsán ministrem kultury Ruggero Lombardim.\n"}
{"id": "1165458", "url": "https://cs.wikipedia.org/wiki?curid=1165458", "title": "Rovný (rozcestník)", "text": "Rovný (rozcestník)\n\nNázev Rovný může znamenat:\n\n\n"}
{"id": "1165460", "url": "https://cs.wikipedia.org/wiki?curid=1165460", "title": "Horst Köppel", "text": "Horst Köppel\n\nHorst Köppel (* 17. květen 1948, Stuttgart) je bývalý německý fotbalista, který reprezentoval Západní Německo. Nastupoval především na postu útočníka nebo záložníka.\n\nSe západoněmeckou reprezentací vyhrál mistrovství Evropy 1972, byť na závěrečném turnaji nenastoupil. V národním týmu odehrál 11 zápasů, v nichž vstřelil 2 branky.\n\nS Borussií Mönchengladbach dvakrát vyhrál Pohár UEFA (1974/75, 1978/79).\n\nS Mönchengladbachech se stal pětkrát mistrem Německa (1969/70, 1970/71, 1974/75, 1975/76, 1976/77).\n\nPo skončení hráčské kariéry se stal trenérem. Borussii Dortmund přivedl k vítězství v německém poháru v sezóně 1988/89.\n"}
{"id": "1165461", "url": "https://cs.wikipedia.org/wiki?curid=1165461", "title": "Iyaz", "text": "Iyaz\n\nKeidran Jones (* 15. dubna 1987 Tortola, Britské Panenské ostrovy) je americko-karibský ostrovní zpěvák, známý pod jménem Iyaz. Jeho blízkým a nejlepším přítelem je Sean Kingston, který mu dopomohl ke kariéře.\nIyazova hudební kariéra začala v roce 2009 jeho pilotním hitem Island Girls, který ve spolupráci s dalšími rapery natočil v Karibiku. Klip byl plný hezkých ostrovních holek z jeho rodného ostrova. Klipem pochopitelně na sebe mediálně hodně upozornil. A tak se začala rozjíždět jeho hudební kariéra, ke které mu dopomohl jeho kámoš Sean Kingston.Přivedl ho do nahrávací společnosti Beluga Heights Records, představil ho producentovi J. R. Rotemovi, na kterého Iyaz udělal dobrý dojem, tak stejně jako Seanovi i jemu dopomohl ke kariéře.\n\nPak se kolem Iyaze sláva jen hemžila a v roce 2009 vydal svůj první singl Replay jehož chytlavá melodie: Shawty's like a melody, utkvěla v hlavě milionům lidí a fanouškům na celém světě. Tím začal začátek Iyazovy velké hudební kariéry.\n\nPak v roce 2010 vydal 3 úspěšné singly, ke kterým natočil videoklipy (Solo, So Big a Look At Me Now)\nVydal tak své první album pojmenované podle jeho pilotního hitu Replay.\n\nBěhem roku 2010 ale vydal zároveň 2 úspěšné featuringy (Pyramid, ve spolupráci s Korejskou zpěvačku Charice a Break My Bank ve spolupráci s Hip Hop Duo New Boyz.\n\nV roce 2011 vydal další 3 singly (z toho jeden vlastní Pretty Girls ve spolupráci se zpěvákem Traviem McCoyem) a 2 featuringy (The Mack, kde hostoval začínajícímu zpěvákovi z Beluga Heights Manovi) a Fight For You, kde hostoval zpěvákovi Steviemu Hoangovi.\n\nPak se na pár let po Iyazovi jakoby slehla zem a už nebyl tak známý a dal si na nějakou dobu pauzu. Sice vydal v roce 2013 singl Da da da s velmi chytlavou melodií,ale nenatočil k tomu klip. Tak celkově jakoby se vypařil.\n\nPak se po 4 letech pauzy Iyaz do hudební branže zase vrátil a vydal druhé album Aurora co obsahovalo singly One Milion a Alive, které byly pro většinu fanoušků velkým zklamáním, jelikož se ani trochu nepodobaly jeho původním singlům v jeho zlatých starých dobrých časech (Island Girls, Replay, Solo, So Big, Pretty Girls, Look At Me Now)\n\n\n"}
{"id": "1165462", "url": "https://cs.wikipedia.org/wiki?curid=1165462", "title": "Kostel svatého Michaela archanděla (Ladná)", "text": "Kostel svatého Michaela archanděla (Ladná)\n\nKostel svatého Michaela archanděla (též kostel svatého Michala) je římskokatolický chrám v obci Ladná, okres Břeclav. Nachází se v centru obce a tvoří její dominantu. Kostel v novorománském stylu dle návrhu architekta Karla Weinbrennera byl vystavěn v letech 1911–1912. Je chráněn jako kulturní památka.\n\nJde o filiální kostel farnosti Podivín.\n\nK roku 1663 je zmiňován filiální kostel v Lanštorfu (nyní Ladná), jeho další osud je však neznámý. Zachoval se z něj zvon ulitý roku 1678 Václavem Kleinem. Ten byl později zavěšen ve zvonici místní kaple svatého Michala z roku 1849. Časem však tato malá kaple přestala kapacitně vyhovovat.\n\nV prosinci 1909 navštívila deputace lanštorfských občanů v čele se starostou Ondřejem Michlovským kancelář knížete Jana II. z Lichtenštejna. Výměnou za knížetem požadované prodloužení nájmu lanštorfské honitby na dalších dvanáct let (za roční nájem 2000 korun) žádali, aby kníže Lichtenštejn nechal na vlastní náklady v Lanštorfu postavit větší kapli. Kníže s návrhem souhlasil a přislíbil postavení nového kostela včetně vybavení.\n\nPlány kostela v novorománském slohu vypracoval knížecí architekt Karel Weinbrenner, mimo jiné tvůrce kostela Navštívení Panny Marie v Poštorné. V neděli 24. září 1911 došlo slavnostnímu položení základního kamene stavby. Při této příležitosti obdržel knížecí správce JUDr. Jan Musil čestné občanství obce, jako poděkování za svou přímluvu ve věci kostela u knížete Lichtenštejna.\n\nStavební práce byly zahájeny 15. dubna 1912 firmou pana Rossaka z Břeclavi. Veškerý stavební materiál jako cihly, střešní tašky a obklady dodala knížecí cihelna v Poštorné. Údajně jich bylo použito 250 druhů. Přes některá zdržení zapřičiněná opožděnými dodávkami a nutností úprav dodaných cihel byla stavba dokončena 9. srpna téhož roku. Instalace zvonů proběhla 9. až 10. října, dne 13. října byl posvěcen a připevněn kříž na hlavní věži. Dne 8. prosince 1912 kostel benedikoval podivínský farář František Špička.\n\nV roce 1917, během první světové války, došlo k zrekvírování zvonů kostela. Poté byl údajně do sanktusníku instalován starý zvon z kaple svatého Michala.\n\nKostel svatého Michaela archanděla je jednolodní chrám obdélníkového půdorysu, s kněžištěm tvaru apsidy zaklenuté konchou. K apsidě na severu přiléhá sakristie, na jihu pak kaple s válcovou věží. Loď kostela je zaklenuta třemi poli křížové žebrové klenby. Severní stranu lodi zakončuje členěný útvar severního průčelí, završený hranolovou zvonicí. Na průčelí je umístěna nika s reliéfem Madony s Dítětem, nad ním se nachází věžní hodiny v glazovaném rámu. Vstup do kostela tvoří portikus ukončený vstupním portálem s archivoltou. Ve štítě portiku se nachází reliéf Beránka Božího. Štít je završen vyřezávaným kamenným křížem.\n\nKostel je vybudovaný z pálených cihel. Vnější architektonické detaily (reliéfy, ostění, sokly, vlysy atd.) jsou provedeny z glazovaných keramických tvarovek. V interiéru jsou použity tvarovky režné (sloupy, žebra, konzoly).\n\nZařízení interiéru (oltář, kazatelna, křtitelnice) je dobové, zhotovené z umělého kamene a mramoru. Na boční zdi lodi se nachází obraz svaté Rodiny z roku 1915. Stěny a klenbu lodi i kněžiště pokrývá ornamentální a symbolická malba.\n"}
{"id": "1165463", "url": "https://cs.wikipedia.org/wiki?curid=1165463", "title": "Únik zemního plynu v Los Angeles", "text": "Únik zemního plynu v Los Angeles\n\nK úniku zemního plynu z podzemního úložiště na předměstí Los Angeles na západě Spojených států docházelo od října 2015 do února 2016. Denně z úložiště unikalo 1200 tun plynu. Plynařské firmě \"Southern California Gas Company\" se až po téměř čtyřech měsících podařilo únik plynu zastavit. \n\nObyvatelé si stěžovali na dýchací potíže a nevolnost, z oblasti tak bylo evakuováno více než dva tisíce rodin, tedy přes 10 tisíc lidí. \n\nPodle odhadů ekonomů může odstranění havárie a náklady na soudní spory plynařskou firmu stát až několik miliard dolarů. V srpnu 2018 bylo rozhodnuto, že má společnost zaplatit vypořádání ve výši 119,5 milionu dolarů. \n\nZemní plyn začal unikat 23. října 2015. Do 25. prosince 2015 bylo evakuováno přes dva tisíce rodin.\n\nDne 6. ledna 2016 guvernér Jerry Brown vyhlásil na předměstí Porter Ranch stav ohrožení. Apeloval na využití všech dostupných prostředků, které zamezí dalšímu úniku plynu.<ref name=\"idnes 8/1\"></ref> Poškozené potrubí vedlo plyn do zásobníku, který se nachází více než 150 metrů pod zemí.\n\nDne 13. února 2016 se podařilo únik plynu zastavit. \n\nZemní plyn je tvořen zejména metanem, který patří k nejvýznamnějším skleníkovým plynům. Obsahuje dále oxid uhličitý a také silně zapáchající merkaptany a metylmerkaptany. Denně unikalo z úložiště 1200 tun plynu.\n"}
{"id": "1165464", "url": "https://cs.wikipedia.org/wiki?curid=1165464", "title": "Obština Veliko Tărnovo", "text": "Obština Veliko Tărnovo\n\nObština Veliko Tărnovo ( \"Община Велико Търново\") je bulharská jednotka územní samosprávy ve Velikotărnovské oblasti. Leží ve středním Bulharsku na severních svazích Staré planiny a v Předbalkánu. Správním střediskem je město Veliko Tărnovo, kromě něj zahrnuje obština 2 města a 86 vesnic. Žije zde necelých 80 tisíc stálých obyvatel.\n\nV obštině žije 75 324 stálých obyvatel a včetně přechodně hlášených obyvatel 91 364. Podle sčítáni 1. února 2011 bylo národnostní složení následující:\n"}
{"id": "1165465", "url": "https://cs.wikipedia.org/wiki?curid=1165465", "title": "Monkwearmouth Railway Bridge", "text": "Monkwearmouth Railway Bridge\n\nMonkwearmouth Railway Bridge je obloukový železniční most v severoanglickém městě Sunderland, překonávající řeku Wear.\n\nMost byl postaven jako součást Monkwearmouth Junction Line, železniční tratě spojující Brandling Junction Railway a Durham & Sunderland Railway. Architektem mostu byl Thomas Elliot Harrison a spolu s celou tratí byl most otevřen v roce 1879. Po dokončení se stal prvním železničním mostem na řece Wear. V současnosti je most využíván zelenou linkou newcastleského metra (od roku 2002) a nachází se mezi stanicemi \"St Peter 's\" na severní straně a \"Sunderland\" na jižní straně. Mostem prochází i železniční trať Durham Coast Line.\n\nHlavní obloukové rozpětí má délku 91,4 m a boční cihlové rozpětí jsou 7,6 m dlouhé. Mostovka se nachází 26 m nad hladinou řeky Wear. Hned vedle mostu Monkwearmouth Railway Bridge se nachází silniční most Wearmouth Bridge.\n"}
{"id": "1165467", "url": "https://cs.wikipedia.org/wiki?curid=1165467", "title": "Tomáš Zubzanda", "text": "Tomáš Zubzanda\n\nTomáš Zubzanda (* 10. května 1976) je český rozhodčí ledního hokeje pocházející z Karlových Varů. Během sezóny 2014/2015 rozhodoval utkání první ligy, tedy druhé nejvyšší soutěže v České republice. Předtím ale již soudcoval i utkání nejvyšší soutěže, tedy extraligy. Během sezóny 2015/2016 rozhoduje utkání první hokejové ligy.\n"}
{"id": "1165468", "url": "https://cs.wikipedia.org/wiki?curid=1165468", "title": "Tarr Steps", "text": "Tarr Steps\n\nTarr Steps je kamenný deskový most v blízkosti obce Withypool v jižní Anglii, v národním parku Exmoor. Překonává řeku Barle.\n\nMost je složen ze žulových desek; největší je více než 2,4 m dlouhá a 1,5 m široká. Celková délka mostu je 55 m a nejdelší ze 17 rozpětí je 2,59 dlouhé. Přesný věk mostu je neznámý; místní věří, že byl postaven kolem roku 1000 př. n. l. Podle odborníků je však více pravděpodobné, že most pochází ze středověku, podobně, jako další významný kamenný deskový most ve Spojeném království, kterým je most v Postbridge. První písemná zmínka o mostu pochází ze 14. století.\n\nMost byl v moderních dějinách vícekrát opravován, např. po povodních v roce 1952. Poslední velká rekonstrukce mostu se uskutečnila po povodních 22. prosince 2012, kdy byla zničena střední část stavby. Po povodni z 21. listopadu 2016, která most opět poškodila, byl znovu opraven.\n"}
{"id": "1165469", "url": "https://cs.wikipedia.org/wiki?curid=1165469", "title": "Obležení Homsu", "text": "Obležení Homsu\n\nObležení Homsu bylo střetem mezi syrskou armádou a syrskou opozicí ve městě Homs.\n\nOd poloviny března roku 2011 v Sýrii začínají povstání a protesty proti diktátorovi Bašáru al-Asadovi. Prezident Sýrie Bašár al-Asad tak začal násilně obléhat města se spiklenci a hromadně je zavírat, což vyvolalo rychlé povstání v jiných městech, jako je právě Homs.\n\nPostupem času roku 2011 se město Homs stalo známým bojištěm, a proto ho navštívili arabští pozorovatelé, kteří kladli za cíl ukončit kruté boje v Sýrii. Tanky Syrské armády se sice stáhly nebo byly ukryty, ale na konci ledna roku 2012 mise skončila neúspěchem, z důvodu velké nesnášenlivosti a neukončení silného odporu proti Bašáru al-Asadovi syrskou opozicí, a proto se město stalo znovu bojištěm.\n\nV lednu 2012 Asad nasadil do bojů proti syrské opozici ve městě i chemické zbraně.\n\nV únoru 2012, po neúspěchu mise, začala ofenzíva syrské armády, která měla odpor Homsu zlomit. V březnu roku 2012 probíhaly tvrdé a stále častější střety mezi armádními a rebelskými jednotkami. Výsledek ofenzívy dopadl tak, že bylo zabito mnoho prodemokratických rebelů, popřípadě islamistů i civilistů, a tím syrská armáda dokázala mít pod kontrolou 70 % ulic města. Zbytek roku 2012 zůstal patovým, avšak syrská armáda pořádala cyklické útoky, které často vyhrávala, ale stále neovládla celé město.\n\nNa začátku roku 2013 boje ve městě ustávaly, ale úplně neskončily. Rebelové z Homsu měli ale v polovině roku 2013 na mále, protože se vítězství začalo přikloňovat k Asadově armádě. Tou dobou už se rebelové drželi jen v některých čtvrtích města. Povstalci byli v září 2013 odříznutí od léků a jídla, ale syrská armáda zakázala do obklíčených čtvrtí kohokoliv pouštět, přesto se rebelové odmítli vzdát. Do října 2013 se povstalci dokázali přesouvat a organizovat přes tunely, ale syrská armáda všechny vchody do tunelů zničila, takže jsou rebelové od této fáze ve městě zcela obklíčeni.\n\n25. ledna 2014 začalo jednání mezi syrskou vládou a opozicí, podle kterého ženy a děti mohly opustit město. Muži ale museli armádě nahlásit svoje jména. 6. února (2014) se syrská vláda s opozicí dohodla na humanitární pomoc pro homské obyvatele, tedy na třídenním ukončení palby. Následujícího dne začala evakuace. Příměří bylo ale prodlouženo o další tři dny, aby došlo k evakuaci dalších obyvatel. Sýrie začala vyslýchat muže, kteří odcházejí z obklíčení (z ulic držených povstalci). Některé vyslýchané muže odvezla syrská armáda neznámo kam. Příměří bylo nakonec ujednáno do půlnoci 15. února, díky čemuž byla evakuována zhruba polovina civilistů. Evakuace civilistů z částí města ovládané rebely však zcela neskončila, ale boje se nezastavily, a tak se z obklíčení začali dostávat další obyvatelé, kteří ale byli pod palbou.\nZnámým se ve městě stal Frans van der Lugt, který natáčel videa na Youtube, za účelem upozornit na humanitární krizi v obleženém městě, ale 7. dubna (2014) byl zavražděn neznámými muži. Tato zpráva otřásla světem, jelikož byl snad posledním Evropanem žijícím v centru města, zpráva ranila i papeže Františka. Na rozdíl od února a března, kdy probíhaly úspěšné humanitární akce, byl duben podstatně horší. Na konci dubna roku 2014 se an-Nusrá přihlásila k pumovému útoku, který zabil asi 100 lidí, z nichž bylo asi 80 civilisti. Jedná se o nejkrvavější incident za celé tři roky v Homsu. Od 5. května platí v Homsu příměří, které mělo připravit rebely na dohodnuté stáhnutí z města. 7. května se po více než třech letech rebelové stahují z Homsu. Do 9. května 2014 se všichni rebelové z města stáhli.\n\nPrvní demonstrace začaly na počátku Arabského jara i v tomto městě. Homs bylo jedno z prvních a nejkrutějších bojišť v Sýrii. V provincii Homs po provincii Halab zemřelo od března 2011 do listopadu 2013 nejvíce dětí.\n"}
{"id": "1165470", "url": "https://cs.wikipedia.org/wiki?curid=1165470", "title": "Natus Vincere", "text": "Natus Vincere\n\nNatus Vincere (Na`Vi) (lat. zrozeni k vítězství) je Ukrajinská multiherní organizace zaměřená na elektronické hry. V roce 2010 vyhrál ukrajinský tým ve hře Counter-Strike 1.6, poprvé v historii, tři hlavní turnaje v jednom roce – Intel Extreme Masters, Electronic Sports World Cup a World Cyber Games 2010. V létě roku 2011 byl tento tým ve hře Dota nejlepším na turnaji DotA 2 The International, kde ve finále porazil čínský tým EHOME a za první místo získal 1 000 000 dolarů.\n\nOd svého vzniku v roce 2009 byl projekt podporován známým mecenášem a organizátorem turnajů v počítačových hrách Muratem Žumaševičem („Arbalet“). V říjnu roku 2011 došlo k ukončení spolupráce mezi Žumaševičem a členy organizace, načež společnost Natus Vincere vedla a rozvíjela svou činnost vlastními silami. \n\nGenerálním ředitelem organizace je v současnosti Alexander Kochanovskyj. („ZeroGravity“)\n\nV roce 2009 založil Murat Žumaševič („Arbalet“) klan Arbalet.UA, který se skládal z ukrajinských hráčů ve hře Counter-Strike 1.6, dříve hrající za týmy KerchNET a Pro100. Do týmu přišli hráči z Charkova Danyyl Teslenko („Zeus“) a Ivan Suchrijev („Edward“), z Kyjeva Sergej Iščuk („starix“), Arsenyj Trynoženko („Esenin“) ze Lvova a Egor Markelov („markeloff“) z Dněpropetrovska. Manažerem týmu se stal Alexander Kochanovskyj („ZeroGravity“) z Kyjeva. Po vítězství v turnaji Arbalet Cup Asia 2010, na kterém hrál tým pod názvem „Na`Vi“, se uskutečnil konkurs o nejlepší název týmu, v důsledku čehož byl tým přejmenován na „Natus Vincere“ (lat. zrozeni k vítězství) a zachovali si klantag „Na`Vi“.\n\nRok 2010 byl pro Natus Vincere velmi úspěšným. Tým nejdříve vyhrál grand finále čtvrté sezóny Intel Extreme Masters, ve kterém porazil švédský celek fnatic, poté se, jako první tým z SNG, stal šampiónem ESWC a nakonec byl zapsán do seznamu vítězů na mistrovství světa World Cyber Games. Tento tým byl první na světě, který vybojoval tři nejprestižnější mistrovské tituly (IEM, ESWC, WCG) za jeden rok. Na konci roku hráči Natus Vincere zvítězili na LAN-turnaji DreamHack Winter 2010 a dosáhli dalšího rekordu, když si za rok vydělali více než 215 tisíc dolarů a překonali tak předchozí úspěch týmu fnatic (189 tisíc dolarů v roce 2009).\n\nDne 5. května roku 2011 obhájili na turnaji Intel Extreme Masters v Hannoveru titul mistrů světa a vydělali si 35 000 dolarů. Pouze v roce 2012 členové Natus Vincere titul nezískali, jelikož ve finále IEM VI World Championship prohráli. Na konci roku 2012 všichni hráči přešli na novou verzi hry – .\n\nNa rozdíl od předchozí verze Counter-Strike 1.6, ve které v letech 2009–2012 dosahovali maximálních úspěchů, se jim v nové verzi CS:GO již tolik nedaří a úspěchů na nejvyšší úrovni nedosahují. V souvislosti s tím se v roce 2013 sestava hráčů několikrát změnila a tým opustili Egor Markelov a Arsenyj Trinoženko. Od prosince roku 2013 se kolektiv hráčů nezměnil, dokud v březnu roku 2015 nebylo ohlášeno, že Sergej Iščuk skončil s aktivním hraním a zaujal pozici manažera a trenéra týmu. V dubnu roku 2015 Natus Vincere získávají první důležité vítězství na mezinárodním turnaji v CS:GO a stávají se vítězem premiérové sezóny ESL Pro League\n\nV říjnu roku 2010 byl oznámen vznik týmu ve hře DotA, který tvořili nejlepší hráči z Ukrajiny. Sestavu týmu původně tvořilo pět hráčů, nicméně 23. října 2010 tým opustil Andrey Chipenko („Mag“) a Alexander Stepanijuk („Deff“). Poté se k týmu připojili ukrajinští hráči z klanu DTS Chatrix – Danyl Išutin („Dendi“) a Ivan Antonov („Artstyle“), který se stal kapitánem nové sestavy. Po vítězství na turnaji ASUS Spring 2011 tým opouštějí Bogdan Bojčuk („Achura“) a Artur Kostenko („Goblak“) a nahrazují je ruský hráč Dmitrij Kuprijanov („LighTofHeaveN“) a jeden z veteránů evropské DotA scény Estonec Klement Ivanov („Puppey“). A tak z původní sestavy zůstal pouze Alexander Dashkevich („XBOCT“).\n\nV srpnu 2011 se v rámci výstavy GamesCom uskutečnil první turnaj na světě ve hře Dota 2 – The International. Natus Vincere se stali vítězi tohoto turnaje, když ve finále porazili se skóre 3:1 čínský celek EHOME a vyhráli tak 1 000 000 dolarů. Vítězství udělalo z Natus Vincere nejúspěšnější organizaci v počítačových hrách na světě s celkovým výdělkem 1 300 000 dolarů od počátku roku 2010. V roce 2012 a 2013 tým pokračuje v úspěšných vystoupeních na turnajích The International a v obou ročnících se umísťuje na druhém místě.\n\n3. června 2014 byla na oficiálních stránkách Natus Vincere zveřejněna druhá sestava z Ameriky ve hře Dota 2 vystupující pod názvem „Na`Vi.US“. Jedná se o bývalý tým North American Rejects (NAR), který vyhrál americkou kvalifikaci The International 4 a The Summit. 5. prosince 2014 byl tým rozpuštěn.\n\nNa začátku července roku 2014 se v týmu objevuje trenér, bývalý hráč týmu Rox Kis, člen původního týmu Na`Vi – Artur Kostěnko („Goblak“). Přesto na turnaji The International 2014 tým neuspěl. To má za následek odchod Klementa Ivanova („Puppey“) a Kulo Salehi Takhasomi („KuroKу“) a další časté změny v sestavě.\n\nV dubnu 2015 vedení organizace přijímá radikální řešení. Do týmu se vrací Ivan Antonov („ArtStyle“), bývalý kapitán vítězného týmu na turnaji The International 2011, dále pak druhý bývalý hráč Natus Vincere Hlib Lipatnikov („Funn1k“) a také Akbar Butajev („SoNNeikO“). Přestože na turnaj The International 2015 nedostali pozvánku, tak znovu poskládaný tým vyhrává evropský kvalifikační turnaj a získává právo účastnit se hlavního turnaje roku.\n\n16. října 2015 organizace Natus Vincere oznámila rozpuštění sestavy ve hře Dota 2.\n\nNa začátku února roku 2011 Natus Vincere otevírá FIFA sekci, ve které působí nejlepší hráči Ukrajiny. Alexander Šamko, který reprezentoval Ukrajinu na World Cyber Games v roce 2010. V roce 2009 měl tu čest Jevgenij Mostovyk a Alexander Rjabikin v roce 2008. Rok 2011 byl pro tuto sekci nejúspěšnějším: podařilo se jim získat první i druhé místo na turnaji Ukrainian FIFA League 2011 a také zvítězit v turnajích OSPL Spring 2011 a WCG 2011.\n\nV dubnu 2011 vznikla v Natus Vincere nová sekce ve hře . Původně byla vybrána strategie, která byla založena na rozvoji mladých perspektivních hráčů. Jedním z nich se stal Dán John Andersen, který se proslavil jako hráč DotA Allstars a hrál v nejznámějších evropských klanech. 30. prosince 2011 byl oznámen konec této sekce, hlavním důvodem byly neuspokojivé výsledky.\n\n9. dubna 2013 v důsledku spojení organizací Natus Vincere s týmem FXOpen e-Sports Europe byla znovu založena sekce Na`Vi.StarCraft 2. Z důvodu přerušení financovaní týmu ve hře StarCraft II byl 1. listopadu 2013 znovu rozpuštěn.\n\n18. února 2012 vedení organizace Natus Vincere oficiálně oznámilo, že sestavilo tým ve hře League of Legends. Sestava MyBoys, která se skládala z profesionálních evropských hráčů, získala po podepsání sponzoringu s Na`Vi možnost účastnit se největších LAN-turnajů a také trénovat v týmové herně (gaming house) v Kyjevě. V květnu 2012 tým vítězí v online turnaji SoloMid Eu Tournament Circuit.\n\n4. července 2013 bylo oznámeno, že tým Rush se spojuje s Natus Vincere a bude vystupovat na všech mistrovstvích ve hře World of Tanks pod jejich názvem. Od roku 2013 do roku 2015 se tým stal několikanásobným vítězem těch největších mezinárodních turnajů, včetně Grand Final WGL, což bylo mistrovství světa, ve kterém si vydělali více než 350 000 dolarů.\n\nV dubnu 2015 vzniká tým ve hře Heroes of the Storm.\n\n14. června 2010 proběhlo v budově vlády setkání premiéra Ukrajiny Mykola Azarova a týmu Natus Vincere. Na schůzi se mimo jiné projednávaly otázky, týkající se rozvoje průmyslu informačních technologií na Ukrajině. Premiér přislíbil, že se v roce 2011 uskuteční mezinárodní „Veřejný turnaj v elektronických hrách na Ukrajině”. Ukrajinští hráči byli zapsáni do takzvané „Zlaté rezervy“, která je podporovaná vládou.\n\n"}
{"id": "1165471", "url": "https://cs.wikipedia.org/wiki?curid=1165471", "title": "Tabulka pravdivostních hodnot základních složených výroků", "text": "Tabulka pravdivostních hodnot základních složených výroků\n\nPravdivostní tabulka je tabulka sestávající z dvou hodnot: 0 (nepravda) a 1 (pravda).\n\nZde můžete najít pravdivostní tabulky pro základní logické operace.\n\nExistují 4 unární operace\n\nLogická nepravda je unární logická operace, jejíž hodnota je \"nepravda\" právě tehdy, když vstupní hodnota je \"pravda\" nebo \"nepravda\".\n\nPravdivostní tabulka logické nepravdy:\nLogická identita je unární logická operace, jejíž hodnota je \"pravda\" právě tehdy, když vstupní hodnota je \"pravda\" (analogicky platí pro hodnotu \"nepravda\").\n\nPravdivostní tabulka logické identity:\nLogická negace (používá se symbol  ¬ nebo \"NON\") je unární logická operace, jejíž hodnota je \"nepravda\" právě tehdy, když první vstupní hodnota je \"pravda\" a naopak.\n\nPravdivostní tabulka logické negace:\nLogická pravda je unární logická operace, jejíž hodnota je \"pravda\", právě tehdy, když vstupní hodnota je \"pravda\" nebo \"nepravda.\"\n\nPravdivostní tabulka logické pravdy:\nExistuje 16 možných pravdivostních funkcí pro dvě binární proměnné.\n\nZde se nachází tabulka poskytující definice všech 16 možných pravdivostních operaci (A a B jsou booleovské proměnné, detaily o operátorech viz klíč):\nkde 1=\"pravda\" a 0=\"nepravda.\" Řádek označený Kom udává jestli je operátor (op) komutativní – A op B = B op A. Řádek označený L id udává levé identity operátoru, jestliže nějaké má – hodnoty I kde I op B=B. Řádek označení P id udává pravé identity operátoru, jestliže nějaké má – hodnoty I kde A op I=A.\n\nKlíč je orientovaný po sloupcích. Jsou zde 2 sloupce, které udávají 4 možné kombinace A a B.\n\n16 zbylých sloupců obsahuje každý jednu pravdivostní operaci dvou binárních proměnných, v následující tabulce bude každý z těchto sloupců uvedený do řádku:\n\nLogické operátory je také možné vyjádřit pomocí Vennových diagramů.\n\nKonjunkce (používají se symboly \"AND\", & nebo ʌ) je binární logická operace jejíž hodnota je \"pravda\", právě když obě vstupní hodnoty jsou \"pravda.\"\n\nČteme \"A a B\".\n\nDisjunkce (používají se symboly \"OR\" nebo  ∨) je binární logická operace, jejíž hodnota je \"pravda\", právě když alespoň jedna vstupní hodnota je \"pravda\".\n\nČteme \"A nebo B\".\n\nImplikace (používá se symbol ⇒) je binární logická operace, jejíž hodnota je \"nepravda\", právě když první vstupní hodnota je \"pravda\" a druhá \"nepravda\". Ve vztahu A⇒B (A implikuje B) označujeme A za předpoklad (premisu) a B za závěr.\n\nČteme \"Když A, tak B\".\n\nEkvivalence (používá se symbol ⇔) je binární logická operace, jejíž hodnota je \"pravda\", právě když obě vstupní hodnoty jsou stejné, tj. obě \"pravda\" nebo obě \"nepravda\".\nExkluzivní disjunkce (používá se symbol ⊕ nebo XOR) je binární logická operace, jejíž hodnota je \"pravda\", právě když vstupní hodnoty jsou různé, tj. \"pravda\" a \"nepravda\" nebo \"nepravda\" a \"pravda\".\nLogické NAND je binární logická operace, jejíž hodnota je \"nepravda\" právě tehdy, když jsou obě vstupní hodnoty \"pravda\".\n\nMůžeme snadno nahlédnout, že NAND je vlastně složení dvou operací – NOT a AND. Negaci konjunkce ¬(A ∧ B) a disjunkci negací (¬A) ∨ (¬B) lze zapsat do pravdivostní tabulky takto:\nLogické NOR je binární logická operace, jejíž hodnota je \"pravda\" právě tehdy, když jsou obě vstupní hodnoty \"nepravda\". Tedy hodnota logického NOR je \"nepravda\" právě tehdy,když alespoň jedna ze vstupních hodnot je \"pravda.\"\n\nNegace disjunkce ¬(A ∨ B) a konjunkce negací (¬A) ∧ (¬B) lze zapsat do pravdivostní tabulky takto:\nZde je pravdivostní tabulka 6 z 16 možných pravdivostních operací 2 binárních proměnných.\n"}
{"id": "1165472", "url": "https://cs.wikipedia.org/wiki?curid=1165472", "title": "Poe Dameron", "text": "Poe Dameron\n\nPoe Dameron je fiktivní postava ve \"Star Wars\". Poprvé se představil v roce 2015 ve filmu\" \", kde ho hrál Oscar Isaac. Poe je pilot X-wingu na straně Rebelů, který neúmyslně zatáhne stormtroopera Finna a hledačku šrotu z planety Jakku, Rey, do boje proti zlověstnému Prvnímu řádu. Objevuje se v díle \"Síla se probouzí\" a i v následujícím díle \"\". Isaac a jeho postava byli pozitivně přijati a Poe byl srovnáván s postavou Hana Sola (Harrison Ford) v originální filmové trilogii \"Star Wars\".\n\nBěhem přípravy \"Síla se probouzí\" byla postava označována jako \"John Doe\" a původně se zamýšlelo, že to bude Jedi a pak lovec odměn s Wookiee pomocníkem.\n\nIsaacovo obsazení ve filmu bylo ohlášeno 29. dubna 2014. Jeho postavu bylo možné poprvé vidět v 88sekundovém teaser traileru k \"Síla se probouzí, \"který uvolnil Lucasfilm 28. listopadu 2014 a ve kterém řídil X-winga. Jméno Poe Dameron odhalil \"Entertainment Weekly\" na návrhu výměnných kartiček od Lucasfilmu, v prosinci 2014. Tato postava byla také zobrazena v květnu 2015 ve \"Vanity Fair\" v sérii fotek od Annie Leibovitz. Byl pojmenován podle asistenta režiséra J. J. Abramse, Morgana Damerona.\n\nFilm sklidil chválu pro rozmanité obsazení postav, včetně Guatemalce Isaaca. Peter Travers z \"Rolling Stone\" napsal, že: \"dát hlavní role černochovi, bělošce a latinoameričanovi ... to se zapíše do historie\". TV spot mediální televizní sítě Univision, která je zaměřena na španělsky mluvící diváky, obsahoval velmi mnoho záběrů s Poem a sám Poe ho uváděl ve španělštině. Po prvním vydání promo-plakátů hlavních postav, v listopadu 2015, byl Poeův plakát vydán následující měsíc.\n\nV díle \"Síla se probouzí\" je Poe zručným pilotem X-wingu na straně Rebelů. Je synem rebelské pilotky a člena komanda, a zastává post velitele rebelské bojové letky a je \"jedním z nejvíce důvěryhodných operativců Leiy Organy\", který je umíněný a \"umí létat s čímkoliv\". Isaac popsal Poea jako \"zatraceně nejlepšího pilota v galaxii... Byl vyslán na misi jistou princeznou a přitom narazí na <nowiki>[</nowiki>Finna<nowiki>]</nowiki> a jejich osudy se navždy propletou.\"\n\nNatalie Zutter a Chris Lough z \"Tor.com\" napsali: \"Poe je jedním z těch vzácných lidí, kteří přesně vědí co dělat se svým životem.\" Isaac řekl o své postavě: \"Poe je ten typ chlápka, kterého byste si vzali sebou do nepohody. Je přímočarý, upřímný, neuvěřitelně loajální a velmi sebevědomý.\" Katy Waldman napsala pro \"Slate:\" \"Tohle je Poe Dameron, hvězdný pilot, idol, který klidně půjčuje svou koženou bundu leteckého esa, Finnův kámoš. Když se zakření na <nowiki>[</nowiki>Kylo Rena<nowiki>]</nowiki>, se vším tím šarmem odvážného hejska, víme, že film bude OK.\"\n\nPoe Dameron je metály ověnčený hvězdný pilot z rebelské flotily generálky Leii Organy a robot BB-8 je jeho astromech droid. Je poslán Leiou na misi na planetu Jakku, aby získal část mapy, která by vedla na místo, kde je její bratr, Luke Skywalker. Než stihne Poe odletět s mapou, První řád zaútočí a Poe je chycen. Ještě předtím ale Poe svěří mapu BB-8, který s ní uteče do pouště, zatímco Kylo Ren mučí Poe při hledání mapy. Poe je zachráněn odpadlíkem stormtrooperů Finnem a spolu utečou ve stíhačce TIE fighter. Narazí na planetu Jakku; Finn se katapultuje z lodi, ale zdá se, že Poe zahynul, když se poničená loď potopí do tekutého písku. Poe se později znovu objeví, protože se z lodi zachránil ještě před nárazem, a teď už vede eskadru pilotů X-wingu při útoku na První řád u hradu . Později také vede svou eskadru při útoku na základnu Prvního řádu (Starkiller) a osobně vypálí střely, které způsobí, že celoplanetární ničivá zbraň exploduje. \n\nIsaac řekl \"GQ\" v prosinci 2015, že když mu nabízeli roli, Abrams mu řekl, že Poe ve filmu zemře. Když pak později roli přijal, Abrams prohlásil, že si to rozmyslel: \"Rozhodnul jsem se. Budeš v celém filmu.\"\nPoe se objevil taky v nových povídkách a komiksech, které měly propojit nový film s původními díly. Poprvé je o něm zmínka v povídce \"Moving Target: A Princess Leia Adventure\" (2015) od Cecila Castellucciho a Jasona Frye, kde je ještě jako mladík a která se odehrává v době mezi \"\" (1980) a \"\" \" \"(1983). Yavin 4, planeta na které je umístěna rebelská základna ve filmu \"\", byla vybrána jako Poeův domovský svět v komiksové sérii \"Star Wars: Shattered Empire\" (2015) poté, co si Isaac, jako rodilý Guatemalec, uvědomil, že místo střelby na planetě Yavin 4 bude Tikal v Guatemale. V sérii \"Shattered Empire\" vystupují i Poeovi rodiče, členové Aliance rebelů: jeho matkou je Shara Bey, pilotka A-wingu, která prožívá dobrodružství s Leiou, a jeho otec Kes Dameron, člen speciálních pozemních sil, známých jako Pátrači (Pathfinders) pod vedením Hana Sola. Poe se objevuje v \"Star Wars: Before the Awakening\" (2015) od Grega Rucka, antologie pro mladé čtenáře, která se zabývá životy Poe, Rey a Finna ještě před událostmi \"Síla se probouzí\". Poe je taky postavou v povídce z roku 2015 od Alana Deana Fostera.\n\nPoe je hratelná postava v přídavku videohry \"Disney Infinity 3.0\"  a je dostupný i samostatně jako \"Infinity\" postavička. On a BB-8 vystupují v Lego \"Star Wars\" herním setu nazvaném Poeův X-wing Fighter, a Poe je dostupný i jako postavička Lega. Hasbro taky vydalo 3.75 palců velkou akčni figurku Poe Damerona a 6 palcovou figurku ve své Černé edici.\n\n20. března 2015 Isaac prohlásil, že se objeví v , následujícím díle po \"Síla se probouzí\".\n\nMichael Phillips z \"Chicago Tribune\" napsal: \"Oscar Isaac je velkým přínosem ve své roli Poe Damerona ... Podobně jako Fordův Han Solo v originální trilogii, je to ten typ chlápka, kterého byste chtěli mít ve svém týmu\". Robbie Collin z \"The Telegraph\" nazval Poea \"švihácký, chvastoun se suchým humorem, zkrátka je jako Han Solo před 40 lety\". Todd McCarthy z \"The Hollywood Reporter\" popsal tohoto špičkového pilota jako \"muže z podobného těsta jako je Solo\" a Manohla Dargis z \"The New York Times\" napsala, že Poe \"vypadá jako Han nové generace\". \"The Telegraph\" taky zařadil Poeovy scény mezi \"14 věcí, které fanoušci \"Star Wars\" budou milovat v díle \"Síla se probouzí\"\" a dále napsal, že \"srší jiskrou\" a že: \"i když Han Solo bude vždy zaujímat místo jedničky, Poe Dameron Oscara Isaaca je určitě žhavý kandidát na titul Druhého nejvíce cool týpka v galaxii\". Peter Travers z \"Rolling Stone\" napsal, že \"z Isaaca čiší chlapecký šarm\".\n\n\"Okamžitá chemie\" mezi Poem a Finnem, intimita některých pozdějších scén a Isaacovy vlastní komentáře v průběhu rozhovoru s Ellen Degeneres, zavdaly příčiny ke spekulacím fanoušků a novinářů, že Poe může být gay a nebo že se tak jeho postava bude vyvíjet v budoucích filmech. Fanoušci, kteří by rádi viděli Poe a Finna jako pár, už dokonce stvořili fanfiction a fan art, který tomu odpovídá.\n\n"}
{"id": "1165473", "url": "https://cs.wikipedia.org/wiki?curid=1165473", "title": "Ovčí hora", "text": "Ovčí hora\n\nNázev Ovčí hora nese více vrcholů:\n\n\n… nebo sídel:\n\n"}
{"id": "1165474", "url": "https://cs.wikipedia.org/wiki?curid=1165474", "title": "Kostel svatého Michaela archanděla (Přerov)", "text": "Kostel svatého Michaela archanděla (Přerov)\n\nKostel svatého Michaela archanděla v Přerově je bývalým farním kostelem v tomto okresním městě.\n\nKostel leží v místní části Šířava. Vstup je hlavním vchodem ze západu, kam směřuje věž, oltář má situován k východu. Na věži jsou umístěny hodiny.\n\nDatum vzniku chrámu není známo, pravděpodobně se nejprve jednalo o menší kostelík náležející k bývalé vesnici Šířava, ta navazovala na městské tržiště. U původního kostela stála zvonice, z níž se zachoval zvon s datem 1496 a nápisem „Ad honorem Sancti Michaelis“. Kolem roku 1556 zde byl pohřben člen jednoty bratrské bratr Matěj Berounský.\nKe kostelu náležel ve středověku hřbitov. Pohřbívání zde skončilo roku 1832. \n\nPod zdejší farnost spadaly vesnice Újezdec, Kozlovice, Želátovice, Moštěnice a část obce Bochoř. Kostel byl několikrát přestavěn, několikrát vydrancován v 17. století při vpádu Švédů. Velkou rekonstrukcí prošel v roce 1682 a v letech 1718–22 a 1791 – tehdy sloužil výlučně k pohřbům. \nV polovině 19. století u něj vyrostl klášter Školských sester. Pohromou se stal 17. srpen 1868, kdy požár zničil nejen vybavení, ale žárem se zřítila i věž s hodinami a zvony. Po této události byl kostel opět opraven do dnešního stavu.\n\nPravidelné bohoslužby jsou zde v neděli v 7:30 hodin.\n\nKe svým bohoslužbám jej užívá také Řeckokatolická církev. Svaté liturgie jsou slouženy vždy první neděli v měsíci v 18:00 h.\n\n"}
{"id": "1165475", "url": "https://cs.wikipedia.org/wiki?curid=1165475", "title": "Bild", "text": "Bild\n\nBild je německý bulvární deník založený roku 1952 nakladatelstvím Axel Springer. První výtisk vyšel 24. června zmiňovaného roku. Bild se brzy po založení stal nejčetnějšími novinami v Německu a zanedlouho i v Evropě. Každý den jsou vytištěny cca 2 miliony výtisků. Sídlo novin bylo až do roku 2008 v Hamburku, v březnu tohoto roku se ale přesunulo do Berlína.\n\n"}
{"id": "1165480", "url": "https://cs.wikipedia.org/wiki?curid=1165480", "title": "Miroslav Kopřiva", "text": "Miroslav Kopřiva\n\nJméno a příjmení Miroslav Kopřiva má více nositelů:\n\n"}
{"id": "1165481", "url": "https://cs.wikipedia.org/wiki?curid=1165481", "title": "Słodowiec (stanice metra ve Varšavě)", "text": "Słodowiec (stanice metra ve Varšavě)\n\nSłodowiec je stanice varšavského metra na lince M1. Kód stanice je A-20. Otevřena byla 23. dubna 2008. Ze stanice je možnost přestupu na autobus a tramvaj. Leží v městské části Bielany.\n"}
{"id": "1165482", "url": "https://cs.wikipedia.org/wiki?curid=1165482", "title": "Seznam vrcholů v Mikulovské vrchovině", "text": "Seznam vrcholů v Mikulovské vrchovině\n\nSeznam vrcholů v Mikulovské vrchovině zahrnuje pojmenované vrcholy na území tohoto geomorfologického celku. Seznam vychází z údajů dostupných na stránkách Mapy.cz.\nSeznam vrcholů podle výšky obsahuje všechny pojmenované vrcholy. Většina z nich se nachází v západním podcelku Pavlovské vrchy, včetně nejvyššího Děvína (554 m n. m.), menšina pak v Milovické pahorkatině.\nSeznam vrcholů podle prominence obsahuje všechny hory a kopce s prominencí (relativní výškou) nad 100 metrů, bez ohledu na nadmořskou výšku. Takové jsou v nevelké Mikulovské vrchovině jen dvě, nejvyšší Děvín (prominence 300 metrů) a Stolová hora (133 metrů). Děvín je navíc 8. nejizolovanější českou horou - nejbližší vyšší horou je téměř 50 km vzdálená Proklest v Drahanské vrchovině.\n\n"}
{"id": "1165484", "url": "https://cs.wikipedia.org/wiki?curid=1165484", "title": "Dworzec Gdański (stanice metra ve Varšavě)", "text": "Dworzec Gdański (stanice metra ve Varšavě)\n\nDworzec Gdański (česky \"Gdaňské nádraží\") je stanice varšavského metra na lince M1. Kód stanice je A-17. Otevřena byla 23. prosince 2003. Ze stanice je možnost přestupu na autobus a tramvaj a vlak. Leží v městské části Śródmieście.\n"}
{"id": "1165486", "url": "https://cs.wikipedia.org/wiki?curid=1165486", "title": "Świętokrzyska (stanice metra ve Varšavě)", "text": "Świętokrzyska (stanice metra ve Varšavě)\n\nŚwiętokrzyska je stanice varšavského metra na lince M1 i M2. Kód stanice je A-15. Otevřena byla 11. března 2001. Jedná se o přestupní stanici, lze zde přestoupit na linku M2. Ze stanice je dále možnost přestupu na autobus a tramvaj. Leží v městské části Śródmieście.\n"}
{"id": "1165487", "url": "https://cs.wikipedia.org/wiki?curid=1165487", "title": "Centrum (stanice metra ve Varšavě)", "text": "Centrum (stanice metra ve Varšavě)\n\nCentrum je stanice varšavského metra na lince M1. Kód stanice je A-13. Otevřena byla 26. května 1998. Ze stanice je možnost přestupu na autobus a tramvaj a vlak. Leží v městské části Śródmieście.\n"}
{"id": "1165489", "url": "https://cs.wikipedia.org/wiki?curid=1165489", "title": "Sukót-benót", "text": "Sukót-benót\n\nSukót-benót je označení babylonského kultovního předmětu nebo místa, který vyrobili podle Bible Babyloňané při svém přesídlení do Samaří roku 722 př. Kr. Pokud by se jednalo o místní označení, mohlo by se jednat o místo uctívání obrazů bohyň, například bohyně Ištar.\n\nS tímto termínem se setkáváme ve 2. knize Královské 17:30.\n"}
{"id": "1165490", "url": "https://cs.wikipedia.org/wiki?curid=1165490", "title": "Politechnika (stanice metra ve Varšavě)", "text": "Politechnika (stanice metra ve Varšavě)\n\nPolitechnika je stanice varšavského metra na lince M1. Kód stanice je A-11. Otevřena byla 7. dubna 1995. Ze stanice je možnost přestupu na autobus a tramvaj. Leží v městské části Śródmieście, nedaleko Technické univerzity ve Varšavě.\n"}
{"id": "1165492", "url": "https://cs.wikipedia.org/wiki?curid=1165492", "title": "Pole Mokotowskie (stanice metra ve Varšavě)", "text": "Pole Mokotowskie (stanice metra ve Varšavě)\n\nPole Mokotowskie je stanice varšavského metra na lince M1. Kód stanice je A-10. Otevřena byla 7. dubna 1995. Ze stanice je možnost přestupu na autobus a tramvaj. Leží v městské části Mokotów.\n"}
{"id": "1165494", "url": "https://cs.wikipedia.org/wiki?curid=1165494", "title": "Racławicka (stanice metra ve Varšavě)", "text": "Racławicka (stanice metra ve Varšavě)\n\nRacławicka je stanice varšavského metra na lince M1. Kód stanice je A-9. Otevřena byla 7. dubna 1995. Ze stanice je možnost přestupu na autobus. Leží v městské části Mokotów. Jde o jedinou stanici varšavského metra, která nemá toalety.\n"}
{"id": "1165496", "url": "https://cs.wikipedia.org/wiki?curid=1165496", "title": "Mezinárodní soutěž – festival „Hudební období“", "text": "Mezinárodní soutěž – festival „Hudební období“\n\nMezinárodní soutěž – festival „Hudební období“ (angl. International Competition – Festival „Musical Seasons“) je známá mezinárodní hudební akademicko-soutěžní akce pravidelně se konající v Evropě, spojující akademické hudebníky z evropských zemí a zemí Společenství nezávislých států, s orientací na mezinárodní kulturní spolupráci krajanů v cizině. \n\nAkce se koná od roku 2011 ve městech: Praha, Budapešť, Vídeň, Řím, Madrid, Berlín, Kodaň aj. Koná se pod záštitou Federální agentury pro Společenství nezávislých států, krajanů, žijící v cizině, a také klavíristů Filipa Sobottina, Petra Topertszera a Rustama Shaikhutdinova. \n\nSoutěžní program festivalu nabízí další nominace:\nOd roku 2014 ve festivalu můžou se také zúčastnit hudebníci-amatéři, pro které je předpokládána nominace zvlášť. Účastníci jsou obvykle akademičtí hudebníci z východní Evropy (Česká republika, Lotyšsko, Rakousko, Polsko) a Ruska (jako prví – Moskva, Ufa, Magnitogorsk, Orenburg).\n\nPrvní mezinárodní soutěž – festival „Hudební období“ se uskutečnila v Praze v roce 2011. V průběhu následujících let se akce konala jak v Praze, tak i v jiných městech Evropy – v Budapešti (na památku F. Liszta), v Madridu (na památku S. Rachmaninova), v Římě (na památku A. Rubinsteina)).\nV porotě soutěže byly takové známé východoevropské a ruské hudební osobnosti, jako Irina Kondratenko, Peter Toperczer, Vladimír Zubitsky, Jaromír Zámečník, Rajapov Shaikhutdinov a další.\n\nAkce je podporována Rosspoluprací, ruským střediskem vědy a kultury ve městech, kde se akce koná; a také s podporou charitativních organizací (takových jako Nadace Rajapov Shaikhutdinov a „Služba Múz“, jehož prezidentem je Rustam Shaikhutdinov, který je stálým členem poroty a organizačního výboru festivalu).\n\n"}
{"id": "1165497", "url": "https://cs.wikipedia.org/wiki?curid=1165497", "title": "Wierzbno (stanice metra ve Varšavě)", "text": "Wierzbno (stanice metra ve Varšavě)\n\nWierzbno je stanice varšavského metra na lince M1. Kód stanice je A-8. Otevřena byla 7. dubna 1995. Ze stanice je možnost přestupu na autobus a tramvaj. Leží v městské části Mokotów. Stanice je uzpůsobena k funkci shromaždiště lidí v případě nouze, mimo jiné díky silným ocelovým dveřím u obou výstupů ze stanice.\n"}
{"id": "1165498", "url": "https://cs.wikipedia.org/wiki?curid=1165498", "title": "Šindži Hosokawa", "text": "Šindži Hosokawa\n\nŠindži Hosokawa (: ), (* 2. ledna 1960 v Ičinomiji, Japonsko) je bývalý japonský zápasník – judista, olympijský vítěz z roku 1984.\n\nJeho sportovní a později trenérská kariéra je spojena s univerzitou v Tenri. Jeho osobní technikou bylo tomoe-nage. V roce 1984 se prosadil na pozici reprezentační jedničky v superlehké váze, zajistil si účast na olympijských hrách v Los Angeles a bez většího zaváhání získal zlatou olympijskou medaili. Po zisku titulu mistra světa v roce 1985 se rozhodl ukončit sportovní kariéru, ale v roce 1987 se na tatami vrátil. V roce 1988 si opět zajistil nominaci na olympijské hry v Soulu a měl i příjemné nalosování. Bez větších problémů se dostal do semifinále, kde však nedokázal najít recept na dobře bránícího Američana Kevina Asana. Při hantei ho rozhočí nepodpořili a musel se tak smířit s bojem o třetí místo, ve kterém uspěl a získal bronzovou olympijskou medaili.\n\n"}
{"id": "1165499", "url": "https://cs.wikipedia.org/wiki?curid=1165499", "title": "Hmotnostní průtok", "text": "Hmotnostní průtok\n\nJako hmotnostní průtok formula_1 se označuje hmotnost formula_2 tekutiny (kapaliny nebo plynu), která za jednotku času projde průtočným průřezem v určitém systému. Ve starší literatuře se lze setkat i s termínem \"průtočná hmota\", v angličtině se tato veličina nazývá \"mass flow rate\" a v němčině \"Massenstrom\" nebo \"Massendurchsatz\".\nV úzké proudové trubici lze předpokládat, že všechny částice tekutiny mají stejnou rychlost formula_3, která je kolmá na průřez formula_4. Za čas formula_5 tedy průřezem formula_4 proteče tekutina objemu formula_7, pro který platí:\n\nformula_7 formula_9 formula_4\"·\"formula_11 formula_9 formula_4\"·\"formula_3\"·\"formula_5\n\nObjem formula_7 obsahuje tekutinu o hmotnosti formula_17 formula_9 formula_19\"·\"formula_7, kde formula_19 formula_9 formula_23 je hustota dané tekutiny. Pro hmotnostní průtok tedy dostáváme\n\nformula_1 formula_9 formula_26 formula_9 formula_19\"·\"formula_29 formula_9 formula_19\"·\"formula_4\"·\"formula_3\".\"\n\nPři označení hmotnostního průtoku symbolem formula_1 je použita Newtonova notace, podle níž tečka nad formula_2 znamená derivaci podle času. V technické literatuře se lze často setkat i se symbolem formula_36, kterým se obecně označuje průtočné množství. Pak je ovšem třeba pomocí dalších indexů rozlišovat mezi průtokem objemovým \n\nformula_37 formula_9 formula_29 formula_9 formula_41 a průtokem hmotnostním \n\nformula_42 formula_9 formula_26 formula_9 formula_1. \n\nObjemový průtok lze pomocí vztahu formula_1 formula_9 formula_19·formula_41 snadno přepočítat na průtok hmotnostní a naopak. Jednotkou hmotnostního průtoku v soustavě SI je kg·s. V praxi se lze setkat i s jinými jednotkami, jak metrickými, tak anglosaskými. \n\nJelikož hmotnost formula_2 je skalární veličina, je skalárem i hmotnostní průtok formula_1. V mechanice kontinua je však třeba s některými ze shora uvedených veličin pracovat jako s vektory. Jak průtočný průřez formula_53, tak rychlost formula_54 mají určitou orientaci v prostoru. (V případě vektoru formula_53 určuje jeho prostorovou orientaci normálový vektor, který je kolmý na průřez formula_4.) Objemový element formula_7 potom určíme pro obecně orientované vektory formula_53  a formula_54 jako\n\nformula_7 formula_9 formula_62formula_53\"·\"formula_54formula_65\"·\"formula_5 formula_9 formula_4\"·\"formula_3·formula_70·formula_5, \n\nkde formula_62formula_53\"·\"formula_54formula_65 je skalární součin vektorů formula_53 a formula_54 svírajících úhel formula_78. Pro speciální případ kolineárních vektorů (formula_78 formula_9 formula_81, formula_82 formula_9 formula_84) dostaneme výše uvedený výraz formula_7 formula_9 formula_4\"·\"formula_3\"·\"formula_5 platný pro tekutinu procházející kolmo průřezem formula_4. \n"}
{"id": "1165501", "url": "https://cs.wikipedia.org/wiki?curid=1165501", "title": "Wilanowska (stanice metra ve Varšavě)", "text": "Wilanowska (stanice metra ve Varšavě)\n\nWilanowska je stanice varšavského metra na lince M1. Kód stanice je A-7. Otevřena byla 7. května 1995. Ze stanice je možnost přestupu na autobus a tramvaj. Leží v městské části Mokotów.\n"}
{"id": "1165502", "url": "https://cs.wikipedia.org/wiki?curid=1165502", "title": "Odo z Cluny", "text": "Odo z Cluny\n\nSvatý Odo z Cluny (* kolem roku 878 u Le Mans – 18. listopadu 942 v Tours) byl druhý opat benediktinského opatství Cluny. Byl iniciátorem clunyjské reformy klášterů. V roce 1407 byl svatořečen.\n\nVálečné výpady Saracénů na jihu a loupežné výpravy Vikingů na severu Evropy se dotýkaly také církevních institucí. Desetiletí strádání a nouze vedly k duchovnímu úpadku klášterů a hrozilo jejich zesvětštění. Clunyjské hnutí, které ovlivnilo celou Evropu, mělo vliv i na politické dění: mnoho papežů a biskupů šířilo reformní myšlenky založené na tezích Odona z Cluny, jenž měl až do sporů o investituru hrát významnou roli ve vzniklém sporu mezi papežskou a císařskou mocí.\n\nOdo byl nejprve panošem u dvora Viléma Akvitánského. Po svém vstupu do řádu svatého Benedikta roku 909 studoval v Tours a Paříži. Na kněze byl vysvěcen v benediktinském klášteře Baume-les-Messieurs.\n\nRoku 925 byl jmenován třetím opatem kláštera Aurillac, později však tento úřad přenechal svému koadjutorovi a následníkovi Arnulfovi.\n\nPo smrti prvního opata Berna převzal Odo v roce 927 výhradní řízení kláštera založeného roku 909, nebo 910, který do té doby Berno vedl. Dbal na přísné dodržování řádových regulí, zavedl naprostou disciplinu, příkaz mlčení a velmi přísnou askezi. Odo přes odpor klášterních hodnostářů, avšak se souhlasem šlechty a Svatého stolce, dosáhl toho, že mnoho klášterů bylo podřízeno clunyskému opatství. Tím velmi vzrostl vliv reformních myšlenek.\n\nOdo se vedle svých řádových povinností věnoval také hudbě, komponoval chorály a sepisoval hudebněteoretická pojednání, mj. \"Dialogus de musica\", v němž zavádí dodnes platná písmena pro názvy tónů Euklidova diatonického tónového systému, které znal od Boethia.\n\nOdonův svátek je 18. listopadu, bývá znázorňován jako opat s knihou při službě chudým. Je patronem hudebníků. Je také vzýván v modlitbách za déšť a proti suchu.\n\n\n\n"}
{"id": "1165503", "url": "https://cs.wikipedia.org/wiki?curid=1165503", "title": "Filippos Pliatsikas", "text": "Filippos Pliatsikas\n\nFilippos Pliatsikas (řecky: Φίλιππος Πλιάτσικας) byl hlavním skladatelem, textařem a zpěvákem řecké rockové kapely Pyx Lax (Πυξ Λαξ). Nyní působí jako sólový umělec.\n\nFilippos Pliatsikas se narodil v Athénách a hudbě se začal věnovat ve svých 12 letech. V roce 1989 stál u zrodu hudebního uskupení s názvem “PIX LAX”, které se v Řecku velmi rychle proslavilo a dodnes zůstává kultovním interpretem. Platsikas psal pro kapelu písně až do jejího rozpadu v roce 2004. Mezi nejznámější patří například \"I Palies Agapes Pane Sto Paradeiso\" \"(Staré lásky odcházejí do ráje)\", \"Monaxia Mou Ola\" \"(Má samota je mé vše)\" nebo \"Epapses Agapi Na Thimizeis\" \"(Už nepřipomínáš lásku)\". Jeho sólová tvorba se dočkala stejně pozitivní odezvy jako za časů působení kapely, a Platsikas již několikrát dosáhl na zlaté i platinové album. Dopomohla mu k tomu zejména skladba \"Ti Den Emathe O Theos\" \"(Co se Bůh nenaučil)\", kterou nahrál při živém vystoupení s orchestrem klasické hudby ERT v athénské koncertní síni “Megaron”. Následovalo album \"\"Omnia\"\" s veleúspěšnými písněmi \"Poios Exei Logo Stin Agapi\" (\"Kdo má v lásce rozum)\" a \"An Tha Mporousa To Kosmo Na Allaza\" \"(Kdybych mohl změnit svět)\".\n\nFilippos Pliatsikas poprvé koncertoval v České republice v listopadu roku 2014. Při jeho vystoupení ho doprovázela Pražská filharmonie.\n\n"}
{"id": "1165504", "url": "https://cs.wikipedia.org/wiki?curid=1165504", "title": "Służew (stanice metra ve Varšavě)", "text": "Służew (stanice metra ve Varšavě)\n\nSłużew je stanice varšavského metra na lince M1. Kód stanice je A-6. Otevřena byla 7. května 1995. Ze stanice je možnost přestupu na autobus. Leží v městské části Mokotów. Stanice je uzpůsobena k funkci shromaždiště lidí v případě nouze, mimo jiné díky silným ocelovým dveřím u obou výstupů ze stanice.\n"}
{"id": "1165505", "url": "https://cs.wikipedia.org/wiki?curid=1165505", "title": "Sea Shepherd Conservation Society", "text": "Sea Shepherd Conservation Society\n\nSea Shepherd Conservation Society (SSCS, zkráceně Sea Shepherd; česky Mořský pastýř společnost pro ochranu přírody) je nevládní nezisková organizace, která se zabývá ochranou moří a oceánů. Hlavní sídlo má v Friday Harbor na ostrově San Juan v USA. Organizace má různé pobočky, zastoupení má i v Česku, kde se prezentuje například facebookovými stránkami.\n\nSea Shepherd používá metodu rázných přímých akcí, aby ochránila mořský život. V současnosti je prioritou SSCS obrana kytovců, tuleňů a žraloků. Organizace byla založena bývalým členem Greenpeace Paulem Watsonem roku 1977 jako Earth Force Society. Ten se s Greenpeace rozešel mimo jiné kvůli tomu, že považoval jejich akce za málo důrazné. Společnost SSCS neváhá zakročit proti plavidlům jakýchkoliv států, která loví ohrožené mořské druhy (např. Japonsko, Kanada, Island, Namibie, Norsko, Rusko, Španělsko, Faerské ostrovy). Hodně se zaměřuje na spolupráci s médii a na působení na veřejnost, aby šířila povědomí o svých akcích. Např. roku 2008 začala stanice Animal Planet vysílat týdenní seriál nazvaný \"Whale Wars\", který pojednával o střetech SSCS s japonskou velrybářskou flotilou v Jižním oceánu a jenž získal společnosti značnou publicitu.\n\nSea Shepherd v současnosti operuje se čtyřmi plavidly - \"MY Steve Irwin\", \"MY Bob Barker\", \"MY Sam Simon\" a \"MV Brigitte Bardot\". Akce mají různou podobu: potápění či poškozování velrybářských lodí v přístavech (např. pomocí magnetických min), narušování lovů na tuleně, směrování laserových světel do očí velrybářů, házení láhví naplněných páchnoucí kyselinou máselnou do plavidel na moři, pronikání na plující velrybářské lodě, najíždění do plavidel, poškozování nebo zabírání rybářských sítí aj. SSCS tvrdí, že takto agresivní akce jsou nutné, jelikož mezinárodní společenství nejsou schopna či ochotna zastavit plundrování oceánů a v nich žijících ohrožených druhů. Sami sebe pak označují jako proti-pytláckou agenturu.\n\nSea Shepherd získala pro své akce podporu mnoha celebrit z oblasti šoubyznysu (např. Martin Sheen, Daryl Hannah, Edward Norton, Pierce Brosnan, Christian Bale) a některých bohatých podnikatelů (např. John Paul DeJoria, Steve Wynn). Ti jim také poskytují finance na provoz. Na druhou stranou jsou jejich zásahy odsuzovány mimo jiné i státy a společnostmi, které se jinak stavějí proti velrybářství a za ochranu přírody, např. hnutím Greenpeace, Austrálií a Novým Zélandem. Mnozí jiní, mezi nimi i japonská vláda, je označují za ekoteroristy.\n\n"}
{"id": "1165506", "url": "https://cs.wikipedia.org/wiki?curid=1165506", "title": "Ursynów (stanice metra ve Varšavě)", "text": "Ursynów (stanice metra ve Varšavě)\n\nUrsynów je stanice varšavského metra na lince M1. Kód stanice je A-5. Otevřena byla 7. května 1995. Ze stanice je možnost přestupu na autobus. Leží v městské části Ursynów. Stanice je uzpůsobena k funkci shromaždiště lidí v případě nouze, mimo jiné díky silným ocelovým dveřím u obou výstupů ze stanice.\n"}
{"id": "1165507", "url": "https://cs.wikipedia.org/wiki?curid=1165507", "title": "SK Bruntál", "text": "SK Bruntál\n\nSportovní klub Bruntál (zkráceně SK Bruntál) je český basketbalový klub, který sídlí v Bruntále v Moravskoslezském kraji. Založen byl v lednu 2010. Orientuje se především na mládež. Domácí zápasy hraje většinou ve sportovní hale Bruntál.\n\nV roce 2010 založili bývalí trenéři klubu TJ Slavoj Bruntál basketbalový klub, který se měl zaměřit na mládež. Z původního klubu přestoupila i děvčata ročníků narození 2000 a 2001. V následující sezóně 2011/2012 vstoupil klub do své první soutěže.\n\nV průběhu následujících sezón začal klub rozšiřovat svou mládežnickou základnu a rok od roku rozšiřoval svou účast v basketbalových soutěžích.\n\nV roce 2013 ukončil účast v soutěžích klub TJ Slavoj Bruntál, který v té době měl již jen družstvo juniorek a žen. Většina hráček přestoupila do klubu SK Bruntál a v nejbližší sezóně 2013/2014 se přihlásila do oblastního přeboru žen Severní Moravy. V ní hned vybojovala druhé místo. V té následující to již bylo místo první.\n\nPro sezónu 2015/2016 založil klub družstvo mužů. V něm se sešli z velké části bývalí odchovanci bruntálského basketbalu a bývalí hráči z klubů v okrese. Tým odehrál pouze jednu sezónu. K té následující se již nedokázal sejít v dostatečném počtu.\n\nÚspěšné tažení žen soutěží přeboru Střední a Severní Moravy v sezóně 2016/2017 zajistilo týmu postup do II.ligy žen. Zároveň si tímto vybojovaly i právo účasti v Českém poháru.\n\n\nZdroj: \n\n\n\nZdroj: \n\n\n\n\nZ důvodu odchodu většiny hráček družstva žen studovat na vysoké školy, odmítl klub postup do 2.ligy žen.\n\n\n\n\n"}
{"id": "1165510", "url": "https://cs.wikipedia.org/wiki?curid=1165510", "title": "Stokłosy (stanice metra ve Varšavě)", "text": "Stokłosy (stanice metra ve Varšavě)\n\nStokłosy je stanice varšavského metra na lince M1. Kód stanice je A-4. Otevřena byla 7. května 1995. Ze stanice je možnost přestupu na autobus. Leží v městské části Ursynów. Stanice je uzpůsobena k funkci shromaždiště lidí v případě nouze, mimo jiné díky silným ocelovým dveřím u obou výstupů ze stanice, stanice je také chráněna proti zaplavení.\n"}
{"id": "1165511", "url": "https://cs.wikipedia.org/wiki?curid=1165511", "title": "Imielin (stanice metra ve Varšavě)", "text": "Imielin (stanice metra ve Varšavě)\n\nImielin je stanice varšavského metra na lince M1. Kód stanice je A-3. Otevřena byla 7. května 1995. Ze stanice je možnost přestupu na autobus. Leží v městské části Ursynów. Stanice je uzpůsobena k funkci shromaždiště lidí v případě nouze, mimo jiné díky silným ocelovým dveřím u obou výstupů ze stanice.\n"}
{"id": "1165513", "url": "https://cs.wikipedia.org/wiki?curid=1165513", "title": "INS Aditya (A59)", "text": "INS Aditya (A59)\n\nINS Aditya (A59) je zásobovací tanker indického námořnictva.\n\nKontrakt na stavbu tankeru byl zadán v srpnu 1987, přičemž termín dokončení plavidla byl stanoven na prosinec 1991. Stavba však nabrala obrovské zpoždění a v roce 1993 byl termín dokončení plavidla posunut na červen 1996.\n\nTanker byl postaven loděnicí Garden Reach Shipbuilders & Engineers (GRSE) v Kalkatě. Loď byla spuštěna na vodu 15. listopadu 1993 a uvedena do služby 3. dubna 2000.\n\nTanker je vybaven čtyřmi zásobovacími stanicemi pro palivo a pevné zásoby. Kapacita činí 14 200 m paliva a 2250 m vody. K obraně plavidla slouží tři 40mm kanóny, které doplňují přenosné protiletadlové řízené střely. Na zádi tankeru se nachází přistávací plocha a hangár pro jeden transportní vrtulník střední velikosti (Sea King, HAL Chetak, HAL Dhruv). Pohonný systém tvoří dva diesely Man B&W, každý o výkonu 11 970 kW. Nejvyšší rychlost je 20 uzlů. Dosah činí 10 000 námořních mil při rychlosti 16 uzlů.\n"}
{"id": "1165514", "url": "https://cs.wikipedia.org/wiki?curid=1165514", "title": "Ovčácký vrch (rozcestník)", "text": "Ovčácký vrch (rozcestník)\n\nNázev Ovčácký vrch nese více vrcholů:\n\n"}
{"id": "1165516", "url": "https://cs.wikipedia.org/wiki?curid=1165516", "title": "Dream a Little Dream of Me", "text": "Dream a Little Dream of Me\n\n„Dream a Little Dream of Me“ (česky: Sni o mě svůj malý sen) je píseň z roku 1931, jejíž hudbu složili Fabian Andre a Wilbur Schwandt. Autorem textu je Gus Kahn, americký textař německého původu. Píseň byla poprvé nahrána v únoru roku 1931 Ozziem Nelsonem, a později také Waynem Kingem s Jeho Orchestrem a vokalistou Ernie Birchillem. Tato velmi populární píseň se postupně objevila ve více než 60 dalších provedeních. Nejvýše v žebříčcích se však dostala verze z roku 1968, kterou nazpívala „Mama“ Cass Elliotová společně s The Mamas & the Papas.\n\n"}
{"id": "1165519", "url": "https://cs.wikipedia.org/wiki?curid=1165519", "title": "Sofia Vembo", "text": "Sofia Vembo\n\nSofia Vembová (řecky: Σοφία Βέμπο; 10. února 1910 Gallipoli, Východní Thrákie, Turecko, – 11. března 1978 Athény, Řecko) byla přední řeckou zpěvačkou a herečkou v meziválečném období, přičemž aktivní zůstala až do 50. let. Proslavila se svými vlasteneckými písněmi v době Italsko-řecké války, kdy byla nazývána “Zpěvačkou vítězství”. \n\nJejí pravé jméno bylo Efi Vembu (Έφη Μπέμποu). Narodila se v Gallipoli (turecky: Gelibolu; řecky: Καλλίπολη, tedy “překrásné město”), ve východní Thrákii v Turecku roku 1910. Po katastrofě v Malé Asii se její rodina vrátila do Tsaritsani v Řecku, kde její otec pracoval v tabákovém průmyslu, a později se přesídlila do Volosu, rovněž v Řecku.\n\nSvou kariéru započala v Soluni na počátku 30. let. V zimě roku 1933 ji angažoval Fotis Samartzis z divadla Kentrikon do revue “Papoušek 1933”. Poté začala Vembová nahrávat romantické písně pro Columbia company, k jejichž proslavení přispěl především její nezaměnitelný kontraalt. \n\nNa pěvecký vrchol jí dopomohl italský útok na Řecko 28. října 1940. Její vlastenecké a satirické písně byly tehdy jedinou útěchou a inspirací pro bojující vojáky. V té době také Vembová nabídla 2000 zlatých liber ze svých vlastních zdrojů na podporu řeckého námořnictva. V dubnu 1941 přišla německá invaze a okupace země, v důsledků kterých se Vembová ocitla na Středním Východě. I tam však pokračovala se svými hudebními vystoupeními pro řecké vojáky v exilu.\n\nPo válce, roku 1949, otevřela své vlastní divadlo zvané “Vembo Theatre” v Athénách ve čtvrti Metaxourgeio. V roce 1957 si vzala svého dlouholetého milence Mimise Traiforose. V 60. letech zpívala čím dál méně, až na počátku sedmdesátých let s kariérou nadobro skončila. Zemřela 11. března roku 1978. Za svou snahu a celkově významnou roli pro zemi v době okupace fašistickou Osou získala od řecké armády hodnost majora.\n\n\n"}
{"id": "1165528", "url": "https://cs.wikipedia.org/wiki?curid=1165528", "title": "Hyperbolický kosinus", "text": "Hyperbolický kosinus\n\nHyperbolický kosinus je sudá hyperbolická funkce.\n\nformula_1\n\nformula_2 – definiční obor funkce formula_3\n\nformula_4 – obor hodnot funkce formula_3\n\nformula_6 \n\ndůkaz tohoto tvrzení formula_7, kde formula_8 je Eulerovo číslo\n\nformula_9, kde formula_10 je hyperbolický tangens\n\nformula_11\n\nformula_12, kde formula_13 je imaginární jednotka\n\nformula_14 derivace hyperbolického kosinu podle formula_15, kde formula_16 je hyperbolický sinus\n\nformula_17, kde formula_18 je integrační konstanta\n\nformula_19\n\nInverzní funkcí k hyperbolickému kosinu je hyperbolometrická funkce formula_20 (argument hyperbolického kosinu).\n\nPro formula_21 je formula_3 klesající a pro formula_23 rostoucí.\nGrafem hyperbolického kosinu je křivka známá jako řetězovka.\n"}
{"id": "1165530", "url": "https://cs.wikipedia.org/wiki?curid=1165530", "title": "Ónodský sněm", "text": "Ónodský sněm\n\nÓnodský sněm, nebo také sněm v Onodě či divoký sněm (maďarsky Ónodi országgyűlés) byl sněm zástupců stolic a svobodných královských měst ze všech území, které ovládal František II. Rákoci. Sněm se konal v Onodě 31. května 1707 až 22. června 1707 během posledního protihabsburského povstání.\n\nNa sněmu byli Habsburkové (z pohledu účastníků sněmu) zbaveni uherského trůnu. Tím se vzbouřenci snažili získat vojenskou a finanční podporu Francie (Rákoci se korunovat nenechal). Kromě toho šlechticům, kteří se do dvou měsíců nepřipojili k povstání Františka Rákocziho, měl být zkonfiskován majetek. Rovněž byly odhlasovány nové daně ve výši 2 miliony zlatých na placení výdajů a pokračování povstání.\n\nV důsledku tohoto sněmu (zejména svržení Habsburků z trůunu a konfliktu se slovenskými šlechtici) Rákoci a Berceni ztratili poslední sympatie u většiny obyvatelstva a domácí šlechty. \n\nPředstavitelé Turčanské stolice již v lednu 1707 dopisem vyzvali dopisem sousední župy, aby spolu naléhaly na ukončení Rákociho povstání z důvodu přílišného zatížení daněmi a chyb povstalců. Stali se tak opozicí proti Rákocimu; její jádro představovali zejména slovenští zemané.\n\nDopis se dostal do rukou Rákocimu a ten se rozhodl záležitost představit na sněmu. Dne 6. června byli zasedání sněmu vyslanci Turčanské stolice podžupan Krištof Okoličáni a jeho náměstek Melichar Rakovský obviněni, že svou činností ohrožují jednotu boje za svobodu. Následně je napadl dav Rákociho stoupenců. Rakovského rozsekali šavlemi a Okoličániho dne 9. června popravili. Turčanska stolice byla zrušena, její vlajky zničené, pečetě zlomené a území připojené k sousedním stolicícm (později byla Turčanská župa nicméně obnovena). Všech 58 poslanců sněmu za Turčanskou stolici šlo do vězení a jejich majetky byly zkonfiskovány.\n\nZavraždění vyslanců nahnalo ostatním poslancům sněmu strach, v jehož důsledku bez protestů (i když s nevolí) odhlasovali sesazení Habsburků z uherského trůnu. \n"}
{"id": "1165531", "url": "https://cs.wikipedia.org/wiki?curid=1165531", "title": "Ján Révai (biskup)", "text": "Ján Révai (biskup)\n\nHrabě Ján Révai ze Sklabině a Blatnice (\"Révay de Szklabina et Blatnicza\"), křtěný Ján Pavol (7. srpna 1748, Čachtice – 9. ledna 1806, Spišský Štiavnik) byl uherský římskokatolický duchovní, spišský biskup.\n\nPocházel z významných turčianského šlechtického rodu Révai. Jeho otcem byl Jan Révai a matkou baronka Júlia Bošáni (\"Bossányi de Nagybossány et Nagyugrócz\"). Nitrianský biskup Anton Révai byl bratrem jeho otce.\n\nFilozofii a teologii studoval na Theresianské akademii ve Vídni, právo v Pešti. V roce 1770 byl vysvěcen na kněze. Marie Terezie ho v roce 1774 jmenovala spišským kanovníkem. 2. srpna 1783 byl jmenován nitranským velkoproboštem a titulárním biskupa bosonským. Po smrti svého strýce Antona Révaie ho nitranská kapitula zvolila kapitulním vikářem. Tuto funkci vykonával čtyři roky.\n\n27. září 1787 ho Josef II. jmenoval spišským biskupem, po potvrzení papežem Piem VI. převzal diecézi 20. srpna 1788.\n\nZemřel 9. ledna 1806 v Spišském Štiavniku, pohřben byl v kryptě katedrále sv. Martina v Spišské Kapitule.\n\n"}
{"id": "1165532", "url": "https://cs.wikipedia.org/wiki?curid=1165532", "title": "Juraj Košút", "text": "Juraj Košút\n\nJuraj Košút ( ; nar. 2. květen 1776, Košúty, Rakousko – Košúty, Rakousko) byl uherský zeman a zemědělec. Byl příbuzným Lajose Kossutha.\n\nJuraj Košút zaváděl nové výnosnější technologie a postupy hospodaření na svých majetcích, politicky se angažoval ve slovenském národním hnutí. Byl výrazným odpůrcem maďarizace. Roku 1842 stál v čele turčanských zemanů, kteří podporovali Ľudovíta Štúra. Košút organizoval podpisovou akci žádající vydávání slovenských novin i sbírku na podporu slovenských studentů, kteří roce 1844 na protest proti sesazení Ľudovíta Štúra z profesury odešli z Bratislavy do Levoče. Dále Košút také podporoval spolek Tatrín. Psal si s Janem Kollárem, Gašparem Fejérpataky-Belopotockým i Ľudovítem Štúrem.\n\nOslavné básně mu v roce 1843 věnovali Janko Kráľ (\"Vysokourodzenému pánovi pánu Ďurkovi Košuthovi od Janka Kráľa\") a Janko Matúška (\"Vysoceurozenému Pánu Pánu Jurkovi Košuthovi na Nový rok\").\n"}
{"id": "1165533", "url": "https://cs.wikipedia.org/wiki?curid=1165533", "title": "Helvétská zóna", "text": "Helvétská zóna\n\nHelvétská zóna, H. systém nebo helvetikum, ve Francii Dauphinoiská zóna je externí strukturní zóna Alp. Tvoří ji hercynsky konsolidovaný šelf Evropské platformy skládající se z krystalinika a autochtonního obalu zvrásněný spolu s horninami Tethysového původu, které byly do oblasti přesunuty ve formě příkrovů.\n\nHelvétská zóna tvoří hlavně rozsáhlé masivy krystalinika a vytváří první z vysokých Alpských hřebenů. Nachází se zejména v Západních Alpách. V Švýcarsku horniny helvetika vystupují na povrchu na severní straně Alp v masivu Aar a Gotthard. Zde vznikly i 3 vrásové příkrovy Morcle (spodní) a Diableret (střední) a Wildhorn (vrchní). Ve Francii tvoří prakticky celé Francouzské Alpy s masivy Aiguilles Rouges, Ecrins, Mont Blanc, Belledonne, Mercantour, Pelvoux a Argentera. V Německu podobně jako ve Východních Alpách v Rakousku tvoří helvetikum rovný pás, který postupně přechází do grestenské jednotky.\n\nOznačení \"helvetikum\", dříve také \"helvetidy\" je odvozeno od latinského názvu Švýcarska, kdysi Helvetica.\n\nHelvétská zóna se skládá z řady tektonicky odlišných jednotek. Helvétské příkrovy jsou skupinou příkrovů přesunutých až do oblasti alpské předobloukové tzv. Molasové pánve a pohoří Jura severně od Alp, v jejich předpolí. Tvoří je druhohorní mořské sedimenty, hlavně vápence, slíny a břidlice. Tyto příkrovy jsou kompletně odlepené od svého původního podloží. K tomuto odlepení došlo během miocénu. \n\nHelvétské příkrovy jsou přesunuty přes infrahelvetikum, což je dobře patrné zejména ve východním Švýcarsku. Infrahelvétsky komplex se skládá z autochtonních druhohorních sedimentů (obal) ležících na starším hercynském krystaliniku. Autochtonní druhohorních obal je shodný s horninami helvétského příkrovů. Obal se usazoval severněji jako příkrovy, které ho v současnosti překrývají, na mělčím šelfu nebo kontinentálním svahu. Infrahelvetikum je samo deformované a zvrásněné na místech starší hercynské deformace. V průběhu druhohor a třetihor došlo na mnoha místech k vyklenutí masivů. Tyto vytvořily rozsáhlé antiklinární, zejména na jižní případně ve Francii i na východní straně helvétské zóny. \n"}
{"id": "1165534", "url": "https://cs.wikipedia.org/wiki?curid=1165534", "title": "Renesanční zvonice v Popradě", "text": "Renesanční zvonice v Popradě\n\nRenesanční zvonice v Popradu je významná historická památka, nacházející se na náměstí sv. Egídia v Popradu. Stavba je součástí unikátního historického souboru spišských renesančních zvonic.\n\nStavba, která spolu s vedle stojícím Kostelem svatého Egídia dodnes tvoří charakteristickou dominantu hlavního popradského náměstí, je v pořadí druhou zvonicí, která vznikla na stejném místě. Původně zde vznikla zvonice nejprve v roce 1592. V blízkosti farního kostela postavil Ulrich Materer, stavitel z nedalekého Kežmarku, zvonici, která v původní podobě vydržela sedmdesát let. V roce 1663 ji do téměř dnešní podoby nechal přestavět Georgius Exoticus. Tuto událost dokládal latinský nápis na zvonici, který se našel při její obnově v roce 1924 (dnes však neexistuje). Podle tohoto nápisu výstavba probíhala od června do srpna 1663.\n\nTřípodlažní stavba má na všech stranách hladkou fasádu. Přitom ještě do 50. let 20. století věž obsahovala nárožní bosáž, která byla v uvedeném období odstraněna, stejně jako sgrafitová výzdoba.\n\nZdi ve výši třetího podlaží mají na všech stranách okna - na severní a jižní dvoudílná a na východní a západní třídílná. Stavba je ukončena atikou, tvořenou pravidelně se opakujícími sloupky s polooblouky a volutami, a po celém obvodu obíhajícím slepou arkaturou. V ní se v minulosti nacházely malby evangelistů, apoštolů a alegorických postav.\n\nPůvodně zvonice měla tři zvony původem ze 17. století. V roce 1844 ji však zachvátil velký požár, při kterém se zvony poničily. Toto datum na svém těle nese i jediný současný zvon, pocházející až z konce 19. století.\n\n"}
{"id": "1165535", "url": "https://cs.wikipedia.org/wiki?curid=1165535", "title": "Katedrála svatého Jakuba (Riga)", "text": "Katedrála svatého Jakuba (Riga)\n\nKatedrála svatého Jakuba (lotyšsky Svētā Jēkaba katedrāle, německy Jakobskirche) se nachází v Rize, hlavním městě Lotyšska a je hlavním římskokatolickým chrámem v tomto městě. Je to jeden ze čtyř největších chrámů v Rize.\n\nKatedrála svatého Jakuba se poprvé připomíná k roku 1225. Byla chrámem různých katolických řádů. V 15. století k ní byla přistavěna Kaple svatého Kříže. Po vítězství reformace v Rize v roce 1522 kostel získali protestanti (evangelíci). Když obsadila Rigu v roce 1582 vojska polského krále Štěpána Báthoryho, byl kostel na určitý čas opět přidělen Římskokatolické církvi. Stal se kostelem jezuitským. Tento stav trval do roku 1621, když byla Riga obsazena švédskými vojsky Gustava Adolfa II. Tehdy byl kostel dán do správy opět evangelické církvi, a to až do roku 1923. Nově vzniklý lotyšský stát prodal tento chrám římskokatolické církvi. Kostel se tak stal katedrálním chrámem a symbolem lotyšského katolicismu.\n\nChrám byl postaven v gotickém architektonickém stylu. Věž chrámu má výšku 86 metrů a je jednou z dominant lotyšské metropole. Hlavní oltář pochází z dob švédské nadvlády z roku 1680 a je zde jeden z nejstarších barokních oltářů na území Lotyšska. Vitráže jsou novější a pocházejí z roku 1902.\n\n"}
{"id": "1165536", "url": "https://cs.wikipedia.org/wiki?curid=1165536", "title": "Chrám svatého Alexandra Něvského (Daugavpils)", "text": "Chrám svatého Alexandra Něvského (Daugavpils)\n\nChrám svatého Alexandra Něvského (lotyšsky Sv. Aleksandra Ņevska pareizticīgo kapela, rusky Даугавпилсский православный кафедральный собор святого Александра Невского) se nachází v lotyšském městě Daugavpils a je pravoslavným chrámem pod správou Lotyšské pravoslavné církve. Město Daugavpils je místem s početnou ruskou menšinou.\n\nChrám byl postaven v letech 1856 až 1864 podle návrhů architekta Konstantina Tona v staroruském architektonickém stylu. Nese jméno ruského vojevůdce a pravoslavného světce Alexandra Něvského. Je to chrám s pěti kupolemi, které dosahují výšky 16 metrů.\n\nChrám byl uzavřen v roce 1961 v souvislosti s rozhodnutím tehdejších komunistických představitelů. O osm let později byl chrám dokonce zbourán. Teprve v roce 1991 pravoslavní věřící na místě zničeného chrámu umístili kříž. S obnovou chrámu se začalo v roce 1999. Díky iniciativě věřících a finančním darům se podařilo skromný chrám dokončit v roce 2003, kdy se zde na Velikonoce uskutečnila první bohoslužba.\n\n"}
{"id": "1165537", "url": "https://cs.wikipedia.org/wiki?curid=1165537", "title": "Chrám svatého Alexandra Něvského (Minsk)", "text": "Chrám svatého Alexandra Něvského (Minsk)\n\nChrám svatého Alexandra Něvského (bělorusky Царква Сьв. Аляксандра Неўскага rusky Минская церковь Александра Невского) je pravoslavným chrámem v běloruském hlavním městě Minsk.\n\nChrám byl budován v letech 1896 až 1898 v novobarokním stylu na památku padlých ruských vojáků v poslední rusko-turecké válce z let 1877-178. Hlavním architektem chrámu byl V. I. Strujev. Chrám vznikl se na území vojenského hřbitova. Pojmenován byl podle slavného ruského vojevůdce a světce z 13. století Alexandra Něvského, který se stal symbolem ruské vojenské slávy.\n\nNa památku padlých ruských vojáků, kteří padli při osvobozování Bulharska turecké nadvlády, byly v chrámu osazeny pamětní desky. Jsou na nich vyrytá jména vojáků 30. brigády a Kolomenského pluku, kteří zahynuli při bojích během osvobozování bulharského města Pleven.\n\nZa ikonostasem se nacházejí mohyly ruských důstojníků a vojáků. Cenností chrámu je i dřevěný přenosný kostelík, který sloužil vojákům během modliteb v osvobozovacích bojích na Balkáně.\n\nZajímavou byla i událost během Velké vlastenecké války, když byl chrám bombardován. Bomba prorazila kupoli chrámu, ale když dopadla vedle ikony svatého Mikuláše, neexplodovala.\n\nPři stavbě chrámu se používaly červené cihly lotyšského výrobce, který zásoboval moskevský Kreml.\n"}
{"id": "1165538", "url": "https://cs.wikipedia.org/wiki?curid=1165538", "title": "Chrám svatého Alexandra Něvského (Lodž)", "text": "Chrám svatého Alexandra Něvského (Lodž)\n\nChrám svatého Alexandra Něvského (polsky Cerkiew katedralna św. Aleksandra Newskiego) je pravoslavným chrámem v polském městě Lodž. I když město Lodž je městem s výraznou převahou římskokatolického obyvatelstva (jako většina polských měst), žije zde i menší pravoslavná komunita.\n\nV souvislosi s rusifikační politikou tehdejšího Přivislanského kraje v druhé polovině 19. století přišli do Lodže první pravoslavní věřící, kteří byli většinou Rusové. Proto vznikla i potřeba zbudování jejich vlastního chrámu. Pravoslavný chrám ve městě byl vybudován v roce 1884 podle plánů architekta H. Majewského. Postaven byl na památku neúspěšného pokusu o atentát na cara Alexandra II. (2. dubna 1879). Na stavbu chrámu přispěli přední průmyslníci města a významné osobnosti. Chrám je vybudován v rusko-byzantském architektonickém stylu s kapacitou pro 850 věřících. Zasvěcený byl velkému ruskému vojevůdci a světci z 13. století Alexandrovi Něvském, který zastavil německou expanzi do Ruska v bitvě na Čudském jezeře.\n\n"}
{"id": "1165539", "url": "https://cs.wikipedia.org/wiki?curid=1165539", "title": "Pašerácká naučná stezka", "text": "Pašerácká naučná stezka\n\nPašerácká naučná stezka je trasa určená jak turistům, tak také cyklistům. Vede částí příhraničních oblastí Libereckého kraje na severu České republiky. Spojuje Hartau, sídlo ležící v Sasku při česko-německé hranici s Andělkou, která se nachází ve Frýdlantském výběžku při hranici s Polskem. Trasa má délku 41 kilometrů a dostala číselné označení 3039. Otevřená byla v roce 2001.\n\nNaučná stezka postupně prochází:\n"}
{"id": "1165545", "url": "https://cs.wikipedia.org/wiki?curid=1165545", "title": "Obština Elena", "text": "Obština Elena\n\nObština Elena ( \"Община Елена\") je bulharská jednotka územní samosprávy ve Velikotărnovské oblasti. Leží ve středním Bulharsku na severních svazích Staré planiny a v Předbalkánu. Správním střediskem je město Elena, kromě něj zahrnuje obština 123 vesnic. Žije zde necelých 9 tisíc stálých obyvatel.\n\nV obštině žije 8 724 stálých obyvatel a včetně přechodně hlášených obyvatel 10 194. Podle sčítáni 1. února 2011 bylo národnostní složení následující:\n"}
{"id": "1165547", "url": "https://cs.wikipedia.org/wiki?curid=1165547", "title": "Miroslav Sýkora (zpěvák)", "text": "Miroslav Sýkora (zpěvák)\n\nMiroslav Sýkora (* 2. květen 1988, Streda nad Bodrogom) je slovenský zpěvák, skladatel a aranžér, vítěz 4. série soutěže Česko Slovensko Má Talent (2013) a objev roku 2013 TýTý.\n\nJeho oblíbený hudební žánr je opera, ale věnuje se i jiným hudebním stylem. V současnosti působí na různých akcích v Česku, ale i na Slovensku.\n\nV roce 2014 vydal své první CD - Miroslav Sýkora. Na svém debutovém albu se neúčastní pouze jako zpěvák, ale i jako aranžér všech skladeb. Album vydala produkční skupina Randal Group.\n\nV roce 2014 se zúčastnil soutěže vážné hudby \" Virtuózok \" v Budapešti kde skončil jako nejlepší tenor.\n\n12. prosince 2015 zorganizoval Vánoční Koncert v rodném městě - Streda nad Bodrogom, kde vystoupili i jeho hosté: Klavírní virtuos - Rigó Ronald a sólistka Státního Divadla Košice - Tatiana Palovčíková-Paládiová.\n\n"}
{"id": "1165548", "url": "https://cs.wikipedia.org/wiki?curid=1165548", "title": "Erwin Kremers", "text": "Erwin Kremers\n\nErwin Kremers (* 24. březen 1949, Mönchengladbach) je bývalý německý fotbalista, který reprezentoval Západní Německo. Nastupoval především na postu útočníka.\n\nSe západoněmeckou reprezentací vyhrál mistrovství Evropy 1972. V národním týmu odehrál 15 zápasů, v nichž vstřelil 3 branky.\n\nDvakrát vyhrál německý pohár, jednou s Kickers Offenbach (1969/70), jednou se Schalke 04 (1971/72). V Bundeslize, kde strávil celou kariéru, dosáhl nejlepšího výsledku v sezónách 1971/72 a 1976/77, v obou případech se Schalke skončil na druhém místě.\n"}
{"id": "1165549", "url": "https://cs.wikipedia.org/wiki?curid=1165549", "title": "Michael Bella", "text": "Michael Bella\n\nMichael Bella (* 29. září 1945, Duisburg) je bývalý německý fotbalista, který reprezentoval Západní Německo. Nastupoval především na postu obránce. \n\nSe západoněmeckou reprezentací vyhrál mistrovství Evropy 1972, byť na závěrečném turnaji nenastoupil. V národním týmu odehrál 4 zápasy.\n\nCelou svou kariéru strávil v německé Bundeslize, a to v jediném klubu - MSV Duisburg (1964-1978). V lize dosáhl s Duisburgem nejlepšího výsledku v sezóně 1977/78 - 6. místo. Celkem v první lize odehrál 405 utkání, v nichž vstřelil 13 branek. Dvakrát se s Duisburgem probojoval do finále německého poháru (1964/66, 1974/75).\n"}
{"id": "1165551", "url": "https://cs.wikipedia.org/wiki?curid=1165551", "title": "Obština Zlatarica", "text": "Obština Zlatarica\n\nObština Zlatarica ( \"Община Златарица\") je bulharská jednotka územní samosprávy ve Velikotărnovské oblasti. Leží ve středním Bulharsku na severním úpatí Staré planiny a v Předbalkánu. Správním střediskem je město Zlatarica, kromě něj zahrnuje obština 23 vesnic. Žijí zde necelé 4 tisíce stálých obyvatel.\n\nV obštině žije 3 842 stálých obyvatel a včetně přechodně hlášených obyvatel 4 449. Podle sčítáni 1. února 2011 bylo národnostní složení následující:\n"}
{"id": "1165552", "url": "https://cs.wikipedia.org/wiki?curid=1165552", "title": "Absorpční kolona", "text": "Absorpční kolona\n\nAbsorpční kolona je druh absorbéru, který se používá na absorpci plynů s použitím kapalných absorbentů. V chemickém průmyslu má tvar vysokého (až 50 m) kovového válce, do kterého je svrchu přiváděn tekutý absorbent a zespodu vháněn plyn, ze kterého se má oddělit příslušná složka. Nasycený absorbent odtéká spodem válce, příslušná plynná složka se od něj v procesu desorpce oddělí a absorbent se vrací do koloběhu. Zbylý plyn je odsáván přes vrchol (tzv. hlavu) kolony.\n\nVzhledem k co nejvyšší efektivitu je snaha dosáhnout maximálně nasycení absorbentu. K tomu je zapotřebí co největší kontakt absorbentu s plynem, který se zajišťuje různými způsoby, podle kterých se absorpční kolony dělí\n\n"}
{"id": "1165555", "url": "https://cs.wikipedia.org/wiki?curid=1165555", "title": "Grauballský muž", "text": "Grauballský muž\n\nGrauballský muž je jedním ze zástupců tzv. mumií z bažin, byl pojmenován podle místa nálezu, vesničky Grauball, 5 km vzdálené od města Silkeborg v Dánsku. Z okolí Silkeborgu již byla v předchozích letech vyzvednuta těla Tollundského muže a ženy z Ellingu. Tělo Grauballského muže bylo objeveno při ruční těžbě rašeliny ve slatině Nebelgard dne 26. března 1952. Při nálezu ležel na břiše, hlavou orientován na sever. Hlavu měl jemně zakloněnu dozadu a na pravou stranu, pravé končetiny flexované, levé pak extendované. Kvůli zachovalosti pozůstatků a absenci oděvu i jakýchkoliv jiných artefaktů se původně myslelo, že se jedná o tělo místního těžaře rašeliny, Rudého Kristiána, který v místní slatině zmizel roku 1887. Až podrobnější prozkoumání prozradilo odhadované pravé stáří mumie na 2000 let. Výzkum a konzervace těla mumie proběhla v Prehistorickém muzeu v Aarhusu a od roku 1955 je tělo vystaveno v Moesgård muzeu v Højbjergu v Dánsku.\n\nPo vyzvednutí a převezení do místního muzea bylo tělo Grauballského muže vyšetřeno týmem profesora P. V. Globa, který také provedl odlitek mumie pro zajištění původního vzhledu a stavu při nálezu. Externím vyšetřením bylo shledáno, že Grauballský muž byl středního vzrůstu, odhadem kolem 170 cm, měl černé vlasy a vousy, jejichž rudé zabarvení lze připsat vodě v bažině, která tmavě zabarvila i jeho pokožku a zuby. Oči mumie byly pevně uzavřeny, bez dochovaného obočí, barva zorniček byla odhadnuta na tmavou. Ústa zůstala jemně otevřena, dochované zuby byly silně abradované, se zubními kazy a známkami bolestivé paradontózy. Z vnitřních orgánů se zachovala část plic, jater, a střev se zbytky natrávené potravy. Radiologicky, testování rozpadem radioaktivního uhlíku, a forenzní analýzou obsahu trávicího traktu bylo zjištěno, že se jedná o asi třicetiletého muže se zlomeninami lebky, levého femuru a tibie a hlubokou řeznou ránou na krku, který žil v pozdní době železné. Poté byly jeho pozůstatky zakonzervovány Gunnarem Lange-Kornbakem v Prehistorickém muzeu v Aarhusu způsobem, který probíhal velmi nevědecky; obratle a část vnitřních orgánů byla nahrazena umělými materiály, jeden z obratlů byl převezen a je uchován v muzeu na Aljašce. Pozdější výzkumy, vedené profesorem Nielsem Lynnerupem o 50 let později, potvrdily většinu dřívějších zjištění, jen posunuly dobu jeho obětování o 600 let zpět, tedy na dobu 400–200 let př. n. l., a osteonovou analýzou upřesnily věk Grauballského muže na 34 let.\n\nPodle získaných poznatků z vyšetření lze s jistou mírou pravděpodobnosti odhadnout určité okolnosti týkající se života a smrti Grauballského muže.\n\nJemná kůže na rukou, jejíchž zachovalost umožnila i odebrání validních otisků prstů, a absence opotřebení kloubů kostí, a dalších fyziologických změn napovídá, že Grauballský muž s největší pravděpodobností v životě nevykonával těžkou manuální práci. Trpěl však těžkou, bolestivou paradentózou a začínající artritidou hrudních obratlů. Mikroskopická analýza vlasů prokázala středozemní dietu postavenou primárně na zvířecím masu. Grauballský muž jedl krátce před svou smrtí a jeho poslední jídlo se, podle analýzy střevního obsahu, odhaduje na ovesnou kaši s vepřovým masem.\n\nNález námelu (zrn paličkovice nachové) ve střevech, které vedlo k teoriím, že Grauballský muž byl před svým obětováním omámen, se nakonec ukázalo jako příliš malé na to, aby mělo nějaké anestetické či halucinatorní účinky na muže jeho velikosti (0,5 g na kg střevního obsahu).\n\nZatímco zlomeniny femuru a lebky byly způsobeny po jeho smrti (s největší pravděpodobností vahou tlející bažiny), zbývající zranění, tedy zlomenina tibie a proříznutí krku, byla prokazatelně způsobena před jeho smrtí. Z čehož by se mohl rekonstruovat způsob obětování Grauballského muže tak, že byl sražen na kolena ranou do levé holeně a pak mu bylo hladkým a ostrým předmětem proříznuto hrdlo.\n"}
{"id": "1165556", "url": "https://cs.wikipedia.org/wiki?curid=1165556", "title": "Obština Stražica", "text": "Obština Stražica\n\nObština Stražica ( \"Община Стражица\") je bulharská jednotka územní samosprávy ve Velikotărnovské oblasti. Leží ve středním Bulharsku v Předbalkánu. Správním střediskem je město Stražica, kromě něj zahrnuje obština 21 vesnic. Žije zde necelých 13 tisíc stálých obyvatel.\n\nV obštině žije 12 826 stálých obyvatel a včetně přechodně hlášených obyvatel 14 571. Podle sčítáni 1. února 2011 bylo národnostní složení následující:\n"}
{"id": "1165558", "url": "https://cs.wikipedia.org/wiki?curid=1165558", "title": "Chrám svatého Alexandra Něvského (Postupim)", "text": "Chrám svatého Alexandra Něvského (Postupim)\n\nChrám svatého Alexandra Něvského (německy Alexander-Newski-Gedächtniskirche, rusky Александро-Невский храм) se nachází v městské čtvrti Alexandrovka německého města Postupim. Je to chrám ruské pravoslavné církve, který slouží ruské diaspoře, která žije v tomto německém městě.\n\nRuská čtvrť Alexandrovka byla vybudována v letech 1826 až 1827 za panování pruského panovníka Fridricha Viléma III. pro příslušníky ruských vojáků, kteří sloužili v jeho armádě. Čtvrť byla pojmenována na počest ruského imperátora Alexandra I. Později se ruská komunita rozšiřovala a vznikla proto potřeba založit pravoslavný chrám. Ten vznikal v letech 1826 až 1829 na vrchu Kapellenberg. Jeho hlavním architektem se stal V. Staße, který ji navrhl v duchu tradičního staroruského architektonického stylu. Chrám byl zasvěcen knížeti svatému Alexandrovi Něvskému. Od roku 1930 se v chrámu bohoslužby nekonaly. V roce 1949 připadl chrám moskevskému pravoslavnému patriarchátu a začaly se v něm sporadicky konat pravoslavné bohoslužby. V roce 1986 byl jmenován pravoslavný kněz. Dnes žije v Postupimi okolo 1000 pravoslavných věřících.\n\nStaroruský architektonický styl je doplněn prvky novogotiky a neoklasicismu. Chrám má čtvercový půdorys a zdobí jej pět kupolí. Nejvyšší symbolizuje Krista Spasitele a čtyři menší čtyř apoštolů. Fasádu chrámu zdobí obrazy Krista Spasitele (západní fasáda), sv. Alexandra Něvského (jižní fasáda) a jiných světců. v interiéru se nachází jednořadý ikonostas.\n\n"}
{"id": "1165559", "url": "https://cs.wikipedia.org/wiki?curid=1165559", "title": "Langer Eugen", "text": "Langer Eugen\n\nLanger Eugen (známý také jako UN-Hochhaus) je výšková budova v městské části Gronau německého města Bonn. Byla poostavená v letech 1966–1969. Od rekonstrukce v roce 2006 zde sídlí jedenáct organizací OSN a proto je Součástí UN-Campusu.\n\nBudova je 114 m vysoká a disponuje 31 nadzemními a 3 podzemními patry. Je nejvyšší budovou Německa, jejíž konstrukce je zejména z oceli. Nejvyšší budovou města byla do roku 2002, kdy byl dokončen mrakodrap Post Tower. Dnes je na druhém místě.\n"}
{"id": "1165560", "url": "https://cs.wikipedia.org/wiki?curid=1165560", "title": "Tower 185", "text": "Tower 185\n\nTower 185 je mrakodrap v německém městě Frankfurt nad Mohanem. Architektem budovy je Christoph Mäckler. Stavbu obsluhuje 10 výtahů. S výškou 200 m je (spolu s maintower) na čtvrtém místě co do výšky v samotném Frankfurtu nad Mohanem v Německu.\n\nMrakodrap byl pojmenován podle původní plánované výšky budovy (185 m). Ta však byla změněna před stavbou budovy na současných 200 m, ale název zůstal nakonec nezměněn.\n\n\n"}
{"id": "1165561", "url": "https://cs.wikipedia.org/wiki?curid=1165561", "title": "Strata SE1", "text": "Strata SE1\n\nStrata (nebo celým názvem Strata SE1, původně Castle House nebo také The Razor (holicí strojek), nebo posměšně Isengard) je 147 metrů vysoký mrakodrap v Londýně. Byl navržen podle holicího strojku. Strata byla postavena v letech 2007–2010. Po mrakodrapu Shard je druhou nejvyšší budovou londýnského Southwarku. Budova má 43 pater, byla navržena společností BFLS a nacházejí se v ní byty. Na 39. patře byla umístěna vyhlídka \"Sky Lobby\".\n\nNa místě dnešní Straty stála dříve šestipatrová kancelářská budova Castle House ze 60. let 20. století. Ta byla zbořena v roce 2005, Strata se začala stavět v roce 2007. Plné výšky dosáhla v červnu 2009. Tři devítimetrového větrné turbíny byly nainstalovány v květnu 2010. Díky větrným turbínám a nezvyklému ztvárnění, které umožňuje stavbě snížit spotřebu energií až o 13–15 % oproti britským standardům, je budova posměšně označována jako nejošklivější v zemi, nebo také podle stavby Isgengard z trilogie Pána prstenů.\n"}
{"id": "1165562", "url": "https://cs.wikipedia.org/wiki?curid=1165562", "title": "Katedrála svatého Ducha (Minsk)", "text": "Katedrála svatého Ducha (Minsk)\n\nKatedrála svatého Ducha (bělorusky Кафедральны сабор Сашэсця Святога Духа) je hlavním pravoslavným chrámem v běloruské metropoli Minsk. Spravován je běloruským exarchátem Ruské pravoslavné církve (patriarchát Moskva).\n\nBudova dnešní pravoslavné katedrály byla postavena v letech 1633 až 1642 v barokním stylu. Původně byla římskokatolickým chrámem a součástí kláštera. Kostel i klášter postihl v roce 1741 ničivý požár. Od roku 1860 se byl kostel chrámem ruské pravoslavné církve.\n"}
{"id": "1165564", "url": "https://cs.wikipedia.org/wiki?curid=1165564", "title": "Tuscaloosa", "text": "Tuscaloosa\n\nTuscaloosa je americké město v centrální Alabamě a okresní město Tuscaloosa County. Je pátým největším městem Alabamy, v roce 2010 zde žilo 90 468 obyvatel. Protéká zde řeka Black Warrior. Bylo založeno v roce 1819. Město je regionálním centrem průmyslu, obchodu, zdravotnictví a vzdělání. Metropolitní oblast města zasahuje do třech okresů Tuscaloosa County, Hale County a Pickens County, kde podle odhadů v roce 2013 žilo přes 230 tisíc lidí. Tuscaloosa je také domovem univerzity University of Alabama.\n"}
{"id": "1165565", "url": "https://cs.wikipedia.org/wiki?curid=1165565", "title": "Britské velvyslanectví v Berlíně", "text": "Britské velvyslanectví v Berlíně\n\nBritské velvyslanectví Berlín (německy Britische Botschaft in Berlin, anglicky The British embassy in Berlin) je diplomatická mise Spojeného království na území Německa. Současným velvyslancem (2015) je Sir Simon McDonald.\n\nBudova velvyslanectví Spojeného království se nachází na drese Wilhelmstrasse 70 - 71 v blízkosti hotelu Adlon v centru německé metropole.\n\nPůvodní stavba nacházející se na Wilhelmstrasse 70 je známá jako Palais Strousberg. Byla navržena Augustem Orthem a budována v roce 1868 za pomoci železničního magnáta Bethella Henry Strousberga. Wilhelmstrasse byla od počátku historickým centrem vlády v Německu. Původní velvyslanectví zde stálo mezi lety 1875-1939. Ale když byly přerušeny diplomatické vztahy po vypuknutí první světové války v roce 1919, byla budova opuštěna. V tomto období přežila také rozsáhlý požár. Obnovení nastalo v roce 1920 když se stal novým velvyslancem Edgar Vincent d'Abernon. S nástupem 2. světové války byly vztahy mezi oběma zeměmi opět přerušeny. Budova během války podlehla, stejně jako většina staveb v Berlíně, spojeneckému bombardování. Roku 1950 bylo její torzo strženo. Ale nárok na pozemek i tak zůstal Spojenému království. V období let 1949-1991 bylo britské velvyslanectví přemístěno do Bonnu, hlavního města Spolkové republiky Německo.\n\nPo mnoha hlasováních a opětovném obnovení vztahů mezi oběma zeměmi se v roce 1991 rozhodla německá vláda přemístit místo britského úřadu z Bonu zpět do Berlína. Po tomto historickém rozhodnutí se společně s britskou vládou dohodlo o znovu umístění ambasády na předválečné místo na Wilhelmstrasse. V letech 1994-95 uspořádalo společenství soutěž na výběr architekta nové budovy, kterou jednoznačně vyhrál Michael Wilford s partnery (britskou firmou se silným působením v Německu). Základy nové budovy byly položeny 29. června, 1998 a nové velvyslanectví bylo slavnostně otevřeno dne 18. července 2000 královnou Alžbětou II.\n\nZákladní ideou bylo vybudovat na původním místě velvyslanectví: \"\"ambasádu pro nové milénium\".\" Cílem bylo reprezentovat podobu moderní Británie, její vitalitu a dynamičnost, její osobitý styl a smysl pro zábavu a otevřenost britské společnosti. Šlo tedy o vytvoření moderní a otevřené stavby, která charakterizuje vynikající vztah Spojeného království s Německem. Britské velvyslanectví je první a doposud i jediné velvyslanectví v Německu, které bylo postaveno za pomoci soukromé finanční iniciativy.\n\nVzhled a konstrukce byly vybrány od Wilforda právě proto, že splňovaly všechna kritéria Britů. S jeho inovačním designem vytváří nové britské velvyslanectví v Berlíně významný rys Wilhelmstrasse. Architekt za pomoci použití skla a světla dal návštěvníkům dojem prezentačních a každodenních funkci celé stavby. Budova nové britské ambasády má 6 podlaží, které tvoří přibližně 9000 m² plochy. Projekt obsahuje nádvoří se zimní zahradou přes kterou přechází denní světlo do srdce stavby a poskytuje větrání pro všechny kanceláře.\n\nMyšlenka otevřenosti je přenesena i do interiéru, kde diplomaté již nepracují za pevně uzavřenými dveřmi. Jejich práce má dnes představovat jejich zem, Spojené království, otevřenou širokému publiku jak je jen možné. Důležitým prvkem nového velvyslanectví je přístupnost pro veřejnost. Veřejně přístupné plochy jsou využívány pro různé příležitosti jako např. recepce, diskuse, konference, výstavy a koncerty.\n\nNa nádvoří nového britského velvyslanectví byl vysazen dub letní (tzv. anglický dub). Dub byl pěstován ve školce \"Lorenz von Ehren\" v Hamburku a je starý kolem padesáti let. Strom představuje vzpomínku na Dereka Fatchetta, ministra zahraničí. Je přibližně 12 m vysoký a 8 m široký. Kmen má průměr kolem 90 cm. Dub naznačuje symbol souvislosti, sdružování starých a nový a nápadný kontrast mezi přírodou a lidským výtvorem. Architekt budovy nového velvyslanectví Michael Wilford porovnal krásu nepravidelného a jedinečného tvaru stromu pod berlínskou oblohou s otevřeným nádvořím tvořeným ostrými, rovnými ocelovými konstrukcemi nesoucími průhlednou střechu zimní zahrady.\n\n"}
{"id": "1165570", "url": "https://cs.wikipedia.org/wiki?curid=1165570", "title": "Katedrála svaté Hedviky Slezské", "text": "Katedrála svaté Hedviky Slezské\n\nKatedrála svaté Hedviky (německy \"Sankt-Hedwigs-Kathedrale\") je hlavní a největší římskokatolická katedrála v Berlíně, katedrála berlínské římskokatolické arcidiecéze, od roku 1927 nese titul Basilica minor.\n\nSoučasná katedrála byla postavena v letech 1747 až 1773 v klasicistním stylu. Velmi se podobá Pantheonu v Římě. Vybudována byla jako první římskokatolický chrám po období reformace, kdy se obyvatelstvo východní části Německa přiklonilo k protestantismu. Když pruský král Fridrich II. Veliký porazil císařovnu Marii Terezii a získal hospodářsky vyspělé Slezsko, najednou se v převážně protestantském království našla silná komunita římskokatolických věřících. Ti nezůstali pouze ve Slezsku, ale stěhovali se do dalších větších měst německého císařství, včetně Berlína. Fridrich II. se proto rozhodl vybudovat důstojný chrám pro stále se zvyšující počet římských katolíků v Berlíně. Po trojím dělení Polska se v Prusku ocitla i další silná komunita římských katolíků z připojených území Polska. Katedrála se tak stala hlavním římskokatolickým svatostánkem berlínských katolíků.\n\nRoku 1943 katedrála vyhořela; obnovena byla v letech 1952–1963.\n\n"}
{"id": "1165571", "url": "https://cs.wikipedia.org/wiki?curid=1165571", "title": "Obština Ljaskovec", "text": "Obština Ljaskovec\n\nObština Ljaskovec ( \"Община Лясковец\") je bulharská jednotka územní samosprávy ve Velikotărnovské oblasti. Leží ve středním Bulharsku v Předbalkánu. Správním střediskem je město Ljaskovec, kromě něj zahrnuje obština 5 vesnic. Žije zde přes 12 tisíc stálých obyvatel.\n\nVšechna sídla v obštině mají vlastní samosprávu.\nV obštině žije 12 196 stálých obyvatel a včetně přechodně hlášených obyvatel 13 935. Podle sčítáni 1. února 2011 bylo národnostní složení následující:\n"}
{"id": "1165572", "url": "https://cs.wikipedia.org/wiki?curid=1165572", "title": "Adam Václavík", "text": "Adam Václavík\n\nAdam Václavík (* 18. února 1994, Jilemnice, Česká republika) je český reprezentant v biatlonu. Reprezentuje klub SKP Kornspitz Jablonec. Ve světovém poháru obsadil individuálně nejlépe 17. příčku. Jeho největším úspěchem je zatím 2. a 3. místo na Mistrovství Evropy juniorů v Novém Městě na Moravě 2014.\n\nZúčastnil se Mistrovství světa v biatlonu 2017 v Hochfilzenu a Zimních olympijských her 2018 v Pchjongčchangu.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\nSezóna 2015/16\nSezóna 2016/17\nSezóna 2017/18\nSezóna 2018/19\nSezóna 2019/20\nZúčastnil se čtyř juniorských šampionátů v biatlonu. Nejlepším individuálním výsledkem jsou pro něj dvě 7. místa ze šampionátu v běloruském Minsku v roce 2015, která obsadil ve sprintu a ve vytrvalostním závodě. Se štafetou obsadil dvakrát šestou pozici.\n\n\n"}
{"id": "1165575", "url": "https://cs.wikipedia.org/wiki?curid=1165575", "title": "Kaufhaus des Westens", "text": "Kaufhaus des Westens\n\nKaufhaus des Westens nebo zkráceně KaDeWe (česky doslova Obchodní dům Západu) je obchodní dům v Berlíně. Se svými 60 000 m prodejní plochy je největším obchodním domem v Německu a zároveň i největším v kontinentální Evropě. Na sedmi patrech nabízí nejrozmanitější zboží, včetně toho nejluxusnějšího. Společnost zaměstnává cca 2 400 zaměstnanců. Denně navštíví KaDeWe mezi 40 000 až 50 000 zákazníků.\n\nSpolečnost založil v roce 1905 německý obchodník Adolf Jandorf. O dva roky později, v dubnu 1907, byla slavnostně otevřena budova obchodního domu, která vznikla podle projektu architekta Emila Schaudta. Od roku 1927 patřil obchodní dům společnosti Hertie. Během druhé světové války byl při bojích o Berlín téměř zcela zničen. Znovu otevřel své brány pět let po skončení války – v roce 1950. Po rozdělení Německa připadl obchodní dům, nacházející se v blízkosti náměstí Wittenbergplatz, Západnímu Berlínu. V 90. letech 20. století byl přestavěn a přibylo šesté a sedmé patro. To poslední je věnováno výhradně potravinám. KaDeWe se tak stal největším obchodem s potravinami v Evropě. Od roku 1994 je majetkem společnosti Karstadt AG.\n\nV roce 2004 bylo v přízemí otevřeno oddělení s kosmetikou a parfémy. Byly rovněž zahájeny první přestavby, které budou trvaly tři roky a měly být dokončeny k prvnímu stému výročí existence stavby. V roce 2005 byla první tři patra s celkovou prodejní plochou 20 000 m postavenou v šachovnicových segmentech věnována módě.\n\n"}
{"id": "1165577", "url": "https://cs.wikipedia.org/wiki?curid=1165577", "title": "Nová Národní galerie", "text": "Nová Národní galerie\n\nNová Národní galerie (německy Neue Nationalgalerie) je galerie v Berlíně. Jedná se o stavbu poválečné západní moderny z let 1965-1968, jejímž autorem je architekt Ludwig Mies van der Rohe.Mies van der Rohe navrhl budovu galerie podle dřívější stavby s názvem Bacardi, která se nachází na Kubě. Ve srovnání s ní má však Nová Národní galerie rozsáhlejší ocelovou konstrukci. Obě budovy mají nicméně shodný čtvercový půdorys a oba objekty jsou shodné způsobem řešení střešní konstrukce. Obousměrně situované nosníky jsou podepřeny osmi sloupy po stranách. Tato konstrukce v své formě definuje velký prostor na vyvýšené plošině. Pavilon Nové národní galerie je tak překvapivě vzdušný a prostorný. Prostor pod rozsáhlou stropní konstrukcí je 8,5 metrů vysoký. Jediným konstrukčním prvkem, který tento prostor odděluje od exteriéru, jsou skleněné transparentní fasády.\nMies použil rozsáhlého schodiště, připomínající Shinkekův systém spojování různých výškových úrovní. Při tomto konceptu však van der Rohe dosáhl daleko většího efektu monumentality a spojení interiéru s exteriérem jako u budovy Bacardi.\n"}
{"id": "1165578", "url": "https://cs.wikipedia.org/wiki?curid=1165578", "title": "Rondo Daszyńskiego (stanice metra ve Varšavě)", "text": "Rondo Daszyńskiego (stanice metra ve Varšavě)\n\nRondo Daszyńskiego je stanice varšavského metra na lince M2. Kód stanice je C-9. Otevřena byla 7. března 2015. Ze stanice je možnost přestupu na autobus a tramvaj. Leží v městské části Wola.\n"}
{"id": "1165579", "url": "https://cs.wikipedia.org/wiki?curid=1165579", "title": "Rondo ONZ (stanice metra ve Varšavě)", "text": "Rondo ONZ (stanice metra ve Varšavě)\n\nRondo ONZ (česky \"Kruhový objezd OSN\") je stanice varšavského metra na lince M2. Kód stanice je C-10. Otevřena byla 7. března 2015. Ze stanice je možnost přestupu na autobus a tramvaj. Leží v městské části Wola.\n"}
{"id": "1165580", "url": "https://cs.wikipedia.org/wiki?curid=1165580", "title": "Nowy Świat-Uniwersytet (stanice metra ve Varšavě)", "text": "Nowy Świat-Uniwersytet (stanice metra ve Varšavě)\n\nNowy Świat-Uniwersytet je stanice varšavského metra na lince M2. Kód stanice je C-12. Otevřena byla 7. března 2015. Ze stanice je možnost přestupu na autobus. Leží v městské části Śródmieście u Varšavské univerzity.\n"}
{"id": "1165581", "url": "https://cs.wikipedia.org/wiki?curid=1165581", "title": "Bohr", "text": "Bohr\n\nBohr může být:\n\n"}
{"id": "1165582", "url": "https://cs.wikipedia.org/wiki?curid=1165582", "title": "Centrum Nauki Kopernik (stanice metra ve Varšavě)", "text": "Centrum Nauki Kopernik (stanice metra ve Varšavě)\n\nCentrum Nauki Kopernik je stanice varšavského metra na lince M2. Kód stanice je C-13. Otevřena byla 7. března 2015. Ze stanice je možnost přestupu na autobus. Leží v městské části Śródmieście u Science centra Koperník.\n"}
{"id": "1165583", "url": "https://cs.wikipedia.org/wiki?curid=1165583", "title": "Turbínová hala továrny AEG", "text": "Turbínová hala továrny AEG\n\nMontážní hala továrny AEG na výrobu turbín (německy AEG-Turbinenfabrik) v Berlíně byla první typově moderní továrnou s jasně vymezeným uměleckým ztvárněním. Nachází se v berlínské čtvrti Moabit.\n\nTovárna byla vybudována v letech 1908-1909 dle návrhu německého architekta Petra Behrense (1868-1940), který od roku 1907 vykonával funkci uměleckého poradce ve \"Všeobecné elektrické společnosti\" AEG. Jeho přínos se týkal i návrhů průmyslových budov podniku. Ve spolupráci s inženýrem Karlem Bernhardem byl v roce 1908 pověřen úkolem navrhnout prostor pro montáž turbín, který by dovoloval zvedat a přemísťovat obrovské součástky v různých fázích výroby a zajistil by přístup i po železnici. Dalším požadavkem bylo maximální využití přirozeného osvětlení.\n\nVýsledkem těchto požadavků byl návrh 127 m dlouhé a 25 m široké stavby v podobě obdélníkového hranolu ležícího strategicky na jižním rohu továrního komplexu podél ulic \"Hüttenstrasse\" a \"Berlichingenstrasse\". Působivá čelní fasáda byla výkladem prosperujícího německého koncernu.\n\nStavba je zastřešena jediným obloukem, tvořeným průhlednou obloukovou klenbou s mnohoúhelníkovým profilem. Konstrukce ze železa a skla je na rozích ukončena masivními nakloněnými stěnami, jejichž povrchy připomínající rustikované kamenné zdivo jakoby podpírající celou stavbu.\n\nExteriér vypovídá o významné úloze společnosti AEG v Německu. Architekt použil výrazové prostředky a monumentalitu starověkého Řecka. Budova, označována jako \"moderní Parthenón\", odkazuje na klasické chrámy. Štítové průčelí je lemováno dvěma vzhůru se zužujícími pylony, s tympanónem polygonálního tvaru, který je umístěn nad velkou zasklenou plochou a je do něj vytesán symbol podniku.\n\nNosný systém třídílných oblouků s táhly má výšku 25,60 m. Boční stěny jsou rozčleněny v pravidelném rytmu směrem dolů se zužujícími železnými výztuhami. Jsou tvořeny kontinuální skleněnou plochou, která je rozdělena do oddílů a spočívá na železobetonovém základě. Pilíře jsou podepřeny přišroubovanými ocelovými spoji. Chrámový vzhled této haly je však jen chytře realizovanou iluzí. Mohutně působící prvky fasády sestávají z lehkého betonového obalu, který je zachycen na ocelové mřížovině. Jsou zakončením prostoru, ale nemají nosnou funkci. Úzké železné pásy ve spárách rohových pylonů a jemné kovové rámování tympanonu prozrazují umělecký záměr použitých prostředků. Interiér, prosvětlený velkými okny, je ryze funkční.\n\nTovárna na výrobu turbín je se stala ukázkovým příkladem sjednocení klasické architektury s novou realitou průmyslového obchodu a výroby.\n\n"}
{"id": "1165584", "url": "https://cs.wikipedia.org/wiki?curid=1165584", "title": "Válka editorů", "text": "Válka editorů\n\nVálka editorů je v informatice označení pro soupeření mezi uživateli textových editorů Emacs a Vi (Vim). Toto soupeření se stalo trvalou součástí hackerské kultury a hnutí svobodného softwaru. Oba editory pocházející ze 70.  let 20. století jsou velmi oblíbené v unixových systémech a existují i varianty pro systémy Microsoft Windows.\n\nMnoho flamewarů bylo vedeno mezi skupinami lidí, které tvrdily, že jejich editor je vzorem perfektního editoru a uráželi ostatní. Podobné „bitvy“ byly vedeny o operační systémy, programovací jazyky, verzovací systémy, a dokonce i odsazování ve zdrojových kódech.\n\nNejdůležitější rozdíly mezi Emacs a vi jsou uvedeny v následující tabulce:\n\n\n\n"}
{"id": "1165585", "url": "https://cs.wikipedia.org/wiki?curid=1165585", "title": "Ruský most", "text": "Ruský most\n\nRuský most (rusky \"Русский мост\") je dopravní stavba překlenující průliv Východní Bospor v Japonském moři, čímž spojuje město Vladivostok s Ruským ostrovem. Postaven byl spolu se Zlatým mostem v rámci přípravy Vladivostoku na konání summitu APEC. Dnes spočívá jeho význam zejména v tom, že umožňuje snadné spojení s Ruským ostrovem, kde sídlí Dálněvýchodní federální univerzita a který je zároveň oblíbeným místem letní rekreace. Most byl otevřen 1. srpna 2012.\n\nJedná se o nejdelší zavěšený most na světě (podle délky hlavního pole) a zároveň druhý nejvyšší most na světě (podle výšky mostní konstrukce) hned po viaduktu Millau ve Francii.\n\nPrvní projekt na výstavbu mostu na Ruský ostrov vznikl již roku 1939, druhý se objevil v 60. letech, ani jeden z těchto projektů však nebyl realizován.\n\nV roce 2005 přišla vláda Přímořského kraje s investičním projektem na rozvoj Ruského ostrova. V rámci tohoto projektu došlo r. 2010 na ostrově k vytvoření zvláštní ekonomické zóny. Projekt také počítal se stavbou univerzitního kampusu Dálněvýchodní federální univerzity, zázemí pro biotechnologický a informačně technologický výzkum a medicínského centra. Kromě toho se počítalo s výstavbou sportovně-rekreačních areálů, ubytovacích kapacit a obytných domů.\n\nS projektem rozvoje Ruského ostrova souvisel i summit APEC, který se na ostrově konal roku 2012. Pro tento summit byla postavena celá řada budov, které po skončení summitu začaly sloužit Dálněvýchodní federální univerzitě či výzkumným institucím Ruské akademie věd.\n\nTyto všechny plány vyžadovaly výstavbu kvalitního dopravního spojení na ostrov do roku 2012.\n\nRoku 2007 vyhrála výběrové řízení na zpracování projektu mostu omská projektantská a stavitelská firma \"NPO Mostovik\", na tomto velmi náročném projektu však spolupracovala celá řada dalších ruských projekčních kanceláří a také dánská firma \"Cowi A/S\". Projekt byl vytvořen a schválen v průběhu roku 2008.\n\nZhotovitelem stavby byla vybrána téhož roku bez výběrového řízení nařízením prezidenta Ruské federace firma \"USK Most\". Cena byla stanovena na 32,2 mld. rublů. Výstavba byla dokončena 2. července 2012.\n\nVzhledem k tomu, že místní obyvatelé začali již spontánně nazývat tento objekt \"Ruský most\" (podle Ruského ostrova, analogicky se Zlatým mostem), získal nakonec tento název rozhodnutím vladivostocké místopisné komise oficiálně.\n\nStavba se však nevyhla ani skandálům. Skupina organizovaná členem bezpečnostní služby firmy NPO Mostovik odcizila postupně ze stavby železné konstrukce v hodnotě více než 96 milionů rublů. Tato skutečnost byla odhalena až v roce 2013, viníci byli postaveni před soud.\n\n"}
{"id": "1165586", "url": "https://cs.wikipedia.org/wiki?curid=1165586", "title": "Mistrovství Evropy ve fotbale 2016 – skupina A", "text": "Mistrovství Evropy ve fotbale 2016 – skupina A\n\nSkupina A byla jednou ze šesti skupin turnaje Mistrovství Evropy ve fotbale 2016. Nalosovány do ní byly týmy Francie-hostitel, Rumunsko, Albánie a Švýcarsko. Zápasy se hrály mezi 10.–19. červnem 2016. Vítězem skupiny se stala domácí Francie, druhé skončilo Švýcarsko a třetí Albánie, která se však po potřebných kritériích týmů na třetích místech nedostala do osmifinále.\n"}
{"id": "1165587", "url": "https://cs.wikipedia.org/wiki?curid=1165587", "title": "Stadion Narodowy (stanice metra ve Varšavě)", "text": "Stadion Narodowy (stanice metra ve Varšavě)\n\nStadion Narodowy (česky \"Národní stadion\") je stanice varšavského metra na lince M2. Kód stanice je C-14. Otevřena byla 7. března 2015. Ze stanice je možnost přestupu na autobus, tramvaj a vlak. Leží v městské části Praga-Północ u Národního stadionu.\n"}
{"id": "1165588", "url": "https://cs.wikipedia.org/wiki?curid=1165588", "title": "E-Werk", "text": "E-Werk\n\nE-Werk byl techno klub v německé metropoli Berlíně, zřízený v budově bývalé elektrické rozvodny z 20. let 20. století, postavené podle návrhu architekta Hanse Heinricha Müllera. Nachází se v blízkosti kontrolního stanoviště Checkpoint Charlie. Během 90. let 20. století to byl jeden z nejznámějších techno klubů v Berlíně.\n\nDJ Paul van Dyk byl v tomto klubu rezidentem. Paul vzdal úctu klubu svým remixem jedné se svých nejznámějších skladeb \"For an Angel\", přičemž remix nazval (E-Werk). Dne 24. července 1997 skončila budova E-Werk jako techno klub. V roce 2005 byla po rekonstrukci znovu otevřena. Jako kulturní památka nabízí unikátní architekturu pro akce na více patrech, a také moderní kancelářské prostory.\n\n"}
{"id": "1165589", "url": "https://cs.wikipedia.org/wiki?curid=1165589", "title": "Obština Gorna Orjachovica", "text": "Obština Gorna Orjachovica\n\nObština Gorna Orjachovica ( \"Община Горна Оряховица\") je bulharská jednotka územní samosprávy ve Velikotărnovské oblasti. Leží ve středním Bulharsku v Předbalkánu. Správním střediskem je město Gorna Orjachovica, kromě něj zahrnuje obština 1 město a 12 vesnic. Žije zde zhruba 45 tisíc stálých obyvatel.\n\nV obštině žije 44 776 stálých obyvatel a včetně přechodně hlášených obyvatel 52 677. Podle sčítáni 1. února 2011 bylo národnostní složení následující:\n"}
{"id": "1165590", "url": "https://cs.wikipedia.org/wiki?curid=1165590", "title": "Kaple Panny Marie (Dolní Bradlo)", "text": "Kaple Panny Marie (Dolní Bradlo)\n\nKaple Panny Marie s hrobkou rodiny Rüklů v Dolním Bradle (části obce Horní Bradlo), je sakrální stavbou v pseudogotickém slohu a kulturní památkou. Leží na území farnosti Chotěboř v havlíčkobrodském vikariátu Královéhradecké diecéze. V diecézním schématismu má status filiálního kostela.\n\nStavba začala v roce 1892 a v roce 1893 byla dokončena. Výstavbu kaple svěřila paní Růžena Rüklová manželka majitele bradelské sklárny Františku a Janu Schmoranzovým ze Slatiňan. Dne 30. srpna 1894 byly požehnány zvony pro věž.\n\n"}
{"id": "1165592", "url": "https://cs.wikipedia.org/wiki?curid=1165592", "title": "Dworzec Wileński (stanice metra ve Varšavě)", "text": "Dworzec Wileński (stanice metra ve Varšavě)\n\nDworzec Wileński (česky \"Vilniuské nádraží\") je konečná stanice varšavského metra na lince M2. Kód stanice je C-15. Otevřena byla 7. března 2015. Ze stanice je možnost přestupu na autobus, tramvaj a vlak. Leží v městské části Praga-Północ.\n"}
{"id": "1165593", "url": "https://cs.wikipedia.org/wiki?curid=1165593", "title": "Kostel svatého Simeona (Drážďany)", "text": "Kostel svatého Simeona (Drážďany)\n\nKostel svatého Simeona (německy Russisch-Orthodoxe Kirche des Heiligen Simeon vom wunderbaren Berge, rusky Церковь преподобного Симеона Дивногорца) se nachází v Drážďanech. Pravoslavný kostel je pod správou Ruské pravoslavné církve.\n\nPrvní zmínka o pravoslavné komunitě v Drážďanech pochází z roku 1861. Současný pravoslavný chrám byl vybudován pro potřeby ruské aristokracie, která poměrně často navštěvovala hlavní město Saska; v době výstavby se k pravoslavné církvi v Drážďanech hlásilo několik set lidí. Základní kámen chrámu byl položen dne 25. dubna 1872. Kostel byl následně vysvěcen dne 6. června 1874. Jeho historie je spojena se jmény významných osobností ruského politického a kulturního života, kteří v saské metropoli pobývali. Chrám navštívil například i ruský realistický spisovatel Ivan Sergejevič Turgeněv. Byla zde také pokřtěna dcera romanopisce Fjodora Michajloviče Dostojevského. V červnu 1875 jej navštívil i car Alexandr II. Skladatel Sergej Rachmaninov nechal v chrámu vybudovat funkční plynové topení, které se používá ještě dnes. Během spojeneckého náletu v roce 1945 byl chrám poškozen.\n\nChrám je vybudován v tradici staroruské sakrální architektury. Jeho autory jsou Harold Julius ven Bosse a Karl Weißbach. Jako stavební materiál se použila červená cihla. Délka chrámu je 33 metrů a zvonice se tyčí do výšky 40 metrů.\n\n"}
{"id": "1165594", "url": "https://cs.wikipedia.org/wiki?curid=1165594", "title": "Radčický potok", "text": "Radčický potok\n\nNázev Radčický potok má více vodních toků:\n\n"}
{"id": "1165595", "url": "https://cs.wikipedia.org/wiki?curid=1165595", "title": "Mistrovství Evropy ve fotbale 2016 – skupina B", "text": "Mistrovství Evropy ve fotbale 2016 – skupina B\n\nSkupina B byla jednou ze šesti skupin turnaje Mistrovství Evropy ve fotbale 2016. Nalosovány do ní byly týmy Anglie, Rusko, Slovensko a Wales. Zápasy se hrály mezi 11.–20. červnem 2016. Vítězem skupiny se stal Wales, druhá skončila Anglie a třetí Slovensko, které se po potřebných kritériích týmů na třetích místech dostalo do osmifinále jako nejvýše postavený tým.\n"}
{"id": "1165598", "url": "https://cs.wikipedia.org/wiki?curid=1165598", "title": "Kostel svaté Kateřiny (Petrohrad)", "text": "Kostel svaté Kateřiny (Petrohrad)\n\nKostel svaté Kateřiny () je jeden z chrámů sloužících příslušníkům římskokatolické církve v druhém největším ruském městě, Petrohradu. Nachází se na Něvském prospektu, hlavní a nejrušnější ulici města. Kostel je zasvěcen mučednici Kateřině Alexandrijské z antického Říma, kterou dal císař popravit, protože se odmítla vzdát své křesťanské víry. \n\nChrám byl budován v letech 1738 až 1783 a dokončen byl za vlády císařovny Kateřiny II. Sloužil hlavně římským katolíkům, kteří žili na území hlavního města. Byli to zejména Poláci, ale i Italové, Francouzi, Litevci či Němci. Chrám spravovali františkáni, za Pavla I. připadl do správy jezuitům a po jejich vyhnání dominikánům. V roce 1798 zde byl pohřben poslední polský král Stanislav II. August Poniatowski (později byly ostatky přeneseny do Polska). Z příkazu cara Alexandra I. zde byl v roce 1813 pohřben generál Jean-Victor Moreau, těžce raněný v bitvě u Drážďan, zemřelý v Lounech.\n\nKostel přestál pronásledování katolíků po roce 1917, v roce 1938 jej komunisté zrušili a vyplenili. Samotná budova kostela velmi chátrala a v roce 1970 byla přebudována na sál filharmonie. Později utrpěl kostel velké škody.\n\nŘímskokatolické církvi byl kostel vrácen v roce 1992. Byla provedena rekonstrukce exteriéru a interiéru. Dnes se v něm pravidelně konají římskokatolické bohoslužby v různých jazycích (rusky, polsky, francouzsky, anglicky).\n\n"}
{"id": "1165599", "url": "https://cs.wikipedia.org/wiki?curid=1165599", "title": "Něvský prospekt", "text": "Něvský prospekt\n\nNěvský prospekt ( \"Невский проспект\") je hlavní a nejrušnější ulice v ruském městě Petrohrad (Sankt-Petěrburgu).\n\nBulvár je dlouhý 4,5 kilometru a široký od 25 až 60 metrů. Něvský prospekt překračuje říčky Mojka, Fontánka a Gribojedevův kanál. Samotný prospekt začíná u budovy admirality a končí u lávry sv. Alexandra Něvského. Nacházejí se zde významné architektonické památky města.\n\nNázev \"Něvský prospekt\" se oficiálně používá od roku 1781. Výjimkou bylo období mezi lety 1918 až 1944, kdy se používal název \"Prospekt 25. října\" (rusky \"Проспект 25 Октября\"). Ulice byla velmi silně poškozena během německého obléhání, kdy se stala častým cílem útoků dělostřelectva a letectva. Po ukončení německé blokády bylo rozhodnuto vrátit bulváru jeho předrevoluční název.\n\n\nProspekt obsluhuje několik stanic petrohradského metra; Admiratělskaja, Něvskij prospekt, Gostinnyj Dvor, Majakovskaja, Ploščaď Vostannija a Ploščaď Aleksandra Něvskogo.\n\n"}
{"id": "1165600", "url": "https://cs.wikipedia.org/wiki?curid=1165600", "title": "Mistrovství Evropy ve fotbale 2016 – skupina C", "text": "Mistrovství Evropy ve fotbale 2016 – skupina C\n\nSkupina C byla jednou ze šesti skupin turnaje Mistrovství Evropy ve fotbale 2016. Nalosovány do ní byly týmy Německo, Ukrajina, Polsko a Severní Irsko. Zápasy se hrály mezi 12.–21. červnem 2016. Vítězem skupiny se stalo Německo, druhé skončilo Polsko a třetí Severní Irsko, které se po potřebných kritériích týmů na třetích místech dostalo do osmifinále jako poslední tým.\n"}
{"id": "1165601", "url": "https://cs.wikipedia.org/wiki?curid=1165601", "title": "Chrám svatého Sampsona", "text": "Chrám svatého Sampsona\n\nChrám svatého Sampsona nebo Sampsonovský chrám (rusky Сампсониевский собор) patří k nejstarším chrámem v Petrohradu. Jeho historie je spojena se jménem zakladatele města Petrem I. Velikým.\n\nChrám byl zbudován na počest vítězství ruských vojsk nad Švédy v roce 1709 u Poltavy. Právě tato bitva se uskutečnila v den svátku sv. Sampsona, který je světcem pravoslavné církve. Chrám byl stavěn podle návrhů architekta Trezziniho v letech 1728 až 1740 v barokním stylu. Podle některých údajů v tomto chrámu se měl uskutečnit tajný sňatek Kateřiny II. A Grigorije Potěmkina. V roce 1938 byl chrám uzavřen a využíván jako obchod s textilem a oděvy. Později byl přeměněn na muzeum.\n\nPřed chrámem se nachází socha cara Petra I. Velikého od Marka Antokolského.\n\n"}
{"id": "1165602", "url": "https://cs.wikipedia.org/wiki?curid=1165602", "title": "Zdeněk Vostracký", "text": "Zdeněk Vostracký\n\nZdeněk Vostracký (* 15. května 1941) je český vysokoškolský pedagog, který v letech 1998–2004 působil jako rektor Západočeské univerzity v Plzni.\n\nZdeněk Vostracký se narodil 15. května 1941 v Plzni. V roce 1959 ukončil Střední průmyslovou školu elektrotechnickou v Plzni. V roce 1964 absolvoval s vyznamenáním fakultu elektrotechnickou Vysoké školy strojní a elektrotechnické. Po dokončení studia působil ve Škodě Plzeň jako konstruktér elektrických přístrojů pro vysoké napětí a elektrickou trakci. Vědecké zaměření je na sdružené úlohy fyziky vysokoteplotního plazmatu, elektrického pole, transonické proudění, mechaniku uplatněné při konstrukci vysokonapěťových přístrojů do 420 000 V a přístrojů elektrických lokomotiv. V roce 1990 byl zvolen předsedou Rady pracujících a pak do roku 1992 byl předsedou Dozorčí rady a pak předsedou Představenstva ŠKODA a.s. (37 000 zaměstnanců). Od roku 1967 působil jako externí vyučující na své Alma Mater. V roce 1976 získal titul kandidáta věd. V roce 1981 dokončil pedagogicko-psychologické studium v Praze. V roce 1988 získal na fakultě elektrotechnické ČVUT v Praze titul doktora věd. Slavnostního jmenování profesorem se dočkal v roce 1990.\n\nV letech 1992–1993 byl vedoucím Ústavu managamentu na Západočeské univerzitě v Plzni. V roce 1997 byl zvolen předsedou Akademického senátu ZČU. V letech 1998–2004 pak byl jejím rektorem. Ve vedení Západočeské univerzity setrval až do roku 2005 ve funkci prorektora. Působí jako člen čtyř Vědeckých rad (ČVUT a UK v Praze, ZČU a LF UK v Plzni).\n\nPřednášel na zahraničních univerzitách a konferencích ve 13 zemích, je autorem či spoluautorem šesti knih, čtyř skript a více než 120 odborných článků a 36 vynálezů (9 bylo přijato v zahraničí). V roce 2001 obdržel na londýnské Brunel University titul čestný doktor věd . Je Senior member světové organizace Institute of Electrical and Electronics Engineers a mezinárodní organizace CIGRE. Prof. Vostracký v sobě spojuje vlastnosti vědce, manažera i pedagoga a je v České republice i v zahraničí uznávanou mnohostrannou osobností. a byly byly mu uděleny,Medaile Ministerstva školství, mládeže a těl. 1. Stupně za vynikající pedagogickou činnost (2012) a Medaile prof. Lista „Za zásluhy o rozvoj české energetiky“, Český Svaz zaměstnavatelů energetiky (2014) a byly mu uděleny,Medaile Ministerstva školství, mládeže a těl. 1. Stupně za vynikající pedagogickou činnost (2012) a Medaile prof. Lista „Za zásluhy o rozvoj české energetiky“, Český Svaz zaměstnavatelů energetiky (2014).\n\nV roce 2004 kandidoval za ODS do Evropského parlamentu. Na kandidátce byl na desátém místě a nebyl zvolen. V politice se chtěl zaměřit především na školství a zvláště podpořit výzkum a technické obory.V roce 2017 kandidoval jako nestraník na kandidátce ODA v parlamentních volbách ČR. Na kandidátce byl na prvním místě a nebyl zvolen.\n\n"}
{"id": "1165603", "url": "https://cs.wikipedia.org/wiki?curid=1165603", "title": "Prachovka (rozcestník)", "text": "Prachovka (rozcestník)\n\nPrachovka může být:\n"}
{"id": "1165604", "url": "https://cs.wikipedia.org/wiki?curid=1165604", "title": "Mistrovství Evropy ve fotbale 2016 – skupina D", "text": "Mistrovství Evropy ve fotbale 2016 – skupina D\n\nSkupina D byla jednou ze šesti skupin turnaje Mistrovství Evropy ve fotbale 2016. Nalosovány do ní byly týmy Chorvatsko, Česko, Španělsko a Turecko. Zápasy se hrály mezi 12.–21. červnem 2016. Vítězem skupiny se stalo Chorvatsko, druhé skončilo Španělsko a třetí Turecko, která se však po potřebných kritériích týmů na třetích místech nedostalo do osmifinále.\n"}
{"id": "1165606", "url": "https://cs.wikipedia.org/wiki?curid=1165606", "title": "Chrám Zvěstování (Kazaň)", "text": "Chrám Zvěstování (Kazaň)\n\nChrám Zvěstování v Kazaňském kremlu (rusky Благовещенский собор Kазанского кремля) je hlavním pravoslavným chrámem města Kazaň a kazaňského Kremlu. V letech 1552 až 1918 byl hlavním katedrálním chrámem kazaňské pravoslavné eparchie.\n\nPo dobytí Kazaně ruskými vojsky pod vedením cara Ivana IV. Hrozného se Kazaň stala součástí Ruského impéria. V té doby převážně muslimském tatarském městě se začaly stavět chrámy, připomínající víru ruského dobyvatele. Vznikaly tak pravoslavné kostely, mezi které patří i chrám Zvěstování. Ten se začal stavět v roce 1555 na místě staršího dřevěného chrámu, který postavil Ivan IV. Hrozný po dobytí Kazaně v roce 1552. Na stavbu bylo pozváno 80 pskovských mistrů, kteří pracovali pod vedením P. Jakovleva (hlavního architekta Chrámu Vasila Blaženého v Moskvě). Chrám byl dokončen a vysvěcen v roce 1562. Byl vybudován z bílého kamene a v jeho architektuře se spojují prvky Moskvy, Vladimíra a Pskova. Zdobí ho pět kupolí. Prostřední (ve stylu ukrajinského baroka) je pozlacená a symbolizuje Ježíše Krista. Čtyři modré symbolizují čtyři apoštoly. Na přelomu 16. a 17. století byla k chrámu ještě postavena i zvonice, která se nicméně nedochovala. Velké škody utrpěl chrám během požáru v roce 1815. Poté následovaly rozsáhlé rekonstrukce. V 19. století byl vyzdoben ikonopiscem Sofonovom. V roce 1925 byl chrám odebrán Ruské pravoslavné církvi; komunisté budovu dále využívali jako archiv.\n\nPo rozpadu SSSR se stal chrám součástí památkové rezervace kazaňského kremlu. V roce 1995 byly zahájeny rozsáhlé rekonstrukční práce. 19. července 2005 Kazaňský arcibiskup Anastasius opět chrám vysvětil a od té doby se v něm konají pravidelné bohoslužby. Navštívil jej i Alexej II., Patriarcha Moskvy a celé Rusi.\n\n"}
{"id": "1165607", "url": "https://cs.wikipedia.org/wiki?curid=1165607", "title": "Fukuoka-Kitakjúšú", "text": "Fukuoka-Kitakjúšú\n\nFukuoka-Kitakjúšú je metropolitní oblast v Japonsku na ostrově Kjúšú v prefektuře Fukuoka. Tvoří ji města Fukuoka a Kitakjúšú, které se obyčejně odkazují samostatně. Město Saga funguje jako předměstí Fukuoka. Ve skutečnosti jsou zde tři metropolitní regiony, konkrétně Fukuoka-Kurume-Saga (2,7 milionu), oblast Iizuka, což jsou předměstí Fukuoka a Kitakjúšú (700 tisíc) a Kitakjúšú-Simonoseki (Kanmon), kde žije okolo 1,6 milionu obyvatel.\n\n"}
{"id": "1165608", "url": "https://cs.wikipedia.org/wiki?curid=1165608", "title": "Sonický šroubovák", "text": "Sonický šroubovák\n\nSonický šroubovák je fiktivní multifunkční nástroj v britském fantasy/sci-fi televizním seriálu Doctor Who a jeho spin-offech, používaný ústřední postavou seriálu, Doktorem. Stejně jako TARDIS se stal jednou z ikon seriálu. Sonický šroubovák má i spoustu jiných variant, známých jako sonická zařízení: sonický blaster, sonická rtěnka, sonické pero a sonické brýle, používané jako náhrada za sonický šroubovák v deváté sérii dvanáctým Doktorem (Peter Capaldi).\nSonický šroubovák byl poprvé představen v roce 1968 v příběhu \"Fury from the Deep\" a byl použit ještě dvakrát (\"The Dominators\" a \"The War Games\") druhým doktorem. Stal se oblíbeným nástrojem třetího a čtvrtého doktora.\n\nSonický šroubovák funguje na základě zvukových vln, záření, vlnových délek, frekvencí, signálů a elektromagnetismu.\n\nV celém seriálu bylo použito mnoho verzí sonického šroubováku. Zatímco šroubovák druhého doktora vypadal jako primitivní baterka, další verze byly již vizuálně lepší. \n\nDvanáctý doktor daruje svůj šroubovák malému chlapci na bojišti, aby si zachránil život. Netuší však, že daroval svůj šroubovák mladému Davrosovi, stvořiteli Daleků. V poslední epizodě deváté série dostal Doktor nový sonický šroubovák náhradou za své dočasné sonické brýle.\n\n\n"}
{"id": "1165609", "url": "https://cs.wikipedia.org/wiki?curid=1165609", "title": "Mistrovství Evropy ve fotbale 2016 – skupina E", "text": "Mistrovství Evropy ve fotbale 2016 – skupina E\n\nSkupina E byla jednou ze šesti skupin turnaje Mistrovství Evropy ve fotbale 2016. Nalosovány do ní byly týmy Belgie, Itálie, Irsko a Švédsko. Zápasy se hrály mezi 13.–22. červnem 2016. Vítězem skupiny se stala Itálie, druhá skončila Belgie a třetí Irsko, které se po potřebných kritériích týmů na třetích místech dostalo do osmifinále jako 2. nejvýše postavený tým.\n"}
{"id": "1165610", "url": "https://cs.wikipedia.org/wiki?curid=1165610", "title": "Marie Anna Rakouská", "text": "Marie Anna Rakouská\n\nMarie Anna Rakouská (Maria Anna Ferdinanda Josepha Charlotte Johanna; 21. dubna 1770, Florencie – 1. října 1809, Neudorf) byla rakouská arcivévodkyně, princezna a abatyše tereziánského konventu v Praze.\n\nByla dcerou císaře Leopolda II. a jeho manželky Marie Ludoviky Španělské. Narodila se ve Florencii v Toskánsku, kde byl její otec v letech 1765–1790 velkovévodou. Byla čtvrtým dítětem z šestnácti. Její otec byl synem císařovny Marie Terezie a její matka krále Karla III. Španělského a Marie Amálie Saské.\n\nMěla šťastné dětství, obklopena svými mnoha sourozenci. Jako její sourozenci dostávala jinou výchovu než jiné královské děti v té době. Měly zvýšenou rodičovskou péči a méně služebných, učily se životu jednoduchému, přirozenému a skromnému. Roku 1791 se stala abatyší tereziánského konventu v Praze.\n\nRoku 1809 odcestovala do Transylvánie. Na své cestě se zastavila v Neudorfu a onemocněla zápalem plic. Zemřela 1. října 1809 ve věku 39 let. Pohřbena byla v rodinné hrobce Eötvenesi Lovász Sigismund římskokatolického kostela v Neudorfu. Roku 1841 jí byl na příkaz císaře Ferdinanda I. Dobrotivého postaven mramorový pomník v Carraře.\n\n"}
{"id": "1165611", "url": "https://cs.wikipedia.org/wiki?curid=1165611", "title": "Stratford Town FC", "text": "Stratford Town FC\n\nStratford Town FC (celým názvem: Stratford Town Football Club) je anglický fotbalový klub, který sídlí ve městě Stratford-upon-Avon v nemetropolitním hrabství Warwickshire. Založen byl v roce 1941 pod názvem Stratford Rangers FC. Od sezóny 2018/19 hraje v Southern Football League Premier Division Central (7. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu Knights Lane s kapacitou 1 398 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1165612", "url": "https://cs.wikipedia.org/wiki?curid=1165612", "title": "Fudžiwara", "text": "Fudžiwara\n\nFudžiwara byl rod japonské šlechty, který se k moci dostal v období Heian a postupně se propracoval až k dominantnímu postavení. Původ odvozovali od Kamatariho Nakatomiho (614–669), který sloužil císaři Tenčimu. Ten mu krátce před smrtí udělil jméno Fudžiwara. Povinností rodu Fudžiwara bylo provádění rituálů na císařském dvoře. Postavení této rodiny upevnil Fuhito Fudžiwara (659–720). \n\nKromě rituálních povinností náboženského charakteru se členové rodu Fudžiwara uplatňovaly i v zákonodárství. Svou moc budovali rozšiřováním majetků a půdy po celém tehdejším Japonsku a manželskými svazky s císařským rodem. Složité příbuzenské vztahy s císařskou rodinou jim umožňovaly přístup k nejvýznamnějším funkcím při dvoře. Rod v pozdějším období získal téměř neomezenou moc a kontroloval dvorní a státní záležitosti z pozice regentů císaře. Tento post obsazovali dědičně. Navzdory obrovské moci se o získání císařského trůnu nikdy nepokusili. Vrchol jejich moci bylo období 10. a 1. pol. 11. stol., kdy vládli Mičinaga Fudžiwara (966–1028) a jeho syn Jorimiči Fudžiwara (990–1074).\n"}
{"id": "1165620", "url": "https://cs.wikipedia.org/wiki?curid=1165620", "title": "Mistrovství Evropy ve fotbale 2016 – skupina F", "text": "Mistrovství Evropy ve fotbale 2016 – skupina F\n\nSkupina F byla jednou ze šesti skupin turnaje Mistrovství Evropy ve fotbale 2016. Nalosovány do ní byly týmy Portugalsko, Island, Rakousko a Maďarsko. Zápasy se hrály mezi 14.–22. červnem 2016. Vítězem skupiny se stalo Maďarsko, druhý skončil Island a třetí Portugalsko, které se po potřebných kritériích týmů na třetích místech dostalo do osmifinále jako 3. nejvýše postavený tým.\n"}
{"id": "1165621", "url": "https://cs.wikipedia.org/wiki?curid=1165621", "title": "Chrám svatého Petra a Pavla (Kazaň)", "text": "Chrám svatého Petra a Pavla (Kazaň)\n\nChrám svatých Petra a Pavla (rusky Петропавловский собор) je pravoslavný chrám v tatarském hlavním městě Kazani.\n\nChrám svatých Petra a Pavla v Kazani byl zbudován v letech 1723 až 1726 ve stylu ruského baroka. Jeho hlavním stavitelem byl kazaňský kupec I. A. Michaljev. Chrám vznikl na počest císaře Petra I., který navštívil Kazaň v roce 1722 při výpravě proti Persii. Vybudován byl na místě staršího dřevěného kostela z roku 1565. Několikrát byl poškozen požáry a rekonstruován. V roce 1774 jej zničila povstalecká Pugačovova vojska. Řada rekonstrukcí potom probíhala v 19. století. V roce 1939 jej dali sovětští komunisté uzavřít. V letech 1950 až 1980 sloužil jako planetárium. V roce 1989 byl vrácen Ruské pravoslavné církvi a stal se chrámem eparchie.\n\n"}
{"id": "1165624", "url": "https://cs.wikipedia.org/wiki?curid=1165624", "title": "Obština Suchindol", "text": "Obština Suchindol\n\nObština Suchindol ( \"Община Сухиндол\") je bulharská jednotka územní samosprávy ve Velikotărnovské oblasti. Leží ve středním Bulharsku na předhůří Staré planiny. Sídlem obštiny je město Suchindol, kromě něj zahrnuje obština 5 vesnic. Žije zde přes 2 tisíce stálých obyvatel.\n\nV obštině žije 2 135 stálých obyvatel a včetně přechodně hlášených obyvatel 2 500. Podle sčítáni 1. února 2011 bylo národnostní složení následující:\n"}
{"id": "1165625", "url": "https://cs.wikipedia.org/wiki?curid=1165625", "title": "Weymouth FC", "text": "Weymouth FC\n\nWeymouth FC (celým názvem: Weymouth Football Club) je anglický fotbalový klub, který sídlí ve městě Weymouth v nemetropolitním hrabství Dorset. Založen byl v roce 1890. Od sezóny 2018/19 hraje v Southern Football League Premier Division South (7. nejvyšší soutěž). Klubové barvy jsou červená a modrá.\n\nSvé domácí zápasy odehrává na stadionu Bob Lucas Stadium s kapacitou 6 600 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1165627", "url": "https://cs.wikipedia.org/wiki?curid=1165627", "title": "Chrám Narození Jana Křtitele (Nižnij Novgorod)", "text": "Chrám Narození Jana Křtitele (Nižnij Novgorod)\n\nChrám Narození Jana Křtitele (rusky Це́рковь Рождества́ Иоа́нна Предте́чи) je pravoslavný chrám v ruském městě Nižnij Novgorod na břehu řeky Volhy.\n\nKostel patří mezi nejstarší kamenné chrámy ve městě. Současná podoba stavby pochází z roku 1683, ale na jejím místě stál ještě starší chrám z 15. století. Vybudován byl v tradičním starorusko-byzantském stylu. Byl několikrát přestavěn. V roce 1870 se uskutečnila přestavba zvonice do dnešní podoby. Roku 1937 sovětští komunisté chrám uzavřeli a přebudovali na motocyklistickou školu.\n\nPravoslavné církvi byl chrám vrácen na počátku 90. let 20. století. Od roku 1994 se v něm konaly první pravoslavné bohoslužby. Potřeboval však rozsáhlou rekonstrukci, která se uskutečnila v letech 2004-2005, za finanční pomoci donátorů. Podruhé byl vysvěcen dne 4. listopadu 2005.\n\n"}
{"id": "1165631", "url": "https://cs.wikipedia.org/wiki?curid=1165631", "title": "Chrám svatého Alexandra Něvského (Novosibirsk)", "text": "Chrám svatého Alexandra Něvského (Novosibirsk)\n\nChrám svatého Alexandra Něvského (rusky Собор во имя Александра Невского) je pravoslavný chrám v ruském sibiřském městě Novosibirsk (do roku 1926 \"Novonikolajevsk\"). Chrám byl pojmenován na počest slavného ruského vojevůdce a světce Alexandra Něvského z 13. století.\n\nChrám byl postaven v letech 1897 až 1899 v novobyzantskom stylu. Jeho hlavním architektem byl N. M. Tichomirov. Jde o první kamennou stavbu v novobyzantskom stylu v tehdejším \"Novonikolajevsku\". Chrám vznikl na památku cara Alexandra III., který se zasadil o vybudování Transsibiřské magistrály. Carská rodina finančně přispěla na ikonostas a ikony v chrámu. Základní kámen chrámu byl položen 15. května 1897. Chrám byl vysvěcen pravoslavným biskupem z města Tomsk 29. prosince 1899. V roce 1915 získal status katedrály. Roku 1937 nechali chrám sovětští komunisté uzavřít. Následně byl využíván na různé jiné světské účely (kinematografie, filharmonie).\n\nJiž v roce 1988 se začalo ve městě rozvíjet hnutí za návrat chrámu pravoslavné církvi u příležitosti tisíc let od přijetí křesťanství v Rusku. 25. srpna 1989 byl chrám církvi vrácen a 15. května 1991 vysvěcen patriarchou Moskvy a celé Rusi Alexejem II.\n\n"}
{"id": "1165636", "url": "https://cs.wikipedia.org/wiki?curid=1165636", "title": "Gurjevsk (Kaliningradská oblast)", "text": "Gurjevsk (Kaliningradská oblast)\n\nGurjevsk ( ), do roku 1946 Neuhausen ( , ) je město v Kaliningradské oblasti (dříve Východní Prusko), exklávě Ruské federace, ležící 7 km severovýchodně od Kaliningradu. V roce 2010 mělo městečko 12 431 obyvatel.\nV 9. století se na území dnešního města usadil kmen pruský kmen Sambů. Vznikla zde dřevěná pevnost, kterou v roce 1255 dobyli němečtí řádoví rytíři a přestavěli ji na hrad. Osada zvaná Neuhausen byla založena v roce 1262 právě Řádem. Do roku 1540 bylo sídlo zmiňováno pod jmény jako Neuhauß, Neuhausen, Newghaus či Lisga Neughaus. Po sekularizaci Řádu v roce 1525 se město stalo součástí Pruského vévodství a následně roku 1701 Pruského království. V roce 1525 se na místním hradu usadil luteránský biskup Georg von Polenz. Po jeho smrti připadlo sídlo Anně Marii Brunswické druhé manželce Albrechta Pruského, který byl posledním velmistrem Řádu.\nV roce 1820 bylo v Neuhausenu 43 domů s 329 obyvateli. Na konci 19. století započaly práce na nové čtvrti města tzv. \"Villenkol Neuhausen Tirgarten\". Domy ve čtvrti byly postaveny s přesné obdélníkovými půdorysy, a to jak pro činžovní domy, tak i pro dvojdomky. Přítomnost starobylého hradu v krásném parku u Mlýnského rybníku se stala základem pro vznik rekreační oblasti s restauracemi, pivnicemi a soukromou ZOO. Z Neuhausenu do Königsbergu byla vybudována úzkokolejná železnice vedoucí až k místní ZOO (místní zoologická zahrada byla otevřena dokonce dřív než ta v Königsbergu). Regulérní železnice byla dovedena do města v roce 1889. Po nástupu nacismu k moci v Německu bylo v roce 1935 na západě města vybudováno vojenské letiště. V roce 1939 měl Neuhausen téměř 4 200 obyvatel.\nNa konci Druhé světové války začala operace Hanibal, která měla za cíl evakuovat většinu německého obyvatelstva z Východního Pruska před postupující Rudou armádou. Velká část obyvatelstva v té době uprchla z města. Následně dne 28. ledna 1945 Rudá armáda vstoupila do Neuhausenu. Po válce město připadlo SSSR a stalo se součástí tzv. Kaliningradské oblasti. Zbylé německé obyvatelstvo bylo odsunuto a do města se nastěhovali Rusové především z oblasti centrálního Ruska a Povolží. Město se v roce 1946 přejmenovalo na \"Gurjevsk\" na počest generálmajora Rudé armády Štěpána Gurjeva, který padl při bojích ve Východním Prusku.\n\nV roce 1946 byla obnovena železnice spojující město s Kaliningradem (původním Königsbergem) a Sovetskem (původní Tylží). O rok později byl otevřen místní kulturní dům a kino Aurora. Gurjevsk ztratil svou pozici regionálního centra v roce 1953 ve prospěch města Isakovo, ale v roce 1960 se úřady do města opět vrátily. Štěpána Gurjev, podle kterého město nese jméno, se dočkal pomníku v roce 1961. V roce 1972 se začalo s výstavbou prvních pětipatrových panelových domů. Po rozpadu SSSR se město stalo součástí Ruska a postupně začalo ekonomicky růst. Gurjevsk začal především těžit ze své blízkosti ke Kaliningradu. V roce 1999 započaly přípravy na stavbu pravoslavného kostela a v roce 2006 se Gurjevsk stal okresním městem.\nMístní hrad se řadí mezi dominanty města. Základní kámen byl položen v roce 1292 na příkaz Řádu německých rytířů. Po roce 1525 byl hrad sídlem biskupů a následně přešel do rukou šlechty. Albrecht Pruský v roce 1550 přepsal hrad na svou druhou ženu Annu Marii Brunswickou. Narodil se jim zde syn Albrecht Fridrich v roce 1553. Na jeho příkaz byl hrad následně přestavěn na zámek a stal se oblíbeným místem pro hony a lovy místní šlechty. Od roku 1770 zde sídlil soudní dvůr. Po porážce Francie v Napoleonských válkách byl dán zámek i s okolím generálu Friedrichu Wilhelmu Bülowi von Dennewitz za jeho přínos při tažení. Pozdějšími majiteli hradu se stali rody Lucknerů a Massowů. Dnes zámek slouží místním městským službám.\nPři sčítání lidu v roce 2010 bylo etnické složení v městě následující:\n"}
{"id": "1165645", "url": "https://cs.wikipedia.org/wiki?curid=1165645", "title": "Chrám Krista Spasitele (Kaliningrad)", "text": "Chrám Krista Spasitele (Kaliningrad)\n\nChrám Krista Spasitele (rusky Храм Христа Спасителя) je pravoslavným chrámem v ruském městě Kaliningrad. Spravuje jej Ruská pravoslavná církev (Kaliningradsko-baltská eparchie). Chrám se nachází na Náměstí vítězství.\n\nPo připojení dnešní Kaliningradské oblasti k Rusku po druhé světové válce se zde nacházelo jen málo pravoslavných věřících, a tedy i pravoslavných chrámů. Německé obyvatelstvo, které zde žilo až do vystěhování na konci války, bylo převážně evangelického vyznání. Po roce 1945 se v období ateizace společnosti kostely nestavěly a ruští věřící získali jen několik obnovených bývalých německých luteránských kostelů. Nová situace po roce 1990 otevřela možnosti pro stavbu pravoslavných chrámů pro ruské obyvatelstvo. S obnovou popularity pravoslavné církve v Rusku vznikla potřeba výstavby nového chrámu. Základní kámen kostela byl položen v roce 1995 za účasti ruského prezidenta Borise Jelcina.\n\nChrám Krista Spasitele vznikl v letech 2004 až 2006 v moderním rusko-byzantském architektonickém stylu, který byl populární hlavně v období Ruského impéria při stavbě pravoslavných sakrálních staveb do roku 1917. Hlavním architektem chrámu byl Oleg Kopylov.\n\nChrám byl vysvěcen 10. června 2006 patriarchou Moskvy a celé Rusi Alexejem II. za přítomnosti Vladimira Putina a politických a náboženských vrcholných představitelů Ruské federace. Nejvyšší chrámová věž dosahuje výšky 73 metrů a pozlacené věže chrámu se staly dominantou města. Chrám může pojmout až 3000 věřících.\n\n"}
{"id": "1165650", "url": "https://cs.wikipedia.org/wiki?curid=1165650", "title": "Pauleta", "text": "Pauleta\n\nPauleta, celým jménem Pedro Miguel Carreiro Resendes (* 28. dubna 1973, Ponta Delgada) je bývalý portugalský fotbalista, který nastupoval na pozici hrotového útočníka. Po působení v nižších soutěžích v Portugalsku se přesunul do španělské Salamancy a následně Deportiva La Coruña, se kterým získal v sezóně 1999/2000 mistrovský titul. Velmi úspěšné období prožil posléze ve Francii s Girondins Bordeaux a Paris Saint-Germain.\n\nZa portugalskou reprezentaci vstřelil 47 branek za 88 utkání,\nčímž překonal Eusébiův rekord 41 branek.\nPři debutu v roce 1997 se stal prvním reprezentantem, který nikdy nehrál v nejvyšší portugalské lize. Účastnil se mistrovství Evropy 2000 (bronzová medaile) a mistrovství Evropy 2004 (stříbrná medaile). Rovněž se účastnil mistrovství světa 2002 a mistrovství světa 2006, kde skončilo Portugalsko čtvrté.\n\nRoku 1996 posílil španělský celek UD Salamanca, kterému v sezóně 1996/97 pomohl 19 góly v postupu do nejvyšší španělské soutěže, Primery División. Neztratil se ani mezi elitními španělskými kluby a jeho 15 gólů pomohlo týmu umístit se na 15. místě v ročníku 1997/98 a vyhnout se tak sestupu. Jako šestý nejlepší střelec La Ligy získal pozornost větších klubů. Za částku přes 5 milionů € jej koupilo Deportivo La Coruña.\n\nNavzdory zájmu Porta zamířil ze Salamancy do galicijského klubu Deportivo La Coruña, jenž zrovna převzal nový trenér Javier Irureta.\nPrvní gól vstřelil ve španělském poháru Copa del Rey proti malému klubu z města Jerez de los Caballeros. O pět dní později se dvakrát prosadil proti Alavés. Pauleta nebyl příliš gólový a místo v základní sestavě si zajistil jeho konkurent José Oscar Flores.\nPo roce se konkurence v útoku ještě zvýšila s příchodem kanonýra Roye Makaaye v létě 1999. V další sezoně spíše střídal, jeho 8 gólů ale přispělo k prvnímu titulu Deportiva v jeho historii. Během léta v roce 2000 španělský mistr posílil nákupem útočníků Tristána a Pandianiho a Pauleta zamířil do Francie.\n\nV létě 2000 přestoupil z Deportiva do Bordeaux za částku osm a půl milionu eur.\nVe svém prvním zápase 6. září na půdě Nantes se uvedl hattrickem.\nV útoku spolupracoval s Dugarrym. V ročníku 2000/01 francouzské Ligue 1 dal 20 gólů za 28 zápasů a stal se tak druhým nejlepším střelcem soutěže za Sonnym Andersonem. Bordeaux skončilo na čtvrtém místě a kvalifikovalo se do Poháru UEFA.\n\nBěhem následujícího ročníku utvořil nebezpečný útočný tandem s hostujícím Vikashem Dhorasoo,\nkterý klubu pomohl získat francouzský Ligový pohár. V lize si však Bordeaux pohoršilo a skončilo na šestém místě. Pauleta byl zvolen nejlepším fotbalistou ligy, stejně jako další rok.\nCelkově se v ligovém ročníku 2001/02 prosadil 22 brankami a stal se nejlepším střelcem Ligue 1.\n\nZačátkem července 2003 odešel do Paris Saint-Germain, kde nahradil odcházejícího Ronaldinha.\nPauleta v úvodní sezóně přesně zakončil celkem 18× za 27 zápasů Ligue 1, dalších pět gólů si připsal v pěti zápasech Coupe de la Ligue. Jeho střelecká potence přiblížila \"Les Parisiens\" k ligovému mistrovi Olympique Lyon na dosah tří bodů, z čehož bylo druhé místo v konečné tabulce. Na konci dubna roku 2004 v Paříži dvěma góly do sítě brankáře Bartheze zařídil výhru 2:1 nad rivalem z Marseille.\nJeden z gólů padl po lobu z dosti malého úhlu. Ve finále domácího poháru proti druholigovému Châteauroux vstřelil vítězný gól.\n\nV seniorské reprezentaci debutoval 20. srpna 1997 v zápase kvalifikace na MS 1998. Trenér Artur Jorge ho vyslal do zápasu s Arménií, které Portugalsko vyhrálo 3:1.\nZúčastnil se turnaje EURO 2000, kde ale nepatřil mezi hlavní hvězdy. Příležitost tak dostal až ve třetím zápase skupiny „A“, proti Německu. Ve 36. minutě nacentroval na první ze tří gólů Conceiçãa, v 67. minutě jej vystřídal Gomes.\nPortugalsko porazilo Německo 3:0 a nakonec skončilo na turnaji třetí, Pauleta už do dalšího zápasu nezasáhl.\n\nV roce 2002 byl součástí nominace trenéra Antónia Oliveiry na MS 2002 v Japonsku a Jižní Koreji. V prvním zápase proti USA Portugalci v prvním poločase prohrávali už 0:3, avšak ještě před přestávkou stačil snížit Beto.\nV 71. minutě si Pauletův centr srazil do vlastní brány Agoos, ale Portugalsko zápas přesto prohrálo 2:3.\nPauletův hattrick rozhodl následující zápas s Polskem (4:0) a vrátil mužstvo do hry.\nProti Jižní Koreji odehrál necelých 70 minut, poté jej vystřídal Jorge Andrade. Jižní Korea díky gólu Pak Či-songa vyhrála 1:0 a poslala Portugalsko domů.\n\nKoncem roku 2002 – v listopadu – rozhodl dvěma góly přátelský zápas proti Skotsku.\n\nTrenér Luiz Felipe Scolari neopomenul nominovat Pauletu na jeho druhé EURO v kariéře, které se v roce 2004 konalo právě v Portugalsku.\nAčkoli v úvodu proti Řecku odehrál celých 90 minut, gólově se neprosadil a byl svědkem šokující výhry Řeků nad domácími 2:1. Ve druhém zápase proti Rusku odehrál 57 minut než jej nahradil Nuno Gomes. Portugalci vyhráli 2:0.\nProti Španělsku museli Portugalci vyhrát, zatímco jejich soupeři stačila k postupu remíza. Po sedmi minutách obdržel druhou žlutou kartu na šampionátu, která znamenala distanc pro případné čtvrtfinále. Po poločasové přestávce jej Scolari opět nahradil Gomesem, který se následně postaral o jedinou branku zápasu a postup.\nPro čtvrtfinále proti Anglii Pauletu podle očekávání zastoupil právě Nuno Gomes. Portugalsko se probojovalo do semifinále, kde již znovu s Pauletou konfrontovalo Nizozemce. Pauleta neprolomil střeleckou smůlu a za celý turnaj nakonec neskóroval. Ve finále proti Řecku hrál znovu od začátku, ovšem jejich dobrá obrana mu zabránila v dělání starostí řeckému gólmanu Nikopolidisovi.\nŘecko zvítězilo 1:0, Pauleta se tedy zlaté medaile na půdě rodné země nedočkal.\n\nZdroj:\n\n\n\n\n\n"}
{"id": "1165651", "url": "https://cs.wikipedia.org/wiki?curid=1165651", "title": "QRIO", "text": "QRIO\n\nQRIO je humanoidní robot společnosti SONY.\n\nJe následovníkem robota s označením SDR-4x.\n\nDokáže kráčet po různých površích a tančit, jako první robot dokázal běžet a poskakovat. Pro dosažení plynulosti pohybů a malých rozměrů byl vyvinut speciální servomotor Intelligent Servo Actuator ISA. ISA systém disponuje i senzory, jejichž úkolem je zjišťovat v jaké pozici se nacházejí jednotlivé klouby a speciálním řídícím procesorem.\n\nPři \"statickém pohybu\" se využívá ke stabilizaci robota umístění jeho těžiště tak, aby kolmice, která jím prochází směrem k zemi byla v rámci nohy na jejímž robot stojí, nebo mezi jeho nohama, s cílem robota stabilizovat. Dynamická chůze je doprovázena pohyby, při jejichž těžiště robota nemusí být nutně v tzv. zóně stability, protože v úvahu se bere dynamika pohybu a síly gravitace se vyrovnávají s odstředivými silami pohybu. Mluví se o tzv. Zero Moment Point. QRIO podobně jako člověk využívá \"dynamický typ pohybu\".\n\nRobot disponuje senzory v chodidlech, které mu umožňují detekovat typ povrchu, pomocí tlaku, kterým povrch na robota působí. Díky tomu je schopen detekovat skokové změny výšky povrchu až do 1 cm nebo šikmou plochu až do 10 stupňů a přizpůsobit se jim.\n\nQRIO dokáže rozeznat mechanický tlak, který je na něj vyvíjen a udělá krok směrem, ve kterém je na něj tlačeno s cílem zachovat svou stabilitu a předejít pádu. Dokáže se přizpůsobit tlaku, který přichází zepředu, zezadu, zleva a zprava. Pokud vyhodnotí situaci tak, že pád je nezbytný, přizpůsobí se situaci a ve směru pádu natáhne ruce. Řídící systém uvolní servomotory, aby lépe absorbovaly pád. Následně robot zjistí svou pozici, obrátí se tváří nahoru a dokáže sám vstát.\n\nQRIO disponuje dvěma kamerami a stereoskopickým viděním. Je schopen rozeznávat tváře lidí, přičemž si je pamatuje. Analogicky je schopen rozeznat i lidské hlasy. V hlavě má namontovaných sedm mikrofonů a umí nejen rozeznávat slova ale i určovat směr, odkud zvuk přichází. Dokáže také odpovědět, jeho slovník obsahuje desítky tisíc slovíček. Je schopen dialogu a zapamatuje si některé informace o člověku se kterým se mluví.\n\nDisponuje emocemi, které je schopen navenek projevovat.\n"}
{"id": "1165653", "url": "https://cs.wikipedia.org/wiki?curid=1165653", "title": "Marie Antonie Rakouská", "text": "Marie Antonie Rakouská\n\nMarie Antonie Rakouská (Maria Antonia Roberta Blanka Leopoldina Karole Josepha Raphaela Michaela Ignatia Aurelia; 13. července 1899, Záhřeb - 22. října 1977, Porto Alegre) byla členkou toskánské linie Habsbursko-lotrinské dynastie, rakouská arcivévodkyně a princezna, princezna uherská, česká a toskánská.\n\nNarodila se 13. července 1899 v Záhřebu, jako šesté z deseti dětí arcivévody Leopolda Salvátora Rakousko-Toskánského a jeho manželky infantky Blanky Bourbonsko-Kastilské.\n\nVyrůstala v poslední době habsburské monarchie. Ve Vídni žily v Toskánském paláci a na dovolenou jezdívali do Itálie, kde žily ve venkovské nemovitosti blízko Viareggia.\n\nPo pádu habsburské monarchie jí bylo 19 let. Konec 1. světové války znamenal hluboký pokles prosperity její rodiny. Republikánská vláda Rakouska zkonfiskoval vlastnictví Habsburků a tím rodina ztratila všechen majetek. Její nejstarší bratři arcivévodové Rainer a Leopold zůstali v Rakousko aby poznali novou republiku, zbytek rodiny se v lednu 1919 odstěhovala do Španělska. Usadily se v Barceloně kde by žily jednoduše s velmi omezenými prostředky. Se svou sestrou Assuntou byla vzpurná a často se střetávala se svou matkou. Zatímco žily v Barceloně Marie Antonie se více obrátila k náboženství. Přála si být řeholnicí ale její matka si myslela že nemá potřebné povolání a ani temperament k následování řeholního života.\n\nPozději se zamiloval do Ramona Orlandis y Villalonga (1896-1936), který patřil k menší španělské šlechtě. Dne 16. července 1924 se za něho vdala. Pár žil na Mallorce kde byli rodičy pětí dětí s příjmením Orlandis y Habsburgo:\n\nJejí manžel zemřel roku 1936 během Španělské občanské války. Jako vdova emigrovala do Jižní Ameriky. Roku 1942 se v Uruguayi vdala za Dona Luise Pereze Sucre, který zemřel o osm let později. Zemřela 22. října 1977 v brazilském Porto Alegre.\n\n"}
{"id": "1165654", "url": "https://cs.wikipedia.org/wiki?curid=1165654", "title": "Wozoco", "text": "Wozoco\n\nWozoco je obytný soubor v hlavním městě Nizozemska, Amsterdamu. Vznikl podle návrhů architektů z nizozemského ateliéru MVRDV. Díky této stavbě se daný ateliér proslavil.\n\nRealizace stavby se uskutečnila v letech 1994 - 1997. Na konstrukci budovy byl použit vyztužený beton. Konzoly obrovských rozměrů jsou z ocelových nosníků.\n\nMístem stavby je amsterdamská čtvrť Ookmeerweg. Bydlení pro seniory WoZoCo formálně vychází ze svého okolí - sídliště ze šedesátých let 20. století, resp. z jeho typických několikapodlažních bloků. Budova respektuje původní zástavbu a celkově zlepšuje urbanistické řešení místa.\n\nUrčení bytového domu je pro seniory; specifickou sociální skupinu, na kterou se v minulosti při tvorbě bytových domů zapomínalo. WoZoCo je jedním z prvních obytných domů pro seniory, který není klasickým domovem důchodců. Klíčová je identifikace starších obyvatel s novým domovem, kterým se chlubí, protože je často navštěvován turisty z řad architektů a studentů. \n\nTento bytový dům, v současnosti známý i jako Oklahoma, se stal ikonou architektury díky své odvážné hmotě s několika až jedenáctimetrovými severními konzolami, v nichž jsou umístěny byty. Neobvyklý tvar devítipodlažní budovy vznikl kvůli požadavku investora umístit na danou úzkou parcelu sto bytů, což se však ukázalo být nemožné při zachování určitých standardů bydlení.\n\nBytový dům Wozoco vznikl jako parafráze klasického pavlačového domu - pavlač umístěna na sever a balkony 87 malometrážních sociálních bytů orientované na jih. Tyto byty se ještě vměstnalo do úzkého pásu zastavěného území. Problém s umístěním zbývajících 13 bytů vyřešil ateliér MVRDV. Řešením jsou obrovské konzoly na severní straně objektu, kde jsou umístěny zbývající byty. Aby splnily požadavek proslunění i byty umístěné v severních konzolích, byly konzoly vysunuté až do jedenácti metrů. Byty jsou orientovány ve směru východ-západ.\n\nNa zábradlí balkonů bylo použito různobarevné plexisklo, nebo vertikální kovové mřížky, které umožňují obyvatelům průhledy do okolí i vsedě. Živá barevnost balkónových plexiskel přispívá k charakteru a optimistickému vzhledu celého objektu.\n\nSeverní fasádou probíhají zasklené pavlače. Její monotónnost však narušují konzole se stejnou povrchovou úpravou jako jižní fasáda.\n\n"}
{"id": "1165657", "url": "https://cs.wikipedia.org/wiki?curid=1165657", "title": "Kulik", "text": "Kulik\n\nRuské příjmení Kulik () má více nositelů:\n\n\n"}
{"id": "1165659", "url": "https://cs.wikipedia.org/wiki?curid=1165659", "title": "Gebouw Delftse Poort", "text": "Gebouw Delftse Poort\n\nGebouw Delftse Poort je dvojice mrakodrapů v nizozemském městě Rotterdam. \n\nMrakodrapy byly postaveny v letech 1988 - 1991 a podle návrhu architekta Abe Bonnemy. Nižší z obou věží má výšku 93 metrů a 25 pater. Vyšší pak dosahuje výšky 151,35 metrů a má 41 pater. Byla nejvyšší budovou Nizozemska do roku 2009, kdy byl dokončen Maastoren (rovněž v Rotterdamu). \n"}
{"id": "1165676", "url": "https://cs.wikipedia.org/wiki?curid=1165676", "title": "The Red Apple", "text": "The Red Apple\n\nThe Red Apple je výšková budova na Rotterdamu ostrově Wijnhaven. Se svou výškou 124 metrů se řadí mezi nejvyšší budovy města. \n\nBudova byla postavena v letech 2005 – 2009 podle návrhů společnosti KCAP a nizozemského architekta Jana des Bouvrieho. V roce 2008 dosáhla plné výšky 124 metrů. V budově se nachází 38 pater, 6 výtahů a 200 bytů. Její součástí je ještě tzv. \"Kopblok\", vysoký 53 m, který disponuje řadou dalších bytů a kanceláří. Součástí komplexu budov je také kryté parkoviště, která má 338 parkovacích míst. \n"}
{"id": "1165678", "url": "https://cs.wikipedia.org/wiki?curid=1165678", "title": "Kulikov", "text": "Kulikov\n\nRuské příjmení Kulikov () má více nositelů:\n\n\n"}
{"id": "1165679", "url": "https://cs.wikipedia.org/wiki?curid=1165679", "title": "Obština Pavlikeni", "text": "Obština Pavlikeni\n\nObština Pavlikeni ( \"Община Павликени\") je bulharská jednotka územní samosprávy ve Velikotărnovské oblasti. Leží ve středním Bulharsku na rozhraní předhůří Staré planiny a Dolnodunajské nížiny. Sídlem obštiny je město Pavlikeni, kromě něj zahrnuje obština 2 města a 18 vesnic. Žije zde přes 20 tisíc stálých obyvatel.\n\nV obštině žije 21 691 stálých obyvatel a včetně přechodně hlášených obyvatel 25 640. Podle sčítáni 1. února 2011 bylo národnostní složení následující:\n"}
{"id": "1165680", "url": "https://cs.wikipedia.org/wiki?curid=1165680", "title": "Arlesey Town FC", "text": "Arlesey Town FC\n\nArlesey Town FC (celým názvem: Arlesey Town Football Club) je anglický fotbalový klub, který sídlí ve městě Arlesey v nemetropolitním hrabství Bedfordshire. Založen byl v roce 1891. Od sezóny 2018/19 hraje v Spartan South Midlands League Premier Division (9. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu Hitchin Road s kapacitou 2 920 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1165682", "url": "https://cs.wikipedia.org/wiki?curid=1165682", "title": "Highway to Hell (píseň)", "text": "Highway to Hell (píseň)\n\n„Highway to Hell“ je skladba australské hardrockové skupiny AC/DC. Jde o jednu z nejznámějších skladeb skupiny. Highway to Hell je úvodní píseň celého alba Highway to Hell. Text pojednává o pomyslné cestě do pekla. V lidové anketě Radia Beat \"500 fláků od beaťáků\" píseň obsadila třetí příčku.\n\n"}
{"id": "1165692", "url": "https://cs.wikipedia.org/wiki?curid=1165692", "title": "Göteborgs konstmuseum", "text": "Göteborgs konstmuseum\n\nGöteborgs konstmuseum je švédské muzeum umění ve městě Göteborg. Jeho budova se nachází na náměstí \"Götaplatsen\".\n\nMuzeum uchovává významnou sbírku severského umění pozdního 19. století. Mezi exponáty jsou zastoupeni svými díly PS Krøyer, Carl Larsson, Bruno Liljefors, Edvard Munch a Anders Zorn. Kromě toho muzeum vlastní také díla starého i současného umění (Monet, Picasso, Rembrandt).\n\nBudova muzea byla postavena pro mezinárodní výstavu v roce 1923 architektem Sigfridem Ericsonem. Měla být připomínkou 300. výročí založení města. Vznikla v monumentálním neoklasicistním stylu. Tvoří impozantní závěr hlavní ulice města Kungsportsavenynu.\n"}
{"id": "1165699", "url": "https://cs.wikipedia.org/wiki?curid=1165699", "title": "FC Tokio", "text": "FC Tokio\n\nFootball Club Tokyo ( FC東京) je japonský fotbalový klub z hlavního města Tokia, který v současnosti hraje japonskou nejvyšší ligu J1 League. Klub byl založen roku 1935. Domácím stadionem klubu je Ajinomoto Stadium s kapacitou 49 970 míst.\n\n\n"}
{"id": "1165703", "url": "https://cs.wikipedia.org/wiki?curid=1165703", "title": "Černovický potok", "text": "Černovický potok\n\nNázev Černovický potok má více vodních toků:\n\n"}
{"id": "1165704", "url": "https://cs.wikipedia.org/wiki?curid=1165704", "title": "Mistrovství Evropy v rychlobruslení 2016", "text": "Mistrovství Evropy v rychlobruslení 2016\n\nMistrovství Evropy v rychlobruslení 2016 se konalo ve dnech 9. a 10. ledna 2016 v rychlobruslařské hale Minsk-Arena v běloruském Minsku. Jednalo se o 27. společné mistrovství Evropy a celkově o 41. evropský ženský šampionát a 110. mistrovství Evropy pro muže. Z předchozího šampionátu obhajovala titul Nizozemka Ireen Wüstová a její krajan Sven Kramer.\n\nV Minsku získala pátý titul mistryně Evropy Češka Martina Sáblíková. Mezi muži poosmé vyhrál Nizozemec Sven Kramer.\n\nČeskou výpravu tvořily Martina Sáblíková a Nikola Zdráhalová.\n\nMužského mistrovství Evropy se zúčastnilo celkem 24 závodníků z následujících zemí: Nizozemsko (3), Norsko (3), Polsko (3), Rusko (3), Itálie (2), Německo (2), Belgie (1), Bělorusko (1), Finsko (1), Lotyšsko (1), Maďarsko (1), Rakousko (1), Španělsko (1), Švýcarsko (1).\n\nŽenského mistrovství Evropy se zúčastnilo celkem 17 závodnic z následujících zemí: Nizozemsko (3), Rusko (3), Bělorusko (2), Česko (2), Norsko (2), Polsko (2), Estonsko (1), Itálie (1), Německo (1).\n\n"}
{"id": "1165705", "url": "https://cs.wikipedia.org/wiki?curid=1165705", "title": "Chrám Zesnutí Bohorodičky (Helsinky)", "text": "Chrám Zesnutí Bohorodičky (Helsinky)\n\nChrám Zesnutí Přesvaté Bohorodičky (finsky Jumalansynnyttäjän kuolonuneen nukkumisen katedraali, známý také jako \"Uspenskin katedraali\" - \"Uspenská katedrála\", \"Uspenskijkatedralen\", \"Успенский собор\") je pravoslavná katedrála Finské pravoslavné církve v Helsinkách.\n\nKatedrála se nachází v historickém centru hlavního města Finska ve čtvrti Katajanokka. Finsko se stalo v 19. století součástí Ruského impéria po vítězstvích Rusů nad Švédy. Přesto, že většina Finů a Švédů, kteří žili na území Finska, vyznávala evangelickou (luteránskou) víru (od období reformace v 16. století), část obyvatel se hlásila k pravoslaví. Proto vznikla potřeba postavit důstojný chrám pro narůstající počet pravoslavných křesťanů. Základní kámen nového pravoslavného chrámu byl položen v roce 1862. Stavba trvala téměř 11 let. Samotný chrám byl slavnostně vysvěcen dne 25. října 1868 a stal se tak hlavním chrámem pravoslavných věřících v Helsinkách.\n\nChrám byl postaven v pseudobyzantském architektonickém stylu, který se podobá mnohým staroruským kamenným chrámům. Je to největší pravoslavný chrám v západní a severní Evropě. Během své existence byl několikrát rekonstruován. Největší rekonstrukce se konala v roce 1968, když si chrám připomínal své sté výročí. V roce 2006 byla pozlacená hlavní kupole chrámu. Katedrála je kromě pravidelných bohoslužeb i místem, které navštěvuje velké množství turistů.\n\n"}
{"id": "1165713", "url": "https://cs.wikipedia.org/wiki?curid=1165713", "title": "Humanoidní robot", "text": "Humanoidní robot\n\nHumanoidní robot je robot, který svou konstrukcí a vnějším vzezřením připomíná člověka, má antropomorfní tvar. Pokud je podobnost k lidskému tělu zvlášť nápadná, nazývá se někdy android.\n\nRobot má trup, horní i dolní končetiny a hlavu. Některé projekty se zaměřují pouze na určité detaily tvorby humanoidního robota, jako je například hlava, ruka, případně kráčející bipedální mechanismus s perspektivou vytvoření celého humanoida.\n\nProjekty humanoidních robotů:\n"}
{"id": "1165714", "url": "https://cs.wikipedia.org/wiki?curid=1165714", "title": "Honda P1", "text": "Honda P1\n\nP1 je humanoidní robot společnosti Honda. \n\nVyvíjený byl v letech 1993 až 1997. Byl to první robot společnosti Honda, který měl tělo a horní končetiny, takže jej lze považovat za jejího prvního humanoida. Jeho následovníkem byl robot P2.\n\nP1 byl vysoký 1,915 m a měl hmotnost 175 kg, řídící počítač a zdroj energie měl umístěný na zádech. Byl schopen přepnout polohu vypínače osvětlení a otevřít dveře použitím kliky.\n"}
{"id": "1165715", "url": "https://cs.wikipedia.org/wiki?curid=1165715", "title": "HTMS Similan (871)", "text": "HTMS Similan (871)\n\nHTMS Similan (871) je zásobovací tanker thajského královského námořnictva. Tanker byl pro Thajsko vyvinut v Čínské lidové republice pod označením projekt R22T. Hlavním úkolem plavidla je poskytovat logistickou podporu thajské letadlové lodě \"Chakri Naruebet\". Čínské námořnictvo později na základě tankeru \"Similan\" vyvinulo vlastní zásobovací tankery projektu 903.\n\nProgram stavby zásobovacího tankeru pro thajskou letadlovou loď byl zahájen roku 1993. Pro stavbu plavidla byl vybrán čínský projekt, ve kterém byly využity poznatky z konstrukce tankeru \"Čching-chaj-chu\" sovětské třídy třídy \"Komandarm Fedko\", který ČLR získala rozestavěný v první polovině 90. let. Tanker \"Similan\" byl postaven čínskou loděnicí v Ta-lienu. Na vodu byl spuštěn 9. listopadu 1995 a uvedena do služby 12. srpna 1996.\n\nPosádku tvoří 157 osob, přičemž na palubě může být ubytováno dalších 26 osob (např. kadetů). Obrannou výzbroj tvoří čtyři 20mm kanóny Oerlikon GAM-B01. Kapacita tankeru je 7900 tun nafty, 2500 tun leteckého paliva, 250 tun vody a 680 tun munice a dalšího materiálu. K zásobování slouží dvě stanice pro palivo a další dvě pro pevné zásoby. Na zádi se nechází přistávací plocha a hangár pro jeden transportní vrtulník (např. Sikorsky S-70). Pohonný systém tvoří dva diesely SEMT-Pielstick 16PC2 6V400 o celkovém výkonu 24 000 bhp, pohánějící dva lodní šrouby. Nejvyšší rychlost dosahuje 20 uzlů. Dosah je 10 000 námořních mil při rychlosti 15 uzlů.\n\nTanker \"Similan\" se podílel na podpoře mezinárodního námořního uskupení Combined Task Force 151 (CTF-151), které mělo za úkol potlačení pirátství v oblasti Adenského zálivu. Dne 23. října 2010 se vrtulník z tankeru \"Similan\", v době tvořící doprovod oceánské hlídkové lodě HTMS \"Pattani\", podílel na zneškodnění pirátských plavidel, která napadla norskou obchodní loď MV \"Merlin Arrow\".\n"}
{"id": "1165720", "url": "https://cs.wikipedia.org/wiki?curid=1165720", "title": "Světový pohár v rychlobruslení 2015/2016", "text": "Světový pohár v rychlobruslení 2015/2016\n\nSvětový pohár v rychlobruslení 2015/2016 byl 31. ročník Světového poháru v rychlobruslení. Konal se v období od 13. listopadu 2015 do 13. března 2016. Soutěž byla organizována Mezinárodní bruslařskou unií (ISU).\n\nMítink ve Stavangeru byl rovněž doplňkovou kvalifikací na sprinterské a vícebojařské Mistrovství světa 2016.\n\nNově byl do soutěže zařazen závod v týmovém sprintu.\n\nVe Stavangeru byli závodníci hodnoceni nejen na jednotlivých tratích, ale také ve sprinterském víceboji, který byl doplňkovou kvalifikací na Mistrovství světa ve sprintu 2016. Na mítinku byly uspořádány dva závody na 500 m a dva závody na 1000 m, přičemž pro celkový bodový výsledek (systém samalog) byl u každého sportovce použit nejlepší čas z každé distance. První pětice rovněž získala body do Grand World Cupu.\n\nVe Stavangeru byli závodníci hodnoceni nejen na jednotlivých tratích, ale také v klasickém víceboji, který byl doplňkovou kvalifikací na Mistrovství světa ve víceboji 2016. Na mítinku byl uspořádán jeden závod na 1500 m a jeden závod na 5000 m, přičemž oba časy byly použity pro celkový bodový výsledek (systém samalog). První pětice rovněž získala body do Grand World Cupu.\n\nVe Stavangeru byly závodnice hodnoceny nejen na jednotlivých tratích, ale také ve sprinterském víceboji, který byl doplňkovou kvalifikací na Mistrovství světa ve sprintu 2016. Na mítinku byly uspořádány dva závody na 500 m a dva závody na 1000 m, přičemž pro celkový bodový výsledek (systém samalog) byl u každé sportovkyně použit nejlepší čas z každé distance. První pětice rovněž získala body do Grand World Cupu.\n\nVe Stavangeru byly závodnice hodnoceny nejen na jednotlivých tratích, ale také v klasickém víceboji, který byl doplňkovou kvalifikací na Mistrovství světa ve víceboji 2016. Na mítinku byl uspořádán jeden závod na 1500 m a jeden závod na 3000 m, přičemž oba časy byly použity pro celkový bodový výsledek (systém samalog). První pětice rovněž získala body do Grand World Cupu.\n\n"}
{"id": "1165721", "url": "https://cs.wikipedia.org/wiki?curid=1165721", "title": "229 (číslo)", "text": "229 (číslo)\n\nDvě stě dvacet devět je přirozené číslo, které následuje po čísle dvě stě dvacet osm a předchází číslu dvě stě třicet. Římskými číslicemi se zapisuje CCXXIX.\n\n\n\nSilnice II/229 je česká silnice II. třídy vedoucí na trase Kralovice – Kožlany – Čistá – Rakovník – Krupá – Louny\n\n\n"}
{"id": "1165722", "url": "https://cs.wikipedia.org/wiki?curid=1165722", "title": "Marc Alexandre", "text": "Marc Alexandre\n\nMarc Alexandre, (* 30. října 1959 v Paříži, Francie) je bývalý francouzský zápasník – judista, olympijský vítěz z roku 1988.\n\nČlenem francouzské reprezentace byl od počátku osmdesátých let, ale řadu let byl v pozadí za krajanem Thierry Reyem. V roce 1984 však vyhrál francouzské mistrovství a zajistil si účast na mistrovství Evropy, které nakonec i vyhrál. Na podzim téhož roku získal nominaci na olympijské hry v Los Angeles. Jeho osobní technikou byla uči-mata, ale výjimečně za jí dostával ippon. Byl typickým představitel francouzské judistické školy, zaměřené především na taktiku, bojoval z hlubokého předklonu a body získavál za kontrachvaty. Na olympijských hrách v Los Angeles nakonec vybojoval bronzovou olympijskou medaili, když prohrál jediný zápas na hantei s Japoncem Macuokou.\n\nOd roku 1987 startoval v lehké váze, ve které okamžitě zazářil a na mistrovství světa v Essenu si zajistil druhým místem účast na olympijských hrách v Soulu v roce 1988. Los neměl jednoduchý, ale dokázal se na své evropské soupeře připravit a získal zlatou olympijskou medaili. Sportovní kariéru ukončil v roce 1990. Věnuje se trenérské práci, ve Vigneux-sur-Seine má své dojo.\n\n"}
{"id": "1165727", "url": "https://cs.wikipedia.org/wiki?curid=1165727", "title": "João Vieira Pinto", "text": "João Vieira Pinto\n\nJoão Manuel Vieira Pinto (* 19. srpen 1971, Porto) je bývalý portugalský fotbalista. Nastupoval především na postu útočníka.\n\nS portugalskou reprezentací získal bronzovou medaili na mistrovství Evropy 2000. Hrál též na mistrovství světa ve fotbale 2002 a Euru 1996. V národním týmu působil v letech 1991–2002 a odehrál 81 utkání, v nichž vstřelil 23 branek.\nV evropských pohárech odehrál 77 zápasů, v nichž vstřelil 16 gólů.\n\nDvakrát se stal mistrem Portugalska, jednou s Benficou Lisabon (1993/94), jednou se Sportingem Lisabon (2001/02). Čtyřikrát získal portugalský pohár, dvakrát s Benficou (1992/93, 1995/96), jednou s Boavistou Porto (1991/92) a jednou se Sportingem Lisabon (2001/02). V nejvyšší portugalské soutěži hrál ještě za Sporting Braga.\n\nTřikrát byl vyhlášen portugalským fotbalistou roku (1992, 1993, 1994).\n"}
{"id": "1165730", "url": "https://cs.wikipedia.org/wiki?curid=1165730", "title": "230 (číslo)", "text": "230 (číslo)\n\nDvě stě třicet je přirozené číslo, které následuje po čísle dvě stě dvacet devět a předchází číslu dvě stě třicet jedna. Římskými číslicemi se zapisuje CCXXX.\n\n\n\nSilnice II/230 je česká silnice II. třídy vedoucí na trase Nepomuk – Skašov – Přeštice – Stod – Ostrov u Stříbra – Stříbro – Černošín – Planá \"peáž s I/21\" Chodová Planá – Mariánské Lázně – Bečov nad Teplou\n\n\n\n"}
{"id": "1165733", "url": "https://cs.wikipedia.org/wiki?curid=1165733", "title": "Barton Swing Aqueduct", "text": "Barton Swing Aqueduct\n\nBarton Swing Aqueduct je příhradový otočný akvadukt přemosťující Manchester Ship Canal. Nachází se u předměstí Manchesteru. Je prvním a jediným otočným akvaduktem na světě.\n\nHlavní část akvaduktu tvoří 71,6 m dlouhé, 5,5 m široké a 2,1 m hluboké koryto, v kterém je 800 tun vody. Toto koryto se nachází na otočném podstavci vybudovaném na umělém ostrově uprostřed kanálu. Nedaleko od mostu se nachází silniční most Barton Road Swing Bridge, který je také otočný. Oba mosty jsou ovládány z třípatrové řídící věže postavené na umělém ostrově.\n\nMost byl postaven na místě staršího obloukového akvaduktu, který zde stál v letech 1761–1893. Byl součástí plavebního kanálu Bridgewater Canal, který sloužil na přepravu uhlí z dolů ve Worsley do Manchesteru. Dnes Bridgewater Canal slouží pouze pro menší lodě. Na konci 19. století byl v Manchesteru vybudován vnitrozemský přístav spojený s Irským mořem kanálem Manchester Ship Canal, který byl vybudován v letech 1887–1893. Kvůli jeho výstavbě musel být původní akvadukt zničen a na jeho místě postaven nový. Nový advadukt byl navržen Edwardem Leaderem Williamsem, který byl hlavním inženýrem samotného kanálu a jeho výstavba probíhala mezi lety 1890–1893.\n\n"}
{"id": "1165736", "url": "https://cs.wikipedia.org/wiki?curid=1165736", "title": "Paul Watson", "text": "Paul Watson\n\nPaul Watson (* 2. prosince 1950) je kanadský ekologický aktivista, přesvědčený ochránce mořského života. Založil hnutí Sea Shepherd Conservation Society, což je organizace, jenž se snaží bojovat proti pytlačení v oceánech.\n\nVyrůstal v St. Andrews v Novém Brunšviku. V roce 1967 pracoval na výstavě Expo jako průvodce, pak začal pracovat pro Kanadskou pobřežní stráž. V roce 1969 se připojil k Sierra Clubu při protestech proti jaderným testům. V roce 1971 se zúčastnil jedné z prvních expedic Greenpeace a brzy se stal vlivnou osobou hnutí. Podle některých indicií patřil i k původním zakládajícím členům organizace, což však Greenpeace popírá. Watson se po několika letech dostal do konfliktu s vedením. Byl pro rázné akce často i s použitím velmi důrazných metod, což bylo v rozporu s nenásilnou filozofií Greenpeace. V roce 1977 tedy organizaci opustil. V témže roce založil Sea Shepherd Conservation Society, jejíž členem a faktickým vůdcem je doposud.\n\nWatson vede členy své ochranářské organizace k používání velmi radikálních metod při boji proti velrybářům, rybářům a dalším subjektům, kteří profitují z plundrování oceánského života. Watson sám je označuje jako pytláky a neváhá jejich lodě potápět, poškozovat, ničit jim sítě a bránit jim ve vyhledávání ryb, velryb a dalších mořských savců. Sám je propagátorem veganství a biocentrismu. Hlásí se k podpoře skupiny Earth First! (Země především!), založil sdružení Friends of the Wolf (Přátelé vlka) a Earthforce (Síla Země). Jeho metody mu na jednu stranu vynesly obdiv a spoustu následovníků, na druhou stranu se dostal do konfliktu s úřady a podnikatelskými subjekty mnoha států (USA, Kanada, Norsko, Japonsko, Kostarika aj.). Občas je označován za ekoteroristu. Na žádost Kostariky a Japonska se dostal do hledáčku Interpolu.\n\nWatson přednášel na univerzitách v Evropě, USA a Austrálii. V letech 1990-1994 působil jako profesor ekologie na Pasadena College of Design. Činnost jeho organizace byla zachycena v seriálu \"Whale Wars\" stanice Animal Planet.\n\nCitáty:\n\n"}
{"id": "1165738", "url": "https://cs.wikipedia.org/wiki?curid=1165738", "title": "Kónosuke Macušita", "text": "Kónosuke Macušita\n\nKónosuke Matsushita (jap. 松下 幸之助) byl japonský průmyslník, zakladatel společnosti Panasonic (původně nesla jméno Matsushita Electric), společnosti se sídlem na předměstí Kadoma, v prefektuře Ósaka v Japonsku. Japonci ho znají jako \"boha managementu\". \n\nBiografii života Matsushita nazvanou \"Matsushitovo vůdcovství\" napsal americký specialista na management obchodních činností (business management) John Kotter v roce 1998.\n"}
{"id": "1165741", "url": "https://cs.wikipedia.org/wiki?curid=1165741", "title": "José Manuel Caballero Bonald", "text": "José Manuel Caballero Bonald\n\nJosé Manuel Caballero Bonald (* 11. listopadu 1926, Jerez de la Frontera) je současný španělský spisovatel, básník a laureát Cervantesovy ceny za rok 2012.\n\nNarodil se jako syn francouzské matky a kubánského otce. Vystudoval filozofii a literaturu na univerzitě v Seville. Je jedním ze členů španělského literárního uskupení 'La Generación del 50'.\n\nDo češtiny byla dle NK ČR přeložena zatím jediná kniha, a to \"'Dva dny v září\"', za kterou také posléze obdržel španělskou literární cenu 'Premio Bibiloteca Breve'.\n\n\n"}
{"id": "1165744", "url": "https://cs.wikipedia.org/wiki?curid=1165744", "title": "Aylesbury FC", "text": "Aylesbury FC\n\nAylesbury FC (celým názvem: Aylesbury Football Club) je anglický fotbalový klub, který sídlí ve městě Aylesbury v nemetropolitním hrabství Buckinghamshire. Založen byl v roce 1930 pod názvem Negretti & Zambra FC. Od sezóny 2018/19 hraje v Southern Football League Division One Central (8. nejvyšší soutěž). Klubové barvy jsou červená a černá.\n\nSvé domácí zápasy odehrává na stadionu Haywood Way s kapacitou 1 300 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1165745", "url": "https://cs.wikipedia.org/wiki?curid=1165745", "title": "Kóšinecu", "text": "Kóšinecu\n\nKóšinecu (jap. 甲信越) je oblast v japonském regionu Čúbu, který sestává z prefektur Jamanaši, Nagano a Niigata.\n"}
{"id": "1165746", "url": "https://cs.wikipedia.org/wiki?curid=1165746", "title": "Zora Šemberová", "text": "Zora Šemberová\n\nZora Šemberová (13. března 1913 Vyškov – 8. října 2012 Adelaide) byla česká tanečnice, taneční pedagožka (lidového a klasického tance, hereckého výrazu a pantomimy), choreografka (zvláště v činohře, opeře, filmu a pantomimě), zakladatelka a umělecká vedoucí souboru Australian Mime Theatre (A.M.T). Působila v Brně (Zemské divadlo), v Praze (Národní divadlo, taneční oddělení Konzervatoře Praha, Laterna magika) a v australském Adelaide (Flinders University).\n\nV letech 1922–1928 a poté v letech 1932–1941 byla sólistkou Zemského divadla v Brně a v letech 1928–1932, poté 1943–1959 i sólistkou Národního divadla v Praze. Mezi tím působila jako sólistka v pražském Novém německém divadle či v pařížském Gaumont-Palace. Patřila k nejvýznamnějším interpretačním osobnostem českého tanečního umění.\n\nNarodila se do učitelské rodiny Jana Šembery a Františky Dušky Šemberové (rozené Starnovské). Její bratr Mirko Šembera působil jako právník. Sestra Šárka (provdaná Tesaříková) byla hudebnicí. V roce 1947 se provdala za lékaře MUDr. Václava Holuba, manželství trvalo do roku 1963. Během manželství se jim narodila dcera Pamela, která vystudovala herectví. Od roku 1968 žila trvale v Adelaide v Austrálii, kam původně odjela na pozvání \"Flinders University\" na krátkodobý pobyt. Vzhledem k okupaci Československa se rozhodla i s dcerou Pamelou nevrátit a v Austrálii se usadila. Z důvodu \"nepovolené emigrace\", se její jméno nesmělo v době normalizace objevovat v žádných publikacích. Změna nastala až po roce 1989, kdy byla rehabilitována a Českou republiku několikrát navštívila. Spolu se svým partnerem profesorem Jensem Rainerem Radokem, bratrancem režiséra Alfreda Radoka, poměrně hodně cestovala, v letech 1981–1986 žila v thajském Bangkoku.\n\nV dětském věku navštěvovala brněnské soukromé studio \"Madame Gugenmotz\", od roku 1921 pokračovala v profesním školení u baletního mistra Jaroslava Hladíka v Zemském divadle v Brně. Vzdělávala se v oboru klasický tanec u Olgy Preobraženské v Paříži v letech 1930–32 a znovu pak 1936–37, kdy se tam učila u Madame de Sèverac též španělské tance a hru na kastaněty. V roce 1934 absolvovala v Brně kurz taneční pedagogiky (se zaměřením na rytmickou gymnastiku, součástí studia byla i anatomie). V témže roce odjela na prázdninový kurz školy Rosálie Chladek v německém Hellerau-Laxenburgu, kde pak pokračovala ve studiu novodobého tance, současně si udržovala techniku klasického tance návštěvou tréninků ve Vídni. V roce 1941 se zdokonalovala v Berlíně u Tatiany Gsovski, po válce navštěvovala lekce zdravotní gymnastiky u PhDr. Heleny Vojáčkové. V letech 1970 a 1973 studovala pantomimu ve školách Etienna Decroux a Elly Jarosewicz v Paříži.\n\nJako tanečnice působila ve dvou trvalých angažmá, v Zemském divadle v Brně a v Národním divadle v Praze, krátkodobě i v Paříži. Do Zemského divadla v Brně byla přijata v roce 1921 jako elévka, v letech 1922–1930 jako členka baletního sboru, od roku 1932 do roku 1941, (kdy bylo divadlo nacisty uzavřeno), jako sólistka baletu. Tančila v choreografiích Jaroslava Hladíka, Máši Cvejičové, Emericha Gabzdyla a Ivo Váni-Psoty, v řadě význačných děl, která měla v Brně tehdy svou světovou premiéru (např. \"Hry o Marii\" B. Martinů a \"Romeo a Julie\" Sergeje Prokofjeva). V Brně se profilovala jako všestranná interpretka, což dokázala v roli Smrti v baletu Vítězslava Nováka \"Signorina Gioventù\" (premiéra 14. října 1937, chor. Ivo Váňa-Psota). Uměleckým vrcholem jejího brněnského angažmá se stala role Julie v Prokofjevově první verzi baletu Romeo a Julie, taktéž v choreografii Ivo Váni-Psoty (premiéra 30. prosince 1938). V Brně tančila ve více jak čtyřiceti inscenacích baletního, operního i činoherního repertoáru. Angažmá v Národním divadle v Praze, ve kterém byla jako sólistka baletu s povinností sboru od roku 1943 do jeho uzavření nacisty v roce 1944 a pak následně v letech 1945–1959 jako sólistka, jí už ve srovnání s Brnem nepřineslo tolik významných příležitostí. Nejvíce z její všestrannosti a výrazové zralosti dokázal využít Saša Machov, pod jehož vedením nastudovala další emblematickou roli Viktorky ve stejnojmenném baletu Zbyňka Vostřáka (světová premiéra 30. června 1950). V Machovově choreografii nastudovala také roli Tao-Choa v Glierově \"Rudém máku\", kterou před tím tančila v Brně ve verzi Ivo Váni-Psoty. Následně byly využívány zejména její znalosti a schopnosti z oboru lidových a charakterních tanců. Celkem zde jako tanečnice účinkovala ve třicítce inscenací.\n\nZájem o choreografii projevila již v Brně, nejprve při tvorbě vlastních tanců a výstupů a poté v činohře (např. 1941 v Lermontově \"Maškarádě\", režie K. Jernek). Choreografie se stavěla poté pro společné taneční koncerty s Mirkou Figarovou v době, kdy bylo Zemské divadlo zavřeno a dále pak s Laurette Hrdinovou a Jelizavetou Nikolskou v Praze a dalších městech v době protektorátu. Po osvobození se účastnila společné choreografie Nedbalovy \"Pohádky o Honzovi\" (22. února 1946) spolu s O. Dragovičovou, A. Landou, M. Zlochovským (vytvořila obrazy v 1. aktu a finále). Dále pak choreografovala představení pro Pražskou konzervatoř (např. 1947 Kostěj Nesmrtelný Rimského-Korsakova). V té době se také intenzivně zabývala lidovou taneční kulturou, což zúročovala i při tvorbě choreografií (např. Janáčkovy Lašské tance, 1949). Nejvíce spolupracovala s režiséry B. Hrdličkou, F. Pujmanem, V. Kašlíkem a A. Radokem. V roce 1959 se stala choreografkou a vedoucí taneční skupiny Laterny magiky, kde dále pokračovala její spolupráce s A. Radokem, ale jen krátce – po neschválení zájezdového programu (zejména části \"Otevírání studánek\" B. Martinů v roce 1960), museli oba z Laterny magiky odejít. Mimo Laternu magiku se však sešli při tvorbě představení ještě několikrát (naposledy v roce 1966). Spolupracovala také s filmem (Proti všem Otakara Vávry, Psohlavci Martina Friče atd.).\n\nTaneční pedagogika ji zajímala již od mládí, v Brně vedla krátce i svou soukromou školu. Po roce 1945, kdy došlo k založení tanečního oddělení Pražské konzervatoře, začalo její dlouhodobější pedagogické působení. Vyučovala lidový a od roku 1949 i klasický tanec, a to do roku 1968. Od roku 1968 vyučovala na dramatickém oddělení Flinders University v Adelaide pohybovou výchovu pro herce, základy klasického tance a posléze i pantomimu. Jako pedagog byla velmi ceněna zejména pro schopnost nadchnout studenty pro hloubku uměleckého výrazu. Zasloužila se o vydání knihy Jarmily Kröschlové \"Výrazový tanec\" v anglickém jazyce (2000, Currency Press, Sydney).\n\n\n\n"}
{"id": "1165747", "url": "https://cs.wikipedia.org/wiki?curid=1165747", "title": "Pod Rígľom", "text": "Pod Rígľom\n\nPod Rígľom je přírodní rezervace na Slovensku, která se nachází v pohoří Malá Fatra.\n\nPatří do katastrálního území obce Sučany. Výměra chráněného území je 14,23 ha s 5. stupněm ochrany. Rezervace byla vyhlášena v roce 1984 úpravou ministerstva kultury SSR č. 65 / 1984-32 ze dne 30. dubna 1984.\n\nPředmětem ochrany je mravenec lesní a ojedinělé seskupení jeho hnízd v porostech člověkem vysazených smrčin na vědeckovýzkumné, naučné a kulturně-výchovné cíle.\n\n"}
{"id": "1165749", "url": "https://cs.wikipedia.org/wiki?curid=1165749", "title": "Vladislavs Gutkovskis", "text": "Vladislavs Gutkovskis\n\nVladislavs Gutkovskis (* 2. dubna 1995, Riga, Lotyšsko) je lotyšský fotbalový útočník a mládežnický reprezentant, momentálně hráč klubu Skonto FC z Rigy.\n\n\nVladislavs Gutkovskis nastupoval za lotyšské mládežnické reprezentační výběry včetně U21.\n\n"}
{"id": "1165752", "url": "https://cs.wikipedia.org/wiki?curid=1165752", "title": "Vŕšok (Slovenský kras)", "text": "Vŕšok (Slovenský kras)\n\nVŕšok (917 m n. m.) je druhý nejvyšší vrch ve Slovenském krasu.\n\nNachází se v severovýchodní části pohoří, v podcelku Horný vrch, asi 2 km severovýchodně od obce Bôrka. Zabírá centrální část rozsáhlé planiny, která se zvedá severně od Zádielské tiesňavy. Vrcholová část je pokryta lesním porostem a neumožňuje výhledy.\n\nVrch traverzuje značený turistický chodník ze Zádielské tiesňavy k Matesova skále. Přístup je možný i lesem z blízké obce Bôrka.\n\n"}
{"id": "1165753", "url": "https://cs.wikipedia.org/wiki?curid=1165753", "title": "Aylesbury United FC", "text": "Aylesbury United FC\n\nAylesbury United FC (celým názvem: Aylesbury United Football Club) je anglický fotbalový klub, který sídlí ve městě Aylesbury v nemetropolitním hrabství Buckinghamshire. Založen byl v roce 1897. Od sezóny 2018/19 hraje v Southern Football League Division One Central (8. nejvyšší soutěž). Klubové barvy jsou zelená a bílá.\n\nSvé domácí zápasy odehrává ve městě Chesham na stadionu The Meadow (patřící Cheshamu United) s kapacitou 5 000 diváků. Původní domovský stadion Buckingham Road ve městě Aylesbury byl totiž v roce 2006 uzavřen pro svůj havarijní stav.\n\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1165757", "url": "https://cs.wikipedia.org/wiki?curid=1165757", "title": "Zázrivské lazy", "text": "Zázrivské lazy\n\nZázrivské lazy je lokalita, patřící do soustavy chráněných území Natura 2000. Rozloha území je 2808,1 ha a nachází se v katastrálním území obce Zázrivá. Krajinu tvoří venkovská zemědělská oblast s roztroušenými obydlími. Kromě luk, lesů a pastvin se zde nacházejí i přechodná rašeliniště, prameniště a slatiny. \n\nÚzemí je součástí NP Malá Fatra, který toto území spravuje. Do území Zázrivských lazů patří i Dubovské lúky a Bôrická mláka.\n\nMezi druhy evropského významu, nacházející se v Zázrivských lazech patří: zvoneček hrubokořenový, střevičník pantoflíček, tesařík alpský, kuňka žlutobřichá, čolek velký, čolek karpatský, netopýr velký, vlk obecný, rys ostrovid a vydra říční.\n"}
{"id": "1165758", "url": "https://cs.wikipedia.org/wiki?curid=1165758", "title": "Čolek karpatský", "text": "Čolek karpatský\n\nČolek karpatský (\"Lissotriton montandoni\") je druh čolka z čeledi mlokovitých. Patří mezi Karpatsko-sudetské endemity. Žije v Karpatech (Rumunsko, Ukrajina, Polsko, Slovensko - Malá a Velká Fatra) a mimo Karpat v severovýchodních Čechách.\n\nVyskytuje se zejména ve vyšších polohách v jehličnatých a bukových stanovištích. Obývá malé vodní plochy jako jsou louže, jezírka, tajchy a mokřady. Je ohrožován ztrátou biotopu. Na Slovensku má stupeň ohrožení - zranitelný.\n"}
{"id": "1165761", "url": "https://cs.wikipedia.org/wiki?curid=1165761", "title": "Kuniaki Haišima", "text": "Kuniaki Haišima\n\nKuniaki Haišima (příjmení: 蓜 島, křestní jméno: 邦明) je japonský hudebník a skladatel. Píše hudbu pro anime a tokusacu.\n"}
{"id": "1165762", "url": "https://cs.wikipedia.org/wiki?curid=1165762", "title": "Klan Imagawa", "text": "Klan Imagawa\n\nKlan Imagawa (jap .: 今川氏, Imagawa-ši) pocházel od Císaře Seiwa (850-880) a je větví klanu Minamoto přes klan Ašikaga.\n\nKuniudži Ašikaga, vnuk Jošiudžia Ašikaga, prohlásil se v 13. století za vládce Imagawa (provincie Mikawa) a přijal toto jméno.\n\nNorikuni Imagawa (1295-1384) dostal od svého bratrance šóguna Takadžia Ašikagi provincii Tótómo a později i provincii Suruga.\n\nPo smrti Jošimota v bitvě u Okehazamy v roce 1560, mnoho služebníků klanu Imagawa přešlo k jiným klanem. Během deseti let klan ztratil všechny své državy, které získaly klany Tokugawa a Takeda. Imagawa se následně staly ceremoniály klanu Tokugawa.\n\nPosloupnost vůdců klanu:\n"}
{"id": "1165763", "url": "https://cs.wikipedia.org/wiki?curid=1165763", "title": "Barton Rovers FC", "text": "Barton Rovers FC\n\nBarton Rovers FC (celým názvem: Barton Rovers Football Club) je anglický fotbalový klub, který sídlí ve městě Barton-le-Clay v nemetropolitním hrabství Bedfordshire. Založen byl v roce 1898. Od sezóny 2018/19 hraje v Southern Football League Division One Central (8. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu Sharpenhoe Road s kapacitou 4 000 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1165767", "url": "https://cs.wikipedia.org/wiki?curid=1165767", "title": "Panna Maria Růžencová", "text": "Panna Maria Růžencová\n\nPanna Maria Růžencová, také známa jako Panna Maria Nejsvětějšího Růžence, je titul Panny Marie vztahující se k modlitbě růžence. Svátek Panny Marie Růžencové připadá na 7. říjen, výročí rozhodujícího vítězství spojeného křesťanského vojska roku 1571 v námořní Bitvě u Lepanta, které v ní nedaleko západního břehu Řecka porazilo otomanské loďstvo. V minulosti tato památka občas nesla též titul Panna Maria Vítězná.\n\nPodle dominikánské tradice přebýval v roce 1206 patron řádu Svatý Dominik ve francouzském Prouille, kde se snažil přivést albigenské zpět na katolictví. Mladému knězi se to příliš nedařilo až do dne, kdy se mu zjevila Panna Maria, která mu dala růženec jako nástroj proti heretikům. Ačkoliv toto předání růžence sv. Dominikovi se obecně považuje spíše za legendu, o rozvoj této modlitby se v mnohém zasloužili právě Dominikovi následníci, zvláště pak v 15. století kněz a učitel Alanus de Rupe.\n\n3. prosince 1836 měl bratr Charles Eléonor des Genettes vnuknutí, které mu kázalo zasvětit farnost Panny Marie Vítězné Neposkvrněnému Srdci Panny Marie.\n\n13. října 1917 ve Fátimě řekla ve zjevení Panna Maria pasáčkům „Já jsem paní růžence“.\n\nV roce 1987 během občanské války antiklerikální sandinistickou vládou v Nikaragui měl sakristián Bernardo Martinez údajně vidění Panny Marie, která ho žádala, aby se věnoval modlitbě růžence a práci pro mír. K jednomu z těchto zjevení došlo ve farním kostele Panny Marie Vítězné nedaleko San Francisco de Cuapa.\n\nPapež Pius V. zorganizoval koalici ozbrojených sil ze Španělska a jiných menších křesťanských království, republik a vojenských řádů, která měla zachránit z rukou Turků křesťanské výspy na Kypru, zvláště pak benátské obchodní středisko Famagusta, které však po dlouhém obléhání padlo již 1. srpna ještě předtím, než se křesťanské síly vydaly na cestu. K bitvě nakonec došlo 7. října 1571, kdy loďstvo Svaté ligy, tedy koalice jihoevropských katolických přímořských států, vyplulo z přístavu Messina na Sicílie a následně se střetlo s mocnou otomanskou flotilou v Bitvě u Lepanta. Protože papež věděl, že křesťanské síly byly ve významné materiální nevýhodě, vyzval celou Evropu, aby se modlila růženec za vítězství a vedl růžencové procesí v Římě.\n\nPius V. stanovil svátek „Panny Marie Vítězné“ jako každoroční připomínku vítězství u Lepanta, které připisoval zásluhám Panny Marie.\n\nZasvěcení Panně Marii Vítězné jsou však známa i ze starší doby. Například Simon de Montfort, 5. hrabě z Leicesteru nechal zbudovat první svatyni zasvěcenou Panně Marii Vítězné na poděkování za vítězství katolíků nad albigenskými v bitvě u Muretu 12. září 1213.\n\nJen dva roky po úspěšné bitvě u Lepanta, roku 1573, změnil Piův nástupce papež Řehoř XIII. „Svátek Panny Marie Vítězné“ na „Svátek Svatého Růžence“. Na celou západní církev tento svátek rozšířil papež Klement XI. v roce 1716 po dalším vítězství nad Turky v bitvě u Petrovaradína. Do všeobecného římského kalendáře byl zařazen na první neděli v říjnu. Papež Pius X. stanovil v roce 1913 jeho slavení pevně na výroční den lepantského vítězství 7. října v rámci své širší snahy uvolnit neděle pro slavení nedělní liturgie (nikoliv sváteční). V roce 1960 změnil papež Jan XXIII. název svátku na „Svátek Panny Marie Růžencové“.\n\nPanna Maria Růžencová je patronkou množství svatých míst na světě. Jako svou patronku ji uctívá španělská diecéze Málaga (ta ovšem slaví její svátek 8. září) a španělská města Melilla a Trujillo mají za svou patronku Pannu Marii Vítěznou. Ve Španělsku je rovněž běžné ženské křestní jméno \"María del Rosario\" („Marie Růžencová“) (hovorově zkracováno na \"Rosario\" nebo \"Charo\"). \"Rosario\" může být také mužské křestní jméno, především v Itálii.\n\nV americkém státě Minnesota je Panně Marie Růžencové zasvěcena katedrála ve městě Duluth. Rovněž katedrála diecéze San Bernardino v Kalifornii nese jméno Panny Marie Růžencové. V letech 1909–1911 byl kostel toho jména postaven ve 14. obvodu v Paříži.\n\nV Česku nese toto patrocinium nejméně desítka kostelů a kaplí.\n\nAčkoliv titul Panny Marie Vítězné byl do určité míry nahrazen titulem Panny Marie Růžencové, stále se vyskytuje v názvech některých farností a škol. Příklady:\n\n"}
{"id": "1165768", "url": "https://cs.wikipedia.org/wiki?curid=1165768", "title": "Callistosporium", "text": "Callistosporium\n\nCallistosporium je rod hub z čeledi čirůvkovitých Tricholomataceae. Rod zahrnuje 13 popsaných druhů. V češtině je rod jedním ze skupiny rodů, které jsou česky označovány jako penízovky. Rod a pět jeho druhů taxonomicky popsal mykolog Rolf Singer.\n"}
{"id": "1165769", "url": "https://cs.wikipedia.org/wiki?curid=1165769", "title": "Čtyřková soustava", "text": "Čtyřková soustava\n\nČtyřková soustava (také kvartérní soustava) je číselná soustava, která používá čtyři symboly: 0, 1, 2 a 3. Příkladem ukládání informací v kvartérní soustavě může být kódování proteinů do čtyř nukleotidů adenin (A), cytosin (C), guanin (G) a uracil (U) v ribonukleové kyselině (RNA), v praxi se však jinak prakticky nevyužívá. Čtyřková soustava se velmi pohodlně převádí do dvojkové, protože 4 je druhá mocnina čísla 2.\n"}
{"id": "1165772", "url": "https://cs.wikipedia.org/wiki?curid=1165772", "title": "INS Jyoti (A58)", "text": "INS Jyoti (A58)\n\nINS Jyoti (A58) je zásobovací tanker indického námořnictva. Do zařazení letadlové lodě INS \"Vikramaditya\" v roce 2013 byl tanker \"Jyoti\" největší válečnou lodí indického námořnictva.\n\nTanker \"Jyoti\" byl rozestavěn sovětskou loděnicí Admiraltějskije verfi v Leningradu jako sovětský vojenský tanker třídy \"Komandarm Fedko\" (Projekt 1596.6). Během stavby jej odkoupila Indie, aby jím v modifikované podobě posílila své námořnictvo. Loď byla spuštěna na vodu 8. prosince 1995 a uvedena do služby 19. července 1996.\n\nJedná se o tanker s dvojitým trupem. Tanker může zároveň zásobovat po jednom plavidle na každém boku a třetí plující u zádi. Kapacita tankeru činí 28 000 tun nafty, leteckého paliva, mazadel, vody a dalšího materiálu. Obranná výzbroj byla zpočátku omezena pouze na kulomety. Na zádi tankeru se nachází přistávací plocha pro jeden střední transportní vrtulník. Pohonný systém tvoří jeden diesel Brjansk-Burmeister & Wain 6DKRN74/160-3 o výkonu 10 600 bhp. Nejvyšší rychlost je 16,5 uzlu. Dosah je 12 000 námořních mil při rychlosti 15 uzlů.\n"}
{"id": "1165773", "url": "https://cs.wikipedia.org/wiki?curid=1165773", "title": "Alwalkeria", "text": "Alwalkeria\n\nAlwalkeria byl rod raných primitivních plazopánvých dinosaurů ze svrchního triasu. Šlo o malého bipedního všežravce. Byl nalezen v indickém státě Ándhrapradéš a popsán byl roku 1987.\n\nJediný známý exemplář je neúplný, známe pouze konce končetin, 28 obratlů, stehenní kost, hlezenní kost, část lebky, která je dlouhá 4 cm. Chrup je velmi podobný chrupu dalšího raného dinosaura, eoraptora. Délka tohoto druhu činila jen asi 0,5 metru; podle jiných odhadů pak 1,5 metru a hmotnost přibližně 2 kilogramy.\n\nDříve byla považována za bazálního teropoda, dnes je považována za bazálního plazopánvého dinosaura. Někteří vědci ji však pokládají jen za příbuznou dinosaurů.\n"}
{"id": "1165775", "url": "https://cs.wikipedia.org/wiki?curid=1165775", "title": "Třída Super Jamato", "text": "Třída Super Jamato\n\nTřída Super Jamato (jap. 超大和型戦艦) byla nikdy nepostavená třída bitevních lodí japonského císařského námořnictva. Název vycházel z předchozí třídy \"Jamato\" a označení projektu bylo A-150.\n\nDesignově vycházela z třídy \"Jamato\". Hlavní dělostřelectvo sestávalo z šesti 510 mm kanónů ve třech dvojhlavňových věžích. Standardní výtlak měl dosáhnout 70 000 tun, maximální rychlost 27 uzlů (stejně jako \"Jamato\"). Pancéřování bylo silnější, než na dosud postavených bitevních lodích. 510 mm kanóny neměly mezi lodními děly na světě obdoby; hmotnost vystřelené protipancéřové střely by činila 1900 až 2000 kg (\"Jamato\" se 460 mm 1460 kg, USS \"Iowa\" se 406 mm 1225 kg).\n\nPřed rokem 1942 byly plánovány dvě jednotky, označené jako č. 798 a č. 799. Šlo vlastně o šestou a sedmou jednotku třídy \"Jamato\". Stavba ale nebyla zahájena, zůstaly jen ve fázi příprav a plánování, případně vytváření dokumentace. Po bitvě o Midway byla stavba bitevních lodí v Japonsku zastavena. \"Super Jamato\" se nezdál být tak progresivní jako rychlejší \"Super křižníky typu A\", které byly rovněž projektovány před rokem 1942, ale také nikdy nebyly postaveny.\n\nOproti \"Jamato\" měly mít jednotky \"Super Jamato\" šest (oproti devíti) hlavní hlavního dělostřelectva, i když rychlost střelby se tím pravděpodobně radikálně snížila. K redukci se přistoupilo hlavně kvůli snížení hmotnosti.\n\nProtože většina japonských přístavů byla příliš mělká (již jednotky třídy \"Jamato\" byly širší, aby se snížil ponor, čímž se však zhoršila hydrodynamika a důsledkem byla nižší maximální rychlost plavidel), pro \"Super Jamato\" se šířka musela ještě zvětšit a pro zachování rychlosti alespoň na úrovni třídy \"Jamato\" by musely být výrazné posíleny pohonné jednotky.\n\nZáměr třídy \"Super Jamato\" vycházel z japonských snah stavět lodě, které by měly větší palebnou sílu než srovnatelné lodě protivníka a které by mohly být vyráběny ve větších množstvích. Japonci také vycházeli z přesvědčení, že Spojené státy nebudou stavět plavidla větší než třída \"Iowa\" (z důvodu omezení daných splavností Panamského průplavu).\n\nPokud by Japonsko, USA a Velká Británie postavily všechny plánované jednotky, Japonsko by mělo jen pět jednotek třídy \"Jamato\" a dvě \"Super Jamato\", oproti 17 novým americkým jednotkám (tříd \"North Carolina\", \"South Dakota\", \"Iowa\" a \"Montana\") a 9 britským jednotkám (třídy \"King George V\" a \"Lion\"). Americké a britské lodě měly navíc technologickou převahu, lepší dělostřelectvo, radary a rychlost. Naproti tomu by s největší pravděpodobností nebyly všechny americké a britské jednotky nasazeny proti Japonsku.\n\n\n"}
{"id": "1165777", "url": "https://cs.wikipedia.org/wiki?curid=1165777", "title": "Jan Hocke", "text": "Jan Hocke\n\nJan Hocke, (10. února 1874 Český Brod – 15. září 1940 Praha) byl český pedagog a kartograf.\n\nOženil se 2. 6. 1902 s Josefou Řehákovou, která též pocházela z Českého Brodu (*1882). Po svatbě žil v Praze VIII. - Libni; narodil se mu syn Jan (*1903), který později vystudoval na UK práva.\n\nÚstřední matice školská vznikla v roce 1880. Za svůj cíl si vzala podporu menšinových českých škol v těch oblastech Rakousko-Uherska, které byly jazykově smíšené, především v českém pohraničí. \n\nJosef Hocke pracoval nejprve v libeňském odboru Ústřední matice školské, v roce 1908 se stal členem jejího ústředního výboru. Jednatelem byl v letech 1910–1912 a podruhé od roku 1921 do roku 1934. V roce 1923 byl jmenován generálním inspektorem matičního školství.\nJako delegát Ústřední matice školské byl vysílán na různé slavnosti v pohraničí, kde vystupoval aktivně proti odnárodňování českých dětí v cizojazyčných (německých) oblastech. Zasloužil se i o vybudování českého reálného gymnázia v Děčíně v roce 1934.\n\nPro Ústřední matici školskou též vyhotovoval mapy a diagramy, vztahující se k její činnosti (mapa o činnosti ÚMŠ v letech 1880–1930).\n\nUčitelem (a později odborným učitelem) byl Jan Hocke ustanoven v tehdejší Praze VIII (Libni) od roku 1901. V letech 1929–1930 byl ředitelem Obecné a měšťanské školy v Praze XI. – Hrdlořezích.\n\nJan Hocke byl autorem historických map uvedených níže (Dílo). Byl vyslán na pařížskou mírovou konferenci 1919, kde československá delegace použila jeho mapy při hájení zájmů státu (celistvosti zemí Koruny české).\n\n\nK životnímu jubileu šedesáti let (1934) věnoval tisk osobnosti Jana Hockeho pozornost. Stejně tak zaznamenal jeho úmrtí v roce 1940. Dnes je jeho dílo v zásadě zapomenuto a nepřipomíná ho ani rodný Český Brod nebo Libeň, kde působil. \n\nBudoucí manželka Jana Hockeho Josefa Řeháková (též pocházela z Českého Brodu) nepochybně sdílela jeho vlastenecké názory. V listopadu 1901 byla, tehdy osmnáctiletá, obžalována spolu se sestrou a dalšími vrstevnicemi z neuposlechnutí příkazu k rozchodu. Zúčastnila se totiž demonstrace na podporu českobrodských záložních vojáků, kteří odmítli se hlásit německy \"hier\" a hlásili se česky \"zde\". \n\n"}
{"id": "1165783", "url": "https://cs.wikipedia.org/wiki?curid=1165783", "title": "Moombahton", "text": "Moombahton\n\nMoombahton je fúzní žánr house music a reggaetonu, který vytvořil americký DJ a producent Dave Nada na podzim roku 2010. Po hudební stránce je moombahton v podstatě Dutch house nebo electro house s tempem reggaetonu (obvykle 108 až 115 úderů za minutu) s bicími a perkusemi ovlivněnými raggaetonem. Dále obsahuje \"silné basové linky, dramatické build-upy a vyplnění rychlými perkusivní prvky\".\n"}
{"id": "1165787", "url": "https://cs.wikipedia.org/wiki?curid=1165787", "title": "Kostel svaté Kunhuty (Jevišovka)", "text": "Kostel svaté Kunhuty (Jevišovka)\n\nKostel svaté Kunhuty je římskokatolický chrám v obci Jevišovka, okres Břeclav. Funkcionalistická stavba dle návrhu architekta Miloslava Kopřivy byla vystavěna v letech 1929–1930. Nahradila starší kostel, z nějž zůstala zachována pozdně gotická věž. Kostel je chráněn jako kulturní památka České republiky.\n\nJde o farní kostel farnosti Jevišovka.\n\nPůvodní kostel svaté Kunhuty ve Frélichově (Jevišovce) byl malý, raně středověký jednolodní chrám. Před rokem 1487 byla k jeho západnímu průčelí přistavěna věž. V souvislosti s výstavbou nového kostela byl původní chrám zbořen, zůstala zachována pouze zvonice s válcovým schodištěm. Nový větší kostel ve stylu funkcionalismu navrhl architekt Miloslav Kopřiva. Jeho výstavba probíhala během let 1929–1930, roku 1931 byl vysvěcen.\n\nKostel svaté Kunhuty je jednolodní stavba s lodí čtvercového půdorysu. Její východní strana je ukončena přesazeným obdélným kněžištěm, k němuž na jihu přiléhá sakristie. Na západní straně je k lodi připojen obdélný vstupní útvar se schodištěm na kruchtu. Loď má plochou střechu a železobetonový kazetový strop, nesený válcovými sloupy. Také kněžiště a sakristie mají plochostropé zastřešení. Okna kněžiště jsou kruhová, okna lodi velká obdélná. Původní gotická věž s válcovým schodištěm je vklíněna mezi vstupní útvar a severozápadní stranu lodi. Věž je zakončena ochozem neseným krakorci, střechu tvoří zděný jehlan. Zvony ve zvonici pocházejí z let 1487 a 1650.\n\nV interiéru se nacházejí sochy Panny Marie, Krista a sousoší svatého Jana z Boha. Autorem sochařských děl je Josef Kubíček. V retabulu hlavního oltáře lze zhlédnout obraz původního kostela svaté Kunhuty.\n\nPřed kostelem stojí barokní socha svatého Jana Nepomuckého z roku 1741 od Ignáce Lengelachera.\n"}
{"id": "1165789", "url": "https://cs.wikipedia.org/wiki?curid=1165789", "title": "The London Gazette", "text": "The London Gazette\n\nThe London Gazette (, ale název není obvykle překládán) je nejvýznamnější z úředních věstníků Spojeného království, v nichž musí být ze zákona publikována některá oficiální oznámení. \"The London Gazette\" si nárokuje postavení nejstarších anglických novin, a nejstarších nepřetržitě vycházejících novin ve Spojeném království, vzhledem k tomu, že poprvé vyšel již 7. listopadu 1665 (podle juliánského kalendáře), tehdy ještě pod názvem The Oxford Gazette. Týž nárok si ale činí i \"Stamford Mercury\" a \"Berrow's Worcester Journal\", protože \"Gazette\" není běžnými novinami poskytujícími obecné zpravodajství. Nemá velký náklad ani početnou čtenářskou obec.\n\nDalšími úředními listy vlády Spojeného království jsou The Edinburgh Gazette a The Belfast Gazette, které, kromě přetisku některých materiálů týkajících se celého Spojeného království z \"The London Gazette\", obsahují oznámení týkající se specificky Skotska a Severního Irska.\n\n\"The London Gazette\" pak publikuje nejen oznámení celostátního dosahu, ale i ta týkající se výhradně subjektů či fyzických osob v Anglii a Walesu, nicméně i u některých oznámení, týkajících se specificky pouze Skotska či Severního Irska, je přesto zákonem vyžadována také publikace v \"The London Gazette\".\n\nVýše uvedené oficiální věstníky Spojeného království jsou publikovány společností TSO, ve jménu Her Majesty's Stationery Office (Tiskový úřad Jejího Veličenstva) a podléhají korunnímu copyrightu.\n\n\"The London Gazette\" vychází každý všední den, mimo bankovních svátků. Mimo dalších, obsahuje oznámení o následujících událostech:\n\n\"Her Majesty's Stationery Office\" převedl všechna vydání do digitální podoby a tato jsou dostupná online.\n\nOficiální znění Gazett je publikováno tiskem \"The Stationery Office\". Jejich obsah, mimo insolvenčních oznámení, je dostupný v řadě elektronických formátů, včetně XML (doručování e-mailem/FTP) a XML/RDFa prostřednictvím standardu Atom.\n\n\"The London Gazette\" poprvé vyšla 7. listopadu 1665 jako \"The Oxford Gazette\". Král Karel II. se spolu se svým dvorem přesunul do Oxfordu aby unikl velkému londýnskému moru, a dvořané se odmítali dotknout, natož držet při čtení londýnské noviny, z obav z nákazy. \"Gazette\" byla vydávána z úředního zmocnění (\"Published by Authority\") Henry Muddimanem, a její první vydání bylo zaznamenáno Samuelem Pepysem v jeho deníku. Poté co mor odezněl se král vrátil do Londýna a s tím se přesunula i \"Gazette\", přičemž první vydání označené jako \"The London Gazette\" vyšlo 5. února 1666 a neslo číslo 24. \"Gazette\" v té době nebyla novinami v moderním smyslu: byla poštou zasílána pouze předplatitelům, nikoliv nabízena ke koupi široké veřejnosti.\n\nV roce 1812 úředník \"The London Gazette\" George Reynell založil první reklamní agenturu.\n\nV roce 1889 vydávání \"Gazette\" přešlo na \"Her Majesty's Stationery Office\". V 90. letech 20. století byla publikace převedena do soukromého sektoru, pod vládním dohledem, když byl HMSO prodán a přejmenován na \"The Stationery Office\".\n\nV britské angličtině vzniklo sloveso , ve smyslu být zmíněn v \"Gazette\", které může mít různé významy:\n\nVěstníky, vytvářené podle vzoru \"The London Gazette\", vycházely ve většině britských koloniálních držav.\n"}
{"id": "1165793", "url": "https://cs.wikipedia.org/wiki?curid=1165793", "title": "Sisinio González Martínez", "text": "Sisinio González Martínez\n\nSisinio González Martínez známý jako Sisi (* 22. dubna 1986, Albacete, Španělsko) je španělský fotbalový záložník a bývalý mládežnický reprezentant, který působí v současnosti v polském klubu Lech Poznań. Hraje na kraji zálohy.\n\n\nReprezentoval Španělsko v mládežnických kategoriích včetně U21.\n\nZúčastnil se Mistrovství světa hráčů do 17 let 2003 ve Finsku, kde mladí Španělé podlehli ve finále Brazílii 0:1.\n\n"}
{"id": "1165796", "url": "https://cs.wikipedia.org/wiki?curid=1165796", "title": "Scram (rozcestník)", "text": "Scram (rozcestník)\n\nScram nebo SCRAM může označovat:\n\n"}
{"id": "1165803", "url": "https://cs.wikipedia.org/wiki?curid=1165803", "title": "Splash Cars", "text": "Splash Cars\n\nSplash Cars je česká arkádová hra z roku 2015. Vytvořilo ji studio Craneballs. Hra je určena pro iOS a Android.\n\nHráč ovládá autíčko, které vrací světu barvy. Každý level je zasazený do městečka, kde hráč jezdí se svým autíčkem a to vypouští barvy. Když těsně projede kolem nějakého objektu, tak mu vrátí barvu. V plnění cíle však hráči brání policejní vozidla, která jej honí. Hráč si musí také dávat pozor na ukazatel paliva. To si může doplnit zelenými kanystry, které lze najít po levelech. Vedle toho lze nalézti další různé power-upy a mince, za které si lze koupit nová vozidla či vylepšení.\n"}
{"id": "1165806", "url": "https://cs.wikipedia.org/wiki?curid=1165806", "title": "Tchan Lun", "text": "Tchan Lun\n\nTchan Lun (; 4. srpna 1519 – 20. dubna 1577) byl politik a vojevůdce působící v čínské říši Ming za vlády císařů Ťia-ťinga a Lung-čchinga a v prvních letech vlády Wan-liho.\n\nTchan Lun používal zdvořilostní jméno C’-li () a literární pseudonym Er-chua (). Za své zásluhy obdržel posmrtné jméno Siang-min ().\n\nTchan Lun se narodil 4. srpna 1519, pocházel z okresu I-chuang v jihočínské provincii Ťiang-si. Jeho otec Tchan Chao († 1561) byl instruktorem v okresní konfuciánské škole v Kuej-anu v provincii Če-ťiang. Tchang Lun studoval konfucianismus, přihlásil se k úřednickým zkouškám a úspěšně je absolvoval – složením provinčních zkoušek roku 1543 dosáhl hodnosti \"ťü-žen\", následujícího roku s úspěchem absolvoval i metropolitní a palácové zkoušky.\n\nVstoupil do státní služby ve funkci tajemníka v nankingském ministerstvu obřadů (v letech 1545-49) a v ministerstvu vojenství v Pekingu (1552), později sloužil opět v Nankingu jako úřadující vedoucí odboru na ministerstvu vojenství. Tou dobou byl jihovýchod čínské říše Ming sužován nájezdy pirátů \"wo-kchou\" a Tchan Lun se roku 1555 se účastnil obrany Nankingu před piráty. Téhož roku byl přeložen na místo prefekta Tchaj-čou v provincii Če-ťiang, kde zorganizoval domobranu o tisíci mužích a v letech 1557–1558 s ní několikát porazil útočící bandity. Za to byl v polovině roku 1558 povýšen na náměstka kontrolního komisaře Če-ťiangu se sídlem v Ning-po. V bojích vynikl i osobní statečností a uměním boje s mečem. Ve srážkách s bandity spolupracoval s generálem Čchi Ťi-kuangem, zvláště v řetězu bitev v okolí Tchaj-čou roku 1559. Po sérii úspěchů vládních vojsk se \"wo-kchou\" stáhli z Če-ťiangu na jih do provincií Fu-ťien a Kuang-tung.\n\nRoku 1561 Tchan Lunovi zemřel otec, proto se vrátil domů držet smutek. Doma se také zapojil do bojů s bandity, kteří pronikali do jižního Ťiang-su z Kuang-tungu a Fu-ťienu. Roku 1562 byl jmenován zástupcem vedoucího provinčního administrativního úřadu ve Fu-ťienu, ale požádal panovníka o odklad návratu do služby, aby mohl dodržet dobu smutku.\n\nPo útoku pirátů na sídlo fuťienské prefektury Sing-chua mu císař přikázal od počátku roku 1563 převzít post asistenta vrchního cenzora a velkého koordinátora \"sün-fu\" ve Fu-ťienu. Po příchodu do do provincie převzal velení nad generály Liou Sienem a Čchi Ťi-kuangem (který právě přitáhl z Če-ťiangu) a rázně čistil pobřeží od pirátů, přičemž Čchi Ťi-kuanga doporučil na místo regionálního vojenského velitele Fu-ťienu. Dále navrhoval obnovení námořních základen, soustředění pozornosti na výcvik vojsk a zrušení zákonů zakazujících námořní obchod, které považoval za příčinu nepokojů. Ve svých memorandech podaných císaři zdůrazňoval, že obyvatelé Fu-ťienu a dalších přímořských provincií jsou svou obživou závislí na moři a zákazy stavby lodí a plavby po moři lid ožebračují a nedávají mu jinou možnost než se přidat k pirátům a banditům. Také podobně jako Chu Cung-sien (vrchní velitel \"cung-tu\" v jižním metropolitním regionu, Če-ťiangu a Fu-ťienu), považoval obchodní kontakty za účinnější prostředek k šíření čínského vlivu než vojenskou sílu, přitom se odvolával na myšlenky sungského státníka Su Š’a (1037–1101).\n\nV červnu 1564 se vrátil domů. Smutek konečně dokončil v říjnu 1565, kdy byl jmenován koordinátorem \"sün-fu\" provincie Šen-si, na cestě ho však zastihla zpráva o přeložení do S’-čchuanu, kde se vzbouřila jedna posádka západně od Čchung-čchingu. Než do provincie přijel, vzpoura byla potlačena. Později S’-čchuan zasáhla vzpoura domorodého náčelníka z Wu-tingu (v Jün-nanu) Feng Ťi-c’a. Sečuánská a jünnanská vojska s pomocí domorodých oddílů obklíčila rebely a po zabití Fenga se povstání rozpadlo.\n\nRoku 1566 byl Tchan Lun jmenován vrchním velitelem \"cung-tu\" pro provincie Kuang-tung a Kuang-si, kde sloužil přes rok. Poté byl povolán do Pekingu a v dubnu 1568 jmenován náměstkem ministra vojenství a vrchním velitelem oblasti Ťi-liao, pohraničního regionu severovýchodně od Pekingu se sídlem v Mi-jün. Zde zůstal přes tři roky, přičemž úspěšně řídil obranu více než tisícikilometrového úseku velké čínské zdi. Jeho generál Čchi Ťi-kuang, přeložený na severovýchodní hranici z Fu-ťienu, zorganizoval výcvik 30tisícového sboru Tchan Lunových vojáků v boji ve čtvercových vozových hradbách, což čínské pěchotě vyzbrojené ručnicemi i děly umožňovalo úspěšně se bránit mongolské jízdě.\n\nRoku 1570 se stal členem velení výcvikových divizí mingské armády u Pekingu a roku 1571 byl povýšen na ministra vojenství, koncem roku však utrpěl mozkovou mrtvici a odešel z úřadu. Po čase se zotavil a v srpnu 1572 se vrátil do Pekingu, jako rozhodný podpůrce a blízký spolupracovník velkého sekretáře Čang Ťü-čenga, tehdy nejvlivnějšího pekingského politika. Opět zaujal místo ministra vojenství, ve snaze nepropást příležitost k reformám a zlepšení stavu říše. V úřadu zůstal do smrti roku 1577. Během jeho výkonu funkce ministra vojenství říše Ming válčila, v letech 1573–1574, na jihu s domorodými kmeny – v Chuej-čou v Kuang-tungu, v Chuaj-jüanu v Kuang-si a prefektuře Sü-čou v S’-čchuanu. Naopak na severu byl mír, po uzavření dohody s Altan-chánem roku 1571 se uklidnila situace na severozápadě, na severovýchodě uspělo Tchan Lunovo a Čchi Ťi-kuangovo posílení obrany. Celkově byla v polovině 70. let 16. století mingská armáda v nejlepším stavu od poloviny 15. století.\n\nPřes svou oblibu žen a peněz byl Tchan Lun pozdějšími mingskými historiky oceňován pro své vojenské a politické úspěchy, autoři oficiálních dějin říše Ming (Ming-š’) mu připsali přes 25 tisíc pobitých nepřátel. K jeho příznivému hodnocení přispívaly i výkony jím vyzdvižených podřízených, proslavených generálů Čchi Ťi-kuanga, Jü Ta-joua, Liou Siena a administrátorů Wang Tao-kchuna a Ling Jün-iho, kteří se o něm také vyjadřovali s uznáním. Za velké zásluhy o stát se Tchan Lunovi dostalo honosného pohřbu, čestných titulů a posmrtného jména Siang-min, jeho syn byl jmenován důstojníkem „gardy ve vyšívaných uniformách“ (císařské osobní stráže a tajné služby).\n\nNapsal stovky úředních zpráv a memorand, 104 z nich z let 1563–1569 (o délce 10 \"ťüanů\") vydal roku 1600 Ku Suo-jou, okresní přednosta v I-chuangu. Ming-š’ zmiňuje i jeho knihu vojenských nařízení \"Ťün-čeng tchiao-li lej-kchao\" v 7 \"ťüanech\". Tchan Lunovy literární práce vydal roku 1819 Chuang Si-jüan pod názvem \"Tchan Siang-min i-wen chuej-ťi\" (ve 3 \"ťüanech\").\n\n"}
{"id": "1165807", "url": "https://cs.wikipedia.org/wiki?curid=1165807", "title": "Ivan Strinić", "text": "Ivan Strinić\n\nIvan Strinić (* 17. července 1987, Split, Socialistická republika Chorvatsko, SFR Jugoslávie) je chorvatský fotbalový obránce a reprezentant Chorvatska. Naposled byl členem klubu AC Milán. Po přestupu se ukázalo že má problémy se srdcem . Celou sezonu se léčil a po zotavení s ním klub rozvázal smlouvu .\n\nReprezentoval Chorvatsko v mládežnických kategoriích včetně U21.\n\nZa A-mužstvo Chorvatska debutoval 19. 5. 2010 v přátelském utkání v Klagenfurtu am Wörthersee proti reprezentaci Rakouska (výhra 1:0).\n\nZúčastnil se EURA 2012 konaného v Polsku a na Ukrajině, kde Chorvatsko skončilo se 4 body na nepostupovém třetím místě v základní skupině C za prvním Španělskem a druhou Itálií.\n\n\n\n\n\n"}
{"id": "1165812", "url": "https://cs.wikipedia.org/wiki?curid=1165812", "title": "Giambattista Pittoni", "text": "Giambattista Pittoni\n\nGiambattista Pittoni nebo Giovanni Battista Pittoni (6. června 1687 Benátky – 6. listopadu 1767 Benátky) byl benátský malíř pozdně barokního nebo rokokového období. Byl jedním ze zakladatelů \"Accademia di Belle Arti di Venezia\", jejíž se v roce 1758 stal prezidentem, po svém předchůdci Tiepolovi. Dohromady s Tiepolem, Canalem a Guardim patřil mezi hlavní představitele benátského rokoka.\n"}
{"id": "1165815", "url": "https://cs.wikipedia.org/wiki?curid=1165815", "title": "Ostníkovití", "text": "Ostníkovití\n\nOstníkovití (\"Mimetidae\", anglicky \"pirate spiders\") je čeleď pavouků. Podobají se snovačkám. Charakterizují je prodloužené přední páry nohou, které jsou vyzbrojené řadou dlouhých, prohnutých ostnů. Zadeček mají vysoký, často vyšší než delší a jsou na něm párové hrbolky. Nestaví si sítě určené k lapání kořisti. Specializují se na lov jiných pavouků, především síťových. Je popsáno 158 druhů řazených do 13 rodů.\n"}
{"id": "1165817", "url": "https://cs.wikipedia.org/wiki?curid=1165817", "title": "Ohnivá sedla", "text": "Ohnivá sedla\n\nOhnivá sedla (anglicky: \"Blazing Saddles\") je americká westernová komedie režiséra Mela Brookse z roku 1974. \n\nFilm byl nominován na tři Oscary – nejlepší ženský herecký výkon ve vedlejší roli (Madeline Kahn), za nejlepší střih a za nejlepší píseň. Film byl také ekonomicky úspěšný, při rozpočtu 2,6 mil. dolarů utržil 119,5 mil. dolarů. V roce 2000 skončil v žebříčku 100 nejlepších amerických komedií, který sestavil Americký filmový institut, na 6. místě. \n"}
{"id": "1165818", "url": "https://cs.wikipedia.org/wiki?curid=1165818", "title": "Lipka (tvrz)", "text": "Lipka (tvrz)\n\nTvrz Lipka stávala ve stejnojmenné místní části obce Horní Bradlo na Chrudimsku. První písemná zmínka o tvrzi je z roku 1303. Majitelé byli z rodu vladyků z Lipky. V roce 1513 tvrz od Václava Tamchyna z Doubravice koupil Jindřich Sobek z Kornic. Později se majitelem stal rod Kustošů, který nechal tvrz přestavět na malý renesanční zámek. Vybudovali nový dvůr s portálem. V roce 1754 vlastnil zámek Jan Adam Auersperg, který ho barokně přestavěl. Od 18. století přestal být využíván a postupně chátral. V roce 1945 začal být využíván jako skladiště. Dnes je objekt v soukromých rukách společnosti Delg trading.\n"}
{"id": "1165819", "url": "https://cs.wikipedia.org/wiki?curid=1165819", "title": "Obština Polski Trămbeš", "text": "Obština Polski Trămbeš\n\nObština Polski Trămbeš ( \"Община Полски Тръмбеш\") je bulharská jednotka územní samosprávy ve Velikotărnovské oblasti. Leží ve středním Bulharsku na rozhraní Předbalkánu a Dolnodunajské nížiny. Správním střediskem je město Polski Trămbeš, kromě něj zahrnuje obština 14 vesnic. Žije zde přes 12 tisíc stálých obyvatel.\n\nVšechna sídla v obštině mají vlastní samosprávu.\nV obštině žije 12 531 stálých obyvatel a včetně přechodně hlášených obyvatel 14 933. Podle sčítáni 1. února 2011 bylo národnostní složení následující:\n"}
{"id": "1165820", "url": "https://cs.wikipedia.org/wiki?curid=1165820", "title": "Zemská silnice B23", "text": "Zemská silnice B23\n\nZemská silnice Lahnsattel Straße B23 se nachází ve spolkových zemích Štýrsko a Dolní Rakousko. Začíná u města Mürzzuschlag v okrese Bruck-Mürzzuschlag, směřuje na severozápad údolím řeky Mürz a skončí napojením na Gutensteiner Straße B21 v osadě Terz, na území místní části Lahnsattel obce St. Aegyd am Neuwalde, v okrese Lilienfeld. Celková délka silnice je zhruba 41 km.\n\nPoznámka: v tabulce uvedené kilometry a nadmořské výšky jsou přibližné.\n\nPro vytvoření článku byly použity: \n"}
{"id": "1165831", "url": "https://cs.wikipedia.org/wiki?curid=1165831", "title": "Klín (strojní součást)", "text": "Klín (strojní součást)\n\nKlíny slouží k pevnému ale rozebíratelnému spojení nejčastěji hřídele s nábojem. Spoj je založen na samosvornosti použitého úkosu. \n\nKlíny dělíme podle jejich polohy vzhledem k ose spojovaných dílů a podle jejich tvaru na:\n\n\nVzhledem k namáhání klínů na otlačení se používá ocel střední pevnosti. Na normalizované klíny se používá ocel 11 600.\n\n\n\n"}
{"id": "1165832", "url": "https://cs.wikipedia.org/wiki?curid=1165832", "title": "Obština Svištov", "text": "Obština Svištov\n\nObština Svištov ( \"Община Свищов\") je bulharská jednotka územní samosprávy ve Velikotărnovské oblasti. Leží ve středním Bulharsku v Dolnodunajské nížině u Dunaje a hranic s Rumunskem. Sídlem obštiny je město Svištov, kromě něj zahrnuje obština 15 vesnic. Žije zde přes 30 tisíc stálých obyvatel.\n\nV obštině žije 32 738 stálých obyvatel a včetně přechodně hlášených obyvatel 37 665. Podle sčítáni 1. února 2011 bylo národnostní složení následující:\n"}
{"id": "1165835", "url": "https://cs.wikipedia.org/wiki?curid=1165835", "title": "Život bez zásad", "text": "Život bez zásad\n\nŽivot bez zásad (v angl. originále \"Life Without Principle\") je esej amerického transcendentalistického filozofa H. D. Thoreaua. Považuje se za Thoreauovo esejistické opus magnum, shrnující jeho obecný náhled na život. Dílo bylo původně přednáškou, kterou autor pod různými názvy prezentoval už od roku 1854 a stále ji rozvíjel až do finální podoby, která byla vydána rok po Thoreauově smrti v roce 1863.\n\nV tomto svém posledním textu Thoreau líčí své výhrady k tomu, jak lidé vedou své životy, a čtenáře v úvodu žádá, aby se nad tím zamysleli. Kritizuje neustálou honbu za mamonem a nezměrný ruch, jaký na zemi vládne, a přál by si alespoň jednou vidět lidstvo v klidu.\nLidi, kteří pracují jen pro peníze a nemají hlubší vztah k práci, označuje za opravdové zahaleče. Práce by lidem podle něj měla přinášet více než mzdu od zaměstnavatele a pokud tomu tak není, podvádějí sami sebe. Napsal, že pokud by, stejně jako to činí většina lidí, zaprodal společnosti svá dopoledne i odpoledne, nezůstalo by nic, pro co by mu stálo za to žít.\n\n\n"}
{"id": "1165837", "url": "https://cs.wikipedia.org/wiki?curid=1165837", "title": "Převzetí člověka do zdravotnického zařízení bez jeho souhlasu", "text": "Převzetí člověka do zdravotnického zařízení bez jeho souhlasu\n\nPřevzetí člověka do zdravotnického zařízení bez jeho souhlasu je významný zásah do osobnostních práv člověka. Ačkoliv je v současném českém právu zakotveno právo každého člověka svobodně nakládat se svým bytím, jehož součástí je i zdraví, mohou se vyskytnout situace, kdy je možné k tomuto aktu přistoupit v zájmu ochrany zdraví jednotlivce nebo veřejného zájmu. \n\nNa základě Všeobecné deklarace lidských práv z roku 1948 se odvíjely mezinárodní úpravy lidských práv a svobod po celém světě. Evropská úmluva o lidských právech (oficiálním názvem Úmluva o ochraně lidských práv a základních svobod) z roku 1950 chrání právo na osobní svobodu, ale umožňuje „\"zákonné držení osob, aby se zabránilo šíření nakažlivé nemoci, nebo osob duševně nemocných, alkoholiků, narkomanů nebo tuláků\"“ [(čl. 5, písmeno e)]. ČR je ratifikací z roku 1992 vázána k plnění této smlouvy. \n\nV roce 1997 byla členskými státy Rady Evropy přijata a Českou republikou v r. 1998 podepsána Úmluva na ochranu lidských práv a důstojnosti lidské bytosti v souvislosti s aplikací biologie a medicíny: Úmluva o lidských právech a biomedicíně, která postavila na první místo člověka (pacienta) a jeho důstojnost. V čl. 5 úmluva jako první závazný mezinárodní dokument stanovila požadavek svobodného a informovaného souhlasu u všech kroků zdravotní péče: \"„Jakýkoli zákrok v oblasti péče o zdraví je možno provést pouze za podmínky, že k němu dotčená osoba poskytla svobodný a informovaný souhlas. Tato osoba musí být předem řádně informována o účelu a povaze zákroku, jakož i o jeho důsledcích a rizicích“.\" Úmluva v čl. 6 stanovuje, že pokud je osoba neschopná dát souhlas, může být zákrok proveden \"„pouze pokud je to k jejímu přímému prospěchu“\". V čl. 6-8 stanovuje, jakým způsobem jsou chráněny osoby, které nejsou schopny dát souhlas: nezletilé osoby, osoby s duševním postižením, z důvodu nemoci, ve stavu nouze vyžadujícím neodkladná řešení. Úmluva dbá na maximální možnou zapojenost člověka do rozhodování o zdravotnické péči. \nListina základních práv a svobod, schválená Federálním shromážděním 9. ledna 1991, která je součástí ústavního pořádku České republiky, stanovuje vztah mezi státem a jednotlivcem. V Listině se uvádí, že \"„Hranice přijaté Listiny základních práv a svobod mohou být upraveny pouze zákonem\" a \"omezení nesmějí být zneužívána“.\" Znění je interpretováno tak, že ač má každý člověk svoje práva daná jasně a neohrozitelně, společnost si vyhrazuje možnost práva jedince omezit v případě, kdy by sama mohla být ohrožena. Vybrané články se konkrétně týkají omezení osobní svobody za určitých podmínek, například \"„pro bezpečnost státu, udržení veřejného pořádku, ochranu zdraví nebo ochranu práv a svobod druhých“\". Listina stanoví, že pokud je \"„osoba převzata nebo držena v ústavní zdravotnické péči, musí takové opatření být do 24 hodin oznámeno soudu, který o tomto umístění rozhodne do 7 dnů“\".\n\nOd roku 1966 platil zákon o péči o zdraví lidu (č. 20/1996 Sb.), který byl jedním z nejdéle platných zákonů v ČR. Nahradil jej zákon č. 372/2011 Sb. o poskytování zdravotních služeb, který významným způsobem změnil náhled státu: z „paternalistického dohledu“ nad zdravím populace ke „službě klientovi, pacientovi“, který má výhradní právo rozhodovat o tom, jestli mu budou poskytnuty zdravotnické služby, nebo nebudou, jakým způsobem a v jakém rozsahu.\n\nDalším významným krokem k posílení práv jednotlivce byla novelizace soukromého práva v roce 2014 v podobě nového občanského zákoníku, jež se dotkla mimo jiné i osobnostních práv. \n\nVzhledem k úpravám v obecných právních normách i starších zvláštních normách se pro výklad práva upřednostňuje použití zvláštní právní normy, což jsou v tomto případě zákon o zdravotních službách a zákon o zvláštních řízeních soudních. Tyto právní předpisy stanovují podrobná zákonná specifika, navzájem se prolínají a doplňují. \n\nVýše jmenované zákony České republiky používají pro stejné skutečnosti různé pojmy. Nový občanský zákoník používá v § 104 \"zařízení poskytující zdravotní péči\", procesní předpisy používají výraz \"zdravotní ústav\" (§ 67 odst. 1 ř. 7), z.z.s použije v § 28 výraz \"zdravotní zařízení\". Podobné je to s pojmy \"pacient\" a \"umístěný člověk\". Všechny tyto výrazy jsou pokládány za synonyma. \n\nV souvislosti s nedobrovolným převzetím do zdravotnického zařízení se můžeme setkat s pojmem detenční řízení. Tím se zkráceně označuje proces řízení o přípustnosti a dalším držení člověka ve zdravotnickém zařízení. Nijak nesouvisí s tzv. \"zabezpečovací detencí\" pro duševně narušené pachatele trestné činnosti.\nNový občanský zákoník, který nabyl účinnosti od 1. ledna 2014, byl v aspektu dané problematiky navrhován s přihlédnutím k některým novějším úpravám, např. rakouské, švýcarské, islandské, quebecké. N.o.z nesděluje, jakou formou a za jakých okolností může být souhlas s péčí omezující osobní svobodu nebo souhlas s hospitalizací udělen. N.o.z ve shodě s Úmluvou o lidských právech a biomedicíně, výslovně stanoví základní pravidlo, že jakýkoli zákrok na druhém člověku je možno provést pouze za podmínky, že k němu dotčená osoba poskytla svobodný a informovaný souhlas. Tato osoba musí být předem řádně informována o účelu a povaze zákroku, jakož i o jeho důsledcích a rizicích. Je zde zmíněn také stav nouze, kdy je člověk v náhlém a patrném nebezpečí, a za kterého je možné zakročit, \"„pokud to je ve prospěch zdraví dotčené osoby nezbytně nutné“\". \n\nPododdíl 4, § 104 - § 110, se přímo dotýká problematiky převzetí do zdravotnického zařízení bez souhlasu. N.o.z uvádí, že převzít člověka bez jeho souhlasu \"„lze jen tehdy, hrozila-li by mu jinak závažná újma a nepostačí-li vzhledem k jeho zájmům mírnější a méně omezující opatření“.\" Neruší se tím ale pro člověka právo odmítnout určitý zákrok nebo léčebný výkon (§ 110 n.o.z). Kromě povinnosti oznámení soudu do 24 hodin má poskytovatel zdravotních služeb zajistit \"\"aby se člověku převzatému do zařízení poskytujícího zdravotní péči nebo zadrženému v takovém zařízení dostalo bez zbytečného odkladu náležitého vysvětlení jeho právního postavení, zákonného důvodu učiněného opatření a možností právní ochrany včetně práva zvolit si zmocněnce nebo důvěrníka.\"\"\n\nV zákoně jsou stanoveny důvody pro provedení zákroku, oznamovací povinnost, poskytnutí vysvětlení převzatému člověku, informace poskytnuté zmocněnci nebo důvěrníkovi, právo na projednání se zástupcem nebo důvěrníkem, právo na přezkum zdravotního stavu, schválení přípustnosti opatření na základě rozhodnutí soudu. To vše je zakotveno v § 93 - § 103.\n\nZákon zajišťuje právo na svobodné rozhodnutí každého pacienta (souhlas bez nátlaku, informovaný souhlas § 34). Podle tohoto zákona je možná hospitalizace [(rozumí se doba delší než 24 hodin (§ 3, odst. 4)] pacienta a poskytování mu zdravotních služeb bez jeho souhlasu v případech, kdy je tato osoba nezletilá nebo s omezenou svéprávností, dále v případech podezření z týrání, stejně tak soudem nařízené ochranné léčby, záchrany života nebo v případě hrozby vážného poškození zdraví, nebo na základě příkazu hospitalizace jiným státním orgánem (§ 38).\"(1) Pacienta lze bez souhlasu hospitalizovat, jestliže\"\"a) mu\" \"1. bylo pravomocným rozhodnutím soudu uloženo ochranné léčení formou lůžkové péče,\"\"2. je nařízena izolace, karanténa nebo léčení podle zákona o ochraně veřejného zdraví,\"\"3. je podle trestního řádu nebo zákona o zvláštních řízeních soudních nařízeno vyšetření zdravotního stavu\"\"b) ohrožuje bezprostředně a závažným způsobem sebe nebo své okolí a jeví známky duševní poruchy nebo touto poruchou trpí nebo je pod vlivem návykové látky, pokud hrozbu pro pacienta nebo jeho okolí nelze odvrátit jinak, nebo\"\"c) jeho zdravotní stav vyžaduje poskytnutí neodkladné péče a zároveň neumožňuje, aby vyslovil souhlas.\"\"(2) Nezletilého pacienta nebo pacienta s omezenou svéprávností lze bez souhlasu zákonného zástupce nebo opatrovníka hospitalizovat též v případě, jde-li o podezření na týrání, zneužívání nebo zanedbávání.\"Jedná se o případy, kdy k tomuto souhlasu nedošlo ani v rámci dříve vysloveného přání (to se může udělit před náročným lékařským zákrokem). Nebo, když potřebný souhlas neudělila ani osoba k tomu oprávněná - manžel, manželka, opatrovník, zákonný zástupce.\n\nZdravotnické zařízení je povinno oznámit soudu, že došlo k hospitalizaci bez souhlasu (tato povinnost je duplicitně stanovena i v z.ř.s.). Pokud ale byl souhlas dán prokazatelným způsobem dodatečně do 24 hodin, pak omezení pacienta zařízení soudu neoznamuje (§ 40). Povinností zdravotnického zařízení je oznámení a vysvětlení zákonných důvodů pro převzetí do péče společně se seznámením pacienta s jeho právním postavením. Vysvětlení se má poskytnout jednoduše, jasně a srozumitelně, aby mu člověk vzhledem ke svému stavu byl schopen porozumět. \n\nPokud si člověk převzatý do zařízení zvolil zmocněnce nebo důvěrníka pro zastupování svojí osoby ve věcech ochrany svých práv, pak těmto lidem vznikají i práva a povinnosti z toho zastupování plynoucí. Jsou tedy stejně jako hospitalizovaný člověk ze zákona informováni zdravotnickým zařízením o všem, co se děje. Zmocněnec ani důvěrník nemají ale taková práva jako zákonný zástupce, opatrovník nebo podpůrce (§ 106 n.o.z). Zařízení je povinno informovat určenou osobu (i s tím, že právě ona byla hospitalizovaným jmenována). Oznamuje se kdy, kým, z jakých zákonných důvodů, proč a kde je člověk umístěn a kdy došlo k oznámení i soudu a jaké opatření bylo na základě rozhodnutí soudu zdravotnickým zařízením přijato.\n\nZákon stanovuje postup soudu v řízení ohledně přípustnosti převzetí nebo držení člověka ve zdravotním ústavu a nepřípustnosti držení v zařízení sociálních služeb. Jedná se o případy, kdy je člověk převzat do péče, protože ohrožuje sebe nebo své okolí a jeví známky duševní poruchy a zvláštní případy, kdy je třeba poskytnout neodkladnou péči a není možné udělení souhlasu (např. člověk v kómatu po dopravní nehodě). Zákon jmenuje účastníky těchto řízení, komu je doručováno rozhodnutí soudu, postup soudu po podání odvolání a další podrobnosti.\n\nPodle paragrafu 71 je důležitým faktorem v rozhodování o nedobrovolném pobytu člověka ve zdravotnickém zařízení stanovisko zdravotního ústavu: \"žádné rozhodnutí soudu nebrání tomu, aby zdravotní ústav člověka propustil.\"\n\nStejně jako v zákoně o zdravotních službách je zde stanovena povinnost zdravotnického zařízení oznámit do 24 hodin příslušnému soudu převzetí člověka bez písemného souhlasu a nebo odvolání již uděleného souhlasu v průběhu hospitalizace.\n\nO přípustnosti převzetí nebo držení člověka proti jeho vůli rozhoduje soud do 7 dnů. \"Soud v rozhodnutí určí, zda k převzetí došlo ze zákonných důvodů, a pokud ano, zda tyto důvody trvají. Dojde-li soud k závěru, že k převzetí nedošlo ze zákonných důvodů, nebo že tyto důvody již netrvají, nařídí propuštění člověka ze zdravotního ústavu\", poté je zdravotní ústav povinen člověka neprodleně propustit.\n\n\"Jestliže soud vyslovil, že převzetí bylo v souladu se zákonnými důvody a že trvají důvody, aby byl člověk nadále omezen ve styku s vnějším světem, pokračuje soud v řízení o vyslovení přípustnosti jeho dalšího držení ve zdravotním ústavu. Do 3 měsíců od výroku o přípustnosti převzetí rozhodne soud rozsudkem, zda další držení je přípustné a na jakou dobu. Účinnost rozsudku zanikne uplynutím doby 1 roku ode dne jeho vyhlášení, nebyla-li v něm určena doba kratší. Má-li být držení ve zdravotním ústavu prodlouženo nad tuto dobu, je nutno provést nové vyšetření a soud musí o povolení dalšího držení znovu rozhodnout.\"\n\n\"Umístěný člověk, jeho zástupce, opatrovník, a osoby jemu blízké mohou ještě před uplynutím doby, do které je držení přípustné, žádat o nové vyšetření a rozhodnutí o propuštění, je-li odůvodněna domněnka, že další držení ve zdravotním ústavu není důvodné. Soud rozhoduje rozsudkem, který musí být vyhlášen do 2 měsíců od podání návrhu. Zamítne-li soud opakovaně návrh na propuštění a nelze-li očekávat zlepšení stavu umístěného člověka, může rozhodnout, že nebude konat další vyšetřování před uplynutím doby, po kterou bylo držení ve zdravotním ústavu povoleno\".\n\nV případě umístění člověka do zařízení sociálních služeb bez jeho souhlasu je soud povinen \"věc projednat a rozhodnout nejpozději do 45 dnů ode dne zahájení řízení. Dospěje-li soud k závěru, že nejsou splněny podmínky poskytování pobytové sociální služby bez souhlasu, rozhodne o nepřípustnosti dalšího držení člověka v zařízení pobytové sociální služby. Vyslovil-li soud, že držení člověka v zařízení sociálních služeb je přípustné, nebo zastavil-li řízení, může být řízení ze stejných důvodů zahájeno až po uplynutí 30 dnů od právní moci\" předchozího rozhodnutí.\n\n§ 83 stanovuje postup soudu v případech, kdy je převzat člověk pro jinou poruchu než duševní (například když je pacient v kómatu a potřebuje neodkladnou péči), tehdy rozhoduje soud v jediném zjednodušeném řízení.\n\nPreventivním či alternativním opatřením, které může zabránit nutnosti převzetí nebo držení člověka ve zdravotnickém zařízení, může být zaopatření jeho potřeb v rámci sociálních služeb. Lze využít pečovatelskou službu, domovy pro osoby se zdravotním postižením (zákon o sociálních službách (§ 48 ) nebo sociální služby poskytované ve zdravotnických zařízeních lůžkové péče.\n\nK aktu převzetí člověka do zdravotnického zařízení bez jeho souhlasu vedou různorodé důvody. Dotčený člověk může mít k tomuto aktu různých vztah pohybující se na škále od zcela pozitivního (přijímající) až po zcela negativní (odmítající). \n\nV r. 2015 vydala Liga lidských práv analýzu Nedobrovolná hospitalizace psychiatrických pacientů v ČR. Dokument popisuje právní postavení lidí s duševním onemocněním v dějinách české státnosti, současné právní postavení těchto lidí při nedobrovolné hospitalizaci a současnou situaci v ústavní péči. Mimo jiné konstatuje: \"Soudní řízení, které má lidi s duševním onemocněním chránit před neoprávněnými zásahy, je v praxi neefektivní, téměř ve všech případech soud pouze schválí rozhodnutí zdravotnického zařízení bez podrobného zkoumání okolností převzetí.\" \n\nDokument obsahuje obecná doporučení a doporučení pro změnu právní úpravy: \n\n\n\n"}
{"id": "1165838", "url": "https://cs.wikipedia.org/wiki?curid=1165838", "title": "Mušima", "text": "Mušima\n\nMušima (jap. 六島) je japonský ostrov ležící ve Vnitřním moři mezi ostrovy Honšú (prefektura Hirošima) a Šikoku (prefektura Kagawa). Ostrov leží jižně od města Kasaoka v prefektuře Okajama. Je jedním ze šesti obydlených a současně i nejjižnějším z ostrovů Kasaoka. Jeho jižní pobřeží omývají přílivové proudy, mířící do a z Vnitřního moře; v těchto místech se proto jejich rychlost zvyšuje.\n\nNa ostrově s pobřežím dlouhým 4,3 km žije 85 obyvatel. Ostrov je známý především kvůli svému majáku, který je nejstarší v prefektuře Okajama. Jeho svítilna, zřízená v roce 1922, byla v roce 1985 automatizována. Také je známý narcisy, jejichž přirozená lokalita je na východní a jižní straně hory Óišijama. Vyskytují se tam přirozeně v počtech v řádu 100 tisíc.\n\nV roce 1977 zde byla filmována epizoda z filmové verze románu Gokumontó (獄門島, 1947), od Seišiho Jokomizoa.\n\nNa ostrov denně plují dvě lodě z blízké Manabešima, v úterý a pátek pouze jedna loď.\n\n"}
{"id": "1165842", "url": "https://cs.wikipedia.org/wiki?curid=1165842", "title": "Muzeum loutkářských kultur", "text": "Muzeum loutkářských kultur\n\nMuzeum loutkářských kultur v Chrudimi je příspěvkovou organizací Ministerstva kultury ČR.\n\nMuzeum bylo otevřeno dne 2. července 1972 při příležitosti 20. ročníku festivalu Loutkářská Chrudim. Nejprve byla v muzeu k vidění soukromá sbírka Prof. PhDr. Jana Malíka (1904-1980), na jehož podnět se město Chrudim stalo sídlem muzea loutek. Jan Malík také zorganizoval, aby se zde jednotlivá národní centra mezinárodní loutkářské organizace UNIMA reprezentovala vlastní expozicí. Po celou dobu své existence se pak sbírka muzea značně rozšířovala.\n\nNyní se v muzeu nachází kolem 50 000 předmětů. Ze světových sbírek je v muzeu k vidění téměř 8 500 loutek. Nachází se zde také scénické návrhy, makety, kulisy, programy, fotografie, zvukové záznamy, tiskoviny, rukopisy, výtvarná díla s loutkářským námětem, plakáty a další archiválie. Pořádají se zde krátkobé výstavy, které se konají i jinde po České republice nebo v zahraničí. V prostorách muzea se nachází knihovna s asi 18 tisíci svazky. Dění v muzeu se zaměřuje nejen na shromažďování a zpracovávání dokumentů o vývoji českého, ale také světového loutkářství. Ročně expozice zhlédne kolem 17 000 návštěvníků. Přístup do muzea je částečně bezbariérový.\n\nStálá expozice s názvem Magický svět loutek se zabývá rodinnými loutkovými divadly, loutkami kočovných loutkářů, varietními loutkami a dekorativními výrobky českých umělců. V muzeu se také nalézají Spejbl a Hurvínek a dílo Jiřího Trnky nebo Josefa Váchala. V zahraniční části jsou k vidění loutky z Indie, Japonska, Číny nebo Barmy, stínové loutky z Indonésie, a také vietnamské vodní loutky.\n\nMuzeum loutkářských kultur sídlí v Chrudimi v Břetislavově ulici ve třech spojených historických domech v blízkosti Resselova náměstí. Stálá expozice je umístěna v renesančním Mydlářovském domě, který byl původně jediným sídlem muzea.\n"}
{"id": "1165843", "url": "https://cs.wikipedia.org/wiki?curid=1165843", "title": "Hibači", "text": "Hibači\n\nHibači (jap. 火鉢) je druh přenosného ohniště resp. ohřívadla japonského původu, zpravidla v podobě nádoby. Nádoba může být z kovu (bronz, železo), porcelánu, kameniny, ale i dřeva v kombinaci s některým z dříve uvedených nehořlavých materiálů.\n\nHibači větších rozměrů slouží jako kamna. Menší forma, též zvaná tabako-bon, slouží kuřákům a je obvykle dřevěná. \n"}
{"id": "1165853", "url": "https://cs.wikipedia.org/wiki?curid=1165853", "title": "Nikola Kalinić", "text": "Nikola Kalinić\n\nNikola Kalinić (* 5. ledna 1988, Solin, Chorvatsko) je chorvatský fotbalový útočník v současnosti hrající za AS Řím kde je na hostování z klubu Atlético Madrid. Též hraje za Chorvatskou reprezentaci.\n\n\nReprezentoval Chorvatsko v mládežnických kategoriích včetně U21.\n\nZa A-mužstvo Chorvatska debutoval 24. 5. 2008 v přátelském utkání v Rijece proti reprezentaci Moldavska (výhra 1:0).\n\nZúčastnil se EURA 2008 v Rakousku a Švýcarsku, kde odehrál jeden zápas (proti Polsku, výhra 1:0).\n\nZúčastnil se i EURA 2012 konaného v Polsku a na Ukrajině, kde Chorvatsko skončilo se 4 body na nepostupovém třetím místě v základní skupině C za prvním Španělskem a druhou Itálií. Kalinić byl pouze náhradníkem a nezasáhl do žádného zápasu.\n\n\n\n\n"}
{"id": "1165858", "url": "https://cs.wikipedia.org/wiki?curid=1165858", "title": "Třeboňský oltář", "text": "Třeboňský oltář\n\nTřeboňský oltář je jedním z nejvýznamnějších děl evropské gotické deskové malby. Z rozměrného oltářního retáblu, vytvořeného kolem roku 1380 anonymním gotickým malířem, zvaným Mistr Třeboňského oltáře, se zachovala tři oboustranně malovaná křídla. Oltář je jedním z děl, která stojí u vzniku krásného slohu a ovlivnila vývoj umění v širokém evropském kontextu. Byl původně určen pro augustiniánský kostel sv. Jiljí v Třeboni a nyní je součástí sbírky vystavené ve stálé expozici starého umění Národní galerie v Praze.\n\nTři zachovaná křídla mohla tvořit součást rozměrného oltáře s centrální scénou \"Ukřižování\". Na chybějícím čtvrtém křídle byla nejspíše scéna následující po Kristově zmrtvýchvstání, např. \"Noli me tangere\" (oltář byl zasvěcen sv. Maří Magdaleně). Rekonstrukcí uspořádání desek se zabývala řada badatelů a byly navrženy varianty s centrálním obrazem Ukřižování, podobným menším dílům z okruhu dílny (\"Ukřižování ze sv. Barbory\", \"Ukřižování z Vyššího Brodu\"), se sochařskou výzdobou, nebo varianta se dvěma obrazy, jako u pozdějšího Rajhradského oltáře (\"Ukřižování\" a \"Nesení kříže\") a oltáře z Graudenz. Původní oltářní skříň mohla být vysoká přes 3 m, s dvojicemi křídel nad sebou. Otevřený oltář s pašijovými scénami, které sjednocovalo červené pozadí, vybízel k individuální meditaci. Zadní strana křídel s obrazy světic a světců, viditelná při zavření oltáře, souvisí zřejmě se zasvěcením kostela a jeho kaplí, patrony řádu a svatými ostatky uchovávanými v kostele.\n\nKvalita malby Třeboňského oltáře představuje technický vrchol evropské malby konce 14. století, bez souměřitelných analogií. Materiál, malířská technika i velikost desek (výška 132 cm, šíře 92 cm) jsou u všech zachovaných obrazů shodné. Desky jsou složeny ze smrkových prken spojených kolíčky a oboustranně potaženy plátnem. Podklad tvoří základní vrstva z hrubozrnější křemičité hlinky a další vrstva z jemné křídy. Přípravná kresba je provedena štětcem a železitou červenou hlinkou, ryté linie vyznačují pouze architektonické prvky. Zlacení je provedeno bez polimentu, za použití olejnatého pojidla. Všechny zlacené plochy mají shodný typ puncování.\nOproti starší deskové malbě malíř užil podmalby olověnou bělobou pouze lokálně a modeloval portréty i draperie postupným nanášením poloprůsvitných lazurních vrstev vaječné tempery. Jako pojidlo pigmentů byl užit také lněný olej.\n\nKompozici dominuje výrazná diagonála skalisek, která centrální figuru Krista odděluje od dvou doprovodných scén - spících apoštolů v popředí a Jidáše přivádějícího vojáky v pozadí. Modlící se Kristus má krůpěje krvavého potu (evangelium sv. Lukáše) a anděl mu předkládá kalich hořkosti. Kristova postava se velikostí vymyká obrazovému prostoru a nepodléhá stejnému řádu jako ostatní. Je oděná do hnědavého roucha kajícníka a modelace světlem a šerosvitnou malbou potlačuje její hmotu. Krajina v hieratické perspektivě s ústřední postavou Krista je pouze doprovodnou součástí kompozice, ale oproti starším, schematicky znázorněným krystalickým skaliskům (Vyšebrodský cyklus), se více blíží realitě. Velká péče je věnována modelaci terénu a zdrobnělým detailům.\nKrista, který je znázorněn jako téměř nehmotná postava zahalená do průhledné látky, ukládají do hrobu Josef Arimatijský s Nikodémem. Panna Marie, kterou podpírá sv. Jan, má podobu mladé ženy. Její krví potřísněná rouška připomíná Kristovo utrpení na kříži. Vlevo stojící žena je Maří Magdalena a za ní Marie Kleofášova (evangelium Sv. Matouše a Marka), matka sv. Jakuba mladšího, která se obrací ke sv. Janovi. Všechny postavy prožívají smutek individuálně. Toto pojetí koresponduje s dobou konce 14. stol a augustiniánským hnutím Devotio moderna, které vybízí věřící k osobní zbožnosti. Sarkofág spolu se skalisky a skalní průrvou tvoří výraznou diagonálu, která prohlubuje prostor. Pečlivě jsou provedeny detaily v krajině a také iluzivní malba mramorového sarkofágu.\nKristus ve slávě jako Vykupitel a levitující božské zjevení je zbaven jakékoli tělesné a pozemské tíže. Je nehybný a existuje mimo pozemský čas, ale za ním vržený stín připomíná jeho lidský původ. Velikonoční zázrak Vzkříšení symbolizují i neporušené pečetě na sarkofágu a věřícím ho zpřítomňují užaslé tváře náhle probuzených stráží.\n\nIkonografické schéma Zmrtvýchvstání se zavřeným a zapečetěným náhrobkem má literární původ. Důležitým a vlivným se stalo zejména ve zpracování Augustinově. Toto konkrétní zpracování může také odkazovat k jednomu z velikonočních kázání Konráda Waldhausera.\n\nDiagonála je v této kompozici potlačena, aby více zdůraznila vertikální postavu Krista. Zářivé barvy s dominující červení roucha a světlo, které Kristus vyzařuje, kontrastují se šerým pozadím krajiny,\nkterá je prostředím, ve kterém se pohybují světské postavy. Červená barva má symbolický význam jako barva eucharistická i jako barva vítězná na Kristově praporci.\n\nPůvodní uspořádání zřejmě respektovalo nebeskou hierarchii (dle Pseudo-Dionysia): apoštolové, světci (Vyznavači), světice. Na 4. ztraceném křídle mohly být postavy sv. mučedníků (např. Sv. Štěpán, sv. Callixtus, sv. Vavřinec).\nMalíř znázornil výrazné typy ušlechtilých, vážných a do sebe soustředěných obličejů a bohatý šat zřasený do složitých záhybů. Tváře světců mají individuální podobu a je znázorněn i jejich psychický stav „vznešeného zduchovnění“. Svým portrétním charakterem i časově jsou tváře světců blízké Parléřovým bustám v triforiu svatovítské katedrály. Stylizace drapérií je plastická, ale už se nedrží funkční souvislosti s tělem. Barevnost je spíše symbolická, bez velkých kontrastů. Předznamenává tak počátek krásného slohu, který je syntézou přesného pozorování a volné fantazie, individuální charakterizace a obecného idealizovaného typu.\n\nSvětice jsou vyobrazeny pod architektonickým baldachýnem ozdobeným reliéfem. Samotné postavy nejsou pevně ukotveny na zemi a jejich šaty nekopírují postavu, ale jsou volnou hrou záhybů. Tváře světic představují dobový ideál ženské krásy a jsou fysiognomicky rozlišeny. Máří Magdalena, které byl oltář zasvěcen, zaujímá čestné místo uprostřed.\n\nSvatému Jiljí byl zasvěcen třeboňský kostel, sv. Augustin a sv. Jeroným (překladatel Písma svatého) byli uctíváni jako církevní otcové a patroni augustiniánů kanovníků.\n\nTři ze dvanácti Kristových apoštolů. Svátek Sv. Jakuba, kterému je přisuzováno vidění Vzkříšeného, se slaví společně se svátkem sv. Filipa. Sv. Bartoloměj byl přítelem sv. Filipa a stal se apoštolem po setkání se vzkříšeným Kristem. Důvodem pro výběr těchto světců mohly být ostatky, uctívané v kostele sv. Jiljí v Třeboni.\nMistr Třeboňského oltáře navazuje na starší českou deskovou malbu Mistra Theodorika ze 60. a 70. let a také na nástěnné malby hradu Karlštejn, zejména na cyklus Apokalypsy v kapli Panny Marie. Je možné, že anonymní Mistr Třeboňského oltáře zpočátku pracoval v dílně Mistra Theodorika a patrně zde poznal také franko-vlámské umění prostřednictvím Mikuláše Wurmsera ze Štrasburku. Jeho hlavním vyjadřovacím prostředkem se stala barva, která převažuje nad kresbou. Prohlubování barevného tónu dosahuje postupným kladením lazurních vrstev.\n\nMalíř opustil lineární kresebný styl a užívá měkké barevné valéry a šerosvitnou malbu, ve které rozptýlené světlo, dopadající odněkud shora, sjednocuje obraz a působí spíše jako princip než přírodní fenomén. Užitím šerosvitu dosahuje potlačení obrysové linie, odhmotnění figury Krista a její odpoutání od prostoru obrazu. Ve Zmrtvýchvstání jako jeden z prvních malířů znázornil vržený stín. Zájem o detaily a prvky odpozorované ze skutečnosti je typický pro franko-vlámské umění, stejně jako symbolické červené pozadí se zlatými hvězdami nahrazující noční oblohu v pašijovém cyklu. Měkká a plastická krajina se blíží realitě, ale tvoří jen doprovodnou scénu a je výrazem transcendentního idealismu – ilustrací modlitby směřující k nebi. Vlastním cílem umělce je emocionální účinek obrazu, citový výklad náboženských témat a hluboký vlastní prožitek, úsilí o krajní zušlechtění lidského zjevu. Svým celkovým zjemněním, překonáním lokální barevnosti a přiblížením obrazu konkrétní optické zkušenosti stojí toto dílo na počátku internacionální gotiky a její české varianty - krásného slohu.\n\nDílo Mistra Třeboňského oltáře vyznačují estetizující tendence charakteristické pro část tvorby 70. a 80. let (Jindřich IV. Parléř, nástěnné malby), harmonie proporcí tvarů, vztahů a barev, vyšší stupeň idealizace. Podle Augustinské theocentrické estetiky je tělesná krása pouhým odleskem krásy nejvyšší, podléhá času a změnám, zatímco skutečná krása je absolutní, a mimo čas (Rozhovory duše s Bohem, kap. V.). Augustin sblížil či prakticky ztotožnil pojetí výtvarného umění s pojetím krásy, a poslání a funkci umění viděl v tvorbě krásy v tomto smyslu. Augustiniánský řád se stal nositelem tzv. devotio moderna, směru spojujícího prohloubenou osobní zbožnost s augustiniánstvím a raným humanismem, a kladoucího značný důraz také na hodnoty estetické. Vrcholná krása tváří světic a Madon krásného slohu je krásou mimo pozemský prostor a čas. Třeboňský mistr využil výrazové zhodnocení výtvarné konvence, které je charakteristické pro období slohového zlomu.\n\nKompozice všech desek pašijového cyklu je založena na výrazné diagonále směřující k centrální části oltáře. Prohloubený prostor není budován podle optických zákonů, ale dojem hloubky vyvolávají diagonálně vložené hmoty skalisek nebo sarkofágu. Ústřední postavou kompozice je vždy Kristus, který se zároveň vymyká typice ostatních figur, rozdělených na ošklivé a realistické tváře vojáků a krásné a zjemnělé tváře svatých nebo Panny Marie.\nMalíře doporučil augustiniánům v Roudnici (Madona Roudnická), zakladatelům kláštera v Třeboni, pravděpodobně třetí pražský arcibiskup Jan z Jenštejna. O zasvěcení oltáře roku 1378 se zachoval písemný záznam (A.D. MCCCLXXVIII consecratum est hoc altare...). Oltář byl rozebrán roku 1730 a na místě byly objeveny ostatky související se zasvěcením kostela sv. Jiljí. Jednotlivé desky byly rozptýleny do menších kostelů v okolí.\n\nPrvní dvě desky (Olivetská hora, Zmrtvýchvstání) pocházejí z kostela ve Svaté Majdaleně u Třeboně, kde je objevil J. A. Beck (1843) a o jejich záchranu se zasloužil Jan Erazim Wocel (1858). Roku 1872 je zakoupili hrabě A. Kaunic a JUDr. K. Schäffner pro Obrazárnu Společnosti vlasteneckých přátel umění. Třetí deska (Kladení Krista do hrobu) z kaple v Domaníně, kde roku 1895 sloužila jako oltářní obraz, byla získána do státních sbírek roku 1921.\n\nVšechna díla mají shodný materiál desek, potah, podklad, podkresbu, poliment, malířskou techniku a vrstvení barev, u zlacených částí identické puncování.\n\n\n\n\n"}
{"id": "1165864", "url": "https://cs.wikipedia.org/wiki?curid=1165864", "title": "Svoboda Bačvarovová", "text": "Svoboda Bačvarovová\n\nPrvní léta svého života prožila v cizině, kam její silně levicově orientovaní rodiče jako účastníci antifašistického Zářijového povstání z roku 1923 záhy po jejím narození emigrovali, aby unikli následným represím. Nejprve odjeli do Rakouska a roku 1926 do Francie, odkud byli pro svou aktivní politickou činnost vyhoštění do Belgie (mezitím byl v Bulharsku její otec v nepřítomnosti odsouzen k trestu smrti). V těžkých podmínkách emigrantského života onemocněla tuberkulózou kostí, což jí poznamenalo na celý život. Roku 1930 se vrátila s matkou, která se obávala o její zdraví, zpět do Bulharska (otec zůstal v Belgii, kde se podílel na odboji a byl roku 1943 zabit), když její matka využila vyhlášené amnestie.\n\nV době druhé světové války byla aktivní členkou mládežnické antifašistické organizace a byla zatčena a uvězněna. Roku 1944, poté, co do Bulharska vstoupila Rudá armáda, si dokončila středoškolské vzdělání a pak odjela do Lenigradu, kde na Leningradské státní univerzitě vystudovala estetiku. Období jejího studia bylo poznamenáno stalinským terorem a represemi proti sovětské inteligenci, což jí přivedlo k pochybnostem o pravdivosti marxismu-leninismu.\n\nNa počátku padesátých let se vrátila do Bulharska a stala se novinářkou v kulturním oddělení novin \"Rabotničesko delo\" (Работническо дело). Po kritice Stalinova kultu osobnosti se oddělení stalo platformou pro nové nápady a myšlenky a bylo duší intelektuálního uměleckého kruhu. Od roku 1961 byla zaměstnána ve Studiu celovečerních filmů v Sofii jako scenáristka. Stala se vůdčí osobností tvůrčího týmu Hemus (Хемус) a tato její činnost je spojena se zlatým věkem bulharské kinematografie v sedmdesátých a počátku osmdesátých let minulého století.\n\nProvdala se za doktora Ljubena Bačvarova, se kterým měla jednu dceru Elicu, která se provdala do Brazílie. Roku 1989 se k ní přistěhovala a celá rodina žila po většinu roku v letovisku Rio Claro. Roku 2005 obdržela nejvyšší bulharské státní vyznamenání – Řád Stará planina. Zemřela po týdenní hospitalizaci v nemocnici v Riu de Janeiru a pochována je v Riu Claro.\n\n"}
{"id": "1165870", "url": "https://cs.wikipedia.org/wiki?curid=1165870", "title": "Milan Badelj", "text": "Milan Badelj\n\nMilan Badelj (* 25. února 1989, Záhřeb, Socialistická republika Chorvatsko, SFR Jugoslávie) je chorvatský fotbalový záložník a reprezentant, který od roku 2014 působí v klubu ACF Fiorentina.\n\n\nReprezentoval Chorvatsko v mládežnických kategoriích včetně U21.\n\nV A-mužstvu Chorvatska debutoval 23. 5. 2010 v přátelském utkání v Osijeku proti reprezentaci Walesu (výhra 2:0).\n\nZúčastnil se EURA 2012 konaného v Polsku a na Ukrajině, kde Chorvatsko skončilo se 4 body na nepostupovém třetím místě v základní skupině C za prvním Španělskem a druhou Itálií. Badelj byl pouze náhradníkem a nezasáhl do žádného zápasu.\n\nTrenér Niko Kovač jej vzal na Mistrovství světa 2014 v Brazílii, kam Chorvatsko postoupilo z evropské baráže proti Islandu. Původně byl z užší nominace vyřazen, ale vrátil se do ní místo zraněného Ivana Močiniće. Na šampionátu byl opět pouze v roli náhraníka, v žádném zápase příležitost nedostal.\n\n"}
{"id": "1165871", "url": "https://cs.wikipedia.org/wiki?curid=1165871", "title": "Puna", "text": "Puna\n\nPuna je vysokohorský ekosystém rozkládající se ve střední části jihoamerických And. Typově se jedná o suchou vysokohorskou travnatou až křovitou savanu. Oblast puny sahá od středního Peru po Bolívie a sever Chile a Argentiny. Nachází se v nadmořských výškách od 3500 do 5000 metrů. Klima je poměrně suché, s vlhčím obdobím v letních měsících a suchou zimou. Vegetace i fauna je přizpůsobena extrémním podmínkám, zejména suchu a nízkým teplotám v průběhu celého roku. Ve vegetaci převládají trávy a různé byliny, v některých oblastech jsou i společenstva keřů a zbytky polylepisového lesa, který představuje nejvýše položené stromové společenstvo na světě. Mezi charakteristická zvířata puny náležejí zejména lamy vikuňa a guanako, činčily a jiní hlodavci. Z ptáků zde žijí zejména pěvci. Na vodních plochách žijí plameňáci, lysky aj.\n\nZ významných krajinných prvků se v oblastech puny nachází jezero Titicaca, nejvyšší hora Bolívie Nevado Sajama, nejvyšší hora Peru Huascarán a největší solná pláň světa Salar de Uyuni. Nachází se zde rovněž několik rozlehlých národních parků.\n\nNázvem puna se označuje otevřená, suchá vysokohorská stepní vegetace ve střední části jihoamerických And. Nachází se v nadmořských výškách nad hranicí lesa, dominantní vegetaci tvoří trávy a různé byliny, v některých oblastech převládají rozvolněné porosty drobnolistých nízkých keřů. Charaketristické jsou také různé hustě polštářovité byliny a keříky. Stromový pokryv s výjimkou reliktů řídkého polylepisového lesa zcela chybí.\n\nPuna se nachází ve vysokých polohách středních And v oblasti od středního Peru přes západní Bolívii po severozápadní Argentinu a severní Chile. Celá oblast puny je asi 2000 km dlouhá a v jižní části až 350 km široká. Celkově zabírá plochu o rozloze přes 680000 km. Nadmořská výška se pohybuje v rozmezí přibližně od 3000 do 5000 metrů, horské vrcholy v oblasti dosahují výšky až 6600 metrů. \nJižní část je sušší a rozkládá se převážně v oblasti náhorní andské roviny, známé jako Altiplano. Severní část je vlhčí a sahá od severovýchodu bolivijského Altiplana na sever po střední Peru.\n\nOblast puny náleží svojí polohou z větší části do vnějšího tropického pásu, ačkoliv na jihu zasahuje i do mírného pásu. Je výrazně sušší než páramo, které na ni navazuje blíže k rovníku na severu. Průměrný roční úhrn srážek se pohybuje mezi 50–700 mm, srážky směrem k jihu ubývají. Průměrné roční teploty činí 8–9,5 °C. Na rozdíl od párama jsou v puně větší rozdíly mezi nejvyššími denními a nejnižšími nočními teplotami. Maximální denní teploty dosahují až 30 °C, noční mrazy se mohou vyskytnout v průběhu téměř celého roku. Též se projevují výraznější změny ročních období, v nichž vynikají zejména suché zimy. Období výraznějších srážek trvá přibližně od května do konce září až poloviny října, maximum je v srpnu.\n\nRostliny se musely přizpůsobit aridnímu klimatu, nízkým teplotám a dalším limitujícím faktorům. Mezi charakteristické adaptace náležejí drobné lístky, velmi pomalý, zakrslý růst a vysoký obsah pryskyřic. Býložravci spásající tyto rostliny mají silné řezáky, které jim umožňují rozmělnit tuhé listy s obsahem křemičitých složek a jsou opatřeni speciální srstí či peřím, které jim poskytují ochranu před nízkými teplotami a silnými větry.\n\nEkosystém puny je rozdělován na 3 ekoregiony, které jsou vymezeny úhrnem ročních srážek: středoandská puna (španělsky ', srážky 400–1000 mm), středoandská suchá puna (', srážky <400 mm) a středoandská vlhká puna (', srážky 1000–2000 mm). V Bolívii je suchá puna dále rozdělována na ' (jižní, střední a severozápadní část suché puny, srážky <100 mm) a \"\" (severovýchodní část, srážky 100–400 mm).\n\nNa severu přechází vlhká puna v celkově vlhčí vysokohorský ekosystém, známý jako páramo. Přechodová zóna mezi těmito dvěma ekosystémy je známa jako jalka. \nNa jihu navazují na suchou punu jihoandské stepi. \nNa západě přechází puna s klesající nadmořskou výškou do pouští Atacama a Sechura. Na západním okraji puny je skladba navazujících ekosystémů pestřejší. V jižní části navazují horské a mlžné, tropické a subtropické lesy, souhrnně nazývané \"yungas\", na severu pak horský deštný a mlžný les.\n\nEkoregion označovaný jako středoandská puna (kódové označení nt1002) sahá od středního Peru přes východní okraj bolivijského Altiplana po severozápadní Argentinu. Tvoří přechod mezi oblastí vlhké puny a suché puny. Krajina je typicky vysokohorská, se zasněženými štíty, hlubokými údolími, travnatými pastvinami, náhorními planinami a vysoko položenými jezery. Středoandská puna pokrývá plochu 141000 km, a rozkládá se v nadmořských výškách od 3200 do 6600 metrů. Průměrná roční teplota se pohybuje v rozpětí od teplot pod bodem mrazu po 15 °C. Je to dosti suchá oblast, s průměrnými ročními srážkami od 250 do 500 mm.\n\nPřevažující vegetační pokryv tvoří stepní travní porosty, v nichž dominují trávy rodů třtina (\"Calamagrostis\"), psineček (\"Agrostis\") a kostřava (\"Festuca\"). Místy se jako azonální ekosystémy nacházejí mokřiny (\"bofedales\"), vrchoviště a porosty rákosin. V některých částech se objevují porosty nízkých keřů, zejména \"Parastrephia lepidophylla\" z čeledi hvězdnicovité, případně různých druhů rodu \"Margyricarpus\" z čeledi růžovité. Místy utvářejí ráz krajiny husté, masivní polštáře azorely nahloučené (\"Azorella compacta\") z čeledi miříkovité, jejíž porosty jsou označovány jako \"yaretales\". V některých oblastech se objevuje obří broméliovitá rostlina puja Raimondova (\"Puya raimondii\"). Místy jsou zbytky polylepisových lesů, které v minulosti tvořily podstatně dominantnější složku vegetace a dochovaly se z nich jen relikty. V nižších nadmořských výškách na okraji areálu se objevují i některé další dřevité druhy, např. komule (\"Buddleja\") a zábludy (\"Escallonia\").\n\nV oblastech středoandské puny žije větší počet různých druhů hlodavců, zejména v její jižní části. Mezi charakteristická zvířata tohoto ekosystému náleží lama vikuňa (\"Vicugna vicugna\"), lama guanako (\"Lama guanicoe\"), činčila krátkoocasá (\"Chinchilla chinchilla\") a činčily rodu \"Lagidium\". Z ohrožených druhů ptáků zde žije např. skorcovec aricomský (\"Cinclodes aricomae\"), pitpit chilský (\"Conirostrum tamarugense\"), plameňák Jamesův (\"Phoenicopterus jamesi\") a lyska velká (\"Fulica gigantea\").\n\nMezi rostlinné endemity této oblasti náleží \"Diplostephium tovari\" z čeledi hvězdnicovité, rybíz \"Ribes brachybotrys\", ze zvířat křeček punový (\"Punomys lemminus\").\n\nEkoregion středoandské suché puny (kódové označení nt1001) se rozkládá v jižní části Vysokých And v západní Bolívii, severním Chile a Argentině v úrovni od horní hranice lesa v nadmořských výškách přibližně od 3500 metrů až po linii věčného sněhu ve výšce asi 5000 metrů. Je to velmi suchý ekoregion, navazující na severu na oblast středoandské puny. Velkou část rozlohy suché puny tvoří náhorní planina, známá jako Altiplano. Typický reliéf krajiny zahrnuje náhorní planiny, zasněžené horské štíty, kužely sopek, solné pláně a horská jezera. Klimatické podmínky se od jiných typů puny odlišují zejména nízkým úhrnem srážek, který dosahuje jen asi 50 až 400 mm za rok a je silně sezónní. Suché období trvá asi 8 měsíců. Průměrná teplota činí v severní části 8 až 11 °C, směrem k jihu klesá.\n\nFlóra a fauna této oblasti je unikátní, přizpůsobená extrémním podmínkám. Ve východní části převládá křovitá step s tuholistými keři zejména z rodů \"Adesmia\" (bobovité), fabiana (\"Fabiana\", lilkovité), starček (\"Senecio\") a pomíšenka (\"Baccharis\", hvězdnicovité). Směrem k západu křovitá step plynule přechází v travnatou step, na níž převládají trávy z rodů třtina (\"Calamogrostis\"), kostřava (\"Festuca\") a kavyl (\"Stipa\"). Z běžnějších keřů se zde vyskytují zejména pomíšenky \"Baccharis incarum\" a \"B. boliviensis\", \"Parastrephia lepidophylla\" a \"Fabiana densa\". Keře mohou v některých oblastech dosahovat výšky až 2,5 metru. \nDalšími typickými rostlinami jsou trávy z rodu \"Aciachne\" a růžovité keříky z rodů perloušek (\"Margyricarpus\") a \"Tetraglochin\". Místy se vyskytují mokřiny s polštářovitou vegetací (\"bofedales\"), polštářovité porosty azorely nahloučené (\"yaretales\") a slanomilná společenstva. V některých místech se dochovaly zbytky unikátní stromové vegetace, tvořené několika druhy rodu polylepis (\"Polylepis\") z čeledi růžovité a známé jako polylepisový les. V nejsušších částech suché puny má krajina téměř pouštní charakter. Rostou zde zejména různé druhy rodu \"Lampaya\" (sporýšovité), drobnolistý keř \"Parastrephia lepidophylla\" a kostřava \"Festuca orthophylla\".\n\nZe savců zde žije např. lama vikuňa (\"Vicugna vicugna\"), kočka horská (\"Leopardus jacobita\"), puma americká (\"Puma concolor\"), pes horský (\"Pseudalopex culpaeus\") a pásovec bolivijský (\"Chaetophractus nationi\").\nZ větších ptáků zde žijí 3 druhy plameňáků, dále nandu menší (\"Pterocnemia pennata\"), tinama náhorní (\"Tinamotis pentlandii\"), husice andská (\"Chloephaga melanoptera\") aj. \nEndemické druhy ptáků jsou převážně vázané na polylepisový les. Z endemických druhů zde žije kolibřík potoský (\"Oreotrochilus adela\"), holoubek Morenův (\"Metriopelia morenoi\"), z pěvců hrnčiřík lapazský (\"Asthenes heterura\"), hrnčiřík Steinbachův (\"Asthenes steinbachi\"), saltator rudobřichý (\"Saltator rufiventris\"), strnadovec rezavohrdlý (\"Poospiza baeri\"), strnadovec cochabambský (\"Poospiza garleppi\") a šafránka žlutohlavá (\"Sicalis luteocephala\"). \nDalší druhy jsou endemické pro celou oblast puny: tyrančík vysokohorský (\"Anairetes alpinus\"), kriticky ohrožený skorcovec aricomský (\"Cinclodes aricomae\"), hrnčiřík pokřovní (\"Asthenes berlepschi\"), hrnčiřík velehorský (\"Asthenes urubambensis\"), hrnčiřík čárkoocasý (\"Asthenes maculicauda\"), dijuka krátkoocasá (\"Idiopsar bracyurus\") a háčkozobec černý (\"Diglossa carbonaria\"). Z obojživelníků zde žije endemická žába \"Telmatobius huayra\".\n\nStředoandská vlhká puna (kódové označení nt1003) představuje severní a východní část ekosystému puny. Sahá od středního Peru po severovýchodní okraj bolivijského Altiplana. V jižní části areálu je její poloha omezena na slunné severní svahy a navazuje na oblasti horských lesů, známých jako yungas. Rovněž v severní části je výskyt rozdrobený a omezený na vyšší polohy horských hřbetů. Nejvyšší vrchol tohoto ekoregionu je Huascarán (6745 m) v Peru.\n\nVlhká puna vysokých poloh (mezi 4200 a 5000 m) je extrémně oligotermní, s teplými dny a mrazivými nocemi. Ve východní části ekoregionu jsou na prudkých horských svazích v nadm. výškách 3800 až 4200 m horské travnaté pláně, které jsou vlhčí než zbytek ekoregionu. \nPřevážná část vlhké puny leží na vulkanických horninách třetihorního a čtvrtohorního stáří. Charakteristický reliéf krajiny zahrnuje zasněžené horské štíty, ledovcová jezera a též několik řek. Je zde i nejvýše položené horské jezero světa, Titicaca (3800 m).\n\nCharakteristický vegetační pokryv tvoří trsnaté trávy zejména z rodů třtina (\"Calamagrostis\"), kostřava (\"Festuca\"), kavyl (\"Stipa\"), psineček (\"Agrostis\") a paspal (\"Paspalum\"), ve vlhčích oblastech i kortadérie (\"Cortaderia\") a \"Chusquea\". \nMezi trsy trav rostou rozličné drobnější druhy trav a jiné byliny. Vyskytují se zde též polštářovitě rostoucí rostliny rodů azorela (\"Azorella\", miříkovité), jitrocel (\"Plantago\"), \"Aciachne\" (lipnicovité), \"Distichia\" (sítinovité) a endemický rod \"Pycnophyllum\" (hvozdíkovité).\nKaktusy jsou zde poměrně vzácné s výjimkou vlnatých kaktusů \"Tephrocactus lagopus\" a \"T. floccosus\". V okolí jezera Titicaca náleží mezi nápadné součásti puny zejména trsy kavylu \"Stipa ichu\" a různých druhů kostřavy a pomíšenky (\"Baccharis\") z čeledi hvězdnicovité, v hornatém vnitrozemí se vyskytují zejména nízké keříky \"Adesmia miraflorensis\", \"Calceolaria parvifolia\", \"Mutisia orbignyana\", \"Satureja boliviana\", \"Tetraglochin cristatum\" a některé druhy rodu starček (\"Senecio\"). Z rodů známých i ze střední Evropy zde roste např. hořec (\"Gentiana\"), kakost (\"Geranium\"), kozlík (\"Valeriana\"), řeřišnice (\"Cardamine\"), rožec (\"Cerastium\"), svízel (\"Galium\"), mochna (\"Potentilla\") aj., z rodů typicky andských např. pantoflíček (\"Calceolaria\") a \"Lysipomia\".\n\nV oblasti puny se vyskytuje asi 1500 druhů vyšších rostlin. Většina rodů zde rostoucích je zastoupena i v sousedících vysokohorských ekosystémech páramo a jalka. Z puny je známo celkem asi 40 endemických rostlinných rodů.\nMimo klasických vegetačních formací, jako je travnatá a keřová step, se zde vyskytují i další vegetační formace, jako jsou společenstva mokřin a slanisk, polylepisové lesy nebo porosty azorely nahloučené.\n\nTravnatá step je v puně převažujícím rostlinným společenstvem. Tvoří ji zejména rozvolněné trsy tuhých trav z rodů kostřava (\"Festuca\"), třtina (\"Calamagrostis\") a kavyl (\"Stipa\"), mezi nimiž roste celá řada bylin zejména z čeledí hvězdnicovité, hvozdíkovité, kakostovité a slézovité.\n\nVe východní, vlhčí části puny přechází travnatá step v rozvolněná společenstva suchomilných, nízkých keřů, známá jako \"tolares\" či \"tholares\". Převládají v nich drobnolisté, pryskyřičnaté keře zejména z rodů pomíšenka (\"Baccharis\") a \"Parastrephia\", doprovázené některými druhů rodů adesmie (\"Adesmia\"), \"Fabiana\", \"Lepidophyllum\" a starček (\"Senecio\"). \nNa svazích sopky Nevado Coropuna v jižním Peru se vyskytuje keřová vegetace s přavládajícím druhem \"Mutisia acuminata\" z čeledi hvězdnicovité, doprovázeným různými druhy zejména z čeledí bobovité a lilkovité. Z endemitů zde roste např. \"Chersodoma arequipensis\", \"Diplostephium tacorense\" (hvězdnicovité) a opuncie \"Opuntia corotilla\".\n\nV některých oblastech puny se nacházejí zbytky původních stromových porostů, nazývané \"queňoales\". Jsou to řídké, rozvolněné porosty pokroucených, drobnolistých stromů a keřů. Jedinou stromovou složkou jsou různé druhy rodu polylepis (\"Polylepis\") z čeledi růžovité.\nTyto porosty se vyskytují zejména v oblastech s častými mlhami či oblačností nebo v říčních korytech, v nadmořských výškách od 3700 do 4600 metrů. Je to jedinečný ekosystém, na který jsou vázány některé vzácné druhy zvířat a ptáků, v Bolívii např. kolibříci sylfa červenoocasá (\"Sappho sparganura\") a kolibřík velký (\"Patagona gigas\"), ze savců vačice světlá (\"Thilamys pallidior\").\nPůvodní polylepisové lesy se dochovaly se např. na úpatí bolivijské sopky Sajama. Jsou zde tvořeny druhy \"Polylepis tomentella\" a \"P. tarapacana\". Porosty zde dosahují nadmořské výšky 5000 metrů, jednotlivé stromy a křoviny až 5200 metrů, a představují nejvýše položený lesní ekosystém na Zemi (horní hranice lesa např. v Himálaji či na Kilimandžáru dosahuje max. 4200 metrů), který navíc nemá spojitost s horní hranicí lesa na andských svazích.\n\nVe vlhčích oblastech jsou větve polylepisů často ověšeny mechy a epifyty a pnou se po nich liány z rodů bomarea (\"Bomarea\"), loaza (\"Loasa\"), \"Mutisia\" a mučenka (\"Passiflora\"). Rostou na nich též poloparazity rodu \"Tristerix\" z čeledi ochmetovité. V podrostu bývá bohatá bylinná flóra, níž jsou zastoupeny např. rody kopřiva (\"Urtica\"), lilek (\"Solanum\") a svědivka (\"Cajophora\")\n\nDalší dochované porosty jsou v severozápadní Argentině (biosférická rezervace Pozuelos, zde \"Polylepis tomentella\"). Na jižních svazích vulkánu Coropuna v jižním Peru jsou tyto porosty tvořeny \"Polylepis besseri\" (syn. \"P. rugulosa\"), bylinný podrost tvoří zejména hvězdnicovité: pomíšenka (\"Baccharis\"), \"Chuquiraga\" a \"Parastrephia\" (Asteraceae), bobovité: kozinec (\"Astragalus\"), lupina (\"Lupinus\") a různé kaktusy. Mezi další nápadnější druhy spjaté s těmito ekosystémy náleží např. různé dřišťály (\"Berberis\"), \"Bomarea dulcis\", kolécie \"Colletia spinosissima\", \"Dunalia brachyacantha\" a jiné.\n\nV oblastech s propustnými, písčitými půdami se v různých částech vlhčí i sušší puny vyskytují nápadné polštářovité porosty azorely nahloučené (\"Azorella compacta\") z čeledi miříkovité, které jsou známy jako \"yaretales\" nebo \"llaretales\". Azorela vytváří kompaktní bochanovité polštáře, které mohou dosahovat šířky až 4 metry a výšky až 1 metr. Nacházejí se zpravidla roztroušeně v porostech jiné vegetace, jako jsou keřové formace, trsy trav či polylepisový les, v nadmořských výškách od 3000 do 5300 metrů. Azorela je v bezlesých oblastech And důležitým a vyhledávaným zdrojem paliva.\n\nMokřiny, známé jako \"bofedales\", se vyskytují zejména na dnech horských údolí a v terénních sníženinách a jsou převážně zavodňovány podzemní vodou. Převládají na nich polštářovité byliny z čeledí šáchorovité a sítinovité, doprovázené řadou dalších vlhkomilných bylin z různých čeledí. Nápadné kompaktní polštáře tvoří druhy \"Oxychloe andina\", \"Patosia clandestina\", \"Distichia filamentosa\" a \"D. muscoides\". V západní části bolivijské puny jsou mokřiny se silně mineralizovanou vodou a charakteristický pokryv tvoří \"Oxychloe andina\" (sítinovité) a \"Scirpus deserticola\" (ostřicovité). Ve východní části je voda méně mineralizovaná, převažují zde zejména tuhé polštáře \"Distichia muscoides\", doprovázené polštáři jitrocele \"Plantago tubulosa\". Další, skladbou odlišná společenstva jsou v širším okolí těchto mokřin.\n\nMokřiny slouží jako útočiště a zdroj pastvy mnohým druhům zvířat, jako je plameňák andský (\"Phoenicoparrus andinus\"), žáby rodu \"Atelopus\", lamy vikuňa a guanako a činčily.\n\nV oblasti suché puny na náhorní plošině Altiplano jsou četná solná jezera a pláně, včetně největší solné pláně na světě, Salar de Uyuni. V jejich okolí a v terénních sníženinách se nacházejí společenstva slanomilných rostlin. Mezi typické rostliny náležejí slanomilné druhy z čeledi laskavcovité, zejména lebeda \"Atriplex atacamensis\", slanorožec \"Salicornia pulvinata\" a solnička \"Suaeda foliosa\", dále trávy \"Distichlis humilis\" a \"Muhlenbergia fastigiata\", z hvězdnicovitých pak \"Parastrephia lucida\", starček \"Senecio pampae\", \"Tessaria absintoides\", z dalších rostlin bařička přímořská (\"Triglochin maritima\"), druh který se vyskytuje i v Evropě. Slanomilná vegetace z okolí jezera Titicaca je známa jako halofytická prérie. Mimo některých z již zmíněných halofytů zde roste např. polštářovitá frankenie \"Frankenia triandra\".\n\nV oblasti puny roste celkem 15 endemických rodů vyšších rostlin ze 7 čeledí: hvězdnicovité (\"Huarpea\", \"Misbrookea\"), brukvovité (\"Aschersoniodoxa\", \"Catadysia\", \"Dactylocardamum\", \"Englerocharis\", \"Paradiodoxa\", \"Petroravenia\"), kaktusovité (\"Oroya\", \"Yavia\"), hvozdíkovité (\"Reicheella\"), jitrocelovité (\"Bougeria\"), lipnicovité (\"Anthocloa\", \"Dielsiochloa\") a zimolezovité (\"Stangea\"). Další endemické rody pak ekosystém puny sdílí se sousedními oblastmi, páramem na severu nebo jihoandskou stepí na jihu.\n\nMnohé oblasti puny jsou ovlivněny člověkem. Hustota zalidnění stoupá směrem v vlhčím oblastem. Trvalé osídlení je asi do nadmořské výšky 3500 metrů, výše jsou jen jednotlivá obydlí pastevců a salaše. Na ekosystém má vliv zejména extenzivní pastevectví a vypalování porostů. V lokálnějším měřítku jej ohrožuje důlní činnost, zemědělství a výstavba lidských sídel. Pro pěstování plodin je klima povětšině již příliš drsné. Z nečetných plodin jsou zde pěstovány např. hořké brambory (lilek \"Solanum juzepczukii\").\n"}
{"id": "1165872", "url": "https://cs.wikipedia.org/wiki?curid=1165872", "title": "Jean Lafitte", "text": "Jean Lafitte\n\nJean Lafitte také Jean Laffite' (okolo 1780 – okolo 1825) byl americký lupič a pašerák.\n\nMísto jeho narození není známé, je doloženo pouze, že se narodil ve Francii nebo ve francouzské kolonii Saint-Domingue.\n\nV roce 1805 vlastnil kovárnu v New Orleans. Jeho činnost byla ale nezákonná, protože prostory provozoval jako sklad s pašovaným zbožím a s otroky. Zboží pašoval jeho bratr Pierre Lafitte a společně ho prodávali. V roce 1807 přesunul své obchodní aktivity do zálivu Barataria Bay v Louisianě, kde si postavil přístav. Jejich nový přístav byl velmi úspěšný, a tak začal provozovat i pirátství. Záliv byl důležitým místem pro přístup do New Orleans, proto mu Britové během války v roce 1812 nabídli 30 000 dolarů jako odměnu za to, že se stanem kapitánem v královském námořnictvu a za jeho oddanost Británii. Předstíral, že nabídku přijímá, ale varoval úředníky v New Orleans, že jim hrozí nebezpečí. Během mexické války za nezávislost se přestěhoval se do Galveston Island v Texasu, kde založil pirátskou kolonii zvanou Campeche a pokračoval v pirátské činnosti tím, že napadal španělské obchodní lodě kolem přístavů Střední Ameriky až do své smrti kolem roku 1823. Zemřel někde v Karibiku či na ostrovech Atlantského oceánu, přesné místo úmrtí není známé. O jeho životě a smrti se mezi historiky stále vedou spekulace.\n\n"}
{"id": "1165879", "url": "https://cs.wikipedia.org/wiki?curid=1165879", "title": "Xiangkhoang", "text": "Xiangkhoang\n\nNáhorní plošina Xiangkhouang nebo Xiangkhoang, známá též pod francouzským pojmenováním Plateau du Tran-Ninh je náhorní plošina na severu Laosu. Krajina se vyznačuje zelenými horami, členitými krasovými útvary a údolími s množstvím řek, jeskyní a vodopádů.\n\nHorské pásmo Luang Prabang a Annamské pohoří oddělují náhorní plošinu od Thajska a Vietnamu. Hřebeny náhorní plošiny, které se skládájí hlavně z pískovců a vápenců, dosahují výšky 2 000 až 2 800 metrů. V minulosti byly masivně odlesněny. Na jihu Xiangkhoangu se nachází nejvyšší hora Laosu, Phou Bia. Nadmořská výška přímo v oblasti náhorní plošiny dosahuje až 1 000 m.\n\nNáhorní plošinou protéká několik přítoků Mekongu, jako například Nam Ngum, Ngiap nebo řeka Khan. Významným městem v této oblasti je Phonsavan, hlavní město provincie Xiangkhouang, pojmenované podle náhorní plošiny.\n\nVyskytují se zde nevyužitá ložiska naplaveného zlata, antimonu, mědi, olova, zinku a stříbra.\n\nNa náhorní plošině se nachází místo zvané Planina hrnců, pod tímto souhrnným názvem se skrývá několik lokalit s archeologickými pozůstatky navrženými na zařazení do seznamu světového kulturního dědictví UNESCO. Náhorní plošina patří mezi oblasti na světě, které jsou nejvíce kontaminovány nevybuchlými kazetovými pumami.\n"}
{"id": "1165883", "url": "https://cs.wikipedia.org/wiki?curid=1165883", "title": "Multicar M 22", "text": "Multicar M 22\n\nMulticar M 22 je užitkové vozidlo vyráběné mezi roky 1964 a 1974 německou automobilkou ve Waltershausenu. Poháněl ho dvouválcový čtyřdobý naftový motor o objemu 800 cm³. Charakteristickým znakem automobilu se stala jednomístná kabina určená pouze pro řidiče.\n\nNa trh se vozidlo dodávalo i ve speciálních provedeních:\n\nCelkově automobilka vyrobila 42,5 tisíce těchto vozítek, z nichž více než polovina byla určena na export.\n"}
{"id": "1165884", "url": "https://cs.wikipedia.org/wiki?curid=1165884", "title": "White Media", "text": "White Media\n\nWhite Media byl neonacistický, pravicově extremistický a xenofobní web, který publikoval nenávistné, urážlivé, útočné a štvavé články a videa proti imigrantům, sexuálním menšinám a multikulturalistům. Jeho autoři se důsledně snažili skrývat svou identitu. Stránka byla registrována v USA a kvůli snaze vyhnout se problémům s českými zákony o sobě web prohlašoval, že je určen jen pro Čechy tam žijící. Stránku podle odborníka na extremismus Miroslava Mareše hojně sledovali čeští pravicoví extremisté a přidružovali se k ní schopní hackeři. Ministerstvo vnitra hodnotilo toto hnutí jako krajně pravicový extremistický subjekt. \n\nDle Ministerstva vnitra působila webová stránka přibližně od roku 2009. Dne 14. ledna 2019 poskytovatel servery vypnul. Úřad pro ochranu osobních údajů k tomu informoval, že k vypnutí došlo na jeho popud kvůli nezákonnému nakládání s osobními údaji. \n\nWeb se profiloval jako „\"skupina radikálních autorů bojujících proti rakovině národa, neomarxismu, včetně řady vzniklých metastáz“\". Těmi web nazýval multikulturalismus, antirasismus, pozitivní diskriminaci menšin, homosexualismus, antifašismus nebo gender-feminismus. Autoři označovali server za obranu národa, imigranty za bakterie a viry, prosazování rovnosti pohlaví za terorismus a homosexuály za úchyly. Ultimátním cílem, který web White Media otevřeně deklaroval, bylo vytvoření autoritativního režimu prostřednictvím destabilizace stávající politické a sociální situace a uskutečnění „nacionální revoluce“.\n\nHackeři napojení na tento web se nabourávali do e-mailů a účtů sociálních sítí svých oponentů. V minulosti se nabourali do sociální sítě premiéra Vladimíra Špidly, fóra a YouTube kanálu levicové organizace ProAlt, zveřejnili soukromé e-maily někdejšího ministra pro lidská práva Michaela Kocába, ministra zahraničí Jana Kavana, kněze Tomáše Halíka, lidskoprávní aktivistky Andrey Šenkyříkové a v lednu 2016 také premiéra Bohuslava Sobotky. Tomu už dřív, v prosinci 2015, hackeři zveřejnili na Twitteru falešné tweety, které vyzývaly k nenávisti k uprchlíkům. Případ kolem Sobotky řešila česká policie, ale kvůli zákonům státu Kalifornie, které zaručují svobodu slova také pro nenávistné projevy a kterými se web řídil, se policii nepodařilo konkrétní autory vypátrat, čili ani potrestat podle českých zákonů.\n\nAktivisté z webu sledovali lidi, proti kterým se zaměřovali, fotili je a jejich fotografie vystavovali na internetu. Publikovali také seznamy lidí, kteří se vyslovili proti nenávisti k lidem z odlišných kultur. Na webu bylo možno nalézt videa napadající Romy, především arabské imigranty, Židy nebo muslimy. V červenci 2011 autoři webu veřejně schválili teroristický útok Anderse Breivika v Norsku, při němž bylo zabito 77 lidí. Poděkovali tehdy za něj a napsali, že šlo o pochopitelný čin, který inspiroval mnoho lidí bojujících proti multikulturalismu. Případ řešila česká policie.\n\nAutoři webu důsledně skrývali svou identitu. Podle časopisu \"Respekt\" byla stránka založena ve městě Brea v Kalifornii takovým způsobem, aby nebylo možné dohledat zřizovatele. Licenci a přístupová hesla k provozování webu si zřizovatelé zaplatili u firmy DreamHost, běžně poskytující podobné služby.\n\n"}
{"id": "1165889", "url": "https://cs.wikipedia.org/wiki?curid=1165889", "title": "Robert Hochman", "text": "Robert Hochman\n\nRobert Hochman (* 1935) je bývalý český fotbalista, útočník.\n\nV československé lize hrál za Dynamo Praha. Dal 18 ligových gólů.\n\n"}
{"id": "1165890", "url": "https://cs.wikipedia.org/wiki?curid=1165890", "title": "Jiří Mika", "text": "Jiří Mika\n\nJiří Mika (* 3. dubna 1940) je bývalý český fotbalista, útočník.\n\nV československé lize hrál za Spartak Praha Sokolovo a RH Brno. Dal 7 ligových gólů. V Poháru vítězů pohárů nastoupil v 1 utkání.\n\nPozději vedl menší kluby, v ČFL vedl Kaučuk Kralupy, dále v nižších soutěžích Čechii Kralupy a Veltrusy.\n\n\n"}
{"id": "1165892", "url": "https://cs.wikipedia.org/wiki?curid=1165892", "title": "František Majer (fotbalista)", "text": "František Majer (fotbalista)\n\nFrantišek Majer (* 1938, Ústí nad Labem) je bývalý český fotbalista, útočník.\n\nV československé lize hrál za RH Brno, Spartak Ústí nad Labem a Spartak ZJŠ Brno. Nastoupil v 95 ligových utkáních a dal 11 ligových gólů. V Poháru vítězů pohárů nastoupil ve 3 utkáních a v Veletržním poháru ve 2 utkáních. V juniorské reprezentaci nastoupil ve 4 utkáních a dal 1 gól a za reprezentační B-tým nastoupil ve 2 utkáních.\n\n\n"}
{"id": "1165894", "url": "https://cs.wikipedia.org/wiki?curid=1165894", "title": "Ódate", "text": "Ódate\n\nÓdate (jap. 大館市) je japonské město v prefektuře Akita na ostrově Honšú, největším ostrově Japonska.\n\nMěsto bylo založeno 1. dubna 1951.\n\n"}
{"id": "1165896", "url": "https://cs.wikipedia.org/wiki?curid=1165896", "title": "Active Yaw Control", "text": "Active Yaw Control\n\nActive Yaw Control (\"zkr. AYC\") je automobilová funkce, která používá aktivní diferenciál k přenosu točivého momentu na kola, které mají momentálně vyšší přilnavost. Na rozdíl od tradičních mechanických samosvorných diferenciálů, AYC je řízena elektronicky.\n\nAYC byla navržena automobilkou Mitsubishi Motors a poprvé byla představena na vozidle Lancer Evolution IV. Byla montovaná do každé následující generace, a také byla použita v Mitsubishi Galant VR-4 verzi osmé generace vozu Mitsubishi Galant sedan a Legnum wagon. Pozdější vývoj vedl ke S-AYC (Super-Active Yaw Control), která byla nejprve představena ve vozidle Mitsubishi Lancer Evolution VIII, který využíval planetovou převodovku, která mohla přenést ještě větší točivý moment než předchozí systémy. AYC a S-AYC bylo možné vidět i v několika konceptech na základě Lanceru Evolution, jak CZ3 Tarmac, Tarmac Spyder, Montero Evolution, RPM 7000 nebo Concept-X.\n\nAYC je založena na počítačově-řízeném zadním diferenciálu, který aktivně rozděluje točivý moment na základě informací od různých snímačů ve vozidle, které měří podélné a příčné zrychlení vozidla, řízení, brzdy a pozice plynového pedálu. Když je vozidlo vybaveno ABS rovněž jsou zahrnuty vstupní parametry. Dosahuje to pomocí dvou hydraulických spojek, které omezují točivý moment na jednotlivé nápravy. AYC je systém orientovaný na výkon, který má za cíl zvýšit rychlost v zatáčkách.\n"}
{"id": "1165900", "url": "https://cs.wikipedia.org/wiki?curid=1165900", "title": "José Ángel Iribar", "text": "José Ángel Iribar\n\nJosé Ángel Iribar Cortajarena (* 1. březen 1943, Zarautz) je bývalý španělský fotbalový brankář baskické národnosti. Měl přezdívku \"El Chopo\" (baskicky \"El Txopo\", v překladu: \"Topol\").\n\nSe španělskou reprezentací vyhrál mistrovství Evropy roku 1964. Hrál též na mistrovství světa 1966. V národním týmu působil v letech 1964–1976 a nastoupil ve 49 zápasech.\n\nTakřka celou kariéru (1962–1980) strávil v jediném klubu, Athletic Bilbao. V sezóně 1976/77 se s ním probojoval do finále Poháru UEFA. Dvakrát s Bilbaem získal španělský pohár (1968/69, 1972/73). V lize s ním dosáhl nejvýše na 2. místo v sezóně 1969/70.\n\nJiž jako hráč vyjadřoval ideje baskického nacionalismu, což ho po skončení hráčské kariéry přivedlo do politiky. Je také trenérem, vedl mj. baskickou reprezentaci.\n"}
{"id": "1165904", "url": "https://cs.wikipedia.org/wiki?curid=1165904", "title": "Antonio Juliano", "text": "Antonio Juliano\n\nAntonio Juliano (* 1. leden 1943, Neapol) byl italský fotbalista. Nastupoval především na postu záložníka.\n\nS italskou reprezentací vyhrál mistrovství Evropy roku 1968. Stříbrnou medaili přivezl ze světového šampionátu v Mexiku roku 1970. Zúčastnil se též mistrovství světa v Anglii roku 1966 a v Německu roku 1974, na těchto dvou turnajích však do hry nezasáhl. V národním týmu nastoupil v 18 zápasech.\n\nS SSC Neapol jednou vyhrál italský pohár (1975/76). V lize s ním dosáhl nejvýše na druhé místo v sezónách 1967/68 a 1974/75. V italské Serii A strávil celou kariéru, krom Neapole hrál jednu sezónu v Bologna FC.\n"}
{"id": "1165929", "url": "https://cs.wikipedia.org/wiki?curid=1165929", "title": "GRiT", "text": "GRiT\n\nSpolečnost GRiT je česká firma založená roku 1992, která vyrostla pod názvem CCV Informační systémy a v roce 2019 změnila název na GRiT. Od svého založení se vypracovala na lídra EDI na českém trhu a významného dodavatele cloudových služeb. Poskytuje komplexní dodávky ve vývoji, poradenství a implementaci řešení pro elektronizaci, zpracování a archivaci dokladů, logistických řešení (systémů pro řízení skladů) a dalších služeb pro společnosti v celé Evropě.\n\nNabízené produkty jsou kompatibilní s nejrůznějšími ekonomickými systémy. V roce 2019 navázal GRiT oficiální spolupráci se společností Stormware, která dodává na trh účetní systém Pohoda. Je držitelem certifikace bezpečnosti ISO 27001.\n\n\nORiON EDI je systém pro elektronickou výměnu dokladů (Electronic Data Intercharge). Slouží k bezpapírové výměně a následné archivaci nejrůznějších dokumentů, které jsou v dodavatelsko-odběratelských vztazích využívány - objednávky, faktury, dodací listy, ceníky, katalogy, stavy zásob, logistické doklady a další. Řešení je poskytované formou služby, která funguje na webovém rozhraní nebo je možné ji implementovat přímo do podnikového informačního systému. Představuje flexibilní komunikační technologii, která je vhodná jak pro malé lokální výrobce, tak pro velké společnosti.\n\nV roce 2019 se ORiON EDI umístil v celosvětovém žebříčku TOP 20 neoblíbenějších EDI softwarů, který sestavuje internetový srovnávač Capterra.\n\nLOKiA WMS je softwarové řešení pro řízení, evidenci a vyhodnocování skladových procesů (Warehouse Management Systém). Pomáhá zrychlit skladové operace, zefektivnit práci skladníků a získat přehled o stavu a umístění zásob. Podporuje širokou škálu možností napojení na podnikové informační systémy nebo e-shopy a je vhodná jak pro zpřehlednění malých skladů, tak pro kompletní organizaci těch velkých.\n\nSkladové řešení LOKiA WMS se stalo vítězem v soutěži IT Produkt roku 2019 v kategorii online služeb.\n\niNVOiCE FLOW je nejnovějším produktem společnosti GRiT. Slouží k automatizaci zpracování přijatých faktur a jejich následné archivaci v důvěryhodném elektronickém archivu. Odpadá tak nutnost ručního přepisování dat a archivace faktur v papírové formě. Data dokáže vytěžit jednak z faktur v papírové podobě, ale také z PDF příloh v e-mailu nebo ze strukturovaného formátu (EDI, XML, IDOC, apod.) Podporuje elektronické schvalovací workflow a zároveň také nabízí napojení na podnikový informační systém.\n\nPlatba od Rogera je služba, která umožňuje dodavatelům zkrácení splatnosti vystavených faktur. Připomíná bankovní faktoring, ale klient si s Rogerem vybírá, u kterých faktur chce zkrátit splatnost. Peníze za tyto faktury dostane nejčastěji do 3 dnů a za cenu od 0,5 % z hodnoty faktury.\n\nMicrosoft Dynamics CRM je softwarové řešení pro řízení vztahů se zákazníky (Customer Relationship Management) určené pro střední a velké společnosti. Součástí jsou oborová řešení pro výrobu, obchod a marketing. Řešení je integrováno s prostředím Microsoft Outlook, alternativou je webové rozhraní. Možný je off-line i on-line přístup. Propojením na Microsoft Office mají uživatelé k dispozici prostředí, které dobře znají.\n\nVe 20. ročníku Microsoft Awards 2018 získal ocenění projekt nasazení Microsoft Dynamics 365 ve společnosti ISAN Radiátory od společnosti CCV Informační systémy (GRiT).\n\n"}
{"id": "1165933", "url": "https://cs.wikipedia.org/wiki?curid=1165933", "title": "Hlavní bojový tank", "text": "Hlavní bojový tank\n\nHlavní bitevní tank (zkráceně \"HBT\", anglicky: \"\") je označení pro pásové bojové vozidlo s vysokou úrovní pancéřové ochrany, jehož úkolem na bojišti je manévrování a vedení účinné palby z výkonného kanónu s cílem likvidovat nepřátelské pozemní síly. Tato vozidla dnes tvoří páteř tankových vojsk většiny armád světa.\n\nKoncept hlavního bitevního tanku nahradil v 60. letech 20. století dříve používané kategorie – lehký, střední, těžký a supertěžký tank. Důvodem bylo především neustálé zvyšování pancéřové ochrany tanků a růst hmotnosti zejména u pohyblivých středních tanků na úroveň těžkých tanků z doby druhé světové války. Tento vývoj vedl ke vzniku nové třídy nazvané hlavní bitevní tank. Typickými představiteli této třídy jsou například moderní tanky typu M1 Abrams (USA), Leopard 2 (Německo), Merkava (Izrael) nebo T-90 (Rusko).\n"}
{"id": "1165934", "url": "https://cs.wikipedia.org/wiki?curid=1165934", "title": "Městské muzeum v Náměšti nad Oslavou", "text": "Městské muzeum v Náměšti nad Oslavou\n\nMěstské muzeum v Náměšťi nad Oslavou (nazýváno též jako Městské muzeum na Staré radnici) je muzeum v Náměšti nad Oslavou. Znovu založeno bylo v roce 2004 a sídlí na Masarykově náměstí čp. 100 v budově tzv. \"Staré radnice\".\n\nMěstské muzeum bylo ve městě založeno opět v roce 2004. Otevřeny jsou dvě stálé expozice: Atelier náměšťského fotografa Ondřeje Knolla a Papírníkova tiskárna. V muzeu jsou sbírky fotografických a tiskařských strojů z počátku 20. století, fotografií staré Náměště nad Oslavou a okolí a další tematické sbírky. V galerii ve Staré radnici se konají krátkodobé výstavy všeho druhu.\n\nOndřej Knoll (1883–1960) byl fotograf a majitel papírnictví a knihkupectví v Náměšti. Jeho fotografie se objevují od roku 1906. Fotografoval oblasti jihozápadní a západní Moravy, občas zajížděl i do jiných míst. Byl pokládán za profesního fotografa, snímky však přerůstaly do umělecké fotografie. Posléze byl považován za uměleckého fotografa. Stal se také vydavatelem pohlednic mnoha obcí v Československu. Patřil k přátelům Otokara Březiny, Jakuba Demla, Josefa Kapinuse a právě jeho fotografie používal rád v publikacích Jakub Deml.\n\nKnoll vytvořil rozsáhlý vlastivědný cyklus diapozitivů formátu 5x5 cm i stereoskopických obrazů formátu 9x14 cm, které promítal, většinou zdarma, ve školách i na kulturních akcích různých organizací. Oceněním kvality Knollových fotografií byl rozsáhlý dotazník, který mu roku 1949 zaslala sekce pro vědu a kulturu Organizace spojených národů.\n\nV této expozici jsou uvedeny sbírky historického vybavení tiskárny, tyto sbírky věnoval muzeu Jiří Papírník, tiskař a dlouholetý náměšťský kronikář. Jeho otec Vilém Papírník se v Náměšti věnoval tiskařskému řemeslu již od roku 1926 a provoz jeho tiskárny patřil k jedné z nejdůležitějších živností ve městě. Expozice je koncipována jako klasická tiskařská dílna, kde jsou umístěny historické stroje a nářadí a zároveň informace o postupu tisku a tiskařského řemesla. V rámci expozice lze projít celým procesem tisku od základů po samotný tisk knihy, od uložení písmen v kasách, sázení, tisk, řezání, až po vázání knih. V expozici jsou také vystaveny tiskařské štočky, staré tisky z místní tiskárny a unikátní sbírka přání do nového roku PF od Jiřího Papírníka.\n\n"}
{"id": "1165935", "url": "https://cs.wikipedia.org/wiki?curid=1165935", "title": "Azorela nahloučená", "text": "Azorela nahloučená\n\nAzorela nahloučená (\"Azorella compacta\") je druh rostliny z čeledi miříkovité. Je to vytrvalý stálezelený keř, vytvářející kompaktní, bochanovité polštáře. Květy jsou nenápadné, zelenavé. Rostlina tvoří charakteristickou složku vegetace nad hranicí lesa v některých oblastech puny v jihoamerických Andách. Je využívána jako palivo a v místní medicíně.\n\nAzorela nahloučená je stálezelený keř, tvořící kompaktní, bochanovité polštáře, které mohou dosáhnout průměru více než 2 metry a výšky přes 1 metr. Stonky jsou dřevnaté, silně větvené, pokryté starými listy. Na vrcholech větévek nesou hustě stěsnané vzrůstné vrcholy s přisedlými, 3 až 6 mm dlouhými a 1 až 4 mm širokými, vejčitými až podlouhlými listy. Květy jsou zelenavé, uspořádané po 1 až 5 v přisedlých až krátce stopkatých okolících. Plodem je dvounažka. Plody jsou okrouhlé, asi 4,5 mm dlouhé.\n\nAzorela nahloučená se vyskytuje v jihoamerických Andách od jižního Peru přes Bolívii po severní Chile a severozápadní Argentinu. Roste v nadmořských výškách od 2800 až po 5200 metrů v ekosystému známém jako puna. V některých oblastech puny tvoří výraznou a významnou složku vegetace, zpravidla označované jako \"yaretales\" či \"llaretales\" (podle španělského jména pro tuto rostlinu). Druh vyhledává písčité a kamenité, dobře propustné, středně živné půdy.\n\nKvěty azorely nahloučené jsou oboupohlavné a jsou opylovány hmyzem. Jsou rovněž schopné samoopylení.\n\nRod \"Azorella\" zahrnuje asi 30 druhů. V rámci čeledi \"Apiaceae\" je řazen společně s dalšími 21 rody do podčeledi \"Azorelloideae\".\n\nRostlina je v bezlesých oblastech jihoamerické puny významným zdrojem paliva. Je rovněž využívána v místní medicíně při ošetřování zranění, žaludečních chorobách, astma, bronchitidě a cukrovce. Rovněž pryskyřice získaná z této rostliny má rozličné místní využití.\n\n"}
{"id": "1165939", "url": "https://cs.wikipedia.org/wiki?curid=1165939", "title": "Cecílie Waldecko-Pyrmontská", "text": "Cecílie Waldecko-Pyrmontská\n\nCecílie Goëss-Saurau (23. srpna 1956, Frohnleiten) je manželka knížete Wittekinda Waldecko-Pyrmontského, současné hlavy knížecího rodu Waldeck-Pyrmont.\n\nNarodila se 23. srpna 1956 ve Frohnleitenu jako páté dítě a druhá dcera hraběte Karl-Anton Goëss-Saurau a jeho manželky baronesy Marie Matildy Melnhofské.\n\nDne 19. května 1988 se ve Frohnleitenu vdala za prince Wittekinda Waldecko-Pyrmontského, čtvrté dítěte a jediného syna Josiase, dědičného knížete Waldecko-Pyrmontského (syn Fridricha Waldecko-Pyrmontského a princezny Bathildy Schaumbursko-Lippské) a jeho ženy vévodkyně Altburgy Oldenburské (nejmladší dcera Fridricha Augusta II. Oldenburského a vévodkyně Alžběty Alexandriny Meklenbursko-Zvěřínské. Spolu mají 3 syny:\n\n\n"}
{"id": "1165940", "url": "https://cs.wikipedia.org/wiki?curid=1165940", "title": "The Great Wobo Escape", "text": "The Great Wobo Escape\n\nThe Great Wobo Escape je česká videohra z roku 2015. Žánrově se řadí mezi stealth akce. Vytvořilo ji studio Gamifi.cc.\n\nVývojáři se rozhodli hru zafinancovat přes Startovač. Požadovali 75 000 Kč. Projekt byl úspěšný a hra nakonec vybrala 100 696 Kč. \n\nHráč ovládá servisního robota, Woba. Ten je uvězněn na základně nacházející se na vzdálené planetě. Ten se rozhodne utéct, ale musí si dávat pozor na různé pasti a nepřátele. Hra je viděna z boku a nemá k dispozici žádné zbraně. Hráč se tedy musí nepřátelům vyhýbat a využívat tichosti a vynalézavosti. Hra taktéž obsahuje různé hádanky, jako například přehazování kolejnic, či posunutí kontejnerů v určitém pořadí.\n\n"}
{"id": "1165942", "url": "https://cs.wikipedia.org/wiki?curid=1165942", "title": "Juan Goytisolo", "text": "Juan Goytisolo\n\nJuan Goytisolo (* 5. ledna 1931, Barcelona – 4. června 2017, Marrákéš) byl jeden z nejvýznamnějších španělských spisovatelů druhé poloviny 20. století, laureát Cervantesovy ceny za rok 2014. V roce 2008 byl španělským deníkem \"Tiempo de hoy\" zařazen mezi 20 nejvlivnějších španělských homosexuálů.\n\nV roce 1968 veřejně odsoudil invazi sovětských vojsk do tehdejšího Československa. Po exilovém pobytu ve Francii se usazuje v Marakéši a konvertuje k islámu.\n\n\nVelice obdivoval ruskou literaturu 19. století, avšak ruštinu neovládal.\n\n\n"}
{"id": "1165944", "url": "https://cs.wikipedia.org/wiki?curid=1165944", "title": "Pietro Anastasi", "text": "Pietro Anastasi\n\nPietro Anastasi (7. dubna 1948, Catania, Itálie – 17. ledna 2020, Varese\n) byl italský fotbalista. Nastupoval především na postu útočníka. Fanoušky byl přezdíván \"Petruzzu 'u turcu\" (sicilsky „Péťa Turek“)\n\nS italskou reprezentací vyhrál mistrovství Evropy roku 1968. Zúčastnil se též mistrovství světa ve fotbale 1974. V národním týmu nastoupil k 25 zápasům, v nichž vstřelil 8 gólů.\n\nV sezóně 1970/71 se s deseti góly stal nejlepším střelcem Veletržního poháru.\n\nS Juventusem Turín se stal třikrát mistrem Itálie (1971/72, 1972/73, 1974/75), s Interem Milán vyhrál italský pohár (1977/78). V italské Serii A odehrál 338 utkání, v nichž dal 105 branek. Krom Itálie působil též jednu sezónu ve Švýcarsku, v tehdy druholigovém klubu FC Lugano.\n\nZemřel 17. ledna 2020 na amyotrofickou laterální sklerózu ve věku 71 let.\n"}
{"id": "1165951", "url": "https://cs.wikipedia.org/wiki?curid=1165951", "title": "Dolores Rakouská", "text": "Dolores Rakouská\n\nDolores Rakouská (Maria de los Dolores Beatrix Karolina Blanka Leopoldina; 5. května 1891, Lvov - 10. dubna 1974, Viareggio) byla členka toskánské linie Habsbursko-lotrinské dynastie, arcivévodkyně rakouská, princezna česká, uherská a toskánská.\n\nNarodila se 5. května 1891 ve Lvově jako nejstarší dítě arcivévody Leopolda Salvátora Rakousko-Toskánského a jeho manželky infantky Blanky Bourbonsko-Kastilské. Její matka byla nejstarší dcerou Karla Bourbonského, vévody z Madridu a karlistického uchazeče o trůn Španělska.\n\nVyrůstala v posledním období rakousko-uherské monarchie. Její otec, který následoval kariéru v armádě, byl vynálezcem několika vojenských patentů. Její matka byla dominantní silou v rodině. Žily v multikulturní domácnosti. Otcovští předkové vládli v Rakousku, Toskánsku a v Království obojí Sicílie. Mateřští předkové vládli v Španělsku, Parmě a ve Francii.\n\nByla vzdělávána se svými sestrami Immaculatou a Markétou. Ve Vídni žily v Toskánském paláci a na dovolonenou jezdívaly do Itálie, kde žily ve venkovské nemovitosti ve Viareggiu. Během 1. světové války její otec a dva nejstarší bratři bojovali v rakousko-uherské armádě.\n\nPo pádu Habsburské monarchie republikánská vláda Rakouska zkonfiskovala všechno vlastnictví Habsburků a rodina se ocitla bez majetku. Její dva nejstarší bratři, Rainer a Leopold zůstali v Rakousku aby poznávali novou republiku a zbytek rodiny odešel do Španělska. V lednu 1919 dorazily do Barcelony kde žily více než deset let. Žily zde skromně. Arcivévodkyně Dolores zůstala svobodná. Byla mírně tělesně postižená kulháním. Tuto vadu měla již od dětství. Politická situace v Druhé Španělské republice donutila rodinu opustit zemi a vrátit se do Rakouska. Byly schopny si pronajmout tři pokoje jejich bývalé rezidence v Toskánském paláci. V březnu 1938 Adolf Hitler připojil Rakousko k Německu a Dolores se svou matkou a mladšími sourozenci odešli do Tenuta Reale, do vily patřící rodině její matky poblíž Viareggia. Protože se během války situace zhoršovala tak se rodina vrátila zpět do Barcelony. Když skončila válka vrátily, se zpět do Viareggia. Zde Dolores žila až do své smrti. Zemřela 10. dubna 1974.\n\n"}
{"id": "1165952", "url": "https://cs.wikipedia.org/wiki?curid=1165952", "title": "SOS Sluníčko", "text": "SOS Sluníčko\n\nSOS Sluníčko je krizový program SOS dětských vesniček. Jedná se o zařízení pro děti vyžadující okamžitou pomoc (ZDVOP).\n\nSOS Sluníčko pomáhá týraným, zneužívaným či zanedbávaným dětem ve věku od 0 do 18 let, stejně jako rodinám, které se vzhledem k tíživé životní situaci nemohou na přechodnou dobu o dítě postarat. Pobyt dítěte v zařízení umožňuje dítěti neztratit kontakt s rodinou a svým přirozeným sociokulturním prostředím, aniž by muselo být umístěno do zařízení pro výkon ústavní výchovy.\n\nV SOS Sluníčku je ohroženým dětem poskytována péče v rodinném prostředí. Děti v SOS Sluníčku mají 24hodinovou péči vychovatelek (tet), stejně jako odbornou péči sociálních pracovníků, psychologů a dalších odborníků podle svých potřeb. V době svého pobytu v zařízení děti řádně navštěvují školská i předškolní zařízení a volnočasové aktivity.\n\nPrvní SOS Sluníčko bylo otevřeno v červnu 2013 v SOS dětské vesničce Karlových Varech.\n\nKvůli dlouhodobě naplněné kapacitě bylo v srpnu 2014 v areálu karlovarské SOS dětské vesničky otevřeno i druhé zařízení SOS Sluníčko.\n\nV prosinci 2014 bylo otevřeno zařízení SOS Sluníčko také v Praze.\n\nSOS Sluníčko poskytuje ochranu a pomoc dětem, které:\n\nDěti mohou být umístěny v SOS Sluníčku na základě:\nV SOS Sluníčku mohou děti zůstat nejdéle 6 měsíců, nerozhodne-li soud jinak.\n\n"}
{"id": "1165953", "url": "https://cs.wikipedia.org/wiki?curid=1165953", "title": "Rui Jorge", "text": "Rui Jorge\n\nRui Jorge de Sousa Dias Macedo de Oliveira známý jako Rui Jorge (* 27. březen 1973, Vila Nova de Gaia) je bývalý portugalský fotbalista. Nastupoval především na postu krajního obránce.\n\nS portugalskou reprezentací získal bronzovou medaili z mistrovství Evropy 2000 a stříbro z mistrovství Evropy 2004. Hrál též na světovém šampionátu v Koreji a Japonsku roku 2002. Zúčastnil se rovněž olympijských her v Atlantě v roce 1996. V národním týmu působil v letech 1994–2004 a odehrál 45 utkání, v nichž vstřelil 1 branku.\nSedmkrát se stal mistrem Portugalska, pětkrát s FC Porto (1992–93, 1994–95, 1995–96, 1996–97, 1997–98), dvakrát se Sportingem Lisabon (1999/00, 2001/02), třikrát získal portugalský pohár, dvakrát s Portem (1993/94, 1997/98), jednou se Sportingem (2001/02). Nejvyšší soutěž hrál též za CF Os Belenenses.\n"}
{"id": "1165963", "url": "https://cs.wikipedia.org/wiki?curid=1165963", "title": "Sérgio Conceição", "text": "Sérgio Conceição\n\nSérgio Paulo Marceneiro da Conceição známý jako Sérgio Conceição (* 15. listopad 1974, Coimbra) je bývalý portugalský fotbalista. Nastupoval především na postu záložníka.\n\nS portugalskou reprezentací získal bronzovou medaili z mistrovství Evropy 2000. Hrál též na světovém šampionátu v Koreji a Japonsku roku 2002. V národním týmu působil v letech 1996–2003 a odehrál 56 utkání, v nichž vstřelil 12 branek.\n\nS Laziem Řím vyhrál Pohár vítězů pohárů 1998/1999 a následně i Superpohár UEFA. V evropských pohárech odehrál 30 zápasů a zaznamenal jednu branku.\n\nS FC Porto se stal třikrát mistrem Portugalska (1996/1997, 1997/1998, 2003/2004), s Laziem mistrem Itálie (1999/2000), má též ve sbírce portugalský pohár (1997/1998) a dva poháry italské (1999/2000, 2003/2004).\n\nRoku 2005 byl vyhlášen nejlepším hráčem belgické ligy.\n"}
{"id": "1165964", "url": "https://cs.wikipedia.org/wiki?curid=1165964", "title": "Dorotea Bavorská", "text": "Dorotea Bavorská\n\nDorotea Bavorská (Dorothea Theresa Marie Franziska; 25. května 1920, Starnberg – 5. července 2015, Salzburg) byla členka rodu Wittelsbachů a bavorská princezna. Přes manželství s arcivévodou Gottfriedem Rakouským se stala členkou toskánské linie Habsbursko-lotrinské dynastie a arcivévodkyní rakouskou, princeznou uherskou, českou a toskánskou.\n\nNarodila se na hradu Leutstetten v Starnbergu jako páté dítě a čtvrtá dcera knížete Františka Bavorského a jeho ženy kněžny Isabely Antonie Croÿské.\n\nDne 2. srpna 1938 (civilně) a 3. srpna 1938 (církevně) se v maďarském Sárváru vdala za arcivévodu Gottfrieda Rakouského, nejstaršího potomka a syna arcivévody Petra Ferdinanda Rakouského a jeho manželky princezny Marie Kristýny Bourbonsko-Sicilské. Spolu měli 4 děti:\n\n"}
{"id": "1165966", "url": "https://cs.wikipedia.org/wiki?curid=1165966", "title": "Bohdan Ujváry", "text": "Bohdan Ujváry\n\nBohdan Ujváry (11. června 1933 – 27. listopadu 1995) byl slovenský fotbalový útočník.\n\nV československé lize hrál za NV Bratislava a ČH Bratislava. Dal 23 ligových gólů. Získal mistrovský titul v roce 1951 se Sokolem NV Bratislava a v roce 1959 s ČH Bratislava.\n\nZ klubu ČH Bratislava byl zapůjčen Rudé hvězdě Brno pro finále Spartakiádního poháru v roce 1960, v němž brněnští porazili Slaviu Praha (tehdy Dynamo) díky Lichtnéglovu hattricku 3:1.\n\nJe pochován na bratislavském hřbitově v Ružinově.\n\n"}
{"id": "1165967", "url": "https://cs.wikipedia.org/wiki?curid=1165967", "title": "Pavlovický potok", "text": "Pavlovický potok\n\nNázev Pavlovický potok má více vodních toků:\n\n"}
{"id": "1165968", "url": "https://cs.wikipedia.org/wiki?curid=1165968", "title": "Janusz Pawłowski", "text": "Janusz Pawłowski\n\nJanusz Pawłowski, (* 20. července 1959 v Sopotech, Polsko) je bývalý polský zápasník – judista, olympijský medailista z let 1980 a 1988.\n\nS judem začal ve 12 letech v Gdyni po vzoru svého strýce Bogdana. Později se přesunul do Gdaňsku, kde se připravoval pod vedením Ryszarda Zieniawa.\n\nV polské seniorské reprezentaci se pohyboval od konce sedmdesátých let a v roce 1980 si zajistil účast na olympijských hrách v Moskvě. Při neúčasti zejména japonských a jihokorejských judistů (bojkot her) nakonec získal bronzovou olympijskou medaili.\n\nV roce 1984 o účast na olympijských hrách v Los Angeles přišel kvůli polskému bojkotu her. Vše si vynahradil v roce 1988 na olympijských hrách v Soulu, kde se po přívětivém losu dostal do semifinále, kde narazil na úřadujícího mistra světa Jósuke Jamamota. Po celý zápas odrážel Japoncovi útoky, aby ho v závěru vyčerpaného poslal nádherným drop ippon-seoi-nage na ippon. Ve finále nastoupil proti domácímu Korejci I Kjong-kunovi. Vyrovnáný a především od obou pasivní zápas museli rozhodnout sudí praporky. Ti v sobě před skandujícími Korejci zaplněnou halou nenašli dostatek odvahy zvednout praporky v jeho prospěch. Získal stříbrnou olympijskou medailí.\n\nSportovní kariéru ukončil v roce 1990. Věnuje se trenérské práci.\n\n"}
{"id": "1165972", "url": "https://cs.wikipedia.org/wiki?curid=1165972", "title": "Beto", "text": "Beto\n\nRoberto Luís Gaspar de Deus Severo známý jako Beto (* 3. květen 1976, Lisabon) je bývalý portugalský fotbalista. Nastupoval především na postu obránce.\n\nS portugalskou reprezentací získal bronzovou medaili na mistrovství Evropy 2000 a stříbro na mistrovství Evropy 2004. Hrál též na světovém šampionátu v Koreji a Japonsku roku 2002. Zúčastnil se rovněž olympijských her v Atlantě v roce 1996. V národním týmu působil v letech 1997–2004 a odehrál 31 utkání, v nichž vstřelil 2 branky.\n\nSe Sportingem Lisabon se stal dvakrát mistrem Portugalska (1999/00, 2001/02) a vyhrál portugalský pohár (2001/02).\n"}
{"id": "1165974", "url": "https://cs.wikipedia.org/wiki?curid=1165974", "title": "Jerotej Pihuljak", "text": "Jerotej Pihuljak\n\nJerotej Pihuljak, cyrilicí Єротей Пігуляк, německy \"Hierotheus Pihuliak\" (17. října 1851 Mamajivci – 1924 Černovice), byl rakouský pedagog a politik ukrajinské (rusínské) národnosti z Bukoviny, na počátku 20. století poslanec Říšské rady.\n\nPocházel z rolnické rodiny. Vychodil pravoslavnou národní školu v Černovicích a reálnou školu ve Vídni. Absolvoval polytechniku ve Vídni. Už během studií se zapojil do ukrajinských spolků, byl členem organizace \"Sič\". Profesí byl pedagogem. Byl gymnaziálním učitelem. Byl též členem zemské školní rady Bukoviny, v níž zastupoval zájmy ukrajinského školství. V roce 1884 se podílel na spolku Narodnyj dim a Ruská beseda v Černovicích. V roce 1906 se podílel na založení Rusínské národní rady v Bukovině.\nPatřil mezi předáky ukrajinského národního hnutí v Bukovině. V letech 1890–1918 působil jako poslanec Bukovinského zemského sněmu.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1901 za kurii všeobecnou v Bukovině, obvod Černovice, Kicman, Vyžnycja. Uspěl i v řádných volbách do Říšské rady roku 1907, konaných poprvé podle všeobecného a rovného volebního práva. Zvolen byl za obvod Bukovina 08.\n\nV roce 1901 se uváděl coby mladorusín. Vstoupil pak do poslaneckého klubu Slovanský střed. V roce 1906 patřil do Rusínského klubu. Po volbách roku 1907 patřil do parlamentního Klubu bukovinských Rusínů. Náležel mezi hlavní postavy Ukrajinské národně demokratické strany.\n\nJeho bratrem byl umělec Justyn Pihuljak.\n"}
{"id": "1165979", "url": "https://cs.wikipedia.org/wiki?curid=1165979", "title": "Vocoder", "text": "Vocoder\n\nVocoder (zkratka z Voice encoder) je elektronický přístroj na syntézu zvuku a řeči. Byl vynalezen americkým inženýrem Homerem Dudleym ve 30. letech 20. století, který pracoval pro Bell Laboratories.\n\nVocoder pracuje ve dvou režimech – analyzujícím a syntetizujícím. Vocoder je jako hardware a software používán především jako elektronický hudební nástroj. Největší používání takové hudby, tento přístroj měl v 70. a 80. letech.\n\nV hudbě jako první použila vocoder skupina Kraftwerk v roce 1974 na albu \"Autobahn\". Použitím vocoderu je známá i skupina Electric Light Orchestra, která v roce 1977 použila vocoder ve dvou skladbách na svém albu \"Out of the Blue\".\n\n\nLaurie Anderson, Wendy Carlos, Cynic, Daft Punk, Matthew Bellamy, \n\nJean Ven Robert Hal, Herbie Hancock, Jean Michel Jarre, Giorgio Moroder, Tangerine Dream, Frank Zappa, Electric Light Orchestra, Matthias Jabs z Scorpions, Stevie Wonder, Afrika Bambaataa, Pink Floyd.\n"}
{"id": "1165980", "url": "https://cs.wikipedia.org/wiki?curid=1165980", "title": "Eleonora Fugger von Babenhausen", "text": "Eleonora Fugger von Babenhausen\n\nEleonora Fugger von Babenhausen (4. října 1864, Bartenstein – 1. března 1945, Vídeň) byla rakouská prominentka a kronikářka rodu Fuggerů, rozená princezna Hohenlohe-Bartenstein a vdaná kněžna Fugger von Babenhausen. Je více známá jako Nora Fugger.\n\nNarodila se jako třetí dítě knížete Karla Hohenlohe-Bartenstein a jeho manželky Rosy Karoliny, hraběnky ze Šternberka. Měla dva starší sourozence princeznu Marii (1861–1933) a prince Johannese (1863–1921), který se oženil s arcivévodkyni Annou Toskánskou, dcerou Ferdinand IV., velkovévody Toskánského a sestrou Luisou, korunní princeznou Saskou.\n\nDne 8. ledna 1887 se ve Vídni vdala za prince Karla Fugger von Babenhausen. Její manžel byl komorníkem císaře Františka Josefa I.. Spolu měli 6 dětí:\n\nZemřela 1. března 1945.\n\n"}
{"id": "1165984", "url": "https://cs.wikipedia.org/wiki?curid=1165984", "title": "Blackstar (album, David Bowie)", "text": "Blackstar (album, David Bowie)\n\nBlackstar (stylizováno jako ★) je dvacátým pátým a posledním studiovým albem anglického hudebníka Davida Bowieho. Bylo vydáno 8. ledna, na Bowieho 69. narozeniny a dva dny před jeho smrtí, na Bowieho značce ISO Records. Titulní skladba \"Blackstar\" byla vydána jako singl 20. listopadu a použita jako průvodní hudba v televizním seriálu \"The Last Panthers\". Skladba \"Lazarus\" byla vydána 17. prosince 2015 jako digitální stahovatelná nahrávka a její premiéra byla téhož dne na stanici BBC Radio 6 Music.\n\n\n\n"}
{"id": "1165985", "url": "https://cs.wikipedia.org/wiki?curid=1165985", "title": "I Kjong-kun", "text": "I Kjong-kun\n\nI Kjong-kun (: ), (: ), (* 7. listopadu 1962) je bývalý korejský zápasník – judista, olympijský vítěz z roku 1988.\n\nV jihokorejské seniorské reprezentaci se pohyboval celá osmdesátá léta. V roce 1984 prohrál nominaci na olympijské hry v Los Angeles s Hwang Čong-oem. V roce 1988 si účast na olympijských hrách v Soulu pohlídal a před domácím publikem získal zlatou olympijskou medaili. Po skončení sportovní kariéry pracoval jako trenér a později jako ředitel judistického sportovního týmu Korean Racing Authority. Jeho nejúspěšnějším žákem je Kim Če-pom.\n\n"}
{"id": "1165986", "url": "https://cs.wikipedia.org/wiki?curid=1165986", "title": "Mučednictví Johna Browna", "text": "Mučednictví Johna Browna\n\nMučednictví Johna Browna (v angl. originále \"Martyrdom of John Brown\"; jiný název: Po smrti Johna Browna – \"After the Death of John Brown\", 1860) je esej amerického transcendentalistického filozofa H. D. Thoreaua. \n\nEsej posloužil jako proslov k uctění Brownovy památky po Brownově popravě na shromáždění v Concordu. Proslov obsahoval jen malé množství vlastního textu; šlo spíše o kompilát složený různých básní a z delší citace z Tacitova Života Iulia Agricoly. Tento projev vyšel v Redpathově sborníku, byl však zařazen do jednoho oddílu s ostatními pojednáními z concordského shromáždění a nadepsán „Postřehy pana Thoreaua\" (Mr. Thoreau's Remarks). V mnohem pozdějších, posmrtných vydáních Thoreauových esejů získalo toto nepříliš významné dílko názvy \"After the Death of John Brown\" a \"Martyrdom of John Brown\".\n\n"}
{"id": "1165987", "url": "https://cs.wikipedia.org/wiki?curid=1165987", "title": "Klug", "text": "Klug\n\nKlug může být:\n\n\n"}
{"id": "1165992", "url": "https://cs.wikipedia.org/wiki?curid=1165992", "title": "Lennon", "text": "Lennon\n\nPříjmení Lennon nosí více různých významných osobností:\n\n\n"}
{"id": "1165994", "url": "https://cs.wikipedia.org/wiki?curid=1165994", "title": "Fernando del Paso", "text": "Fernando del Paso\n\nFernando del Paso Morante (1. dubna 1935, Ciudad de México – 14. listopadu 2018) byl mexický spisovatel, básník, laureát Cervantesovy ceny za rok 2015. Je již v pořadí šestým mexickým spisovatelem, který tuto cenu obdržel.\n\nVystudoval na Mexické národní autonomní univerzitě (UNAM) biologii a ekonomii.\n\nŠpanělský ministr kultury a školství řekl v roce 2015 k jeho vítězství následující:\n\nŽádné z jeho děl nebylo prozatím do češtiny přeloženo.\n\n\n"}
{"id": "1165996", "url": "https://cs.wikipedia.org/wiki?curid=1165996", "title": "Russo", "text": "Russo\n\nPříjmení Russo nosí více různých významných osobností:\n\n"}
{"id": "1166008", "url": "https://cs.wikipedia.org/wiki?curid=1166008", "title": "Kenedy (fotbalista)", "text": "Kenedy (fotbalista)\n\nRobert Kenedy Nunes do Nascimento (2. února 1996) je brazilský fotbalový záložník, který momentálně nastupuje za klub Newcastle United, kde hostuje z Chelsea FC.\n\nV brazilské Sérii A debutoval 28. července 2013 proti Gremiu (prohra 0:2). První gól v profesionálním fotbale vstřelil 24. května 2014 proti Bahie (výhra 1:0). Celkem v lize odehrál 30 zápasů, vstřelil 2 góly a na 5 přihrál.\n\n22. srpna 2015 Chelsea potvrdila přestup Kenedyho. Do londýnského týmu přestoupil za 6,3 milionů liber. Debutoval 29. srpna v zápase s Crystal Palace, když v 68. minutě vystřídal Azpilicuetu (prohra 1:2). Poprvé skóroval ve čtvrtém kole Ligového poháru proti Walsallu (odehrál 70 minut, výhra 4:1, postup do dalšího kola). V Premier League se poprvé trefil 1. března 2016 proti Norwich City, když ve 39. sekundě navyšoval na 1:0 pro Chelsea, která zápas nakonec vyhrála 2:1 (Kenedy odehrál 69 minut).\n\nNa konci srpna 2016 odešel na roční hostování do prvoligového Watfordu.\n\nKenedy reprezentoval Brazílii ve výběru do 17 a 20 let. Momentálně nastupuje za brazilskou fotbalovou reprezentaci do 23 let.\n\n"}
{"id": "1166009", "url": "https://cs.wikipedia.org/wiki?curid=1166009", "title": "Leon Rosenzweig", "text": "Leon Rosenzweig\n\nLeon Rosenzweig, cca od r. 1899 vystupoval jako Leon Rode (29. července 1840 Černovice – 10. dubna 1914 Vídeň), byl rakouský spisovatel, bankéř a politik německé národnosti a židovského původu z Bukoviny, na počátku 20. století poslanec Říšské rady.\n\nPůsobil jako publicista. Od roku 1871 byl bankéřem. Působil jako ředitel Bukovinské spořitelny. Roku 1854 nastoupil jako učeň do otcova velkoobchodu v Bukurešti. V 60. letech podnikl zahraniční cesty do Francie, Německa a Anglie. Později převzal rodinnou firmu. V roce 1871 se přestěhoval do Černovic, kde založil bankovní ústav. Od roku 1874 zde byl i členem obecní rady a městské školní rady. V mládí psal veselohry, později byl autorem novel a humoresek. Publikoval v listu \"Bukowinaer Rundschau\" a \"Bukowinaer Nachrichten\", kde byl po jistou dobu i vydavatelem. Zasedal v černovické obchodní a živnostenské komoře. V závěru života pobýval jako soukromník ve Vídni.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1901 za kurii obchodních a živnostenských komor v Bukovině. V roce 1901 se uváděl coby kandidát Německé pokrokové strany.\n\nZemřel v dubnu 1914.\n\nJeho synem byl advokát a spisovatel Walther Rode (1876–1934). Další syn Friedrich Rode byl laryngologem v Terstu.\n"}
{"id": "1166012", "url": "https://cs.wikipedia.org/wiki?curid=1166012", "title": "Amazoňan kubánský", "text": "Amazoňan kubánský\n\nAmazoňan kubánský (\"Amazona leucocephala\") je druh středně velkého ptáka s převážně světle zeleným zbarvením. Ve volné přírodě jej lze najít v suchých lesích Kuby, Baham a Kajmanských ostrovů v Karibiku. Amazoňan kubánský je současně i jedním z nejčastěji chovaných amazoňanů a větších papoušků v Česku, k vidění je zde běžně jak v zoologických zahradách tak u soukromých chovatelů.\n\nAmazoňan kubánský je středně velký papoušek s délkou těla od 28 do 33 cm. Zbarvení peří je především zelené, na vnitřní nebo vnější křídel lze občas najít i peří modré. Veškeré zelené peří je lemované slabým červeným proužkem. Hrdlo a horní část hrudi jsou světle růžové, čelo a okolí očí jsou bílé. V závislosti na poddruhu můžou mít ptáci na velké části hrudníku temně rudé peří. Zobák je světle růžový nebo pleťové barvy, stejně jako nohy, avšak ty mívají spíše růžový odstín. Mladí jedinci se od dospělých liší především úplně chybějícím rudým peřím na hrudi (u výjimek mohou mít mláďata několik rudých per na hrudi, avšak není to příliš časté). Hlava nedospělých je také bledě žlutá, nikoliv čistě bílá.\n\nTradičně všechny zdroje uvádí čtyři poddruhy, ty se liší množstvím červeného peří na hrudi i velikosti, avšak především rozšířením.\n\n\n\"A. l. palmarum\" byl považován za samostatný poddruh žijící na západní Kubě a Isla de la Juventud. Za samostatný byl považován především na základě rozdílů v barevnosti peří, roku 1928 byl ale tento poddruh přezkoumán a zjistilo se, že barevně jiné peří souvisí se stářím ptáků, proto se běžně tento poddruh neuvádí.\n\nAmazoňan kubánský se vyskytuje na různých stanovištích v Karibiku, především na ostrovech Bahamy, Kuba a Kajmanské ostrovy. V dřívější dobách bylo možné je nalézt na celé Kubě, avšak dnes jsou jejich populace spíše roztroušené po Isla de la Juventud. Okolo 10 000 jedinců tedy žije na Kubě, včetně asi 1 100 až 1 320 na Isla de la Juventud.\n\nNa Kajmanských ostrovech žijí amazoňané kubánští v suchých lesích a v okolí obdělávané půdy. Populace zde jsou odhadovány na 3 400 jedinců (na základě průzkumu provedeného v roce 2006), na Cayman Brac žije něco okolo 400 jedinců. Populace na Little Cayman byla vyhubena již roku 1940.\n\nNa Abaco žije podle odhadů asi 3 550 kusů, zatímco na Inagua to v roce 2006 bylo okolo 6 350 kusů. Populace na Acklins a Crooked Island vyhubeny 1940.\n\nV zimě se amazoňan kubánský shromažďuje do hejn a během období rozmnožování se rozptýlí do jednotlivých párů. Toto období probíhá od března do září a tento druh s oblibou hnízdí v dutinách stromů, jen populace na Abaco hnízdo ve škvírách ve vápencových skálách, aby se uchránila před četnými požáry. Do provizorního hnízda samice snese čtyři čistě bílá vejce, která jsou samicí inkubována po dobu 26 až 28 dnů.\n\nŽiví se velkým množstvím plodů a semen, včetně plodů arekovitých stromů.\n\nVzhledem k pokračujícímu ničení přirozeného prostředí amazoňanů kubánských, častých přírodních katastrof a odchytu divoce žijících ptáků pytláky je tento druh dle IUCN označován jako téměř ohrožený (NT). Amazoňana kubánského najdeme na první příloze CITES, která zakazuje mezinárodní obchod s těmito ptáky.\n\n"}
{"id": "1166015", "url": "https://cs.wikipedia.org/wiki?curid=1166015", "title": "Průmyslový park Kechnec", "text": "Průmyslový park Kechnec\n\nPrůmyslový park Kechnec je průmyslový park na Slovensku u obce Kechnec v okrese Košice-okolí v blízkosti státní hranice s Maďarskem. Má rozlohu 332 hektarů a je rozdělen na tři zóny, přičemž 80 hektarů je pro malé a střední podnikatele, 200 hektarů a pro strategické investory a 52 hektarů pro logistické centrum.\n\nNachází se ve vzdálenosti 18 km od Košic a 0,5 km od hraničního přechodu do Maďarska.\n\n"}
{"id": "1166017", "url": "https://cs.wikipedia.org/wiki?curid=1166017", "title": "Vysílač Trebišov", "text": "Vysílač Trebišov\n\nVysílač Trebišov (118 m n. m.) je rozhlasový vysílač, který se nachází na Dolním Zemplíně u obce Bánovce nad Ondavou.\n\nVysílač se nachází na objektu sila, na kterém je stožár s anténami. Toto řešení poskytuje v rovinatém prostředí Východoslovenské nížiny dosažení efektivní výšky až 77 metrů. Vysílač šíří pouze rozhlasový signál pro oblast jihovýchodního Slovenska a navazuje na vysílače Dubník a Magurica.\n\n"}
{"id": "1166018", "url": "https://cs.wikipedia.org/wiki?curid=1166018", "title": "Masakr v Nemecké", "text": "Masakr v Nemecké\n\nMasakr v Nemecké se uskutečnil od 4. do 11. ledna 1945 v prostorách vápenky u slovenské obce Nemecká. Nacistická jednotka \"Einsatzkommando 14\" ve spolupráci se slovenskými Pohotovostními oddíly Hlinkovy gardy zde spáchala masové popravy stovek obětí. Místo se nachází v Ráztocké dolině a popravy se zde probíhaly tajně, tak aby je občané Nemecké nepozorovali. Byl to jeden z největších válečných zločinů spáchaných na území Slovenska v době druhé světové války.\n\nPo válce zde bylo vytvořeno pietní místo, v roce 1958 byl postaven památník obětem. Objekty byly 26. června 1963 vyhlášeny za národní kulturní památky zapsané v Ústředním seznamu památkového fondu pod čísly 160/1 a 160/2.\n\nOdhady počtu zavražděných se pohybují v rozmezí od 450 do 900 lidí, přesný počet lidí, kteří zde přišli o život, se však nedá určit - mnozí z nich totiž nebyli evidováni v žádných spisech, byli popraveni bez soudu a navíc se popel z vápenky a ostatky spálených těl vyhazovaly přímo do řeky Hron, což znemožnilo jakoukoli dodatečnou identifikaci těl. Mezi zavražděnými byly nejen rasově a nábožensky pronásledované osoby (tj. Židé a Romové), ale i slovenští a zahraniční účastníci SNP (Rusové, Francouzi, členové americké vojenské mise, jedna Rumunka), odpůrci nacismu a také ti, kteří těmto lidem pomáhali. Oběťmi byli nejen muži a ženy, ale i děti.\n\nRozhodnutí o masových popravách vydali němečtí důstojníci SS z \"Einsatzkommanda 14\" spolu s pověřenci Slovenského státu v Banské Bystrici v čele s dr. Jánem Ďurčanským a Vojtechem Košovským. Prováděním akce byli pověřeni příslušníci Einsatzkommanda 14 pod velením \"SS-Obersturmführera\" Kurta Deffnera, příslušníci Sicherheitspolizei, Sicherheitsdienstu, gestapa a příslušníci POHG z Považské Bystrice pod velením Vojtecha Hory. Vykonavatelé poprav své oběti nejdříve střelili do zadní části hlavy a jejich těla následně shodili do vápenné pece, přičemž se nejednou stalo, že oběti po výstřelu hned nezemřely a do vroucího vápna spadly za živa. \n\nPo válce bylo na Slovensku pro nedostatek důkazů přerušeno stíhání mnoha členů POHG, případně ani nezačalo kvůli nemožnosti identifikace pachatelů. Kvůli nedostatku informací se v té době mělo za to, že při velkých nacistických masakrech na Slovensku vraždili téměř výhradně Němci. Až nově zjištěné skutečnosti vedly v roce 1958 v Banské Bystrici a Bratislavě k zahájení velkého procesu s více příslušníky POHG. Během procesu vyšly najevo mnohé detailní informace o masakrech v Kremničce a Nemecké a na jeho konci v dubnu 1958 byla v souvislosti s Nemeckou část obviněných příslušníků POHG odsouzena k vysokým trestům odnětí svobody v trvání od 13 do 25 let. Čtyřem obviněným byl krajským soudem v Bratislavě vyměřen trest smrti - zástupci velitele L. Buntovi, M. Spišiakovi, J. Knapkovi a J. Rojkovi. Byli popraveni 14. července 1958.\n\nNěkolik osob spoluodpovědných za masakr v Nemecké však uprchlo do zahraničí a před soud se nikdy nedostalo, včetně velitele Vojtecha Hory, Jána Ďurčanského či Vojtecha Košovského. Trestu se vyhnuli i mnozí němečtí nacisté z \"Einsatzkommanda 14\".\n\nPo válce byla vápenka (resp. její část, která nebyla zničena) zrestaurována a bylo z ní vytvořeno pietní místo, které má připomínat tragické události, které se zde odehrály.\n\nV roce 1958 byl u vápenky postaven památník - socha připomínající plamen pece. Autorem sochy je akademický sochař Alexander Vika, vyrobená je z bílého cementu a mramorové drtě, její výška je 12,5 m. Na památníku spolupracovali i M. Beluš, E. Stančík a A. Bél. K památníku v roce 1961 přibyla socha klečící ženy s rozpaženýma rukama.\nSocha je z dílny akademické sochařky Kláry Pataky, vyrobena je z bronzu a její výška je přibližně 3 metry. V minulosti ji vážně poškodili vandalové, kteří se ji pokoušeli odtáhnout do sběrných surovin. O její opravu se postaral akademický sochař Jan Filo.\n\nV roce 1962 zde vznikla i pamětní místnost, která je od roku 2002 ve správě Muzea Slovenského národního povstání a nachází se v ní stálá expozice věnovaná událostem v roce 1945 a památce obětí. Expozice sestává z informačních tabulí, které popisují masové popravy nejen v Nemecké, ale i v dalších obcích na Slovensku, nacházejí se zde i předměty, které patřily zavražděným obětem. Součástí výstavy je i promítání filmu - autentických záběrů z odkrývání masových hrobů v poválečných letech.\n\nNa stěně památné zdi vedle pece na vápno se nachází nápis \"Památník Nemecká\". Podle pamětníků se tam však v minulosti nacházel i jeden verš z básně Jána Kostry: \"Pamätaj živý na obete boja, na utrpenie padlých pomysli, ako šli do ohňa a do príboja, za tvoje sny a tvoje pomysly.\"\n\n"}
{"id": "1166019", "url": "https://cs.wikipedia.org/wiki?curid=1166019", "title": "Jizerská padesátka 2016", "text": "Jizerská padesátka 2016\n\nČEZ Jizerská padesátka 2016 byla 49. ročníkem závodu v běhu na lyžích, v rámci seriálu Ski Classics. Závod mužů vyhrál norský jezdec Petter Eliassen. V kategorii žen ovládla závod švédka Britta Johanssonová-Norgrenová.\n\nStartovalo se jako vždy na stadionu v Bedřichově. Tentokrát ale jezdci nejeli okruh 50 km, ale jelo se 15 malých okruhů zhruba po 3,3 km. Pořadatelé tak učinili kvůli nedostatku sněhu.\n\n"}
{"id": "1166020", "url": "https://cs.wikipedia.org/wiki?curid=1166020", "title": "Elektrárna Vojany", "text": "Elektrárna Vojany\n\nUhelná elektrárna Vojany je uhelná elektrárna u obce Vojany v okrese Michalovce. Její instalovaný výkon je 12×110 čili 1 320 MW, čímž je největší tepelnou elektrárnou na Slovensku. Tento výkon zároveň představuje 11,8 % výrobní kapacity slovenských elektráren.\n\nV září 2013 Slovenské elektrárny oznámily odstavení 1. a 2. bloku elektrárny. Tyto bloky jsou připojeny do distribuční soustavy. 5. a 6. blok, připojené do přenosové soustavy zůstanou zatím v provozu. Instalovaný výkon se tak zmenší o 220 MW na 1100 MW. Důvodem pro odstávku je plánované zavedení poplatku za přístup do distribuční a přenosové soustavy, tzv. G-komponenty. Společnost se zatím nechystá odstavit jiné zdroje.\n\nPůvodní investiční úkol výstavby elektrárny s výkonem 4 x 110 MW z roku 1959 schválilo bývalé Ministerstvo energetiky a vodního hospodářství o rok později, ale s rozšířením o další 2 bloky. Pro výstavbu byla zvolena tato lokalita z důvodu blízkosti ukrajinských hranic, dostatku nevyužité pracovní síly a možnosti odběru vody na chlazení z řeky Laborec.\n\nElektrárna s instalovaným výkonem 1320 MW tvoří dva provozy:\n\nProvoz EVO I tvoří 6 bloků, spalujících černé uhlí, zemní plyn a mazut. Turbogenerátory mají výkon 6 × 110 MW a po pěti letech výstavby byly uvedeny do provozu v roce 1966.\n\nEVO II tvoří 6 bloků s výkonem 6 × 110 MW. Provoz byl vybudován v letech 1968 až 1974 a kotle spalují zemní plyn a těžký topný olej. V současnosti jsou všechny bloky odstaveny z ekonomických důvodů.\n\n"}
{"id": "1166022", "url": "https://cs.wikipedia.org/wiki?curid=1166022", "title": "Mancy", "text": "Mancy\n\nMancy je francouzská obec v departementu Marne v regionu Grand Est. V roce 2013 zde žilo 268 obyvatel.\n\nSousední obce jsou: Cuis, Grauves, Monthelon, Morangis a Moslins.\n\n\"Počet obyvatel\"\n"}
{"id": "1166023", "url": "https://cs.wikipedia.org/wiki?curid=1166023", "title": "Roger Battaglia", "text": "Roger Battaglia\n\nRoger Forst de Battaglia (9. října 1873 Bochnia – 17. května 1950 Krakov) byl rakouský politik polské národnosti z Haliče, na počátku 20. století poslanec Říšské rady.\n\nPocházel patrně z šlechtického rodu Battaglia de Sopramonte e Ponte Alto, který původně sídlil v Benátsku a později se přesunul do Čech. Měl titul svobodného pána (barona).\n\nStudoval práva a národohospodářství na Lvovské univerzitě, kde získal titul doktora práv. Napsal řadu národohospodářských studií. Působil jako politik a národohospodář. Zastával funkci ředitele Ústředního svazu haličkého průmyslu ve Lvově. V roce 1912 spoluzakládal Polsko-americkou národní banku v Krakově a byl potom až do roku 1931 jejím ředitelem. Od roku 1924 do roku 1939 působil jako člen Svazu průmyslníků v Krakově.\n\nV letech 1908–1913 působil jako poslanec Haličského zemského sněmu. V roce 1908 se uvádí jako kandidát Národní demokratické strany (Stronnictwo Narodowo-Demokratyczne), která byla ideologicky napojena na politický směr Endecja. Zvolen byl za obvod Lvov.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách do Říšské rady roku 1906 za kurii městskou v Haliči, obvod Tarnów, Bochnia. Nastoupil 24. dubna 1906. Uspěl i v řádných volbách do Říšské rady roku 1907, konaných poprvé podle všeobecného a rovného volebního práva. Zvolen byl za obvod Halič 16.\n\nV roce 1906 se uváděl coby člen poslaneckého Polského klubu, v jehož rámci patřil k demokratické frakci. I po volbách roku 1907 patřil do parlamentního Polského klubu. Od roku 1910 byl členem Polské sociálně demokratické strany Haliče a Slezska.\n"}
{"id": "1166028", "url": "https://cs.wikipedia.org/wiki?curid=1166028", "title": "Divizní generál", "text": "Divizní generál\n\nDivizní generál je generálská hodnost existující v ozbrojených silách některých zemí pro generály velící divizi. Příklady zahrnují například francouzskou hodnost \"général de division\", polskou \"generał dywizji\" či španělskou \"general de división\".\n\nOdpovídá hodnosti generálmajor, někdy ale i generálporučík, například v případech ozbrojených sil některých latinskoamerických zemí, jako je Brazílie či Chile.\n\nV systému hodností NATO dle standardizačního ujednání STANAG 2116 odpovídá stupni OF-7.\n\nNižší hodností typicky bývá brigádní generál a vyšší sborový generál, nebo jiná hodnost užívaná pro generála velícího sboru či armádě.\n\nArmáda Brazílie užívá hodnost \"general de divisão\", která odpovídá generálporučíkovi jiných armád. Nižší hodností je \"general de brigada\" a vyšší \"general de exército\".\n\nOdpovídající hodností užívanou letectvem je \"major-brigadeiro\".\n\nV československé armádě existovala hodnost divizní generál (dobovým pravopisem psáno česky \"divisní generál\", ) mezi lety 1927 a 1953. Před rokem 1927 jí odpovídala hodnost generál IV. hodnostní třídy, a v roce 1953 byla nahrazena hodností generálporučík, v rámci celkové změny systému generálských hodností.\n\nNižší hodností byl brigádní generál a vyšší armádní generál. V roce 1947 však vznikla nová hodnost sborový generál, která pak byla stupněm mezi divizním a armádním generálem.\n\nV prvorepublikové armádě nositelé hodnosti divizní generál zpočátku zastávali většinou funkce velitele divize, ale po zrušení stupně brigáda u pěších divizí, zmenšení stavů mužstva v nich, zvětšení počtu divizí v druhé polovině 30. let a vzniku sborových velitelství následně většině divizí veleli brigádní generálové a divizní generálové typicky zastávali funkce velitele sboru či v době mobilizace hraničního pásma. \nVýjimku představoval Vojtěch Luža, který v září 1938 v této hodnosti stanul v čele II. armády, což byla nejméně početná polní armáda mobilizované československé branné moci.\n\nU nebojových služeb diviznímu generálu odpovídala hodnost \"generál šéf\" příslušné složky, například \"generál šéf intendantstva\", \"generál šéf justiční služby\" či \"generál šéf zdravotnictva\". Tyto separátní hodnosti pro generály služeb byly zrušeny v roce 1949.\n\nHodnostní označení divizního generála bylo původně umístěné nad manžetou rukávu bluzy, podobně jako u dalších generálských hodností československé armády téhož období, a tvořeno bylo třemi zlatými pěticípými hvězdami, uspořádanými do trojúhelníku, ale v průběhu druhé světové války se z důvodů zjednodušení uniforem distinkce generálů exilových ozbrojených sil přesunuly, po 20. dubnu 1944, na nárameníky odpovídající jinak provedením nárameníkům vyšších důstojníků, lemované zlatou sutaškou.\nPočet hvězd v označení divizního generála byl také snížen na dvě (současně byla hodnost brigádního generála nově označena jen jednou hvězdou) a generálské nárameníkové označení bylo doplněno o zkřížené meče.\n\nTato podoba byla zachována i v armádě poválečné republiky.\n\nPo únorovém převratu došlo s účinností od roku 1951 k zavedení vyztužených nárameníků sovětského typu, s dekorativním lomeným dezénem žluté (na slavnostní uniformě zlaté) barvy na nichž byly bílé vyšívané či stříbrné pěticípé hvězdy. Počet hvězd zůstal zachován. Existovalo i polní provedení s matnými mořenými hvězdami.\n\nV ozbrojených silách Francie existuje od roku 1793 hodnost \"général de division\" u armády (mezi lety 1814 až 1848 označovaná jako \"lieutenant-général des armées\") a od roku 1933 u letectva \"général de division aérienne\" (generál vzdušné divize). Nižší hodností je \"général de brigade\" a u letectva \"général de brigade aérienne\".\n\nDivizní generál je formálně nejvyšší generálskou hodností (\"grade\") ozbrojených sil Francie, následující stupně \"général de corps d'armée\" a \"général de corps aérien\" (sborový generál) a \"général d'armée\" a \"général d'armée aérienne\" (armádní generál) jsou oficiálně považovány pouze za označení postavení a pojmenování (\"rang et appellation\") některých divizních generálů pověřených například velením větších formací.\n\nMaršál Francie je pak pouze důstojenstvím či čestným titulem (\"dignité dans l'État\") udělovaným vítězným vojevůdcům za úspěchy ve válce.\n\nHodnost \"général de division\" existuje i u Gendarmerie nationale.\n\nItalská armáda užívá pro dvojhvězdičkové generály bojových složek hodnost \"generale di divisione\", a letectvo \"generale di divisione aerea\". Nižší hodností jsou \"generale di brigata\" a \"generale di brigata aerea\" (brigádní generál ) a vyšší hodností \"generale di corpo d'armata\", respektive u letectva \"generale di squadra aerea\" (sborový generál).\n\nEkvivalentní hodnost u jiných než bojových složek armády, například technických či týlového zabezpečení, je označována jako \"maggior generale\" (generálmajor).\nHodnost \"generale di divisione\" je užívána i bezpečnostními sbory jako jsou Carabinieri, Polizia di Stato a Guardia di Finanza.\n\nV armádě a letectvu Království Srbů, Chorvatů a Slovinců (později Jugoslávské království) existovala hodnost divizního generála (, ) mezi lety 1923 a 1945. Nižší hodností byl \"brigadni general\" a vyšší \"armijski general\".\n\nV polské armádě existuje hodnost \"generał dywizji\" od roku 1922. Navazuje na stejnojmennou hodnost, existující již v armádách Varšavského knížectví a Kongresového Polska.\n\nNižší hodností je \"generał brygady\" a vyšší \"generał broni\" (generál druhu zbraně).\n\nVe španělských ozbrojených silách existuje hodnost \"general de división\" u armády, letectva, námořní pěchoty a také u španělského četnictva \"Guardia Civil\".\n\nNižší hodností je \"general de brigada\" a vyšší \"teniente general\", s výjimkou námořní pěchoty, u níž je \"general de división\" nejvyšší existující hodností.\n\nŠvýcarská armáda užívá hodnost \"divizionář\" (, , , , zkratkou \"Div\") jako označení pro důstojníka odpovídajícího generálu velícímu divizi v jiných armádách.\n\nNižší hodností je \"brigadýr\" (\"brigadier\") a vyšší \"sborový velitel\" (\"commandant de corps\"/\"comandante di corpo\"/\"korpskommandant\"/\"cumandant da corp\").\n\n"}
{"id": "1166036", "url": "https://cs.wikipedia.org/wiki?curid=1166036", "title": "Beaumont (Texas)", "text": "Beaumont (Texas)\n\nBeaumont je město v americkém státě Texas, a také správním střediskem okresu Jefferson County. Městem protéká řeka Neches River a nachází se asi 150 kilometrů od nejlidnatějšího města Texasu, Houstonu. Podle sčítání lidu v roce 2010 zde žilo okolo 120 000 obyvatel.\n\nMěsto zažilo rychlý růst v roce 1901, kdy byly objeveny zásoby ropy. Nejdůležitějšími odvětvími průmyslu jsou ropné rafinérie, chemické továrny a papírenský průmysl.\n\nBeaumont je domovem univerzity Lamar University.\n"}
{"id": "1166037", "url": "https://cs.wikipedia.org/wiki?curid=1166037", "title": "Athanasios Petsos", "text": "Athanasios Petsos\n\nAthanasios Petsos (řecky Αθανάσιος Πέτσος; * 5. června 1991, Düsseldorf) je řecký fotbalista německého původu hrající na postu záložníka, který v současnosti hraje za rakouský klub SK Rapid Wien, kde hostuje z SV Werder Bremen.\n"}
{"id": "1166038", "url": "https://cs.wikipedia.org/wiki?curid=1166038", "title": "Jean Tinguely", "text": "Jean Tinguely\n\nJean Tinguely (22. května 1925, Fribourg - 30. srpna 1991, Bern) byl švýcarský sochař, malíř a kreslíř, představitel kinetického umění. Patřil ke skupině tzv. Nových realistů, kteří vycházeli z dadaismu.\n\nProslul mj. tzv. sebezničujícími sochami, které například explodovaly před zraky diváků. Ke známým dílům patří též \"Hlava kyklopa\", 22 metrů vysoká skulptura v lesíku poblíž Paříže, nebo \"Stravinského fontána\" blízko Centre Pompidou v Paříži. Fontány byly vůbec jeho typickými díly, další vytvořil v Basileji, v Duisburgu či ve Fribourgu. Některá díla vytvořil se svou druhou ženou, sochařkou Niki de Saint Phalle.\n\n30. září 1996 bylo v Basileji otevřeno Tinguelyho Muzeum. Budovu navrhl architekt Mario Botta. Pětapadesát Tinguelyho soch muzeu věnovala Niki de Saint Phalle.\n\n"}
{"id": "1166040", "url": "https://cs.wikipedia.org/wiki?curid=1166040", "title": "Antoni Bomba", "text": "Antoni Bomba\n\nAntoni Bomba (25. ledna 1868 Budziwój – 8. února 1956 Rzeszów) byl rakouský politik polské národnosti z Haliče, na počátku 20. století poslanec Říšské rady.\n\nOd roku 1904 působil jako poslanec Haličského zemského sněmu.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1901 za kurii všeobecnou v Haliči, obvod Rzeszów, Ropczyce, Dębica atd. Uspěl i ve volbách do Říšské rady roku 1907, konaných poprvé podle všeobecného a rovného volebního práva. Zvolen byl za obvod Halič 52. Mandát zde obhájil ve volbách do Říšské rady roku 1911.\n\nVe volbách roku 1901 se uváděl coby kandidát tzv. Stojałowského skupiny (politická strana Stronnictwo Chrześcijańsko-Ludowe okolo Stanisława Stojałowského). Usedl pak do poslaneckého klubu Polské lidové strany. Po volbách roku 1907 patřil do parlamentního Polského klubu, po volbách roku 1911 do Klubu Polské lidové strany. Členem Polské lidové strany byl v letech 1914–1913, přičemž v období let 1907–1913 zasedal v jejím předsednictvu. Po rozkolu ve straně byl od roku 1913 členem Polské lidové strany levice, v níž setrval až do roku 1926 (v letech 1914–1926 byl i členem stranického vedení). V letech 1926–1927 byl členem strany Stronnictwo Chłopskie. V roce 1928 se podílel na vzniku strany Zjednoczenie Lewicy Chłopskiej Samopomoc. Politicky se angažoval i po druhé světové válce. Od roku 1944 do roku 1949 působil jako člen Lidové strany Polska (Stronnictwo ludowe), pak od roku 1949 Zjednoczone Stronnictwo Ludowe.\n"}
{"id": "1166041", "url": "https://cs.wikipedia.org/wiki?curid=1166041", "title": "Beaumont", "text": "Beaumont\n\nSlovo Beaumont má více významů:\n\n\n"}
{"id": "1166042", "url": "https://cs.wikipedia.org/wiki?curid=1166042", "title": "Jan Mikula", "text": "Jan Mikula\n\nJan Mikula může být:\n\n"}
{"id": "1166045", "url": "https://cs.wikipedia.org/wiki?curid=1166045", "title": "Brisbane International 2016 – ženská čtyřhra", "text": "Brisbane International 2016 – ženská čtyřhra\n\nDo soutěže ženské čtyřhry na tenisovém turnaji Brisbane International 2016 nastoupilo šestnáct dvojic. Obhájcem titulu byl pár Martina Hingisová a Sabine Lisická, jehož členky nestartovaly společně. Němka Lisická nastoupila do paralelně probíhajícího Hopman Cupu 2016.\n\nVítězem čtyřhry se stal první švýcarsko-indický pár světa Martina Hingisová a Sania Mirzaová, který v sedmém vyhraném finále v řadě zdolal německou dvojici Angelique Kerberová a Andrea Petkovicová výsledkem 7–5 a 6–1. Obě šampionky si do žebříčku WTA připsaly 280 bodů a získaly desátý společný vavřín. Hingisová, která obhájila trofej, vybojovala padesátý první deblový titul na okruhu WTA Tour a pro Mirzaovou to byl třicátý třetí triumf.\n\nVítězky tak ve finále vyhrály 26. zápas za sebou, což se naposledy podařilo páru Gigi Fernándezová a Nataša Zverevová, který v sezóně 1994 dosáhl na sérii 28 zápasů. Kerberová se stala první hráčkou na turnaji, jež si zahrála finále dvouhry i čtyřhry.\n\n"}
{"id": "1166049", "url": "https://cs.wikipedia.org/wiki?curid=1166049", "title": "Handshake", "text": "Handshake\n\nHandshake (v překladu „potřesení rukou“) je v informatice, telekomunikacích a příbuzných oborech automatizované vyjednávání, jehož úkolem je nastavit parametry komunikačního kanálu mezi dvěma subjekty před zahájením vlastní komunikace.\n\nHandshake je například používán v Internetu pro otevření TCP spojení (tzv. „třícestný handshake“, tj. výměna tří datagramů) a teprve poté následuje vlastní přenos dat. Handshake je používán pro vyjednání nejlepšího možného spojení ve Wi-Fi sítích nebo při telefonování mobilním telefonem v GSM síti, kde zajistí nejlepší možné parametry komunikace mezi oběma stranami (tj. v rámci handshake je nalezen nejlepší možný způsob přenosu dat, který umí obě strany komunikace).\n\nHandshake proces obvykle probíhá s cílem stanovit pravidla pro komunikaci, které se nastavuje při navazování kontaktu s neznámým zařízením. Pokud počítač komunikuje s jiným zařízením jako je například modem, tiskárna, nebo síťový server, je potřeba provést handshake, aby mohlo být spojení navázáno.\n\nHandshake může vyjednávat parametry, které jsou přijatelné pro zařízení a systémy na obou koncích komunikačního kanálu, včetně ale bez omezení na informační přenosovou rychlost, typu kódování, paritě, přerušení zařízení a další funkce protokolu nebo hardwaru. Jedná se o techniku komunikace mezi dvěma entitami. V rámci protokolů z rodiny TCP/IP je používán termín handshake ve spojitosti s třícestným otevřením TCP spojení. Termín handshake není používán v RFC týkajících se protokolů FTP nebo SMTP. Výjimkou je TLS (Transport Layer Security). \n\nJednoduchý handshake protokol by mohl zahrnovat pouze přijímač, který posílá zprávu „Dostal jsem vaši poslední zprávu a jsem připraven na vaši další zprávu“. Složitější protokol může povolit odesílateli se zeptat, zde je připraven přijímat. Záporná nebo žádná odpověď znamená nové odeslání určitých dat.\n\nTLS handshake protokol je používán k vyjednání bezpečných atributů pro spojení, kde obě strany mohou poskytovat různé šifrovací protokoly, různá zabezpečení dat nebo různé hashe. Cílem handshake je pak vybrat nejlepší možný (nejbezpečnější) způsob komunikace, který zvládají obě strany.\n\nK navázání TCP spojení jsou požadovány tři oddělené kroky (třícestný handshake):\n\n\nDalší TCP segmenty mají již nastaven pouze příznak ACK.\n"}
{"id": "1166055", "url": "https://cs.wikipedia.org/wiki?curid=1166055", "title": "Ernest Breiter", "text": "Ernest Breiter\n\nErnest Breiter (22. října 1865 Davydiv – listopad 1935 Vídeň) byl rakouský politik z Haliče, na počátku 20. století poslanec Říšské rady.\n\nPůsobil jako novinář a politik. V roce 1895 založil ve Lvově list \"Monitor\".\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1901 za kurii všeobecnou v Haliči, obvod město Lvov. Uspěl i ve volbách do Říšské rady roku 1907, konaných poprvé podle všeobecného a rovného volebního práva. Zvolen byl za obvod Halič 02. Mandát zde obhájil ve volbách do Říšské rady roku 1911.\n\nVe volbách roku 1901 se uváděl coby nezávislý socialista. Po volbách byl nezařazeným poslancem (zmiňován coby \"polský radikál\"). Po volbách roku 1907 i 1911 byl rovněž nezařazeným poslancem. Působil ale podle jiného zdroje jako hospitant Rusínského klubu.\n\nV roce 1915 pomáhal uprchlíkům z Haliče. Roku 1915 byl zajat ruskými vojsky a odvlečen do Kyjeva, později do ruského vnitrozemí. Roku 1917 mu bylo umožněno se vrátit do Rakouska-Uherska. V roce 1918 vstoupil do Ukrajinské národní rady a podílel se na vládě Západoukrajinské republiky. Jako jediný polský politik podpořil ukrajinskou nezávislost. Po dobytí Západoukrajinské republiky se přesunul do Vídně, kde byl členem ukrajinské exilové vlády Jevhena Petruševyče. Po jejím rozpuštění žil v Rakousku. Zabýval se obchodem. Zemřel v chudobě.\n"}
{"id": "1166062", "url": "https://cs.wikipedia.org/wiki?curid=1166062", "title": "FK Stroitěl Pripjať", "text": "FK Stroitěl Pripjať\n\nFK Stroitěl Pripjať ( \"ФК «Строитель» Припять\", \"ФК «Будівельник» Прип'ять\") byl ukrajinský fotbalový klub z Pripjatě v Kyjevské oblasti. Klub byl založen v 70. letech 20. století, jeho domácí půdou byl Stadion Avanhard (ukrajinsky Стадіон «Авангард»).\n\nJméno klubu znamená v překladu \"stavitel\". Byl založen v polovině 70. let minulého století a skládal se hlavně z hráčů z obce Čystohalivka, vzdálené 4 km jižně od Pripjatě. Začal se účastnit turnajů v roce 1981, kdy hrál v KFK soutěži Ukrajinské SSR, druhém stupni Sovětské amatérské fotbalové ligy a pátém stupni fotbalového ligového systému Sovětského svazu.\n\nKdyž bylo město Pripjať po černobylské havárii v roce 1986 opuštěno, nově vzniklé město Slavutyč založené ke konci stejného roku, jej nahradilo. Klub se přestěhoval do Slavutyče a následně si změnil jméno na „FK Stroitěl Slavutyč“. Aktivita klubu byla ukončena po ukončení sezóny 1988.\n\nZdroj: \n"}
{"id": "1166063", "url": "https://cs.wikipedia.org/wiki?curid=1166063", "title": "Lišaj kyprejový", "text": "Lišaj kyprejový\n\nLišaj kyprejový (\"Deilephila porcellus\") je jedním z drobných lišajů. Vyskytuje se poměrně hojně i na území ČR.\n\nVyskytuje se v Evropě a stepních oblastech Asie, nezávisle na nadmořské výšce.\nObývá slunná, ne však zcela suchá místa, převážně na svazích a pahorcích, kde převládají travnatá společenstva rostlin, louky a pastviny. Hojně se vyskytuje také v okolí potoků, řek a rybníků.\n\nDélka předního křídla je 2–2,5 cm, lišaj kyprejový je tedy zřetelně menší než lišaj vrbkový, kterého připomíná kresbou na křídlech i zbarvením. Na předním křídle má větší žlutohnědě zbarvenou skvrnu lemovanou širokým červeným pásem, na vnitřní straně zubatým. Tělo a zadeček jsou na hřbetní straně převážně žlutohnědé nebo červené, nejsou však vytvořeny podélné pruhy jako u lišaje vrbkového, s nímž je často zaměňován. Tento druh má nápadné velké oči, nad nimiž vybíhají hřebenitá tykadla bílé barvy. Tři páry kráčivých končetin mají taktéž bílou barvu.\n\nHousenky jsou zpočátku zelené, počínaje druhým instarem se jim vytváří na 4. a 5. článku oka. Na konci těla mají malý rudimentální růžek. Malá hlava housenek po zatažení do předních článků připomíná hadí hlavu, čehož využívají v nebezpečí, kdy se jí ohání. Dorostlá housenka se podobá housence lišaje vrbkového, má však méně výrazný růžek a celkově je cca o třetinu menší.\n\nKukla má lžícovitě rozšířený kremaster zakončený ostrým hrotem. V porovnání s kuklou lišaje vrbkového je štíhlejší.\n\nPrvní generace motýla je hojná v květnu a červnu, druhou generaci lze spatřit v srpnu a září. Motýli létají od soumraku do noci, přes den sedí v podrostu. Samičky kladou oválná zelená hladká vajíčka na různé druhy svízelů a vrbovek, například vrbovku úzkolistou a kyprej.\n\nHousenky se kuklí v podzemním řídkém kokonu nebo zalézají mělce pod povrch země, kde se mění v matně lesklou kuklu.\n\nKukly přezimují a motýli se líhnou v první polovině května.\n\n\n"}
{"id": "1166067", "url": "https://cs.wikipedia.org/wiki?curid=1166067", "title": "Fryderyk August Breza", "text": "Fryderyk August Breza\n\nFryderyk August Breza, německy Friedrich August von Goray-Breza (14. ledna 1859 Drážďany – 4. listopadu 1908 Krakov), byl rakouský šlechtic a politik polské národnosti z Haliče, na počátku 20. století poslanec Říšské rady.\n\nByl šlechtického původu. Měl hraběcí titul. Jeho otec byl saským, později polským důstojníkem. Od roku 1888 byla jeho manželkou hraběnka Maria Żaba.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách do Říšské rady roku 1906 za kurii velkostatkářskou v Haliči. Nastoupil 24. dubna 1906. Vstoupil do poslaneckého Polského klubu.\n\nZemřel v listopadu 1908.\n"}
{"id": "1166068", "url": "https://cs.wikipedia.org/wiki?curid=1166068", "title": "Vojany", "text": "Vojany\n\nVojany ( ) jsou obec na Slovensku v okrese Michalovce.\n\nObec se nachází ve východní části Košického kraje, ve Východoslovenské nížině. Katastrem obce protéká řeka Laborec.\n\nVe Vojanech se nachází Elektrárna Vojany, největší tepelná elektrárna na Slovensku.\n"}
{"id": "1166069", "url": "https://cs.wikipedia.org/wiki?curid=1166069", "title": "Stede Bonnet", "text": "Stede Bonnet\n\nStede Bonnet (1688 Barbados – 10. prosince 1718) působil v čase zlaté éry pirátství na začátku 18. století v Karibiku.\n\nMěl hodně propojené osudy s Černovousem, ale nebyl tak známý. Jeho pirátská kariéra trvala pouze 20 měsíců.\n\nStede Bonnet se narodil v roce 1688 na faře St. Michael na Barbadosu v prosperující plantážnické rodině. Ze začátku byl váženým pěstitelem cukrové třtiny, důstojník (major) koloniální domobrany a gentleman, ale prodělal krizi středního věku, která skončila nápadem, že se stane pirátem. Za vlastní úspory si v březnu 1717 koupil loď s deseti děly a pojmenoval jí Revenge (odplata) a najal posádku o sedmdesáti mužích. Prvního dne začal jako blázen vyplácet svým mužům mzdy místo principu “není lupu, není kupu” Při první plavbě plavbě si nevedl zrovna špatně, plul ze zálivu Chesapeake Bay do Londýna, obsadil hned 5 lodí a potom zakotvil v bývalém útočišti Kidda na ostrovech Ginger ´s Islands Potom cestou na jih zajal další 2 lodě nedaleko Charlestonu v Jižní Karolíně.\n\nCestou na Bahamy Bonneta napadla španělská válečná loď a zle mu poničila loď, on sám byl těžce zraněn a polovina posádky pobita. Takto poškozená se Revenge dostala do New Providence, za zásoby potravin, opravy, a posily zaplatil Bonnet tím, že nechal velet Černovouse. Pod jeho velením Revenge přepadala obchodní břehy Virginie a Delaware, za říjen zabrala více jak jedenáct lodí. Bonnet však nic nedělal, jen se procházel po palubě a četl knihy ze své zásoby. Poté plula Revenge do New Providence a odtamtud na malé Antily jako doprovod Hornigoldovy lodě Ranger. Řetěz ostrovů malých Antil dával pirátům možnost snadno se zmocnit manévrujících obchodních lodí. Zde piráti zajali velikou francouzskou obchodní loď Concorde s nákladem afrického zboží včetně zlata a drahého kamení. Po rozdělení kořisti dal Hornigold loď Černovousovi a odjel do New Providence, aby využil královskou amnestii. Černovous se tak mohl vzdát Revenge a vrátit ji Bonnetovi. Černovous a Bonnet zůstali u Leewardských ostrovů. Na Barbadosu se mezitím zdržovala loď HMS Scarborough se třiceti děly, která dostala rozkaz piráty stíhat. Bylo jen štěstí že Scarborough nepotkal loď Concorde, na které bylo dvě stě padesát mužů a třicet šest děl a byla přejmenována na Pomsta královny Anny (Queen Anne's Revenge) jako veřejná urážka krále Jiřího I. V březnu 1718 plul Černovous na ostrovy Turneffe Islands a čekal na Bonneta. Ten cestou napadl velikou obchodní loď z Bostonu, ale zjistil až příliš pozdě, že Protestant Caesar se svými šestadvaceti děly je moc velké sousto pro jeho desetidělovou šalupu. Po tříhodinovém boji byl nucen se vzdát. Když se pak v dubnu téhož roku sešel s Černovousem, požadovala Bonnetova posádka nového velitele. Černovous to vyřešil tak, že pozval Bonneta na svou (lepší) loď a kapitánem Revenge jmenoval Richardse. Teď se Černovous vydal na lov do Honduraského zálivu. Hned první lodí, kterou přepadli byl Protestant Caesar, který zrovna nakládal kampeškové dřevo. Když si posádka Protestant Caesar uvědomila, že ve flotile je Revenge, prchla do honduraských lesů, piráti loď vyplenili a poté zapálili. Tím se zařekli, že zničí všechny lodě Nové Anglie odplatou ze oběšení tří pirátů v Bostonu. Poté se objevili u břehů Charlestonu v Jižní Karolíně, kde vyplenili pět lodí s nákladem zhruba za 1500 liber a zajali několik rukojmí. Za ty požadovali jen bedýnku léků, ale Charleston se vzepřel. A tak se všech osm pirátských lodí rozhodlo srovnat jeden z nejvíce prosperujících přístavů Ameriky se zemí. Těsně než piráti začali střílet zpozorovali, jak k nim vesluje člun s bednou vzácných léků. Tato katastrofa podnítila kolonie, aby uvažovali o společné obraně. Potom se celá Černovousova flotila pokusila dostat přes ostrůvky Outer Banks u pobřeží Severní Karolíny, kde jim na mělčině uvízly dvě velké lodě. Černovous byl znovu nucen vrátit Revenge Bonnetovi.\nTen nechal Revenge v přístavu Beaufortu a jel rovnou do Bath v Severní Karolíně, aby využil královskou amnestii z roku 1717. Kde ho amnestie zbavila všech loupeží a vražd, které spáchal na moři do 5. ledna 1718 a ještě k tomu si mohl nechat všechen lup, protože jeho majitelé neuplatnili svůj zákonný nárok. Když se ale vrátil ke své lodi, našel ji vyloupenou, bez jídla a bohatství. Černovous už byl už na cestě k Outer Bank. Bonnet ho stíhal pln touhy po pomstě, ale dorazil pozdě. Černovous se usídlil v Bath. Mezitím Bonnet vybudoval svou posádku z mužů, které Černovous vysadil na opuštěném místě kousek od Beaufortovy úžiny. Také Revenge přejmenoval na Royal James. Teď se Bonnet snažil plnit svoji přísahu, kterou složil při svém omilostnění, ale i tak přepadával menší plavidla. Některá z nich si nechal a poté vyplul k Severní Karolíně, aby lodě vybavil a schoval se před hurikány. Když piráti dorazili k Mysu hrůzy uspořádal Bonnet velkou hostinu, při které vypili neuvěřitelných 1800 galonů rumu.\n\nMezitím Charleston vyslal proti jinému pirátu Charlesi Vanovi sto třicet mužů na dvou šalupách, kterým velel velitel námořní pěchoty William Rhett. Ten také zahnal Vana na útěk, ale spatřil Bonnetovu skupinu a tak jeho lodě Henry (osm děl a sedmdesát mužů) a Nymph (osm děl a šedesát mužů) zamířily do řeky u Mysu hrůzy a chtěli Bonneta napadnout ráno příštího dne. Ale ráno to byl Rhett, kdo byl přepaden. Když se jeho lodě pustily nahoru proti proudu, řítila se proti nim Royal James s deseti děly a rudou vlajkou. To, co se stalo potom, nebylo úplně plánované, všechny tři lodě totiž uvízly na mělčině, Rhett a Bonnet vedle sebe. Rhett měl horší pozici než Bonnet. Royal James byla od lodi Henry odkloněná a její děla nebyla k použití, ale šalupa Henry byla k pirátské lodi přikloněna a proto byli muži z Henry vystaveni palbě z ručních zbraní. I přesto, že se schovávali, kde mohli, jejich ztráty rostly. Tato bitva trvala pět hodin, než příliv vysvobodil šalupu Henry, která po pár opravách a nabití děl zamířila na Royal James. To ale už piráti pobili dvanáct a zranili osmnáct nepřátel a ztratili pouze jednoho muže. Když ale viděli, že nepřítel je v přesile a oni nemohou z místa, rozkázal Bonnet vyhodit loď do povětří. Muži protestovali a Rhett slíbil, že se přimluví za jejich omilostnění a tak se vzdali.\n\n3. října předal Rhett šestatřicet zajatců charlestonskému náčelníku lodní policie. Čtyři dny před zahájením soudního procesu však Bonnet s navigačním důstojníkem Davidem Herriotem utekli. Utekli na hustě porostlý Sullivanův ostrov, kde se schovávali pod ochranou místní komunity indiánů a uprchlých otroků. Okamžitě na ně byla vypsána odměna 700 liber. Rhettovi ale trvalo čtrnáct dní než je zahnal do úzkých následovala přestřelka, při které byl Herriot zabit a Bonnet znovu zatčen. 28. října až 5. listopadu byli soudním dvorem soudce Nicolase Trotta za obsazení šalup Francis a Forune skoro všichni Bonnetovi muži až na čtyři shledáni vinnými a odsouzeni k trestu smrti oběšením. Proces s Bonnetem samotným se konal až 10. listopadu. Byl také odsouzen k trestu smrti. 8. listopadu bylo všech čtyřiatřicet mužů popraveno v White Pointu nedaleko Charlestonu. Bonnet sám byl popraven až 10. prosince díky přátelům tedy přežil svojí posádku o celý měsíc.\n\n"}
{"id": "1166071", "url": "https://cs.wikipedia.org/wiki?curid=1166071", "title": "Avia A 15 / A 20 / A 30", "text": "Avia A 15 / A 20 / A 30\n\nAvia A 15, A 20 a A 30 byly lehké nákladní automobily československé výroby určené k provozu na silnicích a zpevněných komunikacích. Vozidla vyráběl v letech 1968 až 1983 národní podnik Avia v pražských Letňanech. V roce 1983 byla vozidla podrobena rozsáhlé modernizaci a dále označována jako A 21 / A 31. Základem pro výrobu celé typové řady vozidel byla licence zakoupená od francouzského výrobce Renault-Saviem.\n\nHlavním výrobním závodem byla továrna v Letňanech, které se čerstvě od 1. ledna 1968 staly součástí Prahy. Zde byla výroba motorů, kabin řidiče a kompletace podvozků pro dodavatele nástaveb. Nejvýznamnějším kompletním provedením vozidel z Letňan byly valníkové nástavby. Do Letňan se firma Avia přestěhovala v roce 1931 po předchozím působení v pražských Vysočanech a Holešovicích. Původně se jednalo o čistě leteckou firmu, součást koncernu Škoda. Po 2. světové válce sem byla přenesena automobilová výroba z vybombardované továrny v Mladé Boleslavi. Šlo o střední nákladní automobily Škoda 706 R a odvozený autobus Škoda 706 RO. V roce 1951 byla výroba nákladních automobilů z Letňan vymístěna do nově zorganizovaného výrobního uskupení LIAZ a na několik let se vrátila letecká výroba. Na konci padesátých let byla letecká výroba v Avii utlumena a přišla opět výroba nákladních automobilů. V roce 1961 došlo k formálnímu spojení Avie s podnikem AZKG (Automobilové závody Klementa Gottwalda – tedy pokračovatelem bývalé Pragovky) pod názvem Automobilové závody Letňany. Vysočanský závod, který v té době vyráběl terénní nákladní automobily Praga V3S, se následně specializoval na výrobu převodovek a výroba Pragy V3S se postupně přesunula do Letňan. Od roku 1964 už vznikaly pragovky V3S kompletně v Letňanech. Souběžně byly v letech 1956 až 1972 vyráběny silniční pětituny Praga S5T, odvozené od V3S s rozsáhlou unifikací.\n\nV roce 1968, kdy naběhla výroba nákladních automobilů řady A 15 / A 30 se podnik jmenoval Avia, národní podnik Praha-Letňany, závod Jiřího Dimitrova. K podniku patřily ještě pobočné závody. Závod v Heršpicích se zaměřoval na skříňové nástavby a závod v Ivančicích na specializovaná provedení skříňových nástaveb, například pojízdné dílny. Žilinský závod kompletoval sklápěče, cisterny a od roku 1978 velmi oblíbené furgony.\nRozmach výroby automobilů A 15 / A 30 si vynutil přesun části výroby P V3S do Opraven zemědělských strojů ve Vinoři. Jakkoli vypadá konstatování o přesunu výroby P V3S z Vysočan do Letňan a Vinoře dramaticky, nešlo o nic tragického. Výrobní areály jsou od sebe vzdáleny přibližně 3 kilometry a vzájemné přesuny materiálu, komponent nebo rozpracovaných vozidel byly zvládnutelné bez větších problémů. Výrobní areál v Letňanech ovšem při svém růstu pohltil i velkou část pražské ulice Beranových.\n\nVýrazným a velmi známým vozidlem, vyráběným v Letňanech, byla Praga V3S. Toto vozidlo vzniklo jako náhrada automobilů, kterými byla po 2. světové válce vybavena československá armáda. Vozový park byl velice roztříštěný, obsahoval vozidla kořistní i trofejní, která na československém území zůstala po ústupu německé armády i vozidla dodaná v rámci programu UNRRA. Zatímco potřeba těžkých nákladních vozů byla pokryta typem Tatra 111, jehož vývoj začal ještě za války, vhodný terénní automobil nižší tonáže nebyl k dispozici. Obnovená výroba vozidel Praga RN/RND pomohla zlepšit situaci v národním hospodářství. Vozidla zastaralé koncepce, navíc vždy uvažovaná jako silniční, nebyla pro armádu vhodná. Sériová výroba Pragy V3S začal v roce 1953 (první prototypy 1952). Výroba probíhala v prostorách továrny Praga ve Vysočanech. Nejednalo se ovšem o prostory původní pragovky – ty byly z velké části zničeny americkým bombardováním na konci války. Nové prostory získala pragovka ve vyprázdněné továrně na výrobu leteckých motorů Junkers. Tyto prostory ještě před válkou sloužily jako poštovní skladiště a ve Vysočanech bezprostředně sousedily s leteckou továrnou Aero, také z velké části zničenou bombardováním. Definitivně se výroba Pragy V3S do Letňan přesunula v roce 1964.\n\nSouběžně s typem V3S se v letech 1957 až 1972 vyráběl dvounápravový silniční nákladní automobil Praga S5T v několika variantách, včetně tahače návěsů s kabinou z vozu Š 706 RTTN. Vůz S5T měl s V3S shodný motor, spojku, převodku řízení, převodovku, z velké části také kabinu řidiče, příslušenství, brzdy a další části výstroje. Výroba vozu S5T byla ukončena nejen pro jeho zastaralost, ale především proto, aby se uvolnily výrobní kapacity pro vozidla A 15 / A 30.\nZa automobily, které užitečnou hmotností a předpokládaným využitím předcházely aviím lze pokládat automobily Praga RN/RND (1934 – 1955) a Praga A150 (1946 – 1951). Vozidla řady RN/RND byla vyrobena v mnoha sériích, které se pochopitelně technickým provedením i vnějším vzhledem lišily. Vozidlo A150 s nosností 1,5 tuny vycházelo ze Škody 150 a jeho motor i podvozek byly odvozeny od osobního automobilu Škoda Favorit OHV. Montáž mírně upravené škodovácké konstrukce započala v továrně Aero ve Vysočanech. Proto jsou někdy tyto automobily označovány jako Aero A150. Po reorganizaci automobilového průmyslu se podnik Aero zcela specializoval na leteckou výrobu a montáž nákladních automobilů přešla do podniku Praga.\nPo skončení výroby vozidel řady Praga RN/RND nebylo k dispozici vhodné vozidlo pro rozvážkovou službu. Potřeba nových vozidel byla kryta dovozem ze zemí RVHP. Postupně se na silnicích Československa objevilo několik typů dnes už prakticky neznámých vozidel.\n\nVyráběl ho v letech 1953 až 1961 podnik VEB Robur-Werke Zittau. Vozidlo s klasickou kapotovou kabinou (jako Praga RN/RND) poháněl čtyřválcový řadový benzínový nebo vznětový (Granit 32/Garant 32) motor o výkonu 40, resp. 38 kW. Pohon pouze zadních kol. Mimo základní valníkové verze byla dostupná i skříňová verze a autobus.\nNásledovník typu Granit/Garant, vyráběný stejným podnikem v Žitavě v letech 1961 až 1967. Kabina řidiče byla bezkapotová, vozidlo poháněl čtyřdobý řadový benzínový vzduchem chlazený čtyřválec o výkonu 51,5 kW. Vznikla také verze se vznětovým motorem. Základní provedení mělo pohon pouze zadních kol. Podvozek posloužil mimo valníkovou verzi také ke stavbě skříňových a speciálních nástaveb – různé pojízdné prodejny, dílny. Existoval i autobus. \nVozidlo vyráběné v licenci rakouské firmy Steyr, konkrétně řady Steyr 380/480. Kapotová kabina řidiče, motor vznětový, řadový čtyřválec 63 kW, pohon pouze zadních kol. V Československu se vyskytovalo převážně valníkové provedení, v malých počtech i sklápěče. V zemi původu byly v provozu i různé verze se skříňovými a speciálními nástavbami, včetně návěsových tahačů.\nEvoluční typ odvozený od typu D 352. V Československu prakticky pouze valníkové a sklápěčové provedení.\n\nLehký nákladní automobil nosnosti 3 000 kg, s kapotovou kabinou řidiče, motor benzínový osmiválec do V (licence Ford), pohon pouze zadních kol. V Československu především valníkové provedení.\n\nByl lehký nákladní automobil nosnosti 2,5 tuny. Byl následníkem modelu GAZ-51, od kterého zdědil podvozek a především motor, řadový, benzínový, vodou chlazený šestiválec o výkonu 55 kW. Kabina řidiče byla kapotová, shodná se souběžně vyráběným výkonnějším modelem GAZ-53. Základní model měl pohon pouze zadních kol. Vůz vyráběl v letech 1966 až 1989 Gorkovský Automobilový Závod (GAZ) ve městě, které se nyní (zima 2016) jmenuje Nižní Novgorod. Mimo základní valníkové provedení posloužil GAZ-52 jako podvozek pro stavbu mnoha účelových nástaveb. V Československu se tato vozidla nevyskytovala.\n\nV Polsku vznikala vozidla se značkou Star a v Bulharsku pod značkou Madara v Šumenu licenční verze sovětských automobilů GAZ. Tato vozidla se v Československu nevyskytovala.\nPředlohou pro licenční výrobu byly automobily francouzského výrobce Renault-Saviem, konkrétně Super-Goelette SG2 pro vůz A 15 a Super-Galion SG4 pro vůz A 30. Souběžně s výrobou v Avii byly tyto vozy licenčně vyráběny také italskou firmou Alfa Romeo. Vozy Alfa Romeo A15 a A19 odpovídaly SG2 a vozy A38 vzoru SG4. Vozidla shodná s francouzskou předlohou Saviem se v letech 1968 až 1977 prodávala také v NSR (dobový český název pro Spolkovou republiku Německo) jako MAN 270 (SG2) a MAN 485 (SG4).\nProjekt výroby vozidel A 15 / A 30 byl koncipován tak, aby kompletní vozidla bylo možné vyrábět v Československu, bez potřeby dovozu dílů ať už od původních výrobců ve Francii nebo z ostatních zemí RVHP. Současně bylo při případných náhradách maximálně dbáno na to, aby do vozidel vyrobených v Československu bylo možné montovat díly původních výrobců. To bylo významné především v období, kdy byly vozy vyrobené v Avii prodávány v prodejní síti Renaultu (některé země severní Afriky).\nAčkoliv rozběhové série vozů byly montovány částečně z československých a částečně z původních dílů, určité konstrukční skupiny byly přizpůsobeny československým materiálům, normám a výrobním možnostem. Byla překonstruována původní jednookruhová brzdová soustava s podtlakovým posilovačem na dvouokruhovou soustavu s přetlakovým posilovačem. Proto byl motor vybaven kompresorem místo vývěvy. Rotační vstřikovací čerpadlo bylo nahrazeno řadovým čerpadlem, s jehož výrobou už byly v Československu zkušenosti. Nově byly vyvinuty a vyráběny bezdušové pneumatiky, disková kola, spouštěč, alternátor, akumulátory, chladič, přístrojová deska, volant a některé další komponenty. Také elektrická výzbroj byla upravena pro přístroje vyráběné v Československu. Celá valníková karosérie včetně kování a oblouků s plachtou byla překonstruována na tuzemské materiály. Československé valníky měly dřevěné bočnice i podlahy na rozdíl od francouzské předlohy, která měla kovové bočnice.\n\nBěhem výroby proběhly některé výrazné změny:\n\nPodvozky byly vyráběny ve třech délkách rámů, s různým rozvorem náprav a převisem za zadní nápravou. V identifikaci vozidla je to vyznačeno doplňkovým písmenem.\n\nPro všechny automobily A 15 / A 20 / A 30 / A 21 / A 31 byl použity shodné motory (motory shodné koncepce). Šlo o čtyřdobé, řadové vznětové čtyřválce, chlazené kapalinou se spalovacím prostorem MAN. Blok válců i hlava válců byly odlité z šedé litiny. Rozvod motoru byl ventilový OHV. Vstřikovací čerpadlo bylo řadové. Chladicí soustava byla přetlaková, s nuceným oběhem kapaliny pomocí odstředivého čerpadla. Součástí chladicí soustavy byl trubkový chladič s termostatem. Spouštěč byl přírubový, s elektromagnetickým vysouváním pastorku. Alternátor byl třífázový, s vestavěným usměrňovačem. Poháněn byl klínovým řemenem od klikového hřídele. Základní typy motorů:\n\nSpojka byla třecí, suchá, jednokotoučová, pružinová, jmenovitého průměru 250 mm. Ovládání bylo mechanické, pedálem z místa řidiče.\n\nPřevodovka vozidel A 15 / A 20 / A 30 byla čtyřstupňová, u vozidel A 21 / A 31 pětistupňová. Oba typy převodovek byly mechanické s klasickým předlohovým uspořádáním. Kterákoliv převodovka mohla být vybavena vývodem pomocného pohonu. Řazení rychlostních stupňů bylo mechanické, ruční pákou umístěnou pod volantem.\n\nPřední náprava byla řídicí, nepoháněná. Zadní náprava poháněná. Vozy A 15 / A 20 / A 21 měly na zadní nápravě jednoduchou montáž kol, vozy A 30 / A 31 měly na zadní nápravě dvoumontáž.\n\n\nProvozní brzdy byly dvouokruhové, kapalinové, bubnové vpředu i vzadu. U vozů A 30 / A 31 byl přetlakový vzduchový posilovač. Tyto vozy byly vybaveny kompresorem. Ruční brzda byla mechanická, s ozubeným hřebenem a západkou, působila na zadní kola. \n\nRámy vozidel byly žebřinové. Vyrobeny byly z výlisků tvářených za studena z ocelových plechů. Hlavní nosnou částí byly podélníky profilu U s proměnlivou výškou stojiny. Některé části podélníků byly uzavřeny vevařenými výztuhami. Všechny příčky byly uzavřeného obdélníkového profilu, kromě poslední příčky, která zůstala v profilu U. Příslušenství rámu, tedy hlavně konzole pro upevnění kabiny, palivové nádrže a podobně byly k základnímu rámu přivařeny.\n\nPracovala se stejnosměrným proudem o napětí 12 V. Zapojení elektrických spotřebičů bylo jednovodičové. Druhý vodič tvořila kostra vozidla, na kterou byl zapojen záporný pól. Elektrický rozvod byl tvořen nerozebíratelnými kabelovými svazky. Zdrojem elektrické energie byl třífázový synchronní alternátor s vestavěným usměrňovačem. Jmenovité napětí alternátoru 14 V. Akumulátory byly použity dva o napětí 6 V a kapacitě 150 Ah, zapojené do série. Koncepčně šlo o běžné olověné akumulátory.\n\nKabina byla u všech popisovaných vozidel jednotná, bezkapotová, dvoudveřová. Kabina byla celokovová, svařená z výlisků z ocelového plechu tloušťky 0,8 a 1 mm. Čelní sklo bylo jednodílné, oblé, dveřní okna spouštěcí. V zadní stěně kabiny bylo další široké okno a prosklené byly i zadní rohy kabiny. Všechna okna byla zhotovena jako bezpečnostní. Kabina byla třímístná, průchozí. Sedadlo řidiče bylo posuvné, střední sedadlo bylo umístěno na krytu motoru a společně s krytem odklopné. Dveře měly závěsy umístěné vpředu. Oboje dveře byly zamykatelné zvnějšku. Vnitřek kabiny byl pokrytý protihlukovou a tepelnou izolací. Pro snazší vstup a výstup z kabiny na ní byly montovány stupačky a madla. Spolujezdcům bylo k dispozici také průběžné madlo na čelním panelu. K rámu vozu byla kabina řidiče uchycena přes čtyři pryžové silentbloky.\n\nSouběžně s končící řadou A 21T / A 31T už běžela od roku 1998 výroba řady A 60 / A 70 / A 75 / A 80, která měla zcela jiný rám, tvarově podobnou, ale kompletně sklápěcí kabinu řidiče a inovovaný motor. V té době byla továrna součástí společnosti Daewoo. Často byla firma označována jako Daewoo-Avia. Po několika dalších změnách vlastníka potom pod názvem Avia Ashok Leyland Motors k 31. 7. 2013 výroba nákladních automobilů v Letňanech skončila. Část výrobního zařízení byla demontována a je údajně využívána v jiných továrnách posledního vlastníka v Indii.\n\n"}
{"id": "1166072", "url": "https://cs.wikipedia.org/wiki?curid=1166072", "title": "Jiří Holoubek", "text": "Jiří Holoubek\n\nJiří Holoubek (25. července, 1975, Praha) je český moderátor, kytarista, zpěvák a flétnista.\n\nPůvodní profesí hráč na příčnou flétnu vystudoval Vojenskou konzervatoř v Roudnici nad Labem. Na pozici koncertního mistra – sólisty působil nejdříve v Posádkové hudbě Karlovy Vary, v letech 1995 až 2002 pak v Posádkové hudbě Praha. Od roku 2000 moderoval v Country radiu, na stejné stanici byl v letech 2002 až 2004 programovým ředitelem. Od února roku 2011 je moderátorem stanice Český rozhlas Dvojka.\n\nJe zakládajícím členem bluegrassové skupiny Reliéf (1996–2013), od září roku 2004 hraje a zpívá ve skupině Spirituál kvintet. Vlastní písničkovou tvorbu představuje v projektu Jiří Holoubek Trio.\n"}
{"id": "1166077", "url": "https://cs.wikipedia.org/wiki?curid=1166077", "title": "VOB", "text": "VOB\n\nVOB soubor (Video Object) je multimediální kontejner v DVD-Video médiích. VOB může obsahovat video, zvuk, titulky, menu či navigační obsah multiplexované spolu do streamové formy. VOB formát je založen na MPEG program stream formátu, ale s dalšími omezeními a specifikacemi ve vlastních datových tocích. MPEG program stream obsahuje ustanovení pro nestandardní data (jaké se používají ve VOB souborech) ve formě vlastních datových tocích. VOB soubory jsou velmi přísnou podmnožinou MPEG program stream standardu. Zatímco všechny soubory VOB jsou MPEG program streamy, ne všechny MPEG program streamy jsou v souladu s definicí VOB souboru.\n\nAnalogicky k MPEG program stream, může soubor VOB obsahovat H.262 / MPEG-2 Part 2 nebo MPEG-1 Part 2 video, MPEG-1 Audio Layer II nebo MPEG 2 Audio Layer II zvuk, ale použití těchto kompresních formátů ve VOB souboru má určité omezení ve srovnání s MPEG program stream. Kromě toho může soubor VOB obsahovat Linear PCM, AC-3 nebo DTS titulky. VOB soubor nemůže obsahovat AAC zvuk (MPEG-2 Part 7), MPEG-4 kompresní formáty a další, které jsou přípustné v MPEG program stream standardu.\n\nPřehrávač generovaných MPEG-2 souborů většinou dokáže přehrávat nezašifrované VOB soubory, které obsahují MPEG-1 Audio Layer II zvuk. Ostatní zvukové kompresní formáty AC-3 nebo DTS jsou méně podporovány. MPlayer, VLC media player, GOM Player, Media Player Classic a více přehrávačů závislých na platformě jako ALLPlayer přehrávají VOB soubory.\n\n\n"}
{"id": "1166078", "url": "https://cs.wikipedia.org/wiki?curid=1166078", "title": "Edward Seegar", "text": "Edward Seegar\n\nEdward Seegar neboli Edward England (1685, Irsko − 1721, Madagaskar) byl slavný africký a indický pirát a kapitán a to od roku 1717 do roku 1720.\n\nEdward se narodil v Irsku okolo roku 1658 (přesné datum neznámé) do přísně katolické rodiny. Když se stal pirátem, změnil si jméno na Edward England a roku 1721 nakonec zemřel jako žebrák na Madagaskaru.\n\nJeho pirátská kariéra začala cestou na Jamajku, kde právě probíhala Válka o španělské dědictví. Na lodi byl zajat kapitánem Christophrem Wintrem a byl nucen připojit se k jejich posádce, později si ale získal jejich důvěru a stal se členem posádky. Na svých výpravách pokračoval do Afriky a přepadával obchodnické lodě. Jeden z nejzajímavějších úlovků byla britská loď \"Cadogan\" které velel kapitán Skinner. Tento muž byl později zabit, protože měl špatné vztahy s některými členy Edwardovy posádky. Edward se zde také setkal s Howellem Davisem, kterému později předal velení lodi \"Cadogan\", a ten se stal poté slavným pirátem. Později udělal Edward první výměnu vlajkové lodi tím že přepadl významnou loď \"Perlu\" a přejmenoval jí na \"Royal James\", bylo to poměrně dobré rozhodnutí, jelikož to byla úspěšná loď. Brzy vybudoval celé loďstvo. Na jaře 1719 se vrátil do Afriky, kde znovu přepadl několik lodí, přičemž některé byly přidány do pirátské flotily, některé byly spáleny. Později opět vyměnil vlajkovou loď \"Royal James\" za ještě úspěšnější holandskou loď \"Fancy\". Podnikl i několik úspěšných výprav do oblasti Madagaskaru.\n\nDo historie se také vepsal tím, že byl milosrdný k zajatcům. Na to také později doplatil; nejprve byl zbaven velení lodi a později skončil jako žebrák na ostrově Madagaskar, kde i zemřel\n"}
{"id": "1166080", "url": "https://cs.wikipedia.org/wiki?curid=1166080", "title": "Základní škola Chrudim Dr. Jana Malíka", "text": "Základní škola Chrudim Dr. Jana Malíka\n\nZákladní škola, Chrudim, Dr. Malíka 958 je základní škola se všemi ročníky nacházející se v Chrudimi. Byla otevřena v roce 1991. Má kapacitu 500 žáků, podle údaje z roku 2016 ji navštěvovalo 480 žáků.\n\nŠkola v období od roku 2014 do roku 2016 pořádala akci Strašidelná škola. Tuto akci pořádali sami žáci a výtěžek z ní sloužil na zrealizování projektů údajně vymyšlených žáky (venkovního altánu a venkovní tělocvičny).\n\n"}
{"id": "1166085", "url": "https://cs.wikipedia.org/wiki?curid=1166085", "title": "Budkovce", "text": "Budkovce\n\nBudkovce (, ) jsou obec na Slovensku v okrese Michalovce.\n\nObec se nachází ve východní části Košického kraje, ve Východoslovenské nížině. Asi 2 km od obce protéká řeka Laborec.\n\nBudkovci prochází železniční trať číslo 195 z Bánovců nad Ondavou do Veľkých Kapušan. Osobní doprava na ní však byla roku 2012 zastavena a dopravní spojení s okolím tak zajišťují výhradně autobusy. Taktéž je přes obec vedena širokorozchodná trať z Ukrajiny do Hanisky pri Košiciach, jenž slouží pouze nákladní dopravě.\n\nMezi nejvýznamnější kulturní památky v obci patří:\n\nNa území Budkovců se nacházel i hrad Budkovce. Žádné bližší informace o něm ale nejsou známy.\n\nV Budkovcích funguje devítiletá základní a mateřská škola. \n\n\nPartnerskou obcí je polská obec Laszki.\n"}
{"id": "1166087", "url": "https://cs.wikipedia.org/wiki?curid=1166087", "title": "Howell Davis", "text": "Howell Davis\n\nKapitán Howell Davis (1690 – 19. červen 1719) byl velšský pirát, známý pro zahájení kariéry slavného piráta Bartholomew Roberts. Jeho kariéra byla mimořádně krátká. Davis se proslavil zachycením alespoň patnácti anglických a francouzských lodí během jeho celého života. Narodil se v Milford Haven a začal svou kariéru pirátství 11. července 1718.\n\nNež se stal pirátem, zastával funkci důstojníka na palubě otrokářské lodi jménem Cadogan. Když byla loď zajata Edwardem Englandem, byl odveden do spojení jejich posádky. Davis řekl, že by raději zemřel, než aby podepsal pirátské smlouvy, a tak mu dali na povel velení lodi. Pod velením Davise byla loď Cadogan vyslána i s posádkou do Brazílie 18. července roku 1718 za účelem prodeje lodi. Nicméně na trati se jeho nová posádka vzbouřila proti němu a on se ocitl uvězněn na Barbadossu, obviněn z pirátství. Nakonec byl propuštěn během tří měsíců a odplul do Nassau na ostrov New Providence Island na Bahamách za účelem náboru pirátské posádky z legendárního pirátské útočiště. Bohužel Nassau byla pod okupací Woodese Rogerse, tudíž zde žádné piráty nemohl nabrat. Odtud se nalodil na loď Buck, které se se šestičlennou posádkou zmocnili. Davi byl zvolen jejím kapitánem a založili si základnu v Coxon's Hole.\n\nByl jeden z mála, kdo se odvažoval vyplout z tzv. \"West Indies\", aby mohl pokračovat v pirátství. Plavil se až na the Cape Verde, kde zajal loď Saint James, která se s 26 kanóny stala jeho hlavní lodí.\n\nKvůli snaze o partnerství s Olivierem Luvasseurem a Thomasem Cocklynem se znovu setkal s Edwardem Englandem. Davis a Cocklyn získali loď Bird velenou Williamem Snelgravem. Když viděl, jak Cocklyn s Snelgravem zachází, rozhodl se ho bránit, což na Snelgravea udělalo dojem a později se o tom zmínil v dokumentaci pro své nadřízené. Partnerství se kvůli opilecké šarvátce rozpadlo.\n\nDále se plavil s 32-zbraňovou lodí na jih, kde zajal v Africe spoustu dalších lodí. Nabíral nové podřízené, mezi nimiž byl i Bartholomew Roberts, který se později značně proslavil.\n\nKdyž se plavil k Royal African Company, společností pro obchod s otroky, snažil se předstírat, že je legální obchodník s otroky. Získal důvěru velitele pevnosti a jednou na večeři, on a jeho posádka velitele zajali a později prodali, zatkli i zbytek vojáků a odstřelili z kanónů v pevnosti.\n\nMezi jeho největší kousky patří předstírání příslušnosti k členům Royal Navy na území Portugalska, aby unesli zdejšího guvernéra. Bohužel guvernér dostal o činu informace, pozval piráty na víno, přepadl je a zabil 19. června 1719. Bartholomew Roberts byl potom zvolen kapitánem mezi Portugalci a jeho kariéra pokračovala.\n\n"}
{"id": "1166098", "url": "https://cs.wikipedia.org/wiki?curid=1166098", "title": "Commit (verzování)", "text": "Commit (verzování)\n\nCommit je v informatice potvrzení editačních změn a jejich uložení do repozitáře systému sledování verzí (tzv. \"verzování\"), které zařadí tuto novou položku do historie změn zdrojového kódu a tím umožní její sdílení s kolegy. Na rozdíl od databázového příkazu COMMIT v jazyce SQL jsou změny uloženy v repozitáři verzovacího systému natrvalo. \n\nOstatní uživatelé verzovacího systému mohou po přijetí codice_1u jednoho z nich provést u sebe příkazy codice_2 a codice_3, které jim z repozitáře verzovacího systému zpřístupní poslední verze dokumentů. Díky trvalému uložení všech změn je možné vyžádat si z verzovacího systému i jakoukoliv starší verzi dokumentu, navzájem různé verze porovnávat nebo je porovnávat s verzemi, které má uživatel na vlastním počítači. Dokument může být ve verzovacím systému také velmi snadno vrácen do jakékoliv starší verze, čehož využívá i samotná Wikipedie pro udržování historie jednotlivých článků.\n\n"}
{"id": "1166099", "url": "https://cs.wikipedia.org/wiki?curid=1166099", "title": "Kostel svatého Petra a Pavla (Vilnius)", "text": "Kostel svatého Petra a Pavla (Vilnius)\n\nKostel sv. Petra a Pavla (litevsky Šv. Apaštalų Petro ir Povilas bažnyčia, polsky kościół św. Piotra i Pawła na Antokolu w Wilnie) je kostelem pozdního baroka v Litvě. Nachází se na Náměstí Jana Pavla II. ve Vilniusu.\n\nKdysi na tomto místě stál pohanský chrám bohyně lásky Mildy. Poté, když bylo v Litvě v roce 1387 oficiálně přijato křesťanství zde v roce 1594 vznikl dřevěný kostel. Ten však ve válce s Moskvou (1655 - 1661) podlehl ničení armád. O sedm let později zde, na památku osvobození Vilniusu od ruské armády v roce 1668 začal vznikat nový kostel. Stavba byla financována ze zdrojů bratranců hejtmana Litvy Mikoláše Pacase. Rekonstrukčních prací se ujali nadaní polsko-italští architekti Jan Zaor a Gianbatista Frediani. Kostel byl dokončen v roce 1675.\n\nV roce 1676 se součástí kostela stal i klášter augustiánů. V 19. století tu provozovala ruská armáda kasárna a do druhé světové války kostel vlastnili Poláci. Po válce byl klášter přeměněn na vyšší elektrotechnickou vojenskou školu.\n\nOd druhé poloviny 19. století až do roku 1974 v kostele probíhaly drobné rekonstrukční práce, kopule kostela dostaly novou podobu a zřízeno bylo i se ústřední topení.\n\nPo druhé světové válce sem z katedrálního chrámu sv. Stanislava byly přeneseny ostatky sv. Kazimíra (patrona Litvy), protože katedrální chrám sloužil jako sklad. Relikvie byla uložena do hlavního oltáře.\n\nDo roku 1989 byl kostel sv. Petra a Pavla hlavním katolickým kostelem hlavního města Litvy.\n\nKoncem 17. století do kamene udeřil blesk a rozpůlil ho. Proto se dnes pamětní tabule s nápisem visí na pravé vchodové stěně při vstupu do kostela.\n\nStěny kostela zdobí přes 2000 biblických, historických, mytologických a alegorických postav, démonických bytostí, rostlin a živočichů. Na všechny tyto sochy postav se dívá Ježíš Kristus, jehož obraz je namalován na kopuli kostela. Autorem všech fresek v kostele je italský malíř Martin de Altamonte. Lidské bytosti vyobrazují scény z Nového zákona, životopisů svatých a důležité události z litevské historie.\n\nAutory tohoto unikátního interiéru kostela jsou italští mistři architektury Giovanni Pietro Perte a Giovanni Maria Galli.\n\nInteriér kostela osvěcuje neobyčejná lampa ve tvaru mořského korábu v rokokovém stylu, která je dílem litevských mistrů z roku 1905.\n\nPůvodní oltář kostela z 18. století skončil v Polsku, a místo něj se nachází v dnešním kostele oltář původem ze století minulého. Jeho součástí je expresivní dřevěná socha Ježíše Krista ze 17. století od neznámého autora, kterou sem přivezli v roce 1700 z Říma jako dar od římského papeže. Traduje se, že tato socha má zázračnou moc.\n\nExteriér je velmi strohý. Kostel, na vrchu ukončený kupolí, má půdorys latinského kříže. Jediným ozdobným artefaktem na dvoukřídlé fasádě kostela je malý balkon a dva sloupy. Mezi sloupy je latinský nápis \"\"Regina pacis funda nos in pace\"\" (Královno světa, upevni nás v pokoji).\n\nKostel sv. Petra a Pavla\n"}
{"id": "1166101", "url": "https://cs.wikipedia.org/wiki?curid=1166101", "title": "Hedvika Rakouská", "text": "Hedvika Rakouská\n\nHedvika Rakouská (Hedwig Maria Immakulata Michaela Ignatia; 24. září 1896, Bad Ischl – 1. listopadu 1970, Hall in Tirol) byla rakouská arcivévodkyně, uherská, česká a toskánská princezna.\n\nNarodila se jako dcera arcivévody Františka Salvátora Rakousko-Toskánského a jeho manželky arcivévodkyně Marie Valerie Habsbursko-Lotrinské. Byla vnučkou císaře Františka Josefa I. a Alžběty Bavorské.\n\nDne 24. dubna 1918 se vdala za hraběte Bernharda Stolberg-Stolberg (1881–1952), syna hraběte Leopolda Stolberg-Stolberg a američanky Mary Eddington. Spolu měli 9 dětí:\n\nZemřela 1. listopadu 1970 v Hall in Tirol. Pohřbena byla v rodinné hrobce v Hallu.\n\n"}
{"id": "1166105", "url": "https://cs.wikipedia.org/wiki?curid=1166105", "title": "Skálovka mravencožravá", "text": "Skálovka mravencožravá\n\nSkálovka mravencožravá (\"Callilepis nocturna\") je druh pavouka z čeledi skálovkovití. Vyskytuje se i v České republice. Specializuje se na lov mravenců.\nSamice je dlouhá 4–5 mm, samec 4–6 mm, což znamená, že skálovky rodu \"Callilepis\" porušují pravidlo typické pro většinu pavouků a to, že samice jsou větší než samci, někdy velmi výrazně. Ještě o něco větší rozdíl ve prospěch samců je u blízké příbuzné skálovky Schuszterovy. Hlavohruď je stříbřitě až zlatavě lesklá, nohy červeno- a černohnědé. Zadeček oválný zbarvený do šedočerna či šedohněda se zlatavým pruhem u hlavohrudi a dvěma páry světlých skvrn. Druhý pár na konci zadečku bývá někdy málo zřetelný.\nSkálovka mravencožravá je palearktický druh, v ČR není příliš hojná. Žije spíše v nížinách, v místech s řídkou vegetací. Dává přednost prosluněným sušším místům - skalní stepi, palouky, plochy vzniklé po těžbě surovin, světliny.\nSkálovka mravencožravá je potravní specialista. Loví výhradně mravence. Po kořisti pátrá aktivně - pobíhá v okolí mravenišť především v dopoledních hodinách. Svým pohybem své oběti napodobuje, ale zjevem nepředstírá, že je mravenec, na rozdíl od jiných pavouků (skákavky rodů \"Myrmarachne\", \"Leptorchestes\", \"Synageles\" či \"Heliophanus\"). Když na nějakého mravence narazí, postaví se k němu čelem a uchopí ho za tykadlo. Pak ho rychlým pohybem kousne, nejčastěji do báze tykadla. Pak nějakou dobu vyčká a je-li potřeba, napadne dokola kroužícího jedem zčásti ochromeného mravence znovu. Tím ho definitivně paralyzuje a odnese si ho (držíc ho pod sebou) z dosahu jiných mravenců do úkrytu Během toho bývá mnohdy napadena jinými mravenci, ale většinou se jí podaří utéct a zavřít se v komůrce. Svou oběť pak během jedné až dvou hodin vysaje.\n\nSamice si zhotovuje ve štěrbinách či pod kameny kokon s papírovitým obalem, který hlídá.\n\n"}
{"id": "1166111", "url": "https://cs.wikipedia.org/wiki?curid=1166111", "title": "Merlík", "text": "Merlík\n\nMerlík (\"Chenopodium\") je rod převážně jednoletých bylin z čeledi laskavcovitých (\"Amaranthaceae\"). Rod v minulosti patřil do čeledi merlíkovitých (\"Chenopodiaceae\"), která je nyní včleněna do čeledi laskavcovitých jako monofyletická podčeleď merlíkové (\"Chenopodoideae\"). Rod má téměř 150 druhů a je kosmopolitně rozšířen, nejpestřejší výběr druhů je v mírných a subtropických oblastech.\n\nJe to rod morfologicky variabilní, druhy se od sebe liší tvarem listů, strukturou květu, typem květenství i velikostí a barvou pylu. Rostliny se vyznačují vysokou odolností, úspěšně rostou v aridních i semiaridních oblastech, často ve vysokých nadmořských výškách, nevadí jim ani půdy s vyšší koncentraci soli.\n\nObsahuje druhy diploidní, tetraploidní i hexaploidní, vyskytují se i různé stupně ploidie v rámci jednoho druhu. Chromozomové číslo rodu je x = 9.\n\nRostliny jsou, zvláště v mládí, porostlé na rozvětvené lodyze, listech i květech drobnými, měchýřkovitými chlupy, které vyvolávají dojem pomoučení, u některých druhů s věkem olysávají. Listy se tvarem i velikostí od sebe u jednotlivých druhů odlišují a bývají důležitým určovacím znakem; jsou jen lodyžní a někdy bývají u báze koncentrované, jsou řapíkaté i přisedlé a nemají palisty.\n\nNenápadné květy vyrůstají v klubkách, které jsou dále sestaveny do bohatých latnatých nebo klasovitých květenství. Drobné, v převážně většině oboupohlavné květy mají pětilisté (ojediněle troj- či čtyřlisté) vytrvalé okvětí, někdy považované za kalich. V květech je pět (ojediněle i méně) tyčinek postavených proti okvětním lístkům a volný, svrchní, ze dvou plodolistů vytvořený semeník s jediným vajíčkem a se dvěma kratičkými čnělkami s vícelaločnými bliznami. Pro zamezení samoopylení dozrávají dříve blizny než pyl v podlouhlých prašnících. Květy neprodukují nektar a jsou opylovány větrem. Plodem je kulovitá, tmavá nažka, částečně nebo zcela uzavřená v suchém okvětí.\n\nVětšina druhů jsou planě rostoucí rostliny, pouze některé se začínají ve větší míře používat jako užitkové rostliny. Jsou to např. merlík Berlandierův (\"Chenopodium berlandieri\") pěstovaný hlavně v Mexiku, merlík canihua (\"Chenopodium pallidicaule\") a merlík čilský (\"Chenopodium quinoa\") z Jižní Ameriky. Počítají se mezi pseudoobiloviny a obsahují mnoho výživných látek a aminokyselin, více než obiloviny i luštěniny, a navíc neobsahují lepek. Dalším významným druhem je vytrvalý merlík vonný (\"Chenopodium ambrosioides\"), který se na jihoamerických náhorních plošinách seče, suší a používá jako seno.\n\nDruhy merlík bílý, merlík fíkolistý, merlík kalinolistý, merlík mnohosemenný, merlík sivý, merlík švédský, merlík tuhý a merlík zvrhlý jsou považované za rostliny zaplevelující česká pole.\n\nV přírodě České republiky se trvale nebo příležitostně vyskytuje těchto 25 druhů merlíků z rodu \"Chenopodium\":\na 8  samovolných kříženců:\n\n\n \n"}
{"id": "1166113", "url": "https://cs.wikipedia.org/wiki?curid=1166113", "title": "Merlík (Dysphania)", "text": "Merlík (Dysphania)\n\nMerlík (\"Dysphania\") je rod rostlin tvořený asi 40 druhy, z nichž pět roste v přírodě České republiky. Většina těchto druhů byla předtím součásti rodu merlík (\"Chenopodium\") a byly z něj vyřazeny pro odstranění parafyletismu. Pro rod \"Dysphania\", do něhož původně patřilo pouze sedm až deset australských endemických druhů, se používá české jméno merlík.\n\nNenáročné rostliny rostoucí kosmopolitně v tropických, subtropických i v teplých oblastech mírného pásma. Některé druhy dobře snášejí stanoviště na okrajích pouští a mnohým nevadí zasolená půda. Listy obsahují hodně silica z některých druhů (např. merlíku vonného se vaří léčivé čaje nebo se používají jako insekticidy proti hmyzu.\n\nRostliny jednoleté nebo krátce vytrvalé, které jsou obvykle aromatické. Vyrůstají na nich žláznaté chloupky stopkaté, přisedlé nebo mnohobuněčné; některé rostliny jsou ale lysé. Lodyhy bývají poléhavé, vzestupné nebo vztyčené, obvykle se rozvětvují, u některých jsou spodní větve rozložené po zemi. Střídavě vyrůstající listy s řapíky mívají čepele lineární, kopinaté nebo vejčité, po obvodě laločnaté, zubaté neb pilovité a na vrcholu tupé či špičaté.\n\nDrobné květy vyrůstají jednotlivé nebo v klubkách a skládají se do květenství lat nebo klasů. Jsou nejčastěji oboupohlavné a mívají v jednom přeslenu jeden až pět, u báze srostlých okvětních lístků (někdy považovaných za kalich), shodný je počet tyčinek s podélně se otvírajícími prašníky. Svrchní, jednodílný semeník s jediným vajíčkem má jednu až tři čnělky nesoucí laločnaté blizny. Květy bez nektaru jsou opylovány větrem.\n\nPlodem je nažka často uzavřená v trvalém okvětí. Kulovité semeno je načervenale hnědé, s hladkým osemením a hojným perispermem.\n\nV přírodě České republiky se trvale nebo příležitostně vyskytuje těchto 5 druhů merlíků z rodu \"Dysphania\":\n\n\n \n"}
{"id": "1166117", "url": "https://cs.wikipedia.org/wiki?curid=1166117", "title": "Kumulativismus", "text": "Kumulativismus\n\nKumulativismus je pojetí vývoje vědy, kde hlavní roli hraje předpoklad, že rozvoj nebo vývoj vědy probíhá v souladu s pozitivismem zdola - změnou empirické báze vědy, rozšiřováním sféry empirických dat. Ve vědě se poznatky \"kumulují\", tedy hromadí, a tak dochází k jejímu rozšiřování a vývoji. Vývoj vědy tedy probíhá kumulací nebo akumulací pravdivých (tzn. verifikovaných) poznatků. Tento proces je čistě kvantitativní, kontinuální a lineární. Nevytváří se přitom nové vědecké teorie, pouze se obohacují ty stávající.\n\n"}
{"id": "1166119", "url": "https://cs.wikipedia.org/wiki?curid=1166119", "title": "Kelsterbach", "text": "Kelsterbach\n\nKelsterbach je město v německé spolkové zemi Hesensko, v okrese Groß-Gerau ve vládním obvodu Darmstadt. Město je součástí aglomerace Frankfurtu nad Mohanem. V těsném sousedství se nachází Letiště Frankfurt nad Mohanem. V 2015 zde žilo 15 166 obyvatel.\n\nSousední obce jsou: Frankfurt nad Mohanem, Hattersheim am Main a Raunheim.\n\n"}
{"id": "1166120", "url": "https://cs.wikipedia.org/wiki?curid=1166120", "title": "François l'Olonnais", "text": "François l'Olonnais\n\nJean David Nau také Francois l'Olonnais (1635 Sables-d'Olonne – 1668 Darién}) byl francouzský pirát, bukanýr a privatýr, pokládaný za nejbezohlednějšího piráta všech dob. \n\nNarodil se v Sables d'Olonne na západě Francie. Dětství prožil v nevolnictví na ostrově Martinik v Karibiku, kde byl vystaven drsným životním podmínkám. Po osvobození z nevolnictví, se přestěhoval na ostrov Tortuga, kde se mu podařilo od místního guvernéra získat loď.\n\nKariéru piráta začal na začátku zlatého věku pirátů, když byl ostrov Tortuga jejich bezpečným útočištěm. Roku 1662 jeho loď ztroskotala nedaleko Mexika. Následně došlo k boji mezi Španěly a jeho posádkou. L'Olonais všechny obelstil, když se namazal krví a lehl si mezi mrtvé. Zatímco Španělé slavili jeho smrt, se nepozorovaně se vplížil do města, kde ukradl člun a osvobodil několik otroků. Ti se stali jeho novou posádkou. Svou posádku dále rozšiřoval, až v roce 1667 měl pod svým velením již 600 mužů a 8 lodí.\n\nJedním z jeho cílů byla pevnost v Maracaibu, která byla považována za nedobytnou. Jemu se ji podařilo dobýt během několika hodin. Obyvatelé pevnosti začali schovávat cennosti a prchali do bezpečí, přesto je piráti z jeho posádky dopadli a mučili, dokud nepřiznali, kde schovali svůj majetek. Maracaibo se zdržel dva měsíce. Tyto dva měsíce byly popsány jako peklo na zemi. Jeho dalším cílem bylo město San Antonio de Gibraltar, na východním břehu zátoky Maracaibo, kde zabil 500 lidí. Po hrůzách v Maracaibu mu zdejší Španělé rychle dali co požadoval. Přesto město vyplenil.\n\nDalší jeho výpravy nebyly tak úspěšné a posádka ho začala opouštět, až mu zbyla jen jedna loď. Nakonec se setkal s osudem stejně hrozným jako kdokoli z těch, kdo se stal jeho obětí. Svou jedinou loď ztratil na pobřeží a tak s malou skupinou pirátů vyrazil do vnitrozemí Darién. Krátce poté byli zajati domorodými kanibaly z kmene Guna. Válečníci kmene přežili střet s obávanou posádkou. Francois l'Olonnais byl zajat a zabit. Jeho tělo bylo spáleno na popel. Je možné, že byl kmenem kanibalů sněden. \n\n"}
{"id": "1166121", "url": "https://cs.wikipedia.org/wiki?curid=1166121", "title": "Thomas Cavendish", "text": "Thomas Cavendish\n\nThomas Cavendish [\"tomas kevndiš\"] byl anglický korzár a objevitel zvaný \"Navigátor\". Pocházel z významného šlechtického rodu Cavendishů a patřil ke vzdálenému příbuzenstvu pozdějších vévodů z Devonshire. Byl první, kdo se pokusil soupeřit s Francisem Drakem, podnikat nájezdy na španělská města a lodě v Tichém oceánu a vrátit se obeplutím zeměkoule. Jeho první pokus obeplutí země ho udělal slavným a bohatým z kořisti španělského zlata a hedvábí z Tichého oceánu a Filipín. Největší část zlata pocházela ze španělské lodi \"Santa Ana\". Po návratu byl pasován na rytíře Alžbětou I. Později se vydal ještě na jednu loupežnou cestu kolem zeměkoule, která však vyústila v jeho smrt v 31 letech.\n\nThomas Cavendish se narodil v roce 1560 v Trimley St. Martin (Suffolk). Jeho otcem byl William Cavendish, po němž Thomas ve 12 letech zdědil veliký majetek. Stal se členem parlamentu a dva roky studoval na Univerzitě v Cambridgi, avšak studium nedokončil.\n\nV červenci roku 1586 byly Španělsko a Anglie ve válce a Anglii hrozila invaze Španělské armady. Cavendish se rozhodl sledovat Sira Francise Draka v jeho cestě za rabováním španělských vesnic\na obeplutí země. Poté co Cavendish dostal povolení k těmto nájezdům, postavil si 120 tunovou plachetnici s 18 kanóny jménem \"Desire\", dále se k němu připojily lodě \"Content\" a \"Hugh Gallant\". 21. července vyplul z města Plymouth a plul do Jižní Ameriky kde objevil Port Desire (dnes Puerto Deseado) a ostrov Svatá Helena. Zastavil se v blízkosti dnešního Punta Arenas, proplul Magalhãesovým průlivem a zajal nebo potopil 9 španělských lodí. Plul na sever podél pobřeží Chile, přepadal španělské osady a lodě a u pobřeží Kalifornie získal největší kořist, 600 tunovou loď Santa Ana. Musel potopit loď \"Hugh Galant\", aby její námořníci nahradili úbytek mužstva nemocemi a hladem. Potom zamířil k Filipínám, proplul kolem Mysu Dobré naděje odkud plul do výchozího bodu své výpravy, do Plymouthu, kam dorazil 10. září 1588 s jedinou lodí Desire. Ze 123 mužů, s nimiž vyplul, se vrátil se 48, jeho návrat byl přesto triumfální.\n\nNa svoji druhou cestu se Thomas Cavendish vydal v roce 1591. Z Magalhãesova průlivu se vrátil a plul podél pobřeží Brazílie, kde vyloupil města Santos a Sao Paulo, a na zpáteční cestě přes Atlantik zemřel. Jeho navigátor John Davis se zbytkem mužstva se vrátili do Anglie. \n\n"}
{"id": "1166123", "url": "https://cs.wikipedia.org/wiki?curid=1166123", "title": "Bentó", "text": "Bentó\n\nBentó (japonsky 弁当) je jídlo v krabičce zvané \"bentóbako\" (弁当箱). V ní si lidé berou jídlo do práce, školy či na cestu. V krabičkách vyrobených ze dřeva, plastu nebo kovu s přihrádkami je obvykle rýže, maso nebo ryby, nakládaná zelenina, sójová omáčka a další přísady.\n\n"}
{"id": "1166124", "url": "https://cs.wikipedia.org/wiki?curid=1166124", "title": "Zemský okres Heilbronn", "text": "Zemský okres Heilbronn\n\nHeilbronn ( ) je zemský okres na severu spolkové země Bádensko-Württembersko v Německu. Tento okres sousedí (ze severu ve směru hodinových ručiček) s okresy Neckar-Odenwald, Hohenlohe, Schwäbisch Hall, Rems-Murr, Ludwigsburg, Enz, Karlsruhe a Rhein-Neckar. Okres Heilbronn celkem obklopuje nezávislý městský okres, město Heilbronn.\n\nHlavní řekou v okrese Heilbronn je řeka Neckar, která tudy protéká z jihu na sever. Západní část okresu patří zemským celkům \"Kraichgau\", východní \"Hohenloher Ebene, Kocher-Jagst-Ebene\" a \"Löwensteiner Berge\".\n\nVývoj počtu obyvatel okresu Heilbronn od roku 1973:\n\n"}
{"id": "1166126", "url": "https://cs.wikipedia.org/wiki?curid=1166126", "title": "San Ġwann", "text": "San Ġwann\n\nSan Ġwann, dalším jménem Msieraħ nebo Tal-Għorgħar, je město v centrální oblasti státu Malta. V březnu roku 2014 mělo celkem 12 523 obyvatel.\n"}
{"id": "1166130", "url": "https://cs.wikipedia.org/wiki?curid=1166130", "title": "Multicar M 24", "text": "Multicar M 24\n\nMulticar M 24 je pracovní vozítko vyráběné v letech 1974 až 1978 ve Waltershausenu v tehdejším Východním Německu. Celkem se vyrobilo 25 600 těchto dopravních prostředků, z nichž ale téměř polovina (48 %) byla určena na vývoz do zahraničí.\n\nNejprve měla vozítka, podobně jako jejich předchůdce typ M 22, pouze jednomístnou kabinu. To ovšem nebylo vhodné řešení, neboť pracovní čety obvykle čítají minimálně dvě osoby. Proto posléze došlo ke zvětšení kabiny, aby se do ní vešla dvojice pracovníků. Jak jednomístné, tak dvoumístné vozítko dosahovalo maximální rychlosti 50 km/h a mělo nosnost 2000 kg. Na vozidlo bylo možné namontovat jednu z jedenácti různých nástaveb.\n"}
{"id": "1166131", "url": "https://cs.wikipedia.org/wiki?curid=1166131", "title": "Wolf Huber", "text": "Wolf Huber\n\nWolf (Wolfgang) Huber (* kolem 1485, Feldkirch, Vorarlberg - 3. června 1553, Pasov) byl německo-rakouský malíř, dřevorytec a renesanční stavitel. Vedle Albrechta Altdorfera je považován za nejvýznamnějšího mistra Podunajské školy.\n\nPředpokládá se, že byl příbuzným Hanse Hubera (zmíněn r. 1491) z Feldkirchu a vyučil se v rodinné dílně. O jeho mládí není dostatek informací a datum narození bylo určeno přibližně na základě díla z let 1510-1515, které prokazuje, že už byl zkušeným malířem. Jako putující tovaryš patrně navštívil severní Itálii (1508-9) a obeznámil se zde s díly italské renesance (Andrea Mantegna, Giovanni Bellini) a také horní Porýní, kde poznal práce Albrechta Dürera a Lucase Cranacha. V Huberových kresbách jsou zachyceny krajiny ze Salzkammergut, Wolfgangsee, Lince a Vídně které dokládají jeho pobyty. V Salzburgu byl patrně tovaryšem v dílně Jörga Kölderera. a kolem roku 1510 se seznámil s Albrechtem Altdorferem.\n\nRoku 1510 se usadil v Pasově a od roku 1517 byl dvorním malířem administrátora pasovské diecéze, vévody Ernesta Bavorského (1500-1560) z rodu Wittelsbachů. Roku 1529 ho požádal hrabě Niklas II. von Salm, aby renesančně přestavěl jeho zámek v Neuburg am Inn. Byl odměněn penzí a hrabě mu daroval letní sídlo v Neufils. Roku 1540 se Huber stal dvorním malířem pasovského biskupa hraběte Wolfganga von Salm a roku 1541 byl jmenován městským architektem. Řídil větší dílnu a jeho žáky byli, kromě jiných, ​​Melchior Feselen (c. 1495 - 1538), Hanns Lautensack a Abraham Schöpfer.\n\nWolf Huber zemřel v Pasově roku 1553 a byl pohřben v kostele Svatého Ducha.\n\nHuberovým raným dílem je křídlový oltář sv. Anny pro jeho rodné město Feldkirch. Z italského renesančního umění převzal teoretické zákonitosti perspektivy a jako malíř proslul svými obrazy architektur, interiérů a zejména kresbami a akvarely dokonale komponovaných krajinných scenérií. Po roce 1520 obohatil portrétní umění vlastními inovacemi v charakterizaci tváří. Jeho portrét Jacoba Zieglera von Landau je považován za mistrovské dílo, které překonává ostatní malíře dunajské školy a vyrovná se portrétům Albrechta Dürera.\n\nBěhem cesty podél Dunaje z Passau do Vídně (1529) zaznamenal tamní krajiny v sérii poetických a expresivních kreseb. Za svého života vytvořil pouze 13 dřevořezů s figurami na krajinném pozadí a množstvím drobných detailů, které nedovolovaly zhotovit větší množství tisků. Jeho grafické listy jsou proto velmi vzácné.\n\n\n\"Článek byl přeložen z anglické, polské, francouzské a německé Wikipedie za použití údajů z NDB a externích odkazů.\"\n\n"}
{"id": "1166133", "url": "https://cs.wikipedia.org/wiki?curid=1166133", "title": "Raketový člun typu 024", "text": "Raketový člun typu 024\n\nRaketový člun typu 024 (jinak též třída Houku) je třída pobřežních raketových člunů námořnictva Čínské lidové republiky. Je to upravená verze sovětských raketových člunů projektu 183R (v kódu NATO \"třída Komar\"). Část vyrobených člunů byla exportována do zahraničí. Zahraničním uživatelem člunů se stal například Egypt (6 ks) a Bangladéš (5 ks). Exportní varianta je označována jako třída Hegu.\n\nČluny byly vyvinuty 701. institutem ve Wu-chu podle raketových člunů poskytnutých roku 1965 Sovětským svazem. Stavba prototypu byla dokončena v roce 1966. Za několik let začala sériová výroba, na které se podílelo několik výrobců. Do roku 1985 bylo čínskému námořnictvu dodáno asi 110 raketových člunů tohoto typu .\n\nNa rozdíl od dřevěných trupů třídy \"Komar\" jsou raketové čluny typu 024 vyrobeny z oceli. Byly vybaveny navigačním a střeleckým radarem typu 352E (v kódu NATO Square Tie). Vyzbrojeny byly jedním 25mm dvoukanónem typu 61 a dvěma protilodními střelami HY-1 (varianta sovětské střely P-15 Termit). Později byla část z nich přezbrojena dvěma modernějšími protilodnímio střelami C-801 (exportní verze mohou nést až čtyři střely C-801). Pohonný systém tvoří čtyři diesely L-12V-180 o výkonu 4800 bhp, pohánějící čtyři lodní šrouby. Nejvyšší rychlost dosahuje 37 uzlů. Dosah je 400 námořních mil při rychlosti 30 uzlů.\n\nČínské lidové námořnictvo získalo do roku 1985 asi 110 raketových člunů. K roku 1995 zbývalo asi 50 člunů v aktivní službě a dalších 25 člunů v rezervě. Všechny čínské čluny byly vyřazeny do roku 2008. Jeden kus byl upraven na pokusný křídlový člun.\n\nEgyptské námořnictvo do služby dne 27. října 1984 zařadilo šest člunů této třídy (trupová čísla 609, 611, 613, 615, 617 a 619). V roce 1994 na ně byl instalován radar Triton. Ve službě byly ještě roku 2008.\n\nBangladéšské námořnictvo získalo celkem pět člunů této třídy. Dne 6. dubna 1983 do služby byly nasazeny čluny \"Durbar\" (P8111) a \"Duranta\" (P8112), dne 10. listopadu 1983 čluny \"Durvedya\" (P8113) a \"Durdam\" (P8114) a dne 1. srpna 1992 jako poslední raketový člun \"Uttal\" (P8141).\n"}
{"id": "1166140", "url": "https://cs.wikipedia.org/wiki?curid=1166140", "title": "Loveč (Mladějov)", "text": "Loveč (Mladějov)\n\nLoveč je malá vesnice, část obce Mladějov v okrese Jičín. Nachází se asi 700 m jihovýchodně od středu Mladějova. Vsí prochází červeně značená turistická trasa z Mladějova přes zříceninu hradu Pařez do Prachovských skal. K Lovči náleží malá osada Vydalov, která čítá pět popisných čísel (Loveč čp. 6, 8, 11, 13 a 22) a nachází se asi 600 m jižně od středu Lovče při silnici z Mladějova do Zámostí. Ve Vydalově je také autobusová zastávka pro Loveč (\"Mladějov, Loveč, odbočka\"). Z lovečského okolí jsou doložena pomístní jména \"Hrádek\" (jihozápadně od vsi) a \"Na těžkých\" (jihovýchodně od vsi).\n\n\n"}
{"id": "1166143", "url": "https://cs.wikipedia.org/wiki?curid=1166143", "title": "Indiánske rozprávky", "text": "Indiánske rozprávky\n\nIndiánske rozprávky, též Orlie Pierko je československý animovaný seriál, který zobrazuje příhody indiánského chlapce \"Orlie Pierko\" (Orlí Pírko) a děvčátka \"Hviezdička\" (Hvězdička) v indiánském táboře. Seriál byl vyroben v letech 1982 až 1988. Nakreslili ho Karel Zeman a Ludmila Spálená. Režii obstarali Eugen Spálený a po jeho emigraci Ladislav Vlk.\n\n\n"}
{"id": "1166144", "url": "https://cs.wikipedia.org/wiki?curid=1166144", "title": "Indické rozprávky", "text": "Indické rozprávky\n\nIndické pohádky je československý a později slovenský animovaný seriál, který s humorem zobrazuje příběhy ze starověkých indických bajek, na jejichž konci je vždy poučení. Seriál byl vyroben v letech 1991 až 1993. Nakreslil ho a režíroval Milan Lesniak. Seriál dostal ocenění – Čestné uznání na Prix Danube v roce 1993.\n\n\n"}
{"id": "1166145", "url": "https://cs.wikipedia.org/wiki?curid=1166145", "title": "Památník Bible kralické", "text": "Památník Bible kralické\n\nPamátník Bible kralické je objekt muzejní povahy v Kralicích nad Oslavou a je součástí Moravského zemského muzea. Budova se nachází v sousedství kralické tvrze a byla postavena dle návrhu Bohuslava Fuchse v letech 1967 až 1969.\n\nV muzejních sbírkách je uchováno čtyři tisíce tiskařských typů, kovových literek, mezernic a tiskařského nářadí, součástí sbírek je i tiskařský lis. Dalšími exponáty jsou také archeologické nálezy nalezené při průzkumu blízké tvrze. Jako hlavní nálezy se uvádí stříbrné tolary z roků 1534 a 1595, gotické kachle s motivy zmrtvýchvstání a fragmenty s podobiznou paní Judity.\n\nV září roku 2019 proběhly oslavy 50 let od založení památníku.\n\nSoučástí památníku jsou dvě stálé expozice. V horní části budovy je expozice Dílo tiskařů Jednoty bratrské, v dolní částí je expozice Labyrint života Jana Amose Komenského. Dříve dolní část budovy sloužila jako depozitář, později v ní byla otevřena výstava \"J. A. Komenský a tiskárna\".\n\nExpozice byla otevřena 26. září 2009 a zobrazuje životní pouť Jana Amose Komenského a dalších osobností s jeho osobou spojených. Expozice zobrazuje písemné, grafické a prostorové památky z dané doby a zobrazuje tak jednotlivé osobnosti a J. A. Komenského v jeho době. Součástí expozice je i metodický list pro základní školy. Cílovou skupinou mají být právě studenti základních škol.\n\nExpozice zobrazuje oblasti života tiskárny v širším kontextu, primárně z pohledu kulturního a historického. Na působení bratrské tiskárny je pohlíženo z pohledu na dobovou pedagogickou činnost a pro působení Jednoty bratrské jako církevní organizace a na roli Jednoty v tiskařství. Součástí expozice jsou doklady tiskařského řemesla a rekonstruovaný funkční tiskařský lis. Původní expozice byla otevřena již 28. září 1969, její autorkou byla Vlasta Fialová (vedoucí archeologických výzkumů) a ta ukazovala historii Kralic a také tiskárny.\n\n\n"}
{"id": "1166146", "url": "https://cs.wikipedia.org/wiki?curid=1166146", "title": "Woodes Rogers", "text": "Woodes Rogers\n\nWoodes Rogers (1679 Bristol – 15. července 1732 Nassau) byl anglický kapitán, korzár a později i první královský guvernér Baham. Patřil k několika významným lidem, kteří žili v Karibiku.\nRogers pocházel z námořnické rodiny, vyrostl v Poole a Bristolu. Vypracoval se z nejnižšího námořníka, přes piráta až na kapitána a později i na guvernéra. Jeho otec vlastnil akcie mnoha lodí, zemřel, když Rogersovi bylo okolo 25 let a zanechal mu na starosti rodinný lodní obchod. \n\nJeho manželkou se stala Sarah Whetstone, dcera sira admirála Whetsona. I tím se stal váženým občanem Bristolu. Měli spolu syna a dvě dcery.\n\nKdyž začala válka mezi Anglií a Francií se Španělskem, dostaly některé lodě povolení útočit a okrádat nepřátelské loďstvo. Nejméně 4 Rogersovy lodě toto povolení měly. \n\nV roce 1708 se spojil s kapitánem Williamem Dampierem se kterým vypluli na expedici. Rogers vyplul se dvěma loděmi “Duke” a “Duchess”. Za tři roky obeplul celou zeměkouli. \n\n1. února 1709 zachránil v souostroví Juana Fernándeze Alexandra Selkirka, muže, který inspiroval Daniela Defoe k napsání knihy Robinson Crusoe. Alexander strávil na opuštěném ostrově 4 roky a to ho ještě více proslavilo.\n\nPo návratu byl velmi vážený a slavný a tak dostal ještě těžší úkol. V roce 1717 byl Rogers oficiálně jmenován Královským guvernérem Baham. Tento region Karibiku byl celý obklopen piráty. Okolní guvernéři byli však velmi zkorumpovaní piráty. Byl to dočista pirátský ráj. Nakonec se mu podařilo na Bahamách vytvořit velmi organizovaný režim. Donutil piráty se vzdát, někteří piráti přijali královskou amnestii a ti mu poté pomáhali v pronásledování pirátů, kteří se nenechali přesvědčit.\nRogers byl dvakrát jmenován guvernérem na Bahamách. Jeho první guvernérské období bylo velmi finančně náročné a když se vrátil do Anglie byl uvnězněn pro dluhy. Při jeho druhém období jako guvernér zemřel v Nassau ve věku 53 let.\n\nRogers se setkal s různými problémy i se vzpourami, všechny překonal. Bude se na něj vzpomínat jako na významného muže, národního hrdinu, který pomohl Karibskému moři od pirátů.\n\n\n"}
{"id": "1166150", "url": "https://cs.wikipedia.org/wiki?curid=1166150", "title": "Bražec (okres Karlovy Vary)", "text": "Bražec (okres Karlovy Vary)\n\nBražec () je obec v okrese Karlovy Vary v Karlovarském kraji, která znovu vznikla 1. ledna 2016, kdy došlo ke zmenšení vojenského újezdu Hradiště, na ploše katastrálních území \"Bražec u Doupova\" a \"Bražec u Těšetic\". Sídelním centrem obce je Bražec, k obci dále náleží řídce obydlené osady Javorná a Dolní Valov. Žije zde  obyvatel. Původní obec Bražec zanikla rozhodnutím předsednictva vlády ČSR ze dne 4. března 1953 o zřízení vojenského výcvikového prostoru Hradiště, a to se zpětnou platností k 1. únoru 1953.\n\nNěmecký název vesnice pochází z hornoněmeckého slova \"perglín\" ve významu hůrka. V historických pramenech se vyskytuje ve tvarech: de Brasecz (1289), de Brazczie (1316), de Brazecz (1355 a 1369), Braczicz (1399), Bratrzicz (1405), in Brazczi (1411), zu Perglasz (1454), zu Pergels (1456), pode vsí Bražczem (1581), Brazcze a Bražecz (1586), Pergles (1654) a Bergles (1847).\n\nPrvní písemná zmínka o vesnici pochází z roku 1289.\n\nZápadně od vesnice se poblíž Zeleného rybníka těžilo 500 metrů dlouhou štolou hnědé uhlí.\n\nDne 25. dubna 2018 bylo schváleno usnesením výboru pro vědu, vzdělání, kulturu, mládež a tělovýchovu udělení znaku a vlajky obce.\n\nVesnice stojí na rozhraní Doupovských hor a Slavkovského lesa. Protéká jí Bochovský potok, který v katastrálním území Bražec u Doupova napájí dva rybníky. Větší z nich je Javorenský rybník asi jeden kilometr východně od vesnice. V okolí Bražce se v jihovýchodním směru nachází Valovský vrch (761 metrů) v Doupovských horách a v jihozápadním směru vrch Roháč (728 metrů), který patří ke Slavkovskému lesu. Území obce bylo již od roku 2006 tzv. zpřístupněnou oblastí vojenského újezdu.\n\nK 1. lednu 2016 bylo v obci evidováno 233 obyvatel, z toho 231 v části Bražec a po jednom obyvateli v částech Dolní Valov a Javorná. Podle sčítání lidu k 26. březnu 2011 bylo na území dnešní obce 243 osob s trvalým pobytem (z toho 2 v části Dolní Valov, ostatní v části Bražec) a 218 osob s obvyklým pobytem (z toho 1 v části Dolní Valov, ostatní v části Bražec). K 1. březnu 2001 bylo podle sčítání lidu na území dnešní obce 266 obyvatel s trvalým pobytem, všichni v části Bražec. K 1. lednu 2016 bylo v obci 42 budov s domovními čísly, z toho 40 v části Bražec (v rozmezí čp. 32–73, neobsazená čísla 61 a 62) a po jedné v částech Dolní Valov (čp. 1) a Javorná (rovněž čp. 1).\n\nObec má dvě katastrální území, tři evidenční části a čtyři základní sídelní jednotky. Na katastrálním území \"Bražec u Doupova\" se nacházejí základní sídelní jednotky Bražec, Dolní Valov a Javorná. ZSJ Bražec a Javorná jsou územně totožné se stejnojmennými evidenčními částmi obce. Katastrální území \"Bražec u Těšetic\" je vedeno jako samostatná základní sídelní jednotka, která přísluší k evidenční části Dolní Valov a je jedinou ZSJ v obci, na které není evidována žádná číslovaná budova. V katastrálním území Bražec u Těšetic leží také zbytky zaniklé vesnice Tis u Luk.\n\nDne 16. ledna 2016 se uskutečnily zdejší první obecní volby. Starostkou se po nich stala Marie Ambrosová.\n\nObec má autobusové spojení s Karlovými Vary, Bochovem, Valčí a Žluticemi s několika spoji i o víkendech. Severním okrajem obce po hranici vojenského újezdu je vedena cyklotrasa číslo 2249 z Ostrova do Valče, přes Dolní Valov se napojuje cyklotrasa č. 2233 od Toužimi a Bochova.\n\nSeverně od Bražce stávala vesnice Kostelní Hůrka. Na návrší u ní se dochovalo tvrziště bražecké tvrze. V jejím sousedství býval také kostel svatého Bartoloměje.\n"}
{"id": "1166151", "url": "https://cs.wikipedia.org/wiki?curid=1166151", "title": "Doupovské Hradiště", "text": "Doupovské Hradiště\n\nDoupovské Hradiště je obec v Karlovarském kraji, okrese Karlovy Vary, jež vznikla 1. ledna 2016, kdy byl zmenšen vojenský újezd Hradiště, na ploše katastrálního území Doupovské Hradiště. Žije zde  obyvatel. Skrz Doupovské Hradiště protéká Lučinský potok. Severně od obce se nachází Harmanovský kopec o nadmořské výšce 535 metrů. Sídelním centrem obce se stalo sídlo Lučiny včetně území téměř zaniklé osady Činov, k obci dále patří ves Dolní Lomnice a téměř neobydlená osada Svatobor. Obcí prochází cyklotrasa číslo 2249 z Ostrova podél hranice vojenského újezdu do Valče.\n\nÚzemí obce bylo již od roku 2006 tzv. zpřístupněnou oblastí vojenského újezdu. Na jejím území stojí rozhledna Bučina a nad osadou Dubina také národní přírodní památka Skalky skřítků.\n\nDne 16. ledna 2016 se uskutečnily zdejší první obecní volby. Starostkou se po nich stala Jarmila Bošková.\n\n"}
{"id": "1166152", "url": "https://cs.wikipedia.org/wiki?curid=1166152", "title": "Seznam genealogického softwaru", "text": "Seznam genealogického softwaru\n\nToto je seznam vybraných klientských genealogických programů.\n\nDostupné jazyky uživatelského rozhraní\n"}
{"id": "1166153", "url": "https://cs.wikipedia.org/wiki?curid=1166153", "title": "PyGTK", "text": "PyGTK\n\nPyGTK je v informatice sada Python balíčků pro zpřístupnění knihovny grafického uživatelského rozhraní GTK+. PyGTK je svobodný software šířený pod licencí LGPL. Jeho alternativou může být například PyQt/PySide nebo wxPython.\n\nVytvoření okna 200 na 200 pixelů a vypsání zprávy „Ahoj světe!“:\n\n\n\n\n\n\n\nPyGTK byl použit v celé řadě aplikací, zde jsou některé:\n\n"}
{"id": "1166155", "url": "https://cs.wikipedia.org/wiki?curid=1166155", "title": "Homosexualita v Japonsku", "text": "Homosexualita v Japonsku\n\nHistorické prameny ohledně mužů majících sex s muži v Japonsku sahají až do starověku. Odborná veřejnost ze západu došla k následujícím závěrům ohledně postavení homosexuality v Japonsku.\n\nS nástupem moderní doby se v Japonsku objevilo několik zákonů limitujících chování sexuální chování. Anální styk neboli sodomie se stal ilegálním v r. 1872, nicméně jeho platnost neměla dlouhého trvání, neboť jej ihned po sedmi letech zrušil nový trestní zákoník z roku 1880 vytvořený podle vzoru Code civil.\n\nMezi historicky známé praktiky identifikované odborníky jako znak homosexuality patří \"shudō\" (衆道), \"wakashudō\" (若衆道) a \"nanshoku\" (男色).\n\nMezi moderní názvy označující homosexualitu patří (nihongo3|doslova stejnopohlavní milenec|同性愛者|dōseiaisha), (nihongo3|gay|ゲイ|gei), (nihongo3||ホモ|homo), (nihongo3|homosexuál|ホモセクシャル|homosekusharu), (nihongo3|les|レズ|rezu), a (nihongo3|lesba|レズビアン|rezubian).\n\nTermínem (nihongo3||男色|nanshoku|lze jej přečíst i jako \"danshoku\") se v japonské a čínské literatuře označuje charakter či jev, který vykazuje znaky \"mužských barev\". Barva (nihongo2|色) znamená sexuální vzplanutí mezi Čínou a Japonskem. Tohoto výrazu bylo všeobecně užíváno k označení určité formy sexu mezi muži v premoderním Japonsku. Dále se užívalo také slovo (nihongo3||衆道|shudō|zkrácená verze slova \"wakashudō\", \"cesta dospívajících chlapců\") k označení starších pracovníků. Japonské tradiční označení \"nanshoku\" vzniklo za velké části podle čínského vzoru - viz homosexualita v Číně.\n\nNejvíce nejasností až záhad ohledně lásky mezi lidmi téhož pohlaví existuje v antických pramenech, navíc jsou velmi nespolehlivé a nepřesné. Všeobecně známá teze je, že se běžná náklonnost mezi přáteli a láska mezi lidmi stejného pohlaví považovaly za jedno a totéž. Nicméně určité zprávy tu jsou, především z Období Heian což je cca 11. století. V románu spisovatelky Murasaki Šikibu \"Příběh prince Gendžiho\" se pravidelně objevovalo téma mužů okouzlených krásou mládí. V jedné části románu je hlavní postava odmítnutá ze strany jedné dámy, a tak namísto s ní stráví společnou noc s jejím mladším bratrem.\n\n\"Příběh prince Gendžiho\" však není jedinou dochovalou historickou zmínkou o homosexualitě v japonské kultuře té doby. Je zde i další literatura s homosexuální tematiku. V některých se dokonce i objevují zmínky o homosexuálních vztazích císařů s pohlednými chlapci, které se vydržovali za účelem soulože s nimi.\n\nKromě homosexuality se dají nalézt i \"problémy genderové identity\", jichž si v dalších literárních spisech všímá historik Garry Leupp. Příkladem je příběh platonické lásky k dívce oblékající se jako chlapec v jednom z děl té doby.\n\nNěkolik autorů poukazuje na silnou historickou tradici otevřené bisexuality a homosexuality mezi muži v buddhistických institucích v Japonsku. Zatímco duchovní v Tendai a Genshin homosexualitu silně zatracovali coby amorální chování, ostatní jejich kritiku označovali jako nesouladnou s buddhistickou naukou, neboť akolyta není sám sebou.\n\nMilostné vztahy \"Nanshoku\" mezi obyvateli klášterů byly typicky založené na pederastii: intimním vztahu mezi mužem a chlapcem, který ještě není považován za dospělého muže. Starším partnerem označovaným jako \"nenja\" (\"milenec\" nebo \"ctitel\") byl často mnich, kněz či opat, zatímco mladší partner býval zpravidla (nihongo|akolyta|稚児|chigo) v prepubertálním nebo adolescentním věku. Vztah většinou končil dosažením dospělosti nebo opuštěním kláštera. Obě strany byly vedeny k tomu, aby se svým vztahem zacházeli seriózně s vysokou vzájemnou úctou a \"nenja\" býval často žádán k podepisování čestného prohlášení o věrnosti. Mimo kláštery se mnichové často stávali klienty mužské prostituce, prostřednictvím níž dávali plně volný průchod svým zvláštním zálibám.\n\nTradiční japonská nebuddhistická náboženství se nikdy nestavěly vůči homosexualitě v negativním slova smyslu. Umělci v Období Edo cítili vyloženě potřebu znázorňovat anální sex skoro ve všech svých dílech. Během období Tokugawa někteří ze šintoistických bohů, zejména Hachiman, Myoshin, Shinmei a Tenjina, přicházeli na svět za účelem boží ochrany lásky \"nanshoku\" (milostný vztah mezi muži). Básník a prozaik této doby Ihara Saikaku si ve svém díle Nihonšoki sám střílel z faktu, že po první tři generace se v boží genealogii zatím neobjevily žádné ženy. Bohové si dosud museli pouze užívat potěšení z homosexuálních vztahů, \" takto argumentoval Saikaku pro objasnění skutečného původu \"nanshoku\".\nKromě duchovní sféry se homosexualita dostala i do samurajských řad, kde byla vysoká poptávka po mladém chlapci \"wakashū\", což je věková kategorie chlapců, kteří musejí být asimilováni mezi válečníky zkušenějšími muži. Mužům bylo povoleno udržovat s těmito chlapci konsensuální intimní vztah, a to až do jejich dozrání. Do té doby byl jejich vztah oficiálně brán jako jakýsi \"bratrský kontrakt\", který mohl později přerůst v něco vážnějšího, pokud si oba partneři čestně přislíbili věrnost. Tato praxe, spolu s klerikální pederastií, se časem vyvinula v kodifikovaný systém věkově strukturované homosexuality známé jako \"shudō\", zkrácená verze \"wakashūdo\", podle filozofického konceptu souvisejícího s čínským taoismem \"wakashū\". Starší partner měl ve své roli \"nenja\" předat svému mladšímu protějšku \"wakashū\" válečné dovednosti, bojovou etiketu a samurajský kodex cti, což spočívalo i v silně vyvinuté morálce staršího partnera, jehož povinností bylo předat tyto hodnoty svému protějšku; proto také bylo \"wakashū' často popisováno jako vzájemně intimní vztah se vzájemně zušlechťovacím efektem. V přímém důsledku byly obě strany nuceny si slíbit doživotní loajalitu a být si navzájem nápomocni ve feudálních povinnostech a v čestných záležitostech jako např. soubojích a vendetách. Ačkoliv intimní vztah mezi muži končil dosažením věku, ideálně stále přetrvával a rozvíjel se v doživotní přátelské pouto. V tomto období bylo pro obě strany zapovězeno mít sex se ženami a v momentě, kdy chlapec dosáhl věku, oba měli možnost najít si jiného \"wakashū\" milence.\n\nStejně jako později byly v samurajských vztazích \"shudō\" striktně definovány role; \"nenja\" byl vyobrazován jako aktivní, nadržený a penetrující partner, zatímco mladší sexuálně vnímavý \"wakashū\" byl vyobrazován jako ten, kdo se oddává touze svého \"nenji\" svojí láskou, loajalitou a náklonností víc než pohlavním pudem. V samurajských řadách bylo dospělým mužům zakázáno přebírat roli \"wakashū\"; toto bylo určeno pouze adolescentním chlapcům (nebo později, mužům nižší úrovně), kteří se mohli stávat terčem homosexuální touhy. Jsou známy případy vztahů \"shudō\", kdy byly mezi oběma partnery různé věkové rozdíly, nicméně pokaždé zachováno jasné vymezení rolí na \"nenja\" a \"wakashū\".\n\nJaponská společnost byla odjakživa sama o sobě dost sofistikovaná, i přesto si však v oblasti homosexuality přisvojila některé zvyky ze samurajských řad, nicméně tady se milostný vztah \"shudō\" stával spíše komerční záležitostí. Mužští prostituti (\"kagema\") často z řad herců divadla kabuki obstarávající jak mužskou, tak i ženskou klientelu, svojí činnost vykonávali navzdory vzrůstající restrikci. Většinu těchto prostitutů, vč. herců divadla kabuki, tvořili smluvní služebníci, kteří byli do nevěstinců nebo divadel zaprodáni ještě jako děti, s obvyklou desetiletou lhůtou sjednané práce. Intimní vztahy mezi kupci a najatými mladíky byly rovněž dost časté, což se také stávalo i předmětem tematiky erotických příběhů a populárních žertů. Mladí kabuki herci živící se prostitucí obvykle pracovali v zákulisí a slávy se jim dostávalo v podobné míře, jaké se dnes těší současné mediální hvězdy, díky čemuž získávali velkou popularitu v řadách japonské smetánky. Hercům onnagata (ženská role) a \"wakashū-gata\" (role adolescentního chlapce) se dostávalo všeobecně stejného ocenění ze strany mužů a žen, a rovněž se stávali předmětem zájmu šungského výtvarného ztvárnění nanshoku a dalších uměleckých děl zabývajících se touto tematikou, které obvykle přerůstali až ve status bestselleru.\n\nMužští prostituti a herci živící se poskytováním sexuálních služeb mužské klientele tvořili výhradně věkovou kategorii \"wakashū\". Na dospělé muže se nepohlíželo jako na sociálně akceptovatelné sexuální partnery jiných mužů.\nHomosexuální láska tvořila nedílnou součást nespočtu uměleckých děl, z nichž je většina přeložená do anglického jazyka. Nicméně tyto překlady jsou přístupné pouze pro Ihara Saikaku, který byl autorem hlavního charakteru v díle \"Největší milovník\" (1682), Jippensha Ikku, autora gay postav v pozdní publikaci předmluvy k \"Shankově klisně\" (1802 a násl.), a Ueda Akinari, autor homosexuálního buddhistického mnicha v \"Příbězích měsíčního svitu a deště\" (1776). Homosexualita však nebyla pouze předmětem literárních děl, ale i oblastí inspirace největších a nejznámějších malířů té doby Hokusaie a Hirošige proslulé svými ukiyo-e \"obrazy plovoucího světa\", kde se objevuje konkrétně v šungské části znázorňující erotiku, jedná se o \"obrazy jara\".\n\n\"Nanshoku\" nebyl považován za nekompatibilní s heterosexualitou; knihy erotických maleb, jejichž námětem bylo \"nanshoku\" často vyobrazovaly jak mladé ženy (konkubíny \"mekake\", nebo prostituti \"jōrō\"), tak i atraktivní adolescentní chlapce (\"wakashu\") a mladé crossdressery (\"onnagata\"). Vskutku několik děl dávalo najevo, že by valná část \"záviděníhodných poloh\" měla být přístupná jak pro \"jōrō\", tak i pro \"wakashū\".\nObdobně i zde byly ženy považovány za přítažlivé jak pro \"wakashū\", tak i pro \"onnagatu\", což znamenalo předpoklad zpětného zájmu ze strany těchto mladých mužů. Proto jsou i dnes v moderní terminologii považováni oba praktikanti \"nanshoku\" za bisexuální. Muži, kteří byli zapřísáhlí homosexuálové, se často značovali jako muži nenávidějící ženy navzdory faktu, že tento termín je často zaměňován s patologickou nenávistí vůči ženám ve všech sociálních sférách, což samo sebou nemá s muži majícími stejnopohlavní partnery nic společného.\n\nI přes vývoj událostí posledních dní, kdy se v Japonsku čím dál více dostává do povědomí otevřená gay scéna, zejména v metropolích jako je Tokyo a Osaka, japonští gayové a lesby svojí orientace často tají a vstupují do manželství s lidmi opačného pohlaví.\n\nJaponsko nemá žádné zákony proti souloži mezi lidmi stejného pohlaví a má na regionální úrovni legislativu částečně chránící homosexuální jednotlivce. Kromě toho existuje i určitá právní ochrana pro transgender osoby.\n\nKonsensuální pohlavní styk mezi legálně způsobilými osobami není protiprávní, ale některé japonské prefektury mají vyšší věk legální způsobilosti k pohlavnímu styku pro homosexuály, než pro heterosexuály.\n\nJaponské občanské právo nechrání sexuální menšiny před diskriminací na celostátní úrovni. Nicméně na regionální úrovni určitá právní ochrana je. Tokijská vláda přijala zákon platný pro hlavní město, který zakazuje diskriminaci jiných sexuálních orientací v pracovněprávních vztazích.\n\nHlavní politické strany vyjadřují určitou podporu a otevřenost pro řešení problematiky práv sexuálních menšin. I přes obdržená doporučení ze strany Rady pro podporu lidských práv nepřijal japonský parlament dosud nový občanský zákoník chránící práva jiných sexuálních orientací v celé zemi.\n\nV politické sféře se však začínají objevovat první osoby veřejně se hlásící k jiné sexuální orientaci. Mezi ně patří Kanako Otsuji, členka parlamentu původem z Osaky, první otevřeně lesbická Japonka (svůj coming out provedla v r. 2005) a Aya Kamikawa, první otevřený transgender úředník v Tokiu (coming out provedl v r. 2003).\n\n\n\n\n"}
{"id": "1166158", "url": "https://cs.wikipedia.org/wiki?curid=1166158", "title": "Savoia-Marchetti SM.74", "text": "Savoia-Marchetti SM.74\n\nV roce 1934 si nově ustavená sjednocená italská letecká společnost Ala Littoria objednala u firmy Savoia-Marchetti čtyřmotorový letoun pro 27 cestujících na trati 1000 km, nebo 16 osob na dvojnásobnou vzdálenost. Jednalo se především o trasy přes Alpy, proto dopravce zároveň požadoval vysokou cestovní hladinu.\n\nPrototyp SM.74 (výr. č. 21001, imatrikulace I-URBE) vzlétl 16. listopadu 1934 se čtyřmi motory Piaggio P-XRC Stella o výkonu po 515 kW. Původní dřevěné dvoulisté vrtule byly později nahrazeny stavitelnými třílistými kovovými. Osádku tvořili čtyři muži.\n\nDruhý vyrobený letoun obdržel stejné pohonné jednotky jako I-URBE, třetí měl instalované motory Bristol Pegasus III po 621 kW. Tyto motory začala v licenci stavět továrna Alfa Romeo pod označením AR 126, které v roce 1938 dostaly všechny tři vyrobené SM.74.\n\nPrvní vyrobený stroj SM.74 převzala Ala Littoria v březnu 1935 a v červenci jej vypravila na první let na trase Řím-Marseille-Lyon-Paříž. Druhý letoun (I-ALPE) převzala Ala Littoria v červnu 1935 a třetí (I-ROMA) v prosinci 1935.\n\nV roce 1936 byly SM.74 převedeny na trasu Řím-Brindisi, kde se na ni napojovaly linky vedoucí do Afriky a do Indie. Následně byly SM.74 společnosti Ala Littoria předisponovány do severní Afriky, kde sloužily ve vojenské dopravě, především při zásobování pouštních jednotek na egyptské hranici. Od června 1940 byly SM.74 oficiálně převzaty italským vojenským letectvem Regia Aeronautica. Staly se součástí východního velitelství vzdušných sil v Libyi u 604. letky.\n\nPrvním ztraceným letounem SM.74 se stal bývalý I-ALPE (604-11), který beze stopy zmizel v říjnu 1941 během letu z Tripolisu na Sicílii. \n\nV listopadu 1941 sestřelila vlastní italská protivzdušná obrana v blízkosti letiště v Tripolisu dřívější I-URBE (604-8).\n\nTřetí SM.74 (604-9, ex I-ROMA) se v listopadu 1941 za letu srazil s bombardovacím letounem CANT Z.1007, avšak po opravě byl opět nasazen. V dubnu 1942 byl na letišti Gialo v Libyi ostřelován strojem Bristol Blenheim Royal Air Force, podařilo se mu však s jedním nefunkčním motorem a prostřelenou pneumatikou odletět. V červenci 1942 604-9 přepravoval výsadkáře italské jednotky Folgore, účastnil se italské evakuace z Afriky a nakonec byl zničen při náletu na Řím v roce 1943.\n\nÚdaje dle\n\n\n"}
{"id": "1166160", "url": "https://cs.wikipedia.org/wiki?curid=1166160", "title": "Micheil Meschi", "text": "Micheil Meschi\n\nMicheil Meschi, gruzínsky მიხეილ მესხი, rusky Михаил Месхи (12. leden 1937, Tbilisi – 22. duben 1991, Tbilisi) byl sovětský fotbalista gruzínské národnosti. Nastupoval především na postu útočníka.\n\nSe sovětskou reprezentací vyhrál první mistrovství Evropy roku 1960 (tehdy nazývané Pohár národů). Zúčastnil se rovněž světového šampionátu v Chile roku 1962. V národním týmu působil v letech 1959–1966 a nastoupil k 35 zápasům, v nichž vstřelil 4 branky.\n\nTakřka celou kariéru (1954–1969) strávil v Dinamu Tbilisi. Roku 1964 se s ním stal mistrem Sovětského svazu.\n"}
{"id": "1166164", "url": "https://cs.wikipedia.org/wiki?curid=1166164", "title": "Anatolij Masljonkin", "text": "Anatolij Masljonkin\n\nAnatolij Masljonkin (rusky \"Анатолий Евстигнеевич Маслёнкин\"; 29. červen 1930, Moskva – 16. květen 1988, Moskva) byl sovětský fotbalista ruské národnosti. Nastupoval na postu záložníka nebo obránce.\n\nSe sovětskou reprezentací vyhrál první mistrovství Evropy roku 1960 (tehdy nazývané Pohár národů). Zúčastnil se rovněž světového šampionátu ve Švédsku roku 1958 a v Chile roku 1962. S olympijským týmem vybojoval zlatou medaili na OH v Melbourne roku 1956. V národním týmu působil v letech 1955–1962 a nastoupil k 33 zápasům, v nichž vstřelil 1 branku.\n\nSe Spartakem Moskva se stal třikrát mistrem Sovětského svazu (1956, 1958, 1962) a získal s ním jeden sovětský pohár (1958).\n"}
{"id": "1166166", "url": "https://cs.wikipedia.org/wiki?curid=1166166", "title": "Kiba", "text": "Kiba\n\nKiba je japonský anime seriál, který se v původně vysílal v televizi TV Tokyo. Kromě toho byl vysílán i v Spojených státech.\n\n\"Zed\" je patnáctiletý chlapec, který žije v alternativním futuristickém světě zvaném „Kámu“, který je tak uzavřený vysokými budovami, že tam nefouká vítr. Je to pouliční kluk, který má chuť žít svobodně, ve velkém světě. Na jeho narozeniny mu přítel z dětství, \"Noa \", daruje medailon svobody. Když půjde za svou matkou do nemocnice, která je nemocná a nevnímá, řekne jí o medailonu a ta bude vskutku překvapená. Pak se přes záhadnou bránu dostane do úplně jiného, krásnějšího světa zvaného \"tempura\". Jsou tam samé stromy, lesy a je tam čistě. Města a budovy vypadají jako ze středověku.\n\nV tomto světě existují lidé nazýváni jako \"Šádo Kjasta\" (z angličtiny \"Shard Caster\"). Každý z nich má na nějaké části svého těla kruh, ze kterého dokáží vybrat malé kuličky. Ty jsou používány nejčastěji na přímý útok na nepřítele. Zed má toto místo na své pravé ruce. Také jsou tato místa určeny pro uskladňování bytostí zvaných \"Spirit\". Po jejich vyvolání mohou výrazně pomoci bojovníkovi v souboji. Ne všichni Šádo Kjasteri však mají svůj Spirit, mají ho jen ti lepší. Nabývají různé formy, Zedův první Spirit se jmenuje \"Amino Gaoul\".\n\nV anime Kiba existuje mnoho rozličných světů. Na začátku budou představeny jen dva, ale postupem času se odhalí i další.\n"}
{"id": "1166167", "url": "https://cs.wikipedia.org/wiki?curid=1166167", "title": "Ana María Matute", "text": "Ana María Matute\n\nAna María Matute Ausejo (26. července 1925, Barcelona – 25. června 2014, Barcelona) byla španělská spisovatelka, laureátka Cervantesovy ceny za rok 2010.\n\nNarodila se v pořadí jako druhé z pěti dětí, její otec byl Katalánec, matka Španělka. Od roku 1996 byla členkou vážené společnosti Real Academia Española (RAE).\n\nVe svých dílech se opětovně navrací k tématu Španělské občanské války (viz trilogie \"Kramáři\", román \"Mrtvé děti\" aj.), věnovala se avšak také literatuře pro děti.\n\n\n\n"}
{"id": "1166168", "url": "https://cs.wikipedia.org/wiki?curid=1166168", "title": "Šóiči Sakata", "text": "Šóiči Sakata\n\nŠóiči Sakata (jap. - Sakata Šóiči; 18. leden 1911 v blízkosti Hirošimy – 16. říjen 1970) byl japonský teoretický fyzik.\n\nSakata studoval od roku 1929 do roku 1933 fyziku v Tokiu u Jošia Nišina a pak na císařské univerzitě v Kjótu u Hideki Jukawy, se kterým od roku 1937 v Ósace vytvářel mezonovou teorii jaderných sil (vypracovanou Jukawou v roce 1935). Od roku 1939 pracoval spolu s Jukawou na univerzitě v Kjótu jako docent. V roce 1942 se stal profesorem na univerzitě v Nagoji, kde pracoval až do své smrti.\n\nV 50. až 60. letech patřil Sakata k vedoucím japonským fyzikům v oblasti elementárních částic. Mezi jeho žáky patřil mezi jinými i Jóčiró Nambu. Známý se stal v 50. letech vytvořením předchůdce kvarkového modelu hadronů, který je známý jako Sakatův model. Tento model používal stejně jako dnešní kvarkový model SU (3) grupu. Na rozdíl od kvarkového modelu však za základní stavební jednotky hadronů postuloval proton, neutron a lambda částici. Například neutrální pion sestával podle tohoto modelu z protonu a antiprotónu. Pomocí tohoto modelu se snažil Sakata vysvětlit takzvaný Gell-Mann - Nišidžimův vztah (1953).\n\nV roce 1960 rozšířil spolu se svými spolupracovníky z Univerzity v Nagoji (mezi jinými Z. Maki, M. Nakagawa, J. Ónuki) tuto teorii do podoby známé jako Nagojský model, která zahrnovala i leptony. Už v té době vytvořili matici směšování neutrin, která tak představuje předchůdce dnešní teorie neutrinových oscilací. Tento model inspiroval k vzniku takzvané Kobajašiho-Maskawovy matice, která je součástí dnešního standardního modelu částicové fyziky a vysvětluje pozorované míchání kvarků různých vůni. Sakatův model, případně Nagojský model, byly pozdějšími experimenty vyvráceny, protože se ukázalo, že proton, neutron a částice lambda mají vnitřní strukturu (skládají z kvarků).\n\nSakata byl přesvědčen marxista. Byl vůdčí osobností občanského hnutí  \"Džijú Džinken Kjókai\" (\"Japonský svaz občanských svobod\") a v roce 1966 členem Russellova tribunálu.\n\n"}
{"id": "1166173", "url": "https://cs.wikipedia.org/wiki?curid=1166173", "title": "Jiří Rajlich", "text": "Jiří Rajlich\n\nJiří Rajlich (* 17. prosince 1964, Praha) je český historik se zaměřením na vojenské a letecké dějiny.\n\nVystudoval historii na Filozofické fakultě Univerzity Karlovy. Od roku 1991 působí ve Vojenském historickém ústavu, kde je ředitelem historicko-dokumentačního odboru. Ve svých pracích se zabývá meziválečnou i poválečnou historií československého letectva, osudy československých letců na západní frontě během druhé světové války, ale i činností Luftwaffe v českých zemích nebo Čechoslováky bojujícími ve španělské občanské válce. Zaměřuje se i na obraz armády a bezpečnostních sborů ve filmu a televizi.\n\nKromě autorství desítek historických knih, které vyšly v Česku i v zahraničí, a stovek vědeckých studií byl také kurátorem řady muzejních výstav a expozic. Za svou literární činnost obdržel Cenu Miroslava Ivanova, byl vyznamenán Záslužným křížem ministra obrany II. i III. stupně. Jako jeden ze členů týmu Vojenského historického ústavu třikrát získal cenu Gloria musealis. Dne 28. října 2019 mu prezident České republiky Miloš Zeman udělil medaili Za zásluhy I. třídy.\n\nJe předsedou redakční rady časopisu Historie a vojenství a členem redakčních rad časopisů Letectví a kosmonautika, Vojenská história a Securitas Imperii.\n\n\n"}
{"id": "1166174", "url": "https://cs.wikipedia.org/wiki?curid=1166174", "title": "Zemská silnice B211", "text": "Zemská silnice B211\n\nZemská silnice Rohrauer Straße B211 se nachází ve spolkové zemi Dolní Rakousko. Vede z města Bruck an der Leitha podél řeky Leitha do městyse Petronell-Carnuntum na Dunaji. Souběžně se silnicí také vede železniční trať Wien-Raaber Bahn. Délka silnice je zhruba 14 km.\nJméno silnice je odvozeno od městyse Rohrau, kterým prochází.\n\nPoznámka: v tabulce uvedené kilometry a nadmořské výšky jsou přibližné.\nPro vytvoření článku byly použity: \n"}
{"id": "1166175", "url": "https://cs.wikipedia.org/wiki?curid=1166175", "title": "Shenzhen Open 2016 – ženská čtyřhra", "text": "Shenzhen Open 2016 – ženská čtyřhra\n\nDo soutěže ženské čtyřhry na tenisovém turnaji Shenzhen Open 2016 nastoupilo patnáct dvojic. Obhájcem titulu byl ukrajinský pár sester Ljudmily a Nadiji Kičenokových, které se rozhodly startovat na paralelně probíhajícím ASB Classic v Aucklandu.\n\nVítězem čtyřhry se stal nenasazený pamericko-rumunský ár Vania Kingová a Monica Niculescuová, který ve finále zdolal čínské turnajové jedničky Sü I-fans Čeng Saj-saj výsledkem 6–1 a 6–4. Obě šampionky si do žebříčku WTA připsaly 280 bodů. Pro Niculescuovou se jednalo o druhý šenčenský titul, když čtyřhru vyhrála již v roce 2014.\n\nNejvýše nasazený pár obdržel volný los do druhého kola.\n"}
{"id": "1166176", "url": "https://cs.wikipedia.org/wiki?curid=1166176", "title": "Apti Magomadov", "text": "Apti Magomadov\n\nApti Magomadov, (* 16. září 1968) je bývalý sovětský a ruský zápasník – judista čečenské národnosti, který po rozpadu sovětského svazu reprezentoval Moldavsko.\n\nPřipravoval se v Kišiněvě, kde původně narukoval na základní vojenskou službu. V roce 1992 byl v úžším výběru Společenství nezávislých států pro olympijské hry v Barceloně a skončil nakonec jako první náhradník za Olega Malceva. Po přijetí Moldavska do IJF reprezentoval tuto postsovětskou republiku jedno olympijské období. V roce 1996 se na olympijské hry v Atlantě nekvalifikoval.\n\n"}
{"id": "1166179", "url": "https://cs.wikipedia.org/wiki?curid=1166179", "title": "Adam Doboszyński", "text": "Adam Doboszyński\n\nAdam Doboszyński (29. září 1852 Berežany – 19. května 1929 Krakov) byl rakouský politik polské národnosti z Haliče, na počátku 20. století poslanec Říšské rady.\n\nProfesí byl advokátem. Jeho otec byl soudcem. Adam vystudoval gymnázium ve Stanislavově. Studoval pak filozofii na Lvovské univerzitě. Pak ještě studoval v Lipsku a Berlíně a přijal místo nadučitele na krakovském gymnáziu. Po dalším studiu pak pracoval jako advokát v Krakově. Byl veřejně a politicky aktivní. Byl členem Polské demokratické strany (Polskie Stronnictwo Demokratyczne). Vydával list \"Nowa Reforma\". Byl členem městské rady v Krakově.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1901 za kurii všeobecnou v Haliči, obvod Přemyšl, Mostiska, Rudki atd. V roce 1901 se uvádí jako oficiální polský kandidát, tedy kandidát Polského klubu.\n\nJeho syn Adam Doboszyński mladší (1904–1949) byl rovněž politicky aktivní.\n"}
{"id": "1166181", "url": "https://cs.wikipedia.org/wiki?curid=1166181", "title": "Zemský okres Groß-Gerau", "text": "Zemský okres Groß-Gerau\n\nOkres Groß-Gerau ( ) je okres v německé spolkové zemi Hesensko, ve vládním obvodu Darmstadt. Sídlem správy okresu je město Groß-Gerau. V roce 2014 zde žilo 260 793 obyvatel.\n\nMěsta:\n\nObce:\n"}
{"id": "1166182", "url": "https://cs.wikipedia.org/wiki?curid=1166182", "title": "Mistrovství světa v basketbalu mužů 1986", "text": "Mistrovství světa v basketbalu mužů 1986\n\n10. mistrovství světa v basketbale proběhlo ve dnech 5. – 20. července ve Španělsku.\n\nTurnaje se zúčastnilo dvacetčtyři týmů, rozdělených do čtyř šestičlenných skupin. Z každé skupiny postoupily nejlepší tři mužstva do čtvrtfinále, které bylo rozděleno na dvě skupiny po šesti. První dva týmy z každé skupiny postoupily do semifinále, třetí a čtvrtý tým hrál o 5. – 8. místo a pátý a šestý o 9. – 12. místo. Titul mistra světa získal tým Spojených států.\n\n\n\n1. USA \n\n\n2. SSSR \n\n\n3. Jugoslávie \n\n\n4. Brazílie \n\n\n5. Španělsko \n\n\n6. Itálie \n\n\n7. Kanada \n\n\n8. Argentina \n\n\n9. Izrael \n\n\n10. Řecko \n\n\n11. Kuba \n\n\n12. Čína \n\n\n13. Francie \n\n\n14. Nizozemsko\n\n\n15. Portoriko \n\n\n16. Německo \n\n\n17. Austrálie \n\n\n18. Uruguay \n\n\n19. Panama \n\n\n20. Angola \n\n\n21. Nový Zéland \n\n\n22. Jižní Korea \n\n\n23. Pobřeží slonoviny \n\n\n24. Malajsie \n\n\n"}
{"id": "1166185", "url": "https://cs.wikipedia.org/wiki?curid=1166185", "title": "Givi Čocheli", "text": "Givi Čocheli\n\nGivi Čocheli, gruzínsky გივი ჩოხელი, rusky Гиви Дмитриевич Чохели (27. červen 1937, Telavi – 25. únor 1994, Tbilisi) byl sovětský fotbalista gruzínské národnosti. Nastupoval především na postu obránce.\n\nSe sovětskou reprezentací vyhrál první mistrovství Evropy roku 1960 (tehdy nazývané Pohár národů). Zúčastnil se rovněž světového šampionátu v Chile roku 1962. V národním týmu působil v letech 1960–1962 a nastoupil k 19 zápasům.\n\nTakřka celou kariéru (1957–1965) strávil v Dinamu Tbilisi.\n"}
{"id": "1166188", "url": "https://cs.wikipedia.org/wiki?curid=1166188", "title": "Trhoviště", "text": "Trhoviště\n\nTrhoviště je české exonymum, které může označovat následující sídla:\n"}
{"id": "1166191", "url": "https://cs.wikipedia.org/wiki?curid=1166191", "title": "Karol Dzieduszycki", "text": "Karol Dzieduszycki\n\nKarol Dzieduszycki (7. září 1847 Lvov – 14. září 1902 Stryj) byl rakouský šlechtic a politik polské národnosti z Haliče, na počátku 20. století poslanec Říšské rady.\n\nByl šlechtického původu. Byl synem Maurycyho a Karoliny. Narodil se ve Lvově. Školu vychodil v Tarnopolu u jezuitů, pak absolvoval Theresianum ve Vídni. Po jistou dobu také studoval na rolnické akademii v Dubljanech. V roce 1864 se jako mladík účastnil rakouského tažení v Mexiku na podporu tamního habsburského císaře Maxmiliána. Byl svědkem násilné smrti císaře. Pak se vrátil do vlasti a věnoval se správě svého statku v haličském Siechówě (Sychiv). Roku 1870 se jeho manželkou stala Anna Eleuteria Dzieduszycka.\n\nOd roku 1895 do roku 1901 (podle jiného zdroje od roku 1885) zasedal jako poslanec Haličského zemského sněmu. Mšl titul hraběte. Na zemském sněmu patřil do Polského klubu. Byl maršálkem (předsedou) okresní rady ve Stryji.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1901 za kurii venkovských obcí v Haliči, obvod Stryj, Žydačiv, Drohobyč atd. Poslancem byl do své smrti roku 1902. Pak místo něj do parlamentu usedl Henryk Starzeński.\n\nV roce 1901 se uvádí jako oficiální polský kandidát, tedy kandidát Polského klubu. Ve volbách roku 1901 porazil rusínského kandidáta. Jeho zvolení vyvolalo kontroverzní reakce, protože se objevilo podezření, že volební komise chybně sečetla odevzdané hlasy.\n\nZemřel v září 1902.\n"}
{"id": "1166197", "url": "https://cs.wikipedia.org/wiki?curid=1166197", "title": "Maciej Fijak", "text": "Maciej Fijak\n\nMaciej Fijak (1862 Pietrzykowice – 1949) byl rakouský politik polské národnosti z Haliče, na počátku 20. století poslanec Říšské rady.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1901 za kurii všeobecnou v Haliči, obvod Wadowice, Biała, Chrzanów atd. Uspěl i ve volbách do Říšské rady roku 1907, konaných poprvé podle všeobecného a rovného volebního práva. Zvolen byl za obvod Halič 38.\n\nVe volbách roku 1901 se uváděl coby kandidát tzv. Stojałowského skupiny (politická strana Stronnictwo Chrześcijańsko-Ludowe okolo Stanisława Stojałowského). Usedl pak do poslaneckého klubu Polské lidové strany. Po volbách roku 1907 patřil do parlamentního Polského klubu. Ve volbách roku 1907 byl zvolen za nový subjekt Polskie Centrum Ludowe, do kterého přešla Stojałowského skupina. Ve volbách roku 1911 je uváděn při své neúspěšné kandidatuře jako křesťansko sociální kandidát.\n\nJeště v roce 1929 se uvádí jako člen Národní strany (Stronnictwo Narodowe).\n"}
{"id": "1166199", "url": "https://cs.wikipedia.org/wiki?curid=1166199", "title": "Ilona Rakouská", "text": "Ilona Rakouská\n\nIlona Rakouská (20. dubna 1927, Budapešť – 12. ledna 2011, Freiburg im Breisgau) byla členka maďarské palatinské linie Habsbursko-lotrinské dynastie, rakouská arcivévodkyně, princezna uherská a česká, vévodkyně Meklenburska.\n\nNarodila se 20. dubna 1927 v Budapešti jako druhá dcera arcivévody Josefa Františka Habsbursko-Lotrinského a jeho ženy princezny Anny Saské. Její otec byl synem arcivévody Josefa Augusta Rakouského. Její matka byla dcerou posledního saského krále Fridricha Augusta III.\n\nDne 20. února 1946 (civilně) a 30. dubna 1946 (církevně) se ve Sigmaringenu vdala za vévodu Jiřího Alexandra Meklenburského. Její manžel byl nejstarším dítětem a dědicem Jiřího, vévody z Meklenburska, hlavy Meklenbursko-Střelické dynastie a jeho manželky Ireny Michajlovny Rajevské. Spolu měli:\n\nDne 6. července 1963 se po smrti svého otce její manžel stal hlavou Meklenbursko-Střelické dynastie.\n\nZemřela 12. ledna 2011 ve Freiburg im Breisgau.\n\n"}
{"id": "1166203", "url": "https://cs.wikipedia.org/wiki?curid=1166203", "title": "Laetitia Marie Belgická", "text": "Laetitia Marie Belgická\n\nLaetitia Marie Belgická či Rakouská d'Este (Laetitia Maria Nora Anna Joachim Zita; * 23. dubna 2003 Brusel) je třetí dcera a nejmladší dítě arcivévody Lorenze Rakouského d'Este a princezny Astrid Belgické.\n\nVšichni její prarodiče i pra-prarodiče pocházejí z královských či šlechtických rodin; vychází z Rakouské, Belgické, Italské, Švédské, Francouzské, Dánské, Britské, Portugalské, Španělské, a Německé královské rodiny.\n\nMá dva starší bratry, Amadea (nar. 1986) a Joachima (nar. 1991) který je také jejím kmotrem. Dále má dvě starší sestry Marii Lauru (nar. 1988) a Luisu Marii (nar. 1995).\n\nV roce 2015-2016 se vzdělávala v \"Bromsgrove Preparatory School\" ve Spojeném království.\n\n"}
{"id": "1166204", "url": "https://cs.wikipedia.org/wiki?curid=1166204", "title": "Pilobřich ostnitý", "text": "Pilobřich ostnitý\n\nPilobřich ostnitý (\"Zeus faber\"), známý také jako ryba sv. Petra, je ryba z čeledi pilobřichovití. Pilobřich je mezi rybami delikatesou.\n\nDosahuje délky 70 cm a hmotnosti 8 kg, průměrně však pouze 20–50 cm. Ryba má ploché tělo a nezaměnitelné znaky mezi které patří ohraničená tmavá skvrna za žábrami, tvrdé paprsky přečnívající délku přední ploutve, dlouhá prsní ploutev a velká hlava se širokým ústním otvorem. Na hrubé kůži nejsou šupiny.\n\nPilobřiši žijí samotářsky či v malé skupince v hloubce 5–200 m ve vodách Atlantského oceánu a v Tichomoří.\n\nŽiví se sépiemi a korýši.\n\nNejlépe se připravuje pošírováním nebo dušením v páře. Má velmi jemné maso s vynikající chutí. Loví se nejvíce pomocí vlečných sítí a pokud je rybáři najdou v sítích na lovení sleďů, považují to za dobré znamení.\n\nK této rybě se váže pověst o sv. Petrovi, který rybě kterou ulovil vytáhl zlatou minci z tlamy a zanechal na jejím těle otisk prstu.\n\n"}
{"id": "1166209", "url": "https://cs.wikipedia.org/wiki?curid=1166209", "title": "Jurij Vojnov", "text": "Jurij Vojnov\n\nJurij Vojnov, ukrajinsky Юрій Миколайович Войнов (29. listopad 1931, Koroljov – 22. duben 2003, Kyjev) byl sovětský fotbalista ukrajinské národnosti. Nastupoval především na postu záložníka.\n\nSe sovětskou reprezentací vyhrál první mistrovství Evropy roku 1960 (tehdy nazývané Pohár národů). Zúčastnil se rovněž světového šampionátu ve Švédsku roku 1958. V národním týmu působil v letech 1954-1960 a nastoupil k 23 zápasům, v nichž vstřelil 3 branky.\n\nS Dynamem Kyjev se stal v roce 1961 mistrem Sovětského svazu a roku 1964 získal sovětský pohár.\n"}
{"id": "1166210", "url": "https://cs.wikipedia.org/wiki?curid=1166210", "title": "Antonio Gamoneda", "text": "Antonio Gamoneda\n\nAntonio Gamoneda Lobón (* 30. května 1931, Oviedo) je španělský spisovatel, básník, laureát Cervantesovy ceny za rok 2006.\n\nPo smrti svého otce, Antonia Gamonedy, se společně s matkou, Amelií Lobón, přestěhoval do Léonu.\n\nDo češtiny byla dle NK ČR dosud přeložena jediná jeho básnická sbírka.\n\n\n"}
{"id": "1166211", "url": "https://cs.wikipedia.org/wiki?curid=1166211", "title": "ASB Classic 2016 – ženská čtyřhra", "text": "ASB Classic 2016 – ženská čtyřhra\n\nDo soutěže ženské čtyřhry na tenisovém turnaji ASB Classic 2016 nastoupilo šestnáct dvojic. Obhájcem titulu byl italský pár Sara Erraniová a Roberta Vinciová, jehož členky na turnaji nestartovaly.\n\nVítězem čtyřhry se stal belgický nenasazený pár Elise Mertensová a An-Sophie Mestachová, který ve finále zdolal černohorsko-českou dvojici Danka Kovinićová a Barbora Strýcová výsledkem 2–6, 6–3 a [10–5].\n\nObě šampionky si do žebříčku WTA připsaly 280 bodů. Pro Mertensovou to bylo premiérové finále na okruhu WTA Tour, mimo sérii WTA 125K, a Mestachová si připsala druhou deblovou trofej z této úrovně ženského tenisu.\n\n"}
{"id": "1166213", "url": "https://cs.wikipedia.org/wiki?curid=1166213", "title": "Markéta Sofie Rakouská", "text": "Markéta Sofie Rakouská\n\nMarkéta Sofie Rakouská (Margarete Sophie Marie Annunciata Theresia Caroline Luise Josephe Johanna; 13. května 1870, Artstetten – 24. srpna 1902, Gmunden) byla členka Habsbursko-lotrinské dynastie, arcivévodkyně rakouská, princezna uherská, česká a toskánská a vévodkyně württemberská.\n\nNarodila se jako čtvrté a nejmladší dítě arcivévody Karla Ludvíka Rakousko-Uherského a jeho druhé ženy princezny Marie Annunziaty Neapolsko-Sicilské. Byla pojmenována po první ženě jejího otce princezně Markétě Saské a po její babičce z otcovy strany princezně Sofii Frederice Bavorské. Jejími staršími bratry byli arcivévoda František Ferdinand d'Este a arcivévoda Ota František Josef.\n\nJako mladá žena byla abatyší Ústavu šlechtičen v Praze. Tento ústav sloužil ke vzdělávání mladých šlechtičen. Abatyší se mohla stát neprovdaná arcivévodkyně z Habsburské dynastie. Všem bylo dovoleno opustit řád a vdát se.\n\nDne 24. ledna 1893 se ve Vídni vdala za vévodu Albrechta Württemberského, nejstaršího syna vévody Filipa Württemberského a jeho manželky arcivévodkyně Marie Terezie Rakousko-Těšínské. Spolu měli 7 dětí:\n\nZemřela 24. srpna 1902 v Gmundenu.\n\n"}
{"id": "1166214", "url": "https://cs.wikipedia.org/wiki?curid=1166214", "title": "Valentin Bubukin", "text": "Valentin Bubukin\n\nValentin Borisovič Bubukin, rusky Валентин Борисович Бубукин (23. duben 1933, Moskva – 30. říjen 2008) byl sovětský fotbalista ruské národnosti. Nastupoval především na postu útočníka.\n\nSe sovětskou reprezentací vyhrál první mistrovství Evropy roku 1960 (tehdy nazývané Pohár národů). Zúčastnil se rovněž světového šampionátu ve Švédsku roku 1958. V národním týmu působil v letech 1959–1961 a nastoupil k 11 zápasům, v nichž vstřelil 4 branky.\n\nS Lokomotivem Moskva roku 1957 získal sovětský pohár.\n"}
{"id": "1166218", "url": "https://cs.wikipedia.org/wiki?curid=1166218", "title": "Pytlácký potok", "text": "Pytlácký potok\n\nNázev Pytlácký potok má více vodních toků:\n\n"}
{"id": "1166224", "url": "https://cs.wikipedia.org/wiki?curid=1166224", "title": "Markéta Klementina Rakouská", "text": "Markéta Klementina Rakouská\n\nMarkéta Klementina Rakouská (Margarethe Klementine Maria; 6. července 1870, Alcsút – 2. května 1955, Řezno) byla členka uherské linie Habsbursko-lotrinské dynastie, arcivévodkyně rakouská, princezna uherská, česká a toskánská, kněžna Thurn-Taxis.\n\nNarodila se jako třetí nejstarší dcera arcivévody Josefa Karla Ludvíka Habsbursko-Lotrinského a jeho manželky princezny Klotyldy Sasko-Kobursko-Gothajské. Přes jejího otce byla pravnučkou císaře Leopolda II. Přes její matku byla pravnučkou Ludvíka Filipa, krále Francie.\n\nDne 15. července 1890 se v Budapešti vdala za knížete Alberta Thurn-Taxis, mladšího syna Maximiliana Antona, dědičného knížete Thurn-Taxis a jeho manželky vévodkyně Heleny Bavorské. Spolu měli 8 dětí:\n\n"}
{"id": "1166225", "url": "https://cs.wikipedia.org/wiki?curid=1166225", "title": "Jiří Crha (politik)", "text": "Jiří Crha (politik)\n\nJiří Crha (* 21. dubna 1960 Brno) je český politik a úředník, od roku 2012 zastupitel Jihomoravského kraje, od roku 2010 zastupitel a 1. místostarosta města Blanska, od roku 2018 starosta Blanska, člen ODS.\n\nV letech 1978 až 1981 vystudoval Střední průmyslovou školu elektrotechnickou Brno a následně v letech 1981 až 1986 pak Elektrotechnickou fakultu Vysokého učení technického v Brně (získal titul Ing.). Pracovní kariéru pak začínal mezi lety 1988 a 1992 jako vedoucí Měrového střediska Metry Blansko.\n\nV roce 1992 nastoupil na Okresní úřad Blansko, kde byl do roku 1995 vedoucím kanceláře přednosty. Mezi lety 1993 a 1997 si doplnil vzdělání bakalářským oborem veřejná ekonomie a správa na Ekonomicko-správní fakultě Masarykovy univerzity (získal titul Bc.). Od roku 1995 se stal přednostou Okresního úřadu Blansko a tuto funkci zastával až do roku 2001. Následoval přechod do pozice ředitele Krajského úřadu Jihomoravského kraje, kterým byl až do roku 2010.\n\nOd roku 2003 figuruje ve statutárních orgánech FC Zbrojovky Brno (2003 až 2009 místopředseda představenstva, od roku 2009 člen dozorčí rady). V roce 2011 se stal členem a místopředsedou představenstva Vodárenské akciové společnosti. Angažuje se také jako člen správní rady Mendelovy univerzity v Brně a člen správní rady studijního programu MPA na Právnické fakultě Masarykovy univerzity.\n\nJiří Crha je rozvedený, má dvě dospělé děti. Žije v Blansku.\n\nJe členem ODS, ve straně také zastává pozici místopředsedy regionálního sdružení v Jihomoravském kraji a předsedy oblastního sdružení Blansko.\n\nDo komunální politiky vstoupil, když byl za ODS zvolen v komunálních volbách v roce 1994 zastupitelem města Blanska. Znovu kandidoval až ve volbách v roce 2010, kdy vedl kandidátku ODS a byl po více než desetileté pauze opět zvolen zastupitelem města. V listopadu 2010 se navíc stal 1. místostarostou města. Ve volbách v roce 2014, kdy byl opět lídrem ODS, mandát zastupitele obhájil. Stejně tak se na začátku listopadu 2014 stal opět 1. místostarostou města. Působí také jako místopředseda Komise rady města pro občanské aktivity. Dne 1. listopadu 2018 byl zvolen starostou města.\n\nV krajských volbách v roce 2012 byl lídrem ODS v Jihomoravském kraji. Stal se sice krajským zastupitelem, ale vzhledem k zisku 9,21 % hlasů skončila strana v opozici. Působil jako člen Výboru finančního a byl předsedou Klubu krajských zastupitelů ODS. Dále je členem Komise rady kraje pro sociální věci a rodinu a Komise rady kraje pro zdravotnictví. V krajských volbách v roce 2016 byl opět lídrem ODS v Jihomoravském kraji a podařilo se mu obhájit mandát krajského zastupitele.\n"}
{"id": "1166226", "url": "https://cs.wikipedia.org/wiki?curid=1166226", "title": "Jiří Crha", "text": "Jiří Crha\n\nJméno a příjmení Jiří Crha má více nositelů:\n\n"}
{"id": "1166232", "url": "https://cs.wikipedia.org/wiki?curid=1166232", "title": "Vládní obvod Darmstadt", "text": "Vládní obvod Darmstadt\n\nVládní obvod Darmstadt \"(německy: Regierungsbezirk Darmstadt)\", označovaný též jako jižní Hesensko – Südhessen) je jeden ze tří vládních obvodů spolkové země Hesensko v Německu. Nachází se zde čtyři městské okresy a deset zemských okresů. Hlavním městem je Darmstadt. V roce 2014 zde žilo 3 822 479 obyvatel.\n\n\n\n"}
{"id": "1166243", "url": "https://cs.wikipedia.org/wiki?curid=1166243", "title": "Hippodrom v Konstantinopoli", "text": "Hippodrom v Konstantinopoli\n\nHippodrom v Konstantinopoli \"(řecky: Ιππόδρομος της Κωνσταντινούπολης)\" byl sportovním a společenským centrem Konstantinopole, hlavního města Byzantské říše. Dnes se na jeho místě nachází náměstí Sultanahmet Meydanı (Náměstí sultána Ahmeda), přičemž několik fragmentů původní antické stavby se dochovalo do dnešních dnů.\n\nSložené slovo \"hippodrome\" pochází z řeckých slov hippos (ἵππος), kůň, a dromos (δρόμος), dráha. Kvůli tomu je v turečtině nazýváno také \"Atmeydanı\" (Koňské náměstí). Dostihy a tethrippon byly populárním způsobem trávení volného času ve starověkém světě a hippodromy byly častými stavbami helénistických, římských a byzantských městech.\n\n\n"}
{"id": "1166244", "url": "https://cs.wikipedia.org/wiki?curid=1166244", "title": "Bombový útok v Istanbulu (leden 2016)", "text": "Bombový útok v Istanbulu (leden 2016)\n\n12. ledna 2016 dopoledne došlo k bombovému útoku v turistickém centru Istanbulu. K mohutné explozi došlo poblíž náměstí Sultanahmet v blízkosti Modré mešity a chrámu Boží moudrosti. Mezi 10 oběťmi bylo 9 Němců. Mezi zraněnými byli taktéž Němci, Nor, Peruánec a Jihokorejec.\n\nTurecká policie zadržela v souvislosti s útokem v Istanbulu devět lidí napojených na Islámský stát, včetně tři občanů Ruska, kteří jsou podle turecké tiskové agentury Anadolu podezřelí z poskytování logistické podpory teroristické organizaci. Při policejní razii v Antalyi a Izmiru byly zajištěny zbraně, dokumenty a kompaktní disky. Podle tureckých úřadů byl sebevražedným atentátníkem 28letý Syřan Nabil Fadli narozený v Saúdské Arábii.\n\nTeroristický útok odsoudil český premiér Bohuslav Sobotka, jako projev terorismu v jeho nejsurovější podobě. Vyjádření vydal ještě téhož dne, kdy došlo k útoku.\n"}
