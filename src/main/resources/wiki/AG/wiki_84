{"id": "1142134", "url": "https://cs.wikipedia.org/wiki?curid=1142134", "title": "Gazimestan", "text": "Gazimestan\n\nGazimestan (v srbské cyrilici Газиместан) je název prostranství a památníku, který se nachází v centru Kosova (5 km od Prištiny), nedaleko od místa středověké Bitvy na Kosově poli (6-7 km jihovýchodně).\n\nNázev gazimestan pochází z arabštiny (\"gazi\" pro hrdinu) a srbštiny (\"mesto\" pro místo).\n\nPamátník byl vybudován podle návrhu Aleksandra Deroka v roce 1953 a má podobu středověké věže. Vysoký je 25 metrů. Do roku 1999 se jednalo o kulturní památku. Po válce v Kosovu a vyhlášení nezávislého kosovského státu v roce 2008 je Gazimestan hlídán, stejně jako řada dalších objektů spojených se Srby v Kosovu, mezinárodními jednotkami. Od roku 2010 tuto službu vykonává kosovská policie.\n\nKaždý rok se zde dne 28. června (na Vidovdan) shromažďují Srbové, kteří si připomínají výročí Bitvy na Kosově poli. Tradice pravidelných shromáždění byla popularizována po 600. výročí bitvy, kdy se na Gazimestan sjelo několik set tisíc až milion lidí. V roce 2012 během pravidelného shromáždění promlouval k návštěvníkům patriarcha Srbské pravoslavné církve Irenej. V roce 2014 na Gazimestanu promlouval srbský prezident Tomislav Nikolić.\n\n"}
{"id": "1142136", "url": "https://cs.wikipedia.org/wiki?curid=1142136", "title": "Kostřice", "text": "Kostřice\n\nKostřice ( \"\") je zaniklá vesnice v okrese Česká Lípa ve východním okraji bývalého vojenského prostoru Ralsko, kvůli jehož založení zanikla. Ležela asi 8,5 km na severovýchod od Kuřívod. Byla správně podřízena obci Proseč jako její osada. Původní zabrané katastrální území bylo \"Olšina\", současné je \"Jabloneček\" v novodobém městě Ralsko.\n\nKostřice jsou nejvýchodnější a jednou z nejmenších zaniklých vesnic Ralska. Nachází se na jihovýchodním výběžku Zourovského vrchu, na hraně pravé terasy údolí říčky Zábrdky, která tvořila hranici vojenského prostoru.\n\nJihozápadně od obce jsou tři dřevěné stodoly z padesátých let.\n\nPodle sčítání v roce 1921 měly Kostřice 13 domů a 49 obyvatel (z toho bylo 36 Němců a 13 Čechů). Farou a zdravotní obvodem příslušely ke Kuřívodům, četnická stanice, pošta a telegraf byly v Olšině (2 km) a železniční stanice v Mimoni (15,75 km).\n"}
{"id": "1142138", "url": "https://cs.wikipedia.org/wiki?curid=1142138", "title": "Labyrint: Vražedná léčba", "text": "Labyrint: Vražedná léčba\n\nLabyrint: Vražedná léčba (v anglickém originále The Maze Runner: The Death Cure) je filmová adaptace románu \"Vražedná léčba\" z knižní série \"Labyrint\" psané spisovatelem Jamesem Dashnerem. Stejně jako předchozí díly jej natáčel režisér Wes Ball ve spolupráci se scenáristou T. S. Nowlinem. Světová distribuční premiéra byla plánována na 17. únor 2017, později kvůli zranění ústředního představitele Dylana O'Briena odložena na 12. leden 2018. V dubnu 2017 společnost ohlásila jako datum premiéry 9. únor 2018. Nakonec studio přesunulo premiéru na 26. ledna 2018. V České republice měl premiéru 25. ledna 2018.\n\nVe filmové trilogii se jedná o třetí film. Předchozí filmy jsou \"\" (\"The Maze Runner\", 2014) a \"\" (\"Maze Runner: Scorch Trials\", 2015).\n\n\n\nJiž před natáčením druhého dílu trilogie se hovořilo i o filmové adaptaci dílu třetího. V říjnu 2014 režisér Wes Ball uvedl, že pokud bude tento film režírovat, určitě ho nerozdělí do dvou částí. Počátkem března 2015 média uvedla, že byl sepsáním scénáře opět pověřen T. S. Nowlin, jenž se podílel na scénáři prvního dílu a sepsal scénář k dílu druhému. V červenci 2015 bylo oznámeno, že natáčení začne v únoru 2016. V polovině září 2015 pak bylo potvrzeno pokračování Balla v režii celé trilogie.\n\nFilm vydělal 58 milionů dolarů v Severní Americe a 230,1 milionů dolarů v ostatních oblastech, celkově tak vydělal 288,2 milionů dolarů po celém světě. Rozpočet filmu činil 62 milionů dolarů. Za první víkend docílil nejvyšší návštěvnosti, kdy vydělal 24,2 milionů dolarů. \n\nNa recenzní stránce Rotten Tomatoes získal ze 144 započtených recenzí 42 procent s průměrným ratingem 5,1 bodů z deseti. Na serveru Metacritic snímek získal z 37 recenzí 51 bodů ze sta. Na Česko-Slovenské filmové databázi si snímek k 3. srpnu 2018 drží 62 procent.\n\nFilm získal 4 nominace na cenu Teen Choice Awards, a to v kategoriích nejlepší akční film, nejlepší herec v akčním filmu (O'Brien), nejlepší dvojice (O'Brien a Scodelario) a nejlepší zloduch (Gillen).\n"}
{"id": "1142140", "url": "https://cs.wikipedia.org/wiki?curid=1142140", "title": "Lukáš Bartošák", "text": "Lukáš Bartošák\n\nLukáš Bartošák (* 3. července 1990, Brumov-Bylnice, Československo) je český fotbalový záložník či obránce, od července 2017 hráč klubu FC Fastav Zlín.\n\nSvoji fotbalovou kariéru začal v moravském klubu FC Elseremo Brumov, kde se propracoval do prvního týmu, za který hrál divizi. V zimním přestupovém období sezony 2009/10 zamířil na hostování do mužstva FC Hlučín. S týmem v sezoně 2010/11 sestoupil do ČFL. V červenci 2011 přestoupil po návratu z hostování z Broumova do MFK Karviné, i když měl nabídky z 1. ligy z mužstev 1. FC Slovácko a SK Dynamo České Budějovice. Po roce podepsal kontrakt s týmem FK Viktoria Žižkov.\n\nV létě 2015 zamířil do klubu FC Slovan Liberec, kde podepsal smlouvu na tři roky a dostal dres s číslem 26. Do týmu hráče přivedl trenér Trpišovský, který ho vedl na Žižkově společně s dalšími fotbalisty, kteří s ním působili ve Viktorii Žižkov (Davidem Hovorkou a Zdeňkem Folprechtem). 18. července 2015 nastoupil k utkání českého Superpoháru, kde Viktoria Plzeň porazila FC Slovan Liberec 2:1 (hráč vstřelil jediný gól Liberce). V dresu Slovanu debutoval v prvoligovém utkání 1. kola (26. 7. 2015) proti FK Mladá Boleslav (výhra Liberce 4:2), nastoupil na celý zápas. S Libercem se představil v Evropské lize 2015/16. V jarní části sezóny 2016/17 příliš šancí v sestavě nedostával.\n\nV červnu 2017 se dohodl na tříleté smlouvě s klubem FC Fastav Zlín, vrátil se tak do rodného kraje.\nJiž 23. června 2017 slavil se zlínským týmem zisk trofeje, premiérového Česko-slovenského Superpoháru (po zdolání Slovanu Bratislava).\n\nV listopadu 2015 jej nominoval trenér Pavel Vrba do českého reprezentačního A-týmu pro přátelské zápasy se Srbskem a Polskem. Debutoval 17. 11. 2015 ve Vratislavi v utkání proti Polsku, nastoupil v základní sestavě (prohra 1:3).\n\n"}
{"id": "1142144", "url": "https://cs.wikipedia.org/wiki?curid=1142144", "title": "Zac Goldsmith", "text": "Zac Goldsmith\n\nZac Goldsmith (* 20. ledna 1975, Londýn, Anglie) je britský politik, od května 2010 poslanec.\n25. října 2016 rezignoval na funkci poslance za Konzervativce, na protest proti vládnímu rozhodnutí své strany rozšířit letiště Heathrow. Sám Goldsmith hlasitě kritizoval možné rozšíření letiště a považoval vládní odklepnutí za katastrofické pro obyvatele žijící na pozemcích, nebo v těsné blízkosti navrhované čtvrté ranveje letiště.\n\nStudoval na Eton College; poté pracoval v letech 1998 až 2006 jako šéfredaktor časopisu \"The Ecologist\".\n\n\n"}
{"id": "1142149", "url": "https://cs.wikipedia.org/wiki?curid=1142149", "title": "Chris Brunt", "text": "Chris Brunt\n\nChristopher „Chris“ Brunt (* 14. prosince 1984, Belfast, Severní Irsko) je severoirský fotbalový záložník a reprezentant, v současnosti hrající za anglický klub West Bromwich Albion FC. Alternativně nastupuje na kraji obrany.\n\n\nChris Brunt zaznamenal svůj debut za severoirský národní A-tým 18. 8. 2004 v přátelském utkání v Curychu proti týmu Švýcarska (remíza 0:0). Se svým týmem se mohl v říjnu 2015 radovat po úspěšné kvalifikaci z postupu na EURO 2016 ve Francii (byl to premiérový postup Severního Irska na evropský šampionát).\n\n"}
{"id": "1142154", "url": "https://cs.wikipedia.org/wiki?curid=1142154", "title": "Alpens", "text": "Alpens\n\nAlpens je katalánská obec ležící v provincii Barcelona, comarca Osona.\n\nDne 9. července 1873, během třetí karlistické války, se konala bitva o Alpens, ve které Francesc Savalls i Massot porazil liberály pod velením brigádního generála Cabrinetty, který zemřel v boji.\n\nZnak obce byl přijat v roce 1991. Zobrazuje vrchol Roca de Pena, která stojí na území obce a berlu opatů z Ripollu, pod jejichž jurisdikci obec spadala.\n"}
{"id": "1142155", "url": "https://cs.wikipedia.org/wiki?curid=1142155", "title": "Antonína Nováková-Záchvějová", "text": "Antonína Nováková-Záchvějová\n\nAntonína Nováková roz. Záchvějová (8. srpna 1934 Uherský Brod – 6. září 2018 Bratislava) byla československá hráčka basketbalu, vysoká 164 cm. Je zařazena na čestné listině zasloužilých mistrů sportu.\n\nZa basketbalové reprezentační družstvo Československa v letech 1957 až 1964 hrála celkem 125 utkání a má podíl na dosažených sportovních výsledcích. Zúčastnila se tří Mistrovství Evropy 1958, 1960, 1962, na nichž získala stříbrnou medaili za druhé místo v roce 1962 a dvě bronzové medaile za třetí místa v letech 1958 a 1960.\n\nV československé basketbalové lize žen hrála celkem 11 sezón (1955–1967) za družstvo Lokomotiva Bratislava, s nímž získala v ligové soutěži jeden titul vicemistra Československa (1962), čtyřikrát třetí místo (1958, 1963, 1965, 1966) a jedno čtvrté místo (1960). \n\n\n\n\n\n"}
{"id": "1142161", "url": "https://cs.wikipedia.org/wiki?curid=1142161", "title": "Helena Zvolenská", "text": "Helena Zvolenská\n\nHelena Zvolenská (* 24. ledna 1939, Bratislava) je československá hráčka basketbalu. Je vysoká 191 cm. Je zařazena na čestné listině zasloužilých mistrů sportu.\nZa basketbalové reprezentační družstvo Československa v letech 1961 až 1968 hrála celkem 133 utkání a má podíl na dosažených sportovních výsledcích. Zúčastnila se Mistrovství světa 1964 v Peru - 2. místo, 1967 v Praze - 3. místo a tří Mistrovství Evropy 1962, 1966, 1968, na nichž získala čtyři medaile - stříbrnou a bronzovou medaili za druhé a třetí místo na MS, dvě stříbrné medaile na druhá místa na ME.\n\nV československé basketbalové lize žen hrála celkem 14 sezón (1958-1973) za družstvo Lokomotiva Bratislava, s nímž získala v ligové soutěži tři tituly vicemistra Československa (1962, 1968, 1969), čtyřikrát třetí místo (1963, 1965, 1966, 1970) a dvakrát čtvrté místo (1960, 1972). V sezóně 1967/68 byla vybrána do All-Stars - nejlepší pětice hráček československé ligy. Je na 14. místě v dlouhodobé tabulce střelkyň československé ligy žen za období 1963-1993 s počtem 3597 bodů. \n\n\n\n\n\n"}
{"id": "1142166", "url": "https://cs.wikipedia.org/wiki?curid=1142166", "title": "Austin Stevens", "text": "Austin Stevens\n\nAustin Stevens (* 19. května 1950) je herpetolog, autor a fotograf se specializací na přírodu a plazy. Je známý především díky své práci na seriálech Austin Stevens - Pán hadů (\"Austin Stevens: Snakemaster\") a Dobrodružství Austina Stevense (\"Austin Stevens Adventures\").\n\n\n"}
{"id": "1142172", "url": "https://cs.wikipedia.org/wiki?curid=1142172", "title": "Labyrint (knižní série)", "text": "Labyrint (knižní série)\n\nLabyrint je série sci-fi románů od Jamese Dashnera, v anglickém originále nazývaná The Maze Runner. Zahrnuje základní trilogii knih, k níž následně autor dopisuje ještě další, prequelové díly. Podle dvou knih natočil režisér Wes Ball pro společnost Fox filmové adaptace a třetí film vyšel v lednu 2018.\n\nPříběhy časově předcházející základní trilogii:\n\nKniha \"The Kill Order\" z roku 2012, v českém překladu vydaná v říjnu 2016. Ač vyšla až po základní trilogii, dějově jí předchází.\n\nKniha \"The Fever Code\" byla vydána v roce 2016, v českém překladu v červnu 2017.\n\nČesky byla vydána v souborném jednosvazkovém vydání před koncem roku 2015.\n\nKniha vydaná v angličtině pod názvem \"The Maze Runner\" v říjnu 2009, v českém překladu pak v srpnu 2014.\n\nKniha vydaná v anglickém originále \"The Scorch Trials\" v říjnu 2010, česky pak v prosinci 2014.\n\nKniha vydaná pod původním anglickým názvem \"The Death Cure\" v říjnu 2011, česky v červenci 2015.\n\nFilm z roku 2014.\n\nFilm z roku 2015.\n\nFilm z roku 2018.\n"}
{"id": "1142176", "url": "https://cs.wikipedia.org/wiki?curid=1142176", "title": "Yvetta Paulovičová-Pollaková", "text": "Yvetta Paulovičová-Pollaková\n\nYvetta Paulovičová roz. Pollaková (* 4. května 1953, Prešov) je československá hráčka basketbalu. Je vysoká 183 cm. Je zařazena na čestné listině zasloužilých mistrů sportu.\n\nV basketbalovém reprezentačním družstvu Československa letech 1971 až 1976 hrála celkem 126 utkání a má podíl na dosažených sportovních výsledcích. Zúčastnila se Olympijských her 1976 (Montreal, Kanada) - 4. místo, dvou Mistrovství světa 1971 v Brazílii - 2. místo, 1975 v Kolumbii - 3. místo, tří Mistrovství Evropy 1972, 1974, 1976, na nichž získala celkem pět medailí, stříbrnou a bronzovou medaili na MS, dvě stříbrné a jednu bronzovou medaili na ME. Na Mistrovství Evropy juniorek v roce 1967 skončila na 7. místě a v roce 1971 (Subotica, Jugoslávie) s družstvem Československa získala za druhé místo titul vicemistra Evropy.\n\nV československé basketbalové lize žen hrála celkem 10 sezón (1970-1981) za družstvo Slavia Prešov, s nímž v ligové soutěži se umístila nejlépe na 4. místě (1974) a 3x na 6. místě. Je na 15. místě v dlouhodobé tabulce střelkyň československé ligy žen za období 1963-1993 s počtem 3592 bodů. V roce 1975 vyhlášena jako nejlepší basketbalistka Slovenska. \n\n\n\n\n\n"}
{"id": "1142186", "url": "https://cs.wikipedia.org/wiki?curid=1142186", "title": "Viktor Amadeus I.", "text": "Viktor Amadeus I.\n\nViktor Amadeus I. Savojský (italsky:\"Vittorio Amedeo I di Savoia\", 8. květen 1587 – 7. říjen 1637 byl vévodou savojským v letech 1630 až 1637. Byl titulární král kyperský a jeruzalémský. Byl znám jako \"Lev ze Susy\".\n\nNarodil se v Turíně Karlovi Emanuelovi I. Savojském a Kateřině Michaele Španělské, dceři krále Filipa II. Dětství prožil na Španělském dvoře v Madridu u svého dědečka Filipa II. Zůstal tam až do královy smrti v roce 1598, kdy bylo Viktorovi Amadeovi 11 let. Když jeho bratr Filip Emanuel v roce 1605 zemřel, stal se právoplatným dědicem savojského vévodství.\n\nViktor Amadeus se stal savojským vévodou po otcově smrti v roce 1630. Politika Karla Emanuela vnesla velkou nestabilitu do vztahu s Francií a Španělskem, a bylo zapotřebí vojáků, aby bránili vévodství. Chyběly však peníze na nábor nových rekrutů nebo zaplacení žoldáků, a tak Viktor Amadeus podepsal mírovou smlouvu se Španělskem.\n\nBěhem války o dědictví mantovské bylo Savojsko nuceno vzdát se Pinerola ve prospěch Francie. Tak dostala Francie strategickou cestu do srdce Savojska a zbytku Itálie. Pro vládce Savojska to byla hrozná ztráta a od té doby se snažili získat toto území zpátky. Následně, pod vedením kardinála Richelieu se Viktor Amadeus pokusil vytvořit v Itálii protišpanělskou ligu. Dosáhl dvou vítězství proti Španělsku: v roce 1636 v bitvě u Tornavento a 8. září 1637 v bitvě u Mombaldone.\n\n25. září roku 1637 Viktor Amadeus onemocněl po večeři u vévody z Créqui. Byl donesen k Vercelli, kde 7. října ve věku 50 let zemřel.\n\nV roce 1619 se oženil s Kristýnou Marií Francouzskou (1606–1663), dcerou francouzského krále Jindřicha IV. a Marie Medicejské. Po jeho smrti vládla vévodství jako regentka v letech 1637–1663. Měli spolu tyto potomky:\n\n\nViktor Amadeus a jeho manželka se stali předky primogeniturní (královské) linie savojského rodu, která vymřela roku 1831 smrtí krále-vévody Karla Felixe a trůn přešel na potomky Viktorova mladšího bratra Tomáše Savojského.\n"}
{"id": "1142191", "url": "https://cs.wikipedia.org/wiki?curid=1142191", "title": "Textilní tisk přenosem", "text": "Textilní tisk přenosem\n\nTisk přenosem je technologie nepřímého potiskování textilií.\nPapírový pás, jehož délka musí být přesně stejná jako zpracovaná textilie, se potiskuje mnohobarevným, většinou jemným vzorem, často také sublimačními barvivy s plynulým přechodem mezi barevnými odstíny. Textilie probíhá současně s papírem kalandrem ohřívaným na 160-220°C, čímž se přenáší vzorek z papíru na textilii. Polyester a směsi s nižším obsahem přírodních vláken se potiskuje bez problémů, pro přírodní vlákna se musí použít speciální papír nebo zvláštní předúprava. . \nTechnologie se zakládá na patentu firmy \"Celanese\" z roku 1927, realizována byla však teprve v roce 1953 italskou firmou \"Stampa Tessuti\" . (Některé odborné publikace považují za začátek komerčního využití tohoto patentu rok 1951 u firmy DuPont ).\n\nPoužití potiskování přenosem jako technologie suchého zahřívání se značně rozšířilo, protože např. pro stejné vzorování filmovým tiskem by bylo zapotřebí 15-20 šablon a pro \"fully fashion\", kravaty nebo potahy deštníků se dají tisknout velikosti přiměřené vzory i u malých sérií.\n\nNevýhoda technologie je, že barvivo se napouští jen na povrch zboží (rubní strana zůstává bílá) a textilie s jemným rýhováním se mezi očky nebo odstávajícími nitěmi obarvují světleji.\n\nK potiskování velkých sérií se používá podtlakový kalandr s vysokým podtlakem, který připouští při celoplošném tlaku o 20°C nižší teploty. Přebytečné barvivo se nemusí vypírat, protože zbytek barvy zůstává na podkladovém papíře.\n\nZnámé firmy: Star Stampa Tessuti, Etchprint, SABA, Sublistatic, Sublix, Flock-Transferdruck . \n"}
{"id": "1142197", "url": "https://cs.wikipedia.org/wiki?curid=1142197", "title": "Francouzský mandát Sýrie a Libanonu", "text": "Francouzský mandát Sýrie a Libanonu\n\nFrancouzský mandát Sýrie a Libanonu byl ustaven po 1.světové válce dne 25. dubna 1920 jako mandátní území Společnosti národů pod správou Francie; trval do roku 1943/1946. Dne 1. ledna 1944 byla vyhlášena nezávislá Libanonská republika.\n\nLibanon a část Sýrie byly od roku 1516 do roku 1918 součástí Osmanské říše. Za 1. světové války, v roce 1918 bylo území okupováno britskými a francouzskými vojsky. Po porážce tureckých vojsk navrhly vítězné mocnosti (Spojené království, Francie a USA), mandátní formu uspořádání zemí jako jejich přípravu na získání nezávislosti. Francouzi zde vytvořili šest administrativních území: Damašek, Aleppo (Haleb), Velký Libanon, Latakii (Alavitský stát), Alexandrettský sandžak, který se později připojil k Turecku a Džebel Drúz (Suvejda). \n\nV roce 1925 byl Libanon administrativně oddělen od Sýrie a 23. června 1926 byla vyhlášena ústava a Velký Libanon přejmenován na Libanonskou republiku, stále pod francouzským mandátem. V roce 1941 udělila Francie Libanonu formální nezávislost, která byla oficiálně vyhlášena v roce 1943. Na základě Národního paktu byla v roce 1944 země prohlášena nezávislou parlamentní republikou. Prakticky stejný postup probíhal i v Sýrii, která získala nezávislost po skončení 2. světové války, v roce 1946, kdy francouzská vojska opustila mandátní území.\n\n\n"}
{"id": "1142200", "url": "https://cs.wikipedia.org/wiki?curid=1142200", "title": "Antifeminismus", "text": "Antifeminismus\n\nAntifeminismus je široce definován jako opozice proti některým nebo všem formám feminismu. Jako antifeminismus tak lze označit buď teoretické odmítnutí potřeby zrovnoprávnit ženy ve společnosti a politice, nebo odpor vůči organizovaným hnutím, která takové zrovnoprávnění prosazují, nebo vůči konkrétním politickým krokům, která tato hnutí prosazují.\n\nPojem vytvořila německá feministka Hedwig Dohmová v knize \"Antifeministé\" (\"Die Antifeministen\", 1902) podle vzoru tehdy již existujícího pojmu antisemitismus.\n\n\n \n"}
{"id": "1142201", "url": "https://cs.wikipedia.org/wiki?curid=1142201", "title": "Stuart Dallas", "text": "Stuart Dallas\n\nStuart Alan Dallas (* 19. dubna 1991, Cookstown, Severní Irsko) je severoirský fotbalový záložník a reprezentant v současnosti hrající za anglický klub Leeds United FC.\n\n\nDallas nastupoval ve své profesionální fotbalové kariéře za kluby Crusaders FC (Severní Irsko), Brentford FC, Northampton Town FC, Leeds United FC (všechny Anglie).\n\nStuart Dallas zaznamenal svůj debut za severoirský národní A-tým 27. 5. 2011 v přátelském utkání v Dublinu proti týmu Walesu (prohra 0:2). Se svým mužstvem se mohl v říjnu 2015 radovat po úspěšné kvalifikaci z postupu na EURO 2016 ve Francii (byl to premiérový postup Severního Irska na evropský šampionát). Zúčastnil se EURA 2016 ve Francii, kam jej nominoval trenér Michael O'Neill.\n\n"}
{"id": "1142202", "url": "https://cs.wikipedia.org/wiki?curid=1142202", "title": "Muzeum Vysočiny Havlíčkův Brod", "text": "Muzeum Vysočiny Havlíčkův Brod\n\nMuzeum Vysočiny Havlíčkův Brod je muzeum v městě Havlíčkův Brod, zřizované je krajem Vysočina. Muzejní společnost předcházející vznik muzea byla založena v roce 1874, v roce 1898 bylo zřízeno samotné okresní muzeum. Sídlí v Havlíčkově domě, kdy další expozice jsou v klášterním kostele sv. Rodiny a Štáflově baště.\n\nMuzejní spolek byl založen 8. června 1874, kdy učitelé obecné školy z Havlíčkova Brodu se usnesli, že bude vhodné založit muzejní společnost. Musejní sbírka byla umístěna v budově školy a měla devět skupin. Posléze činnost skomírala a to i přesto, že v Havlíčkově Brodě byla v roce 1894 uspořádána národopisná výstava. Po roce 1895 byly sloučeny sbírky města a místního národopisného výboru. V roce 1898 došlo ke zřízení muzea místním zastupitelstvem.\n\nV roce 1905 byl vydán první zpravodaj pod názvem \"Městské museum v Německém Brodě\". Byly shromažďovány památky na Karla Havlíčka Borovského a posléze i prováděny soupisy historických a uměleckých regionálních památek. Během 1. světové války docházelo k dokumentaci aktuálních událostí, bylo otevřeno archivní oddělení a také byla vedena záchrana hradu Lipnice nad Sázavou. Po roce 1920 bylo muzeum přestěhováno do \"Havlíčkova domu\", kdy tento ještě nebyl otevřen veřejnosti.\n\nPo první světové válce se z odděleni sledujícího místní válečné události stalo \"legionářské oddělení\", ostatní oddělení sbíraly a shromažďovaly další památky vázané na osobu Karla Havlíčka Borovského a teoretické stavební úpravy \"Havlíčkova domu\". Tyto snahy vyvrcholily v roce 1935, kdy se konaly oslavy 200 let od otevření místního gymnázia a jejich součástí byla výstava o K. H. Borovském v prostorách gymnázia a také byl při této příležitosti znovuotevřen rekonstruovaný Havlíčkův dům.\n\nV polovině 30. let došlo k zaměření muzea na regionální výtvarníky, kdy muzeum začalo postupně nakupovat díla regionálních autorů (Otakar Štáfl, František Antonín Jelínek, Antonín Waldhauser a další), kdy tak byl založen základ výtvarných sbírek místního muzea. Současně s tím se vedení muzea snažilo zajistit pro muzeum prostory místní radnice, protože do Havlíčkova domu se nevešly všechny sbírky. Po vstupu německých okupantů do města byly památky ze sbírek muzea ukrývány po bytech pracovníků. Muzeum bylo v lednu 1944 uzavřeno.\n\nPo roce 1945 bylo muzeum znovuotevřeno a byly zadány projekty pro stavební úpravy radnice pro muzeujní účely a pokračovalo shromažďování sbírek o K. H. Borovském a rozšiřovaly se sbírky regionálních výtvarníků. V roce 1949 došlo k otevření první výstavy právě těchto regionálních výtvarníků. O rok později bylo muzeum začleněno do Krajského muzea v Jihlavě a bylo tak řízeno Krajským národním výborem a byla vystěhována trafika z přízemí muzea a došlo tak rozšíření prostor muzea v Havlíčkově domě. V roce 1953 proběhly přípravy výhledového plánu jednotlivé sítě muzeí, kdy muzeum v Havlíčkově Brodě mělo být přesunuto do Polné, to nakonec neproběhlo, ale přesto byly prostory muzea převedeny na n. p. Humpolecké pekárny a n. p. Turista. Muzeum bylo přesunuto do prostor \"staré radnice\".\n\nV roce 1955, k příležitosti 100 let od úmrtí K. H. Borovského, se konala v Praze výstava k životu K. H. Borovského. Tato se posléze stala stálo expozicí muzea v Havlíčkově Brodě a byla umístěna v \"Hanusovském domě\". V dalších letech pracovníci muzea získali další sbírkové předměty (část inventáře Želivského kláštera a pozůstalost A. Imlaufa). Muzeum se také začalo podílet na asanaci zámku v Lipnici nad Sázavou a spolupořádalo festival Haškova Lipnice, v roce 1958 byl také jako další objekt muzea otevřen Haškův rodný dům a to jako památník písemnictví. Festival Haškova Lipnice byl muzeem pořádán do roku 1965.\n\nV šedesátých letech mělo dojít k změnám v programu muzea, ale nakonec došlo pouze k přejmenování na \"Okresní muzeum\". Muzeum se v roce 1967 stalo součástí \"Okresního vlastivědného střediska\". Před tímto se však již v roce 1965 odtrhlo výtvarné oddělení a položilo základ pro budoucí okresní galerii, ta byla umístěna do \"Malinova domu\". Později také docházelo ke stěhováním sbírkových předmětů a byla v \"leškovickém památníku\" vytvořena nová stálá expozice \"Za svobodu lidstva\".\n\nV roce 1970 byl zrekonstruován \"Havlíčkův dům\" a o rok později došlo k otevření nové stálé expozice o K. H. Borovském. Ke konci roku 1973 byla ukončena činnost \"Okresního vlastivědného střediska\" a 1. ledna 1974 bylo otevřeno \"Okresní muzeum a galerie\". Jako další expozice byla připravena \"Dějiny české hudby\" a to v nově opraveném malečském zámku. v roce 1978 byla dokončena rekonstrukce \"Hanusovského domu\" a v něm byla otevřena stálá \"Expozice dějin dělnického a komunistického hnutí na Havlíčskobrodsku\".\n\nV roce 1984 opět bylo \"Okresní muzeum a galerie\" integrováno do \"Okresního vlastivědného střediska\" a o dva roky později se součástí střediska stalo \"Městské muzeum v Ledči nad Sázavou\", kde v roce 1989 byla vybudována nová stálá expozice a byly rekonstruovány i další muzejní zařízení. V roce 1988 opět započala rekonstrukce \"Havlíčkova domu\" a v roce 1989 byla již na jaře zrušena \"Expozice dějin dělnického a komunistického hnutí na Havlíčkobrodsku\", později byl z objektů muzea vyřazen i leškovický památník.\n\nPo sametové revoluci v roce 1989 se jednotlivá oddělení \"Okresního vlastivědného střediska\" osamostatnila a muzeum v Havlíčkově Brodě bylo přejmenováno na \"Okresní vlastivědné muzeum\", galerie přešla pod správu Ministerstva kultury a byla přejmenována na Galerii výtvarné kultury. Muzeum v rámci restitucí přišlo o velké množství sbírkových předmětů (inventář zámku Maleč, obrazy). Muzeum také muselo přenechat objekty do správy obcí, přišlo tak o památník Jaroslava Haška, muzeum v Ledči nad Sázavou a památník v Havlíčkové Borové. Muzeum také přišlo o \"Hanusovský dům\" a Štáflovu baštu. Depozitář muzea pak byl od roku 1997 umístěn do budovy archivu.\n\nK 1. lednu 2003 se \"Okresní vlastivědné muzeum Havlíčkův Brod\" stalo majetkem Kraje Vysočina a 31. března téhož roku byla ustanovena příspěvková organizace \"Muzeum Vysočiny Havlíčkův Brod\". Muzeum sídlí v Havlíčkově domě, který patří městu Havlíčkův brod, sbírky byly zapůjčeny na hrady v Lipnici nad Sázavou a Ledči nad Sázavou.\n\nV roce 2016 byl v muzeu vystaven poklad nalezený nedaleko Humpolce, jeho součástí je 341 zlatých a stříbrných mincí, kdy jejich majitelem měl být nejspíš bohatý soukeník z Humpolce. V pokladu jsou mince z mnohých států.\n\nV srpnu roku 2018 se novým ředitelem muzea stal Michal Kamp, do 31. května 2018 vedl muzeum Jiří Jedlička.\n\n\n"}
{"id": "1142207", "url": "https://cs.wikipedia.org/wiki?curid=1142207", "title": "Michael McGovern", "text": "Michael McGovern\n\nMichael McGovern (* 12. července 1984, Enniskillen, Severní Irsko, Spojené království) je severoirský fotbalový brankář a reprezentant, v současnosti hráč klubu Hamilton Academical FC.\n\n\nMcGovern působil ve své seniorské fotbalové kariéře v klubech Celtic FC, Stranraer FC, St. Johnstone FC, Dundee United FC, Ross County FC, Falkirk FC, Hamilton Academical FC (všechny Skotsko).\n\nMichael McGovern zaznamenal svůj debut za severoirský národní A-tým 30. 5. 2010 v přátelském utkání v Chillánu proti týmu Chile (prohra 0:1). K dalšímu zápasu v dresu severoirské reprezentace nastoupil až po bezmála pěti letech v březnu 2015.\n\nSe svým mužstvem se mohl v říjnu 2015 radovat po úspěšné kvalifikaci z postupu na EURO 2016 ve Francii (byl to premiérový postup Severního Irska na evropský šampionát). Zúčastnil se EURA 2016 ve Francii, kam jej nominoval trenér Michael O'Neill.\n\n"}
{"id": "1142214", "url": "https://cs.wikipedia.org/wiki?curid=1142214", "title": "Vojtěch Pikal", "text": "Vojtěch Pikal\n\nVojtěch Pikal (* 19. února 1987 Olomouc) je český politik a programátor, od října 2017 poslanec Poslanecké sněmovny PČR, v letech 2014 až 2017 a opět od roku 2020 místopředseda České pirátské strany. V listopadu 2017 byl zvolen místopředsedou Poslanecké sněmovny.\n\nVystudoval přírodovědnou větev na Slovanském gymnáziu v Olomouci a následně bakalářský program informatika na Univerzitě Palackého v Olomouci (získal titul Bc.). Na téže univerzitě studoval v navazujícím magisterském programu informatika a přibral si ještě magisterský program učitelství matematiky a výpočetní techniky pro střední školy.\n\nV roce 2013 byl na pracovní stáži v Budapešti, od roku 2015 pracuje jako vývojář a tester softwaru pro českou firmu v Olomouci. Dlouhodobě se angažuje jako organizátor larpů a her pro mládež. Je také spoluautorem fantasy hry Dračí doupě II.\n\nDo České pirátské strany vstoupil v únoru 2012. Předtím nebyl členem žádné politické strany ani hnutí, ale byl registrovaným příznivcem Pirátů, Věcí veřejných, Strany zelených, Svobodných a členem Mladých sociálních demokratů. Už na podzim 2012 za Piráty kandidoval v krajských volbách do Zastupitelstva Olomouckého kraje, ale neuspěl. Stejně tak neúspěšně dopadly i jeho kandidatury za Piráty ve volbách do Poslanecké sněmovny PČR v roce 2013 v Olomouckém kraji a ve volbách do Evropského parlamentu v roce 2014, kdy figuroval na 4. místě kandidátky.\n\nDne 2. srpna 2014 byl na celostátním fóru v Praze zvolen 1. místopředsedou České pirátské strany. Na podzim téhož roku pak za Piráty kandidoval v komunálních volbách v Olomouci, a to v rámci subjektu \"Občané pro Olomouc\" (tj. nezávislí kandidáti, SZ a Piráti), avšak ani tentokrát neuspěl (stal se druhým náhradníkem). V komunální politice se však od roku 2014 angažuje jako člen Kontrolního výboru Zastupitelstva města Olomouce a člen Komise městské části Olomouc-střed.\n\nV dubnu 2016 obhájil na zasedání Celostátního fóra Pirátů v Olomouci post 1. místopředsedy strany (funkci vykonával do prosince 2017). Ve volbách do Poslanecké sněmovny PČR v roce 2017 se stal lídrem Pirátů v Olomouckém kraji. Získal 1 809 preferenčních hlasů a byl zvolen poslancem. V listopadu 2017 se stal místopředsedou Poslanecké sněmovny PČR. Dostal 102 hlasů od 195 přítomných poslanců.\n\nZapojuje se také na mezinárodní úrovni, například v letech 2013 až 2014 byl spolupředsedou Pirátské internacionály. V lednu 2020 byl na Celostátním fóru v Ostravě zvolen 2. místopředsedou strany.\n"}
{"id": "1142218", "url": "https://cs.wikipedia.org/wiki?curid=1142218", "title": "Regina Hall", "text": "Regina Hall\n\nRegina Hall (* 12. prosince 1970 Washington, D.C., USA) je americká filmová a televizní herečka a komička, známá především díky roli Brendy Meeksové ve čtyřech z pěti filmů \"Scary Movie\". Za roli ve filmu \"Holky sobě\" získal ocenění New York Film Critics Circle Awards a nominace na ceny Gotham Awards a Independent Spirit Awards v kategorii nejlepší herečka. Dále se objevila ve filmech jako \"Horší než smrt\" (2010), \"Girls Trip\" (2017), \"Nenávist, kterou jsi probudil\" (2018), \"Little\" (2019), \"Shaft\" (2019).\n\nNarodila se 12. prosince 1970 ve Washingtonu D.C. jako dcera faráře Odie Halla a učitelky Ruby Hall. Studovala na Newyorské univerzitě, kde ukončila studium v roce 1997 a získala titul magistra v žurnalistice. Chtěla kariéru a život publicisty. Její první semestr na škole byl pro ni velmi těžký, protože jí zemřel otec. \"\"Bylo to náhlé. A já myslím, že pokud se to někomu stalo také, ví jaké to je. Ví, jaké jsou náhlé události bolestivé,\" \"řekla Regina. \"\"Když jste mladí, nevidíte hranici mezi životem a smrtí a vidíte život jako nekonečný. Ale když ztratíte někoho blízkého, uvědomíte si, že tu nejste navždy a taky si uvědomíte, co chcete za tu krátkou dobu dělat. A já věděla, že můj otec si přál, abych dokončila školu. A proto jsem to udělala, i když jsem měla kariéru.\"\"\n\nV roce 2004 byla její matce Ruby diagnostikována sklerodermie. Když Regina zrovna nepracovala v Hollywoodu, byla u své matky v Sherman Oaks v Kalifornii v domově důchodců (obvykle to bylo dvakrát týdně). \"\"Když jsem slyšela o té diagnóze mojí matky, nic moc jsem o té nemoci nevěděla. Ale moje kolegyně herečka Dana Delany, mě seznámila s Bobem Sagetem. Bob natočil film o sklerodermii pár let před tím, protože jeho sestra také trpěla touto nemocí a zemřela na ni. Bob založil nadaci pro lidi postižené sklerodermií. Přihlásila jsem svou matku.\"\"\n\nV roce 2014 se stala ambasadorkou Bílých Diamantů Elizabeth Taylor.\n\n"}
{"id": "1142221", "url": "https://cs.wikipedia.org/wiki?curid=1142221", "title": "WatchOS", "text": "WatchOS\n\nwatchOS (společností Apple Inc. označovaný jako \"watchOS\"), je operační systém používaný v chytrých hodinkách Apple Watch, vyvinutý společností Apple, Inc. Vychází z operačního systému iOS a sdílí mnoho jeho rysů. Poprvé byl představen 24. dubna 2015 společně s hodinkami Apple Watch. Ty jsou v současné době jediným existujícím zařízením, které tento operační systém využívá.\n\nNa konferenci WWDC 2015 byla veřejnosti představena nová verze tohoto operačního systému s názvem \"watchOS 2\". Nová verze přinesla řadu vylepšení, jako například možnost spouštět aplikace od vývojářů třetích stran. Datum vydání bylo stanoveno na 16. září 2015. Z důvodu nutnosti opravit chybu v systému došlo ke zpoždění a systém byl vydán dne 21. září 2015.\n\nNa konferenci WWDC 2016 byla veřejnosti představena nová verze tohoto operačního systému s názvem watchOS 3. Nová verze přinesla řadu vylepšení, jako například možnost rychlého spuštění aplikací a nahrazení People a Glances s Dock, umožňující rychlý přístup k aplikacím. Systém bude vydán 13/9/2016.\n\nDomovská obrazovka (která bývá často přezdívána jako \"karousel\") se skládá z kruhových ikon jednotlivých aplikací, které se dají pomocí digitální korunky přibližovat a oddalovat. Pro rychlý přístup k souhrnným informacím, které pocházejí z jednotlivých aplikací, slouží obrazovky nazývané „\"Glances\"“. Tento přehled se vyvolá tahet po displeji od horního okraje směrem dolů provedeným na domovské obrazovce. Následná navigace mezi obrazovkami rychlého přehledu („\"Glances\"“) probíhá pomocí jejich posouvní doprava či doleva. Na základě síly vynaložené při dotyku displeje dochází k vyvolání různých akcí. Sílu stisku hodinky vyhodnocují za pomoci speciálního mechanismu.\n"}
{"id": "1142233", "url": "https://cs.wikipedia.org/wiki?curid=1142233", "title": "Barcs", "text": "Barcs\n\nBarcs je okresní město v Maďarsku v župě Somogy. Má rozlohu 12 290 ha a žije zde 11 352 obyvatel. Leží na levém břehu řeky Drávy, která v tomto místě tvoří hranici Maďarska s Chorvatskem a části jeho okolí jsou součástí Národního parku Dunaj-Dráva. První zmínka o obci je z roku 1389.\n\n\n\n"}
{"id": "1142234", "url": "https://cs.wikipedia.org/wiki?curid=1142234", "title": "Europa Universalis IV", "text": "Europa Universalis IV\n\nEuropa Universalis IV je real-time historická strategie začínající rokem 1444 a končící v roce 1821 (377 let). Mezi hlavní rozšíření patří \"Conquest of Paradise\", \"Wealth of Nations,\" \"Res Publica,\" \"Art of War,\" \"El Dorado,\" \"Common Sense, The Cossacks, Mare Nostrum, Rights of Man, Mandate of Heaven, Third Rome , Cradle of Civilization a Rule Brittania\". Hra se dočkala dobrých recenzí v herních periodikách.\n\nHra sama o sobě je interaktivní mapa světa skládající se z provincií, jenž tvoří národy. Každá provincie má spousty faktorů, jenž rozhodnou o jejich užitečnosti. Prosperita, budovy, náboženství, kultura, autonomie a nepokoje jsou hlavní faktory, které si bude muset hráč hlídat a rozhodnout se jak k ním přistupovat. V případě kultury a náboženství si může hráč vybrat toleranční přístup (adoptováním Humanismu) a dovolit všem lidem žít v souladu. Nebo naopak si může hráč vybrat radikálnější přístup a konvertovat cizí kultury a náboženství k obrazu svému.\n\n\"Europa Universalis IV\" je sandboxová hra dovolující hráči vybrat si svoji cestu kterou svůj národ povede. Hráč má svobodu výběru, například může udělat z Českého království koloniální velmoc, zachránit Byzantskou říši před kolapsem, obnovit Římskou říši nebo sjednotit americké kmeny v boji proti evropským kolonizátorům. K dosažení svých cílů hráč bude muset najít rovnováhu mezi diplomacií, ekonomií, armádou a celkovou správou státu. Pokud se hráč rozhodne zaměřit pouze na armádu a vynechá ekonomii a obchod, brzy zkrachuje. Naopak pokud se hráč zaměří pouze na prosperitu (a nesežene si silné spojence), bude brzy dobyt sousedním národem.\n\nDiplomacie hraje velikou roli a i malý stát úspěšný v umění diplomacie může s pomocí silných spojenců porazit mnohem silnější stát.\n\nPodobně jako diplomacie, válka hraje velikou roli v \"Europa Universalis IV.\" Pokud chce hráč založit supervelmoc, bude muset dobývat sousední (nebo i zámořské) provincie. Souboje se odehrávají na zemi i na moři. Hlavními faktory boje jsou jednotky, jejichž síla v boji je ovlivněna morálkou, disciplínou, vojenskou taktikou, generálem, technologií a terénem.\n\nVšechny dodatky jsou dobrovolné, avšak některé z nich jsou potřeba k plnému užití si hry (například Common Sense). Mnoho hráčů si stěžuje na stoupající ceny a počet dodatků a obviňují Paradox Interactive z chamtivosti, avšak většina dodatků jsou doprovázena bezplatnými updaty, které do hry přidávají nové funkce a opravy chyb.\n\nConquest of Paradise \"(Dobytí ráje)\" je prvním dodatkem do hry. Zaměřuje se na Nový Svět a rozšiřuje hratelnost Amerických národů a kolonií. Celkově dělá z kolonizace mnohem komplexnější záležitost jak pro kolonizační velmoce, tak pro kolonie / Americké národy. Taktéž umožňuje hráči použít funkci \"\"Random New World\"\", jež náhodně vygeneruje Nový Svět.\n\nWealth of Nations \"(Bohatství národů)\" se zaměřuje na obchod. Přidává nové funkce a mechaniky pro obchod jako jsou třeba obchodní společnosti.\n\nRes Publica se zaměřuje na republiky a přidává nové funkce v oblasti obchodu a vlády.\n\nArt of War \"(Umění války)\" je dodatek zaměřující se na vojenské mechaniky. Přidává do hry Třicetiletou válku a Napoleonskou éru. Vylepšuje diplomacii a interakce s vazaly.\n\nDodatek (pojmenován po mystickém městě El Dorado) se zaměřuje na národy Střední a Jižní Ameriky. Taktéž umožňuje hráči funkci \"Custom Nation\" kdy si hráč může vytvořit vlastní národ s vlastními ideály.\n\nDodatek zaměřující se na diplomacii, náboženství a prosperitu národa. Dodatek přidává nové funkce pro protestantismus a buddhismus. Přidává parlament a možnost rozvíjení provincií.\n\nThe Cossacks, jenž byl pojmenován po kozácích Ruska, Polska a Ukrajiny přidává do hry nové funkce v oblasti diplomacie a vnitřní správy národa \"(the estates)\". Dodatek se taktéž zaměřuje na hordy a zlepšuje jejich hratelnost.\n\nMare Nostrum \"(latinsky naše moře)\" se zaměřuje na obchod a bitvy na moři.\n\nRights of Man (\"Práva člověka\") odemyká mechaniku \"Great Power\" a přidává monarchům, generálům a admirálům vlastnosti, které mohou být pozitivní, ale i negativní. \"Great Powers\" anebo mocnosti jsou ty nejvyspělejší národy a přidává jim nové diplomatické možnosti. Rights of Man taktéž přidává \"Consort\", jenž je královna nebo král (záleží na pohlaví vládce), kteří v případě smrti vládce a příliš nízkého věku dědice mohou vládnout království než se dědic stane plnoletým.\n\nMandate of Heaven (\"Nebeský mandát\") se zaměřuje na východní Asii. Přidává nové funkce a mechaniky pro národy východní Asie.\n\nThird Rome (\"Třetí Řím\") se zaměřuje na Ruské carství, pravoslaví a Sibiř.\n\nCradle of Civilization (\"Kolébka civilizace\") se zaměřuje na národy Blízkého východu. Taktéž přidává nové funkce a mechaniky pro islám.\n\nRule Brittania (\"Vládněte Británii\") přidává obsah hlavně pro Britské ostrovy, taktéž novou frakci protestantů pro anglikánskou církev. Přidává nový systém misí a nové funkce pro námořnictvo.\n\nMezi další dodatky patří například nové skiny pro jednotky, e-knížky a nebo nové soundtracky.\n\nHra byla kladně přijatá a obdržela dobré recenze.\n"}
{"id": "1142241", "url": "https://cs.wikipedia.org/wiki?curid=1142241", "title": "The Incredible Hulk", "text": "The Incredible Hulk\n\nThe Incredible Hulk může být:\n"}
{"id": "1142242", "url": "https://cs.wikipedia.org/wiki?curid=1142242", "title": "Genetický draft", "text": "Genetický draft\n\nGenetický draft, také nazývaný evoluční svezení se, nastává pokud se frekvence výskytu alely v populaci mění ne protože by na ní působil selekční tlak, ale protože je blízko jinému genu ve stejném chromozomu. Zároveň, pokud gen projde selektivním smetením, ovlivní také frekvenci výskytu všech genů, které jsou s ovlivněnými vlastnostmi ve vzájemné rovnováze. Takovým procesem se v genofondu mohou šířit i neutrální nebo mírně škodlivé alely. Naopak pokud nová škodlivá mutace eliminuje z genofondu neutrální alely, proces nazýváme selekce na pozadí. Jak selekci na pozadí tak evoluční svezení se řadíme mezi stochastické (náhodné) evoluční procesy, jako genetický drift.\nPůvodní anglický název \"genetic hitchhiking\" poprvé použil roku 1974 Maynard Smith a John Haigh, ale jev nebyl příliš studován až do práce Johna H. Gillspieho z roku 2000.\n\nEvoluční svezení se nastává, když je neutrální polymorfismus ve spojené nerovnováze s druhým místem výskytu genu, který je ovlivněn selektivním smetením. Neutrální alela, která je spojená s onou nově vzniklou mutací se bude v genomu objevovat stále častěji, v některých případech dokud se nefixuje v populaci. Ostatní neutrální alely, které jsou spojeny s nevýhodnou variantou oné alely se budou stávat v genomu naopak stále vzácnějšími. Sečteno a podtrženo, evoluční svezení se značně redukuje genodiverzitu v populaci.\n\nNejedná se však pouze o neutrální mutace, „příživnické“ mutace se mohou také evolučně svést.\n\nJeště předtím, než se ale svezená nevýhodná či neutrální alela fixuje nebo úplně zmizí z genomu populace může být přerušena rekombinací. Čím blíže je evolučně svezený polymorfismus genu vystavenému selekci, tím menší je pravděpodobnost, že rekombinace nastane. Tento princip může být užitečný, pokud chceme pomocí mapování populace zjistit, které geny byly v nedávné době vystaveny selekčnímu tlaku.\n"}
{"id": "1142246", "url": "https://cs.wikipedia.org/wiki?curid=1142246", "title": "Křížová cesta (Pocinovice)", "text": "Křížová cesta (Pocinovice)\n\nKřížová cesta v Pocinovicích na Domažlicku se nachází severně od obce na táhlém návrší. Lemuje 800 metrů dlouhou cestu z obce k poutnímu místu Dobrá Voda.\n\nKřížová cesta byla postavena roku 1882 z iniciativy faráře Ondřeje Veseláka z Pocinovic. Tvoří ji čtrnáct kamenných kapliček s nikou a křížem na vrcholu.\n\nNa poutním místě u pramene se \"zázračnou\" vodou byla v 17. století postavena menší dřevěná kaplička. Vedle ní byla díky finančnímu daru zesnulé Anny Blahníkové z Pocinovic postavena roku 1873 kaple Bolestné Matky Boží. Architektem stavby byl Ondřej Martínek z Domažlic. Poutníci do tohoto místa chodili k panně Marii, aby si vyprosili uzdravení. Na památku věnovali do kapličky obrázek znázorňující vyprošenou milost. Roku 1908 dřevěná kaplička i s obrázky vyhořela, na jejím místě byla poté vystavěna zděná.\n\nObě kaple jsou chráněny jako nemovitá Kulturní památka České republiky.\n\n\n"}
{"id": "1142247", "url": "https://cs.wikipedia.org/wiki?curid=1142247", "title": "Alan Mannus", "text": "Alan Mannus\n\nAlan Mannus (* 19. května 1982, Toronto, Kanada) je severoirský fotbalový brankář a reprezentant, v současnosti hráč klubu St. Johnstone FC. \n\nMannus působil ve své seniorské fotbalové kariéře v klubech Linfield FC, Larne FC, Carrick Rangers FC (všechny Severní Irsko), Shamrock Rovers FC (Irsko), St. Johnstone FC (Skotsko).\n\nAlan Mannus absolvoval svůj debut za severoirský národní A-tým 6. 6. 2004 v přátelském utkání v Bacoletu proti týmu Trinidadu a Tobaga (výhra 3:0). K dalšímu zápasu v dresu severoirské reprezentace nastoupil až v únoru 2008. \n\nZúčastnil se EURA 2016 ve Francii, kam jej nominoval trenér Michael O'Neill. Severní Irsko se na evropský šampionát probojovalo poprvé v historii.\n\n"}
{"id": "1142252", "url": "https://cs.wikipedia.org/wiki?curid=1142252", "title": "Martin Russell", "text": "Martin Russell\n\nMartin Christopher Russell (* 27. dubna 1967, Dublin, Irsko) je bývalý irský fotbalista. V současnosti trénuje irský klub Limerick FC. V tomto klubu hraje také jeho syn Seán Russell.\n\n"}
{"id": "1142254", "url": "https://cs.wikipedia.org/wiki?curid=1142254", "title": "Steven Davis", "text": "Steven Davis\n\nSteven Davis (* 1. ledna 1985, Ballymena, Severní Irsko, Spojené království) je severoirský fotbalový záložník a reprezentant, v současnosti hráč klubu Southampton FC.\n\n\nDavis hrál ve své profesionální fotbalové kariéře za kluby Aston Villa FC, Fulham FC, Southampton FC (všechny Anglie), Rangers FC (Skotsko).\n\nSteven Davis absolvoval svůj debut za severoirský národní A-tým 9. 2. 2005 v přátelském utkání v Belfastu proti týmu Kanady (prohra 0:1). V roce 2011 si poprvé navlékl kapitánskou pásku. Se svým mužstvem se mohl v říjnu 2015 radovat po úspěšné kvalifikaci z postupu na EURO 2016 ve Francii (byl to premiérový postup Severního Irska na evropský šampionát). Zúčastnil se EURA 2016 ve Francii, kam jej nominoval trenér Michael O'Neill.\n\n\n"}
{"id": "1142256", "url": "https://cs.wikipedia.org/wiki?curid=1142256", "title": "Kristina Bourbonská", "text": "Kristina Bourbonská\n\nKristina Bourbonská (10. února 1606, Paříž – 27. prosince 1663, Turín) byla savojská vévodkyně a sestra Ludvíka XIII. Po smrti jejího manžela Viktora Amadea I. Savojského v roce 1637 převzala do roku 1648 regentství v Savojsku za své nezletilé syny.\n\nNarodila se v Palais du Louvre v Paříži. Byla třetím dítětem a druhou dcerou francouzského krále Jindřicha IV. a jeho druhé manželky Marie Medicejské. Jejími staršími sourozenci byli Ludvík XIII. a Izabela Bourbonská. Mladší sourozenci byli Mikuláš Jindřich, Gaston Orleánský a Henrietta Marie Bourbonská. Kristýna byla švagrová krále Filipa IV. Španělského přes sestru Izabelu a Karla I., krále Anglie přes sestru Henriettu.\n\nPo svatbě starší sestry Izabely se španělským králem Filipem, dostala Kristýna titul nejstarší královy (neprovdané) dcery, \"Madame Royale\". Potom co se i ona sama vdala, připadl tento titul mladší sestře Henriettě Marii.\n\nSvatba s Viktorem Amadeem I. Savojským se konala 10. února 1619 v Louvru. Od roku 1619 do doby, než se její manžel stal vévodou, byla známa jako \"Princezna Piedmontu\". Její manžel byl synem Karla Emanuela I., savojského vévody a Kateřiny Michaely Španělské. Kateřina Michaela byla dcera španělského krále Filipa II. a Alžběty z Valois. Alžbětinými rodiči byli král Francie Jindřich II. Francouzský a Kateřina Medicejská. Kristýna sebou do Savojska přinesla vzdělanost a kulturu francouzského dvora. Později žila v \"Palazzo Madama\", který nechala přestavět. Na její popud byl také opraven hrad \"Castello del Valentino\" a zmodernizován \"Royal Palace\" v Turíně. Chtěla si také přivlastnit \"Vigna di Madama Reale\", starou rezidenci svého švagra Mořice Savojského.\n\nSe svou sestrou Henriettou Marií, manželkou Karla I. Stuarta, soupeřila v nádheře a okázalosti svého dvora. Podporovala svého manžela v nárocích na Kyperský a Jeruzalémský trůn a netajila se s tím, že by byla raději královnou než vévodkyní. Chtěla také savojské vévodství přeměnit v malou Francii.\n\nViktor Amadeus se stal vévodou po smrti svého otce 26. července roku 1630. Když v roce 1637 zemřel, stala se Kristina regentkou za svého nezletilého syna Františka Hyacinta a po jeho smrti i za svého druhého syna, Karla Emanuela II. Spolu s jejím francouzským okolím vedla spory o moc s princem Mořicem a jeho mladším bratrem Tomášem Františkem Savojským. Po smrti Františka Hyacinta začali oba bratři s podporou Španělska \"Piedmontskou občanskou válku\", kdy se proti sobě postavily dvě skupiny – \"principisté\", kteří podporovali prince a \"madamisté\", kteří podporovali Kristýnu. Kristýna byla pověstná svou rozmařilostí a množstvím milenců, její otec Jindřich IV. byl také vyhlášený sukničkář s množstvím milenek.\n\nPo čtyřech letech bojů, díky vojenské podpoře Francie, Kristýna zvítězila. Když byl v roce 1642 podepsán mír, oženil se Mořic se svou čtrnáctiletou neteří Luisou Kristýnou, aby se mohl oženit, musel se vzdát hodnosti kardinála a zproštění požádat papeže Pavla V. Po svatbě se Mořic stal zároveň guvernérem Nice. Kristýna zůstala regentkou až do plnoletosti syna Karla Emanuela v roce 1648. Poté žila ničím nerušený soukromý život a udržovala vztahy s francouzským vyslancem Marinim, se svým švagrem Mauriziem a s hrabětem Filipem d'Aglié, pohledným, učeným a odvážným mužem, který jí zůstal věrný po celý svůj život. Podporovala svého syna Karla Emanuela II. ke svatbě s jeho neteří Františkou Magdalénou Orleánskou. Ta byla nejmladší přeživší dcerou Kristýnina bratra Gastona. Vzali se 3. dubna roku 1663.\n\nKristýna zemřela v \"Palazzo Madama\" v Turíně 27. prosince 1663 ve věku 57 let. Byla pochována v bazilice Sant'Andrea ve Vercelli. Přežila čtyři ze svých sedmi dětí.\n\nJejí snaha Františka Magdaléna zemřela v lednu roku 1664 a Kristýnin syn se oženil se svou další příbuznou, Marií Johannou Savojskou. Marie porodila Viktora Amadea II., který si vzal za ženu další francouzskou princeznu, Annu Marii Orleánskou. Sedmnáct let po Kristýnině smrti se její vnučka Viktorie Bavorská, třetí dcera Jindřišky Adély Savojské, vdala za vnuka Kristýnina staršího bratra, Ludvíka Francouzského. Kristýna se tak stala přímým předchůdcem španělské větve Bourbonů přes Viktoriina druhého syna Filipa V.\n\nJedním z Kristýniných potomků je také modelka a herečka Brooke Shieldsová.\n\n"}
{"id": "1142260", "url": "https://cs.wikipedia.org/wiki?curid=1142260", "title": "Presbyterorum ordinis", "text": "Presbyterorum ordinis\n\nPresbyterorum ordinis, dekret o službě a životě kněží, je dokument, který vznikl během Druhého vatikánského koncilu. Přijat byl v poměru 2390 proti 4 hlasem biskupů. Vyhlášen byl papežem Pavlem VI. 7. prosince 1965. \n\nJako ve všech dokumentech koncilu je zde sledován princip jednoty a svobody. Kněz není pánem, ale služebníkem. Nemá bránit iniciativě věřících. Má si být vědom toho, že zastupuje Krista. V dokumentu je mj. zdůrazněna poslušnost jako ctnost zralé svobody, význam dobrovolné chudoby, důležitost rozjímání a nutnost hledání nových pastoračních cest. Celibát není podle dekretu jen otázka askeze, ale znamením a pobídkou k pastýřské lásce, zvláštním zdrojem duchovní plodnosti ve světě.\n\n"}
{"id": "1142261", "url": "https://cs.wikipedia.org/wiki?curid=1142261", "title": "Asociace organizací spisovatelů Slovenska", "text": "Asociace organizací spisovatelů Slovenska\n\nAsociace organizací spisovatelů Slovenska - ve zkratce AOSS - vznikla v roce 1990 jako nástupnická organizace Svazu slovenských spisovatelů. Jde o stavovskou organizaci autorů uměleckých textů a literatury faktu, ale i literárních vědců. AOSS je vydavatelem časopisu Romboid. Členem AOSS není Spolek slovenských spisovatelů.\n"}
{"id": "1142264", "url": "https://cs.wikipedia.org/wiki?curid=1142264", "title": "Conrado del Campo", "text": "Conrado del Campo\n\nConrado del Campo y Zabaleta (28. října 1878 Madrid – 17. března 1953 tamtéž) byl španělský houslista, dirigent, hudební skladatel a pedagog.\n\nZáklady hudebního vzdělání získal v církevní škole \"Reales Escuelas Pías de San Antón\", kde se vyznamenal svým sopránem a hudebnosti. Pocházel z chudých poměrů a svá studia si musel sám financovat. V září roku 1889 se stal studentem madridské konzervatoře. Jeho učiteli byli José del Hierro, Jesús de Monasterio, Pedro Fontanilla a Emilio Serrano. Absolvoval také mistrovský kurz u Ruperta Chapí. V roce 1890 získal první cenu v hudební teorii a stipendium ke studiu v Berlíně.\n\nOd svých 14 let hrál v orchestru divadla \"Circus Colón\". Později byl houslistou v divadlech \"Príncipe Alfonso\" a \"Apolo\" a konečně zakotvil v královském divadle Teatro Real, kde působil až do roku 1926. Hrál rovněž v komorních souborech \"Cuarteto Francés\" a \"Quinteto de Madrid\". V roce 1899 získal cenu za skladbu pro symfonickou báseň \"Ante las Ruinas\".\n\nV roce 1915 se stal profesorem skladby na konzervatoři v Madridu. Mezi jeho žáky byli takoví hudebníci jako Cristóbal Halffter, Enrique Franco, Amadeo Roldán a Domingo Santa Cruz Wilson. Na přelomu let 1903–1904 stál u zrodu Madridského symfonického orchestru (\"Orquesta Sinfónica de Madrid\"). V letech 1946–1950 byl jeho hlavním dirigentem.\n\nConrado del Campo je autorem 17 symfonických skladeb, 12 smyčcových kvartetů, tří mší, 25 sborových skladeb, 25 písní a řady drobnějších komorních skladeb. Zemřel v Madridu 17. března 1953 ve věku 74 let.\n\n\n\n\n"}
{"id": "1142266", "url": "https://cs.wikipedia.org/wiki?curid=1142266", "title": "Corry Evans", "text": "Corry Evans\n\nCorry John Evans (* 30. července 1990, Belfast, Severní Irsko, Spojené království) je severoirský fotbalový záložník či obránce a reprezentant v současnosti hrající za anglický klub Blackburn Rovers FC.\nHraje na postu defenzivního středopolaře nebo stopera.\n\n\nEvans působil ve své profesionální fotbalové kariéře v klubech Manchester United FC, Hull City AFC, Carlisle United FC, Blackburn Rovers FC (všechny Anglie).\n\nCorry Evans absolvoval svůj debut za severoirský národní A-tým 6. 6. 2009 v přátelském utkání v Pise proti mužstvu Itálie (prohra 0:3). Se svým týmem se mohl v říjnu 2015 radovat po úspěšné kvalifikaci z postupu na EURO 2016 ve Francii (byl to premiérový postup Severního Irska na evropský šampionát). Zúčastnil se EURA 2016 ve Francii, kam jej nominoval trenér Michael O'Neill.\n\n"}
{"id": "1142267", "url": "https://cs.wikipedia.org/wiki?curid=1142267", "title": "Slovenská sporiteľňa", "text": "Slovenská sporiteľňa\n\nSlovenská sporiteľňa (česky \"Slovenská spořitelna\") je největší retailová banka na Slovensku, která patří do rakouské skupiny Erste Bank. Má dlouhodobé vedoucí postavení v oblasti celkových aktiv, vkladů klientů, v počtu obchodních míst, bankomatů a vydaných bankovních platebních karet.\n\nV roce 2005 Slovenská spořitelna potvrdila postavení největší a nejsilnější banky na Slovensku. V témže roce získala ocenění časopisu Euromoney \"Nejlepší banka na Slovensku\" a ocenění Banka roku od renomovaného týdeníku The Banker.\n\n"}
{"id": "1142271", "url": "https://cs.wikipedia.org/wiki?curid=1142271", "title": "Ján Filický", "text": "Ján Filický\n\nJán Filický (1585, Vlková, Slovensko – 1622, Sárospatak, Maďarsko) byl slovenský humanistický básník.\n\nPocházel ze zchudlé zemanské rodiny a vzdělání získal v Levoči a Kežmarku, později studoval v Německu a v Praze. Ve více rodinách působil jako vychovatel a v roce 1617 odešel jako profesor na kalvínské učiliště do Sárospataku.\n\nSvé latinské básně věnoval ve většině případů různým osobám (svým chovancům, básníkům, učitelům, rektorům německých univerzit apod.), některé však také obsahují anekdoty a zvířecí bajky, ostrou satiru až karikaturu, zobrazující kritiku lidských pošetilostí od hlouposti přes opilectví až po národnostní nesnášenlivost. Zajímavá je jeho báseň na obranu Slovanů \"Ad Sphettium\".\n\n"}
{"id": "1142272", "url": "https://cs.wikipedia.org/wiki?curid=1142272", "title": "Luisa Kristýna Savojská", "text": "Luisa Kristýna Savojská\n\nPrincezna Luisa Kristýna Savojská (27. července 1629, Turín – 12. května 1692, Turín) byla savojská princezna a nejstarší dcera savojského vévody Viktora Amadea I. Byla tak sestřenicí Ludvíka XIV. a Karla II. Stuarta. Vdala se za svého strýce, prince Mořice Savojského, ale neměli spolu žádné potomky. Měla ve vlastnictví turínský palác \"Villa della Regina\".\n\nNarodila se v paláci \"Castello del Valentino\" v Turíně, který patřil dynastii Savojské dynastii. Jejím otcem byl pozdější savojský vévoda Viktor Amadeus I. Savojský a matkou Kristina Marie Bourbonská. Její narození bylo provázeno velkým nadšením. Rodiče přišli o syna a tak očekávali narození mužského dědice, protože jako dívka byla podle sálského zákona vyloučena z nástupnictví, nemohla se stát savojskou vévodkyní. Říkalo se, že je Luisa Kristýna nelegitimní, že ji její matka údajně měla s jedním z francouzským dvořanů, který se jmenoval \"Pommeuse\".\n\nV roce 1630 se stal její otec savojským vévodou. O sedm let později, roku 1637 její otec zemřel a jeho nástupcem se stal její bratr Francis Hyacint, ten zemřel v následujícím roce 1638 a tak se vlády ujal další bratr Karel Emanuel II. Luisina matka převzala regentství a pustila se do sporu se svými švagry, Luisinými strýci, princem Mořicem Savojským a Tomášem Františkem. Oba bratři se spikli proti Kristině Marii a prohlašovali, že její regentství způsobuje válku v Savojsku.\n\nVálka vedla k tomu, že Tomáš s Mořicem prchli do Španělska pro pomoc. Luisina matka díky podpoře Francie brzy zvítězila. Po návratu do Savojska následovaly Luisiny zásnuby se strýcem Mořicem, které byly součástí mírové smlouvy mezi strýci a matkou. Svatba se konala 18. srpna 1642 v Turíně. Mořic byl kardinálem a tak musel papeže požádat o povolení k sňatku. Třináctiletá nevěsta a devětačtyřicetiletý Mořic odjeli do Nice, kde byl Mořic guvernérem.\n\nJejí manžel zemřel v roce 1657 na mrtvici a Luisa se stala ve dvaceti sedmi letech vdovou. Mořic jí odkázal svou uměleckou sbírku a obrovské dluhy. Luisa žila v manželově vile vedle Turína, kde také zemřela. Veškerý svůj majetek odkázala manželce svého synovce, Francouzce Anně Marii Orleánské.\n"}
{"id": "1142273", "url": "https://cs.wikipedia.org/wiki?curid=1142273", "title": "Caolan Lavery", "text": "Caolan Lavery\n\nCaolan Owen Lavery (* 22. října 1992, Red Deer, Alberta, Kanada) je fotbalový útočník, v současnosti hráč anglického klubu Sheffield Wednesday FC. V mládežnických kategoriích reprezentoval Kanadu a Severní Irsko.\n\nLavery hrál v mládí kopanou v kanadském klubu Red Deer Renegades. Po přesunu na Britské ostrovy hrál v irském Goodyear FC a později nastupoval v mládežnickém týmu anglického klubu Ipswich Town FC.\n\nV létě 2012 podepsal smlouvu s anglickým Sheffield Wednesday FC a nakoukl do jejich A-týmu, nicméně profesionálního debutu se dočkal až na hostování v Southend United FC (2. února 2013 proti Oxford United FC, výhra 1:0). Poté ještě hostoval v klubech Plymouth Argyle FC a Chesterfield FC (oba Anglie).\n\nVe své domovině hrál za kanadský reprezentační výběr U17.\n\nCaolan Lavery po příchodu do Evropy nastupoval v severoirských mládežnických reprezentacích U19 a U21.\n\n"}
{"id": "1142276", "url": "https://cs.wikipedia.org/wiki?curid=1142276", "title": "Iveta Bieliková", "text": "Iveta Bieliková\n\nIveta Bieliková (* 17. srpna 1966 Ružomberok) je bývalá československá hráčka basketbalu. Je vysoká 171 cm.\n\nV basketbalovém reprezentačním družstvu Československa v letech 1990 až 1992 hrála celkem 78 utkání a má podíl na dosažených sportovních výsledcích. Zúčastnila se Olympijských her 1992 (Barcelona, Španělsko) - 6. místo, kvalifikace na Olympijské hry 1992 ((Vigo, Španělsko) - postup na OH 1992, Mistrovství světa 1990 Kuala Lumpur, Malajsie - 4. místo a Mistrovství Evropy 1991 v Izraeli (Tel Aviv) - 5. místo.\n\nZa reprezentační družstvo Slovenska hrála na Mistrovství světa 1998 Berlín, Německo - 8. místo, Mistrovství Evropy 1997 (Budapešť, Maďarsko) - 2. místo a 2001 - semifinálová část.\nV Evropských pohárech klubů v Eurolize žen (PMEZ) 1992-2005 s SCP Ružomberok získala dvě vítězství (1999, 2000), dvakrát třetí místo (1996, 1997). Dále hrála šestkrát ve \"Final Four\" Evropské ligy. V sezóně 2005/06 hrála za BK Siemens Poprad v poháru FIBA EuroCup žen.\n\nV československé basketbalové lize žen hrála celkem čtyři sezóny (1989-1993) za družstvo SCP Ružomberok, s nímž získala tři tituly mistra Československa (1990-1993) a jedno třetí místo (1990). V letech 1990-1992 byla dvakrát vybrána jako nejlepší basketbalistka Československa a do nejlepší pětice hráček československé ligy. Je na 42. místě v dlouhodobé tabulce střelkyň československé basketbalové ligy žen za období 1963-1993 s počtem 2382 bodů. Byla dvakrát najlepší basketbalistka Slovenska (1990, 1996). . V zahraničí hrála za Lotos Gdynia, Polsko (2002/03) a MKB Euroleasing Sopron, Maďarsko (2003/04).\n\n\n\n\n\n\n{en}\n"}
{"id": "1142277", "url": "https://cs.wikipedia.org/wiki?curid=1142277", "title": "Orientalium Ecclesiarum", "text": "Orientalium Ecclesiarum\n\nOrientalium Ecclesiarum (O východních katolických církvích) je jeden z dokumentů Druhého vatikánského koncilu. Potvrzuje právo a povinnost východních katolických církví zachovávat ve všem autentické východní dědictví a podle něj se řídit. Vyzývá k jeho očistě tam, kde došlo k latinizaci. Tento dekret se stal významným impulsem pro tzv. obřadní obnovu východních církví. Velkou zásluhu na jeho vzniku a obsahu měli zejména biskupové melchitské řeckokatolické církve.\n\nDekret byl přijat 21. listopadu 1964 (na svátek Vstupu přesvaté Bohorodice do chrámu) v poměru 2110 proti 39 hlasům.\n\n"}
{"id": "1142281", "url": "https://cs.wikipedia.org/wiki?curid=1142281", "title": "Kenny Tete", "text": "Kenny Tete\n\nKenny Tete (* 9. října 1995, Amsterdam, Nizozemsko) je nizozemský fotbalový obránce a reprezentant mosambického původu, v současnosti hráč klubu Olympique Lyon.\n\nProfesionální fotbalovou kariéru zahájil v Ajaxu Amsterdam, klubu, ve kterém hrál i v mládežnických týmech. V červenci 2017 přestoupil do francouzského prvoligového klubu Olympique Lyon.\n\nKenny Tete byl členem nizozemských mládežnických výběrů od kategorie U17.\n\nV nizozemském A-týmu debutoval 10. 10. 2015 pod trenérem Danny Blindem v kvalifikačním utkání na EURO 2016 v Astana Areně proti týmu Kazachstánu (výhra 2:1)\n\n"}
{"id": "1142282", "url": "https://cs.wikipedia.org/wiki?curid=1142282", "title": "Karl Lamprecht", "text": "Karl Lamprecht\n\nKarl Lamprecht (25. února 1856, Jessen – 10. května 1915, Lipsko) byl německý historik. Lamprecht byl profesorem na univerzitě v Lipsku a byl znám především svou rolí v metodologických sporech v dějepisectví. \n\nPo absolvování gymnázia ve Wittenbergu studoval od r. 1874 historii na univerzitách v Göttingen, Lipsku a Mnichově. V Göttingen se stal členem studentského pěveckého spolku Blauen Sänger (Modrý pěvec), v Lipsku pak byl ve spojení s univerzitní pěveckým sborem sv. Pavla a v Mnichově členem Akademického pěveckého spolku. \n\nPod vlivem národohospodářského ekonoma Wilhelma Roschera se Lamprecht zabýval hospodářskými dějinami a promoval v r. 1878 na filozofické fakultě v Lipsku právě u Wilhelma Roschera a historika Carla von Noodena s prací o hospodářskému životu ve Francii v 11. století.\nZačal sice pracovat na univerzitě jako odborný asistent, ale bez nároku na fixní plat, z toho důvodu se rozhodl pracovat jako soukromý pedagog a v r. 1879 složil státní zkoušku pro učitele středních škol. Ještě téhož roku se již stal soukromým učitelem u kolínského bankéře Deichmann a v Kolíně nad Rýnem také poznal průmyslníka Gustava von Mevissena, díky jehož stipendiu mohl zkoumat hospodářské dějiny Porýní (rheinische Wirtschafsgeschichte). V r. 1881 spolu s Mevissenem založil Gesselschaft für Rheinische Geschichtskunde a po boku Felixe Hettnera, ředitele zemského muzea v Trevíru, vydával v letech 1881-1891 časopis Westdeutsche Zeitschrift für Geschichte und Kunst. \n\nUž v r. 1880 se stihl habilitovat v Bonnu a stal se zde odborným asistentem (Privatdozent). Jeho práce zůstala nepublikována, jelikož byla dokončena pouze z části. V osmdesátých letech Lamprecht vedl ediční projekt ke kronikám německých měst (Die Chroniken der Deutschen Städte) při Historické komisy Bavorské akademie věd pod vedením Karla von Hegela. V r. 1888 byl jmenován „mimořádným profesorem“. V r. 1890 obdržel výzvu stát se řádným profesorem v Marburgu. Tu ale nejspíš pak odmítl, jelikož již v r. 1891 převzal v Lipsku vedení katedry pro středověké a novější dějiny. V r. 1898 založil společně s geografem Friedrichem Ratzelem historicko-geografický seminář a v akademickém roce 1910-1911 byl rektorem lipské univerzity. \nV r. 1906 přišel další zlom, když navrhl vytvoření semináře pro regionální dějiny a studium osídlení (Seminar für Landesgeschichte und Siedlungskunde) pod vedením Rudolfa Kötzschkeho a v r. 1909 založil saský Institut für Kultur –und Universalgeschichte, první instituci svobodných umění v Německu, která již nebyla podřízena univerzitě, ale přímo ministerstvu. \nAktivit měl ale mnohem více. V r. 1896 založil Královskou saskou komisy pro historii. Kromě toho byl také členem Všeněmeckého spolku (Alldetsche Verband) a Společnosti pro vysokoškolskou pedagogiku (Gesselschaft für Hochschulpädagogik), jímž byl předsedou v r. 1911.\nÚzké kontakty udržoval mimo jiné s psychologem Wilhelmem Wundtem a chemikem Wilhemem Oswaldem. \n\nNa rozdíl od do té doby dominující historické metodě Leopolda von Ranke (v německé historiografii označované jako Neo-Rankeanern), zdůrazňoval v historické vědy Lamprecht význam kulturních dějin, hmotných faktorů a skupin. Převládající individualismus, myšlenka, že „velcí muži“ dějin jsou těmi významnými tvůrci dění, upevnila Lamprecht v přesvědčení, že jde naopak o jiné faktory, jako je význam věcí bezprostředně kolem nás, prostředí ve kterém se pohybujeme, především pak hospodářský vývoj. Předpokládal také, že v zákonitosti lidských dějin nelze spatřovat žádný důvod, který by popíral svobodu jednotlivce.\n\nSpor o metodu se v 80. letech rozhořel v souvislosti s Lamprechtovými dějinami Německa (Deutsche Geschichte, postupně 1891-1909), a to především pro to, že se zabývaly nebo chtěly zabývat kulturními a hospodářskými dějinami. Podstatně důležitější byla však otázka, s jakým způsobem psaní dějin v rámci dodržování nových nároků, mohla jak společnost, tak také přírodních vědy, počítat. Lamprecht se domníval, že kulturní a hospodářské dějiny jsou pro primární otázkou, a až druhotnou úlohu ve společnosti sehrávají osobnosti a politika. V Německu se tak proti jeho pojetí vytvořila opozice z řad historiků, která stále pevně bránila dosud platnou historickou metodu Leopolda von Ranke – říkali si „Neorankeaner“ (Novorankovci). Mezi ně patřili Georg von Below, Max Lenz nebo Felix Rachfahl nebo sociolog Max Weber – ti vyčítali Lamprechtovi nepřesně uváděné citace.\nV Lamprechtově koncepci univerzálního pojetí dějin a jeho základní teorii je rozpoznatelný vliv psychologa Wilhelma Wundta. Takto Lamprecht došel k tomu, že historický vývoj národního povědomí bude periodizován podle stáří kultur (Kulturzeitaltern). Tyto fáze pak odpovídají stupňům hospodářského vývoje kultury a charakterizují se následujícím způsobem:\n\nV souladu s tím pak periodizoval německé dějiny podle „kulturních věků“. \nLamprechtův metodologický přístup tehdejší historici naprosto odmítali a dokonce ho za to nenáviděli a osočovali. Jeho Deutsche Geschichte vyšly navíc dříve, než byly plně propracovány. George von Below byl jedním z nejsilnějších odpůrců a napsal, že musí k Lamprechtově vědecké práci „použít sekery“. \nZ toho důvodu byl Lamprecht v německém „cechu“ historiků v naprosté izolaci, ovšem ve Francie byla jeho koncepce kulturních dějin hodnocena velmi kladně a o něco později velmi ovlivnila pojetí dějin v okruhu školy Annales.\nV souvislosti se 100. výročím úmrtí Karla Lamprechta vydala univerzita v Lipsku obsáhlý sborník, které se věnuje jak jeho osobě, tak také dílu, metodě a přístupu, který hájil.\n\n\n"}
{"id": "1142285", "url": "https://cs.wikipedia.org/wiki?curid=1142285", "title": "Alexander Colin", "text": "Alexander Colin\n\nAlexander Colin (také psáno \"Colyn\", \"Colins\", \"Colyns\" nebo \"Collin\"; 1527 / 1529 Mechelen (provincie Antverpy) – 17. srpna 1612 Innsbruck) byl vlámský manýristický sochař.\n\nO jeho mládí a vzdělání je známo velmi málo, předpokládá se, že po nějakou dobu pracoval ve Francii a Itálii. V roce 1558 byl už jako etablovaný umělec pověřen vytvořením postav a ornamentů na Otto-Jindřichově stavení (Ottheinrichsbau) Heidelberského hradu. Kolem roku 1560 se vrátil do Mechelenu a oženil se s Marií de Vleeschouwer. Na konci roku 1562 vstoupil do služeb Habsburků a přestěhoval se do Innsbrucku, který se stal jeho hlavním působištěm po zbytek života.\n\nJeho první velkou zakázkou bylo provedení soch a plastik pro hrobku císaře Maxmiliána I. v innsbruckém Dvorním kostele (Hofkirche). Další významnou objednávkou pro nově jmenovaného dvorního sochaře byla výzdoba hrobky arcivévody Ferdinanda Tyrolského a jeho první manželku Filipínu Welserovou. Dále v roce 1607 vytvořil náhrobek Jana Jiřího III. z Kuefsteinu v kostele v dolnorakouské obci Maria Laach am Jauerling. Podobnou hrobku vytvořil pro biskupa Jana Nase se sochou v životní velikosti a také svůj vlastní náhrobek na hřbitově v Innsbrucku, který představuje \"vzkříšení Lazara\".\n\nPro zámek Neugebäude v dnešním 11. vídeňském obvodě Simmering byl pověřen vysocháním dvou fontán. Jedna z nich se údajně nachází v přízemí oranžerie v Schönbrunnu.\n\nMezi jeho velké zásluhy se počítá i objevem mramorových lomů v Obernbergu am Brenner.\n\n\nKolegové a studenti v jeho dílně v Innsbrucku byli jeho syn Andreas Colin, také známý jako Andreas de Clievere, Hans Conrad, Dominik Farent a Franz Perwon.\n"}
{"id": "1142287", "url": "https://cs.wikipedia.org/wiki?curid=1142287", "title": "Nová vlna (soutěž)", "text": "Nová vlna (soutěž)\n\n«Nová vlna» (rusky \"Но́вая волн\"а́, \"(Novaja volna),\" anglicky \"New Wave\") je každoročně konaná mezinárodní pěvecká soutěž mladých zpěváků populární hudby.\n\nV letech 2002 až 2014 soutěž probíhala v lotyšské Jurmale, od roku 2015 se koná v Soči. Za zakladatele Nové vlny jsou považováni skladatelé Igor Krutoj a Raimonds Pauls. \"Múzou\" je zpěvačka Alla Pugačova, která na soutěži předává i svou osobní cenu.\n\nV různých letech na Nové vlně vystoupili např. Dima Bilan, Polina Gagarina, Tina Karol, Robin Thicke a jiní umělci z mnoha států světa. Českou republiku zde reprezentoval Sámer Issa.\n"}
{"id": "1142294", "url": "https://cs.wikipedia.org/wiki?curid=1142294", "title": "Benedikt Sauter", "text": "Benedikt Sauter\n\nBenedikt Sauter (24. srpna 1835 Langenenslingen – 7. června 1908 Praha) byl německý římskokatolický duchovní, benediktin a v letech 1885-1908 opat pražského Emauzského kláštera. Byl druhým opatem kláštera od jeho předání benediktinské beuronské kongregaci v roce 1880.\n\nPocházel z Württemberska v jihozápadním Německu. Vstoupil do benediktinského řádu a kanonický noviciát vykonal v Opatství sv. Petra v Solesmes, kde již tehdy tamní komunita velmi dbala o pěstování gregoriánského chorálu (v čemž pokračuje dodnes). Benedikt se v roce 1880 stal v pražských Emauzích převorem, a o pět let později se stal tamtéž opatem. V klášteře v letech 1880-1885 proběhla přestavba, která dala areálu podobu, kterou si udržel až do 14. února 1945, kdy vyhořel během spojeneckého náletu.\n\nOpat Benedikt usiloval o to, aby se z Emauz stalo centrum liturgického hnutí a ideové obnovy mnišského života. Podporoval rovněž záměr vzniku kláštera sester benediktinek s kostelem sv. Gabriela na Smíchově. Tento kostel s klášterem byl vysvěcen v roce 1891 a od počátku byl provázán s Emauzským klášterem tím, že sloužit bohoslužby do něj docházeli emauzští mniši.\n\nOpat Benedikt Sauter zemřel v roce 1908. V areálu kláštera naň upomíná mozaika sv. Josefa v nadživotní velikosti (s nápisem ITE AD JOSEPH – \"Jděte k Josefovi\" a stručnou latinskou zmínkou, že mozaika je věnována památce opata Sautera), nacházející se ve středu čelní stěny budovy konventu směrem k Palackého náměstí a řece Vltavě. Dnes tuto mozaiku z části zakrývá mladší budova, ve které sídlí zdravotnické zařízení.\n\n"}
{"id": "1142295", "url": "https://cs.wikipedia.org/wiki?curid=1142295", "title": "Outlast (počítačová hra)", "text": "Outlast (počítačová hra)\n\nOutlast je hororová hra vyvinutá a vydaná studiem Red Barrels. Hlavní postavou ve hře je investigativní novinář Miles Upshur. Ten se rozhodne udělat reportáž o bývalé psychiatrické léčebně \"Mount Massive Asylum\", která se nachází kdesi v horách v Lake County v Coloradu.\n\nOutlast byl vydán 4. září 2013 na Microsoft Windows. Během několika měsíců následovaly verze pro PlayStation, Xbox One, OS X a Linux. Do října 2016 se prodalo více než 4 miliony kopií.\n\nHlavní postava hry. Pracuje jako investigativní novinář, který jednoho dne dostane e-mail, který pojednává o podivnostech v Mount Massive Asylum, které by měly být odhaleny světu.\n\nDuch, který existuje a žije díky svému hostiteli. Tím je třiadvacetiletý William \"Billy\" Hope, který byl podroben pokusu s názvem \"The Walrider\", vytvořeným společností Murkoff.\n\n\nChris L. Walker je 207 centimetrů vysoký pacient ústavu. Je to první chovanec ústavu, který bude Milese pronásledovat až do konce hry.\n\n\nMartin Archimbaud je pacient ústavu Mount Massive. Všichni jej znají spíše jako \"otce\" Martina (kněze)\n\nRichard \"Rick\" Trager je další pacient ústavu. Je známý díky svým \"operacím\", které provádí na ostatních pacientech.\n\n\nDvojčata jsou jedni z nejnebezpečnějších zabijáků ve hře Outlast. Útočí výhradně ve dvojici, přičemž jsou známé jejich pasti, kdy jeden z mužů jde jiným směrem, než ten druhý, čímž dají novináři pocit, že může klidně projít, ale jejich cesty se opět setkávají s hledaným objektem uprostřed jsou velice nenápadní\n\nMiles Upshur ve svém Jeepu Wrangler přijíždí k ústavu. Dostane se do budovy a začne zjišťovat, co se tu děje. Při průchodu knihovnou narazí na člena jednotek SWAT, který byl poslán do ústavu, nabodnutého na železnou tyč. Voják na Milese z posledních sil promluví a varuje ho. Doporučí mu, aby se dostal do místnosti ochranky, odemkl hlavní bránu a okamžitě opustil tento velmi nebezpečný ústav. Miles se otočí a jde dál. Cesta dále je ale zablokovaná a tak se novinář musí protáhnout úzkou škvírou mezi regály. Při průchodu ho ale chytí 207 centimetrů vysoký chovanec ústavu Chris Walker. Chris Milese popadne a oknem ho prohodí do vestibulu budovy. Miles omdlí a po probrání se nad ním objeví otec Martin, který ho považuje za jakéhosi apoštola. Miles opět omdlí a po opětovném probuzení už u něj otec není.\n\nMiles od mrtvého člena ochranky získá kartu, s její pomocí se dostane do \"Security Room\" a pokusí se odemknout hlavní bránu ústavu. Přívod elektřiny je ale přeušen a obnovit lze ve sklepní části u generátoru. Do místnosti záhy vtrhne Chris a Miles vyvázne jenom díky tomu, že ho zahlédl oknem místnosti a včas se stihl schovat do skříňky.\n\nCelkem bez problémů se dostane do sklepení ke generátoru, spustí ho a poběží zpět do \"Security Room\". Než ale stihne otevřít hlavní bránu, přepadne ho otec Martin. Ten do novináře bodne injekci s neznámou látkou. Než látka zapůsobí, ukáže Milesovi monitor, na kterém je vidět, jak neznámý duch Walrider likviduje celou jednotku SWAT. Látka následně zapůsobí a Miles usne.\n\nMiles se probere v cele s polstrovanými stěnami. Zvenku ke dveřím přiběhne chovanec ústavu a otevře je. Miles se tak dostane ven a na chodbě za mřížemi stojí \"Twins\" a rozhodují se, jaká část Milesova těla připadne jakému z nich. Miles se otočí od mříží a začne hledat cestu ven. Tu najde v jedné cele s probouranou stěnou. Proleze a dostane se na druhou stranu mříží, u kterých stála dvojčata. Tentokrát tu ale nejsou. Miles pokračuje chodbou dále a najde nápis \"Následujte krev\" a rozhodne se nápis poslechnout. Krvavá stopa ho dovede do sprch. Tam Milese přepadnou dvojčata a stihne tak tak utéct. Když najde cestu ven ze sprch, objeví se Chris. Miles začne utíkat pryč, ale vedle něj vybouchne přechodová komora a Milese to odhodí pryč. Shodí ho to do další místnosti s celami a jediná cesta ven vede do kanalizace.\n\nKdyž se dostane pryč z kanalizace, vnikne do \"nemocnice\". Tam ho opět začnou nahánět dvojčata. Na poslední chvíli Miles vleze do výtahové šachty a pojede nahoru. Nahoře na něj ale čeká ďábelský doktor Trager, který Milese praští do hlavy a připoutá na invalidní vozík. Trager odveze Milese do své \"ordinace\" \"(vznešený výraz pro záchody)\", vytáhne z mušle velké nůžky a ustřihne Milesovi ukazováček na pravé ruce a prsteníček na levé. Po této \"operaci\" se Miles utrhne z vozíku a uteče následován Tragerem. Miles se dostane do výtahu a jede směrem do nižších pater. O patro pod ním na něj ale čeká Trager, který následně do výtahu vnikne a začne se s ním přetlačovat. Miles Tragera skoro vytlačí a doktor tak zůstane horní polovinou těla ve výtahu a dolní polovinou na chodbě. Jak výtah pokračuje dolů, skřípne Tragera a tím ho i zabije. Výtah se ale zasekne a Miles musí hledat jinou cestu ven.\n\nKdyž Miles hledá cestu, na konci dlouhé chodby za prosklenými dveřmi uvidí otce Martina. Ten mu řekne, že se setkají venku, že už jsou blízko… Při hledání cesty ven najde Miles muže, který ústav zapálil. Miles se dostane k počítači, který ovládá požární hlásiče, uhasí tak požár a může jít do venkovních prostor ústavu.\n\nPři hledání otce Martina se dostane do jakéhosi skladu a proti němu se vrhne Walrider, který záhy zmizí. Miles najde otce Martina až v ženském bloku ústavu. Otec Milesovi oznámí, že už je blízko tomu, aby pochopil, co se tu děje, a že brzo přijde odhalení… S těmito slovy se otočí a odejde pryč.\n\nMiles pokračuje v cestě za otcem Martinem. Propadne se pod ním ale podlaha. Miles se na poslední chvíli zachrání, ale kamera spande do dolních pater budovy. Miles, který je bez kamerového nočního vidění ztracený, se rozhodne kameru najít. To se mu po chvilce podaří, zase ale bude muset hledat cestu nahoru.\n\nMiles se dostane do kaple. U vchodu stojí dvojčata, která Milese bez problému pustí dal. V kapli najde ukřižovaného otce Martina, který mu řekne, že z tohoto ústavu se může dostat pouze Miles. Poté pacienti ústavu kříž zapálí a nechají otce Martina uhořet. Miles následně opustí kapli a nastoupí do výtahu. Výtah se ale nezastaví v přízemí, ale rozjede se až do přízemních laboratoří.\n\nKdyž Miles bloudí laboratořemi, cestu mu zatarasí Walrider. Miles se otočí a začne utíkat. Proti němu ale vyběhne Chris, který ho odhodí pryč. V tu chvíli přiletí Walrider, začne s Chrisem házet o stěny a nakonec ho prohodí klimatizací a tím Chrise zabije.\n\nV laboratoři pak Miles narazí na starého doktora Wernicka. Ten prozradí celou podstatu Walridera. To, že žije v těle Billyho, bývalého chovance ústavu. Billy je součástí Wernickova stroje, ve kterém je připojen na hadičky. Jediný způsob, jak zastavit Walridera je přerušit tok elektřiny ke stroji. Walrider se tomu ale bude snažit zabránit, a tak, když Miles začne odpojovat Billyho, shodí ho z vysoké platformy. Miles přežije, ale začne lehce kulhat. Nakonec se mu Billyho podaří odpojit. Walrider, který přišel o hostitele, popadne Milese a začne s ním házet přes celou místnost. Nakonec vnikne do Milesova těla. Miles, po pádech kulhající na jednu nohu, se vyčerpaný a zmožený snaží dostat k východu z laboratoře a ven z ústavu. Do laboratoří ale vtrhnou pracovníci společnosti Murkoff, která vše ovládala a vytvořila, a Milese zastřelí.\n\nHlavní postava DLC. Waylon je softwarový inženýr Murkoffu.\n\nPacient ústavu, který mrzačí muže za předpokladu, že pro sebe nalezne vhodnou snoubenku.\n\nVedlejší postava; další pacient ústavu. Velmi se bojí Gluskina. Trpí disociativní poruchou identity, takže občas je jako otec, starší bratr, mladší bratr nebo dědeček.\n\nKanibalistický pacient ústavu.\n\nVysoce postavený úředník Murkoffu.\n\nSystémový inženýr Murkoffu Waylon Park píše e-mail novináři Milesu Upshurovi. Poté je poslán k Wernickovu stroji, aby zde udělal nějakou práci. Ke stroji doktoři táhnou i pacienta Gluskina. Ten se vyrve ze sevření sekuriťáků a přiběhne ke sklu, za kterým sedí Waylon, a prosí ho o pomoc. Waylon se vyděsí, ale musí pokračovat v práci. Když práci dokončí, je vědcem poslán pryč. Waylon se vrací do serverovny, kde na něj ale čeká úředník Jeremy Blaire. Blaire odhalí, že Waylon psal Milesovi o zrůdnostech, které se v ústavu dějí. Ochranka Waylona zmlátí a pošle nahoru do ústavu mezi ostatní pacienty.\n\nWaylon se probere v malé, průhledné cele a musí sledovat mozek vymývající video. Ve stejnou dobu pacienta ve vedlejší cele roztrhá Walrider.\n\nWaylon prochází ústavem a při cestě jídelnou narazí na kanibala Franka, který tam právě rozřezává mrtvolu na kusy. Frank začne Waylona nahánět. Dožene ho, popadne a hodí do pece. Waylon se ale dokáže dostat ven. Frank ho ale nenechá být a honička pokračuje. Když už to vypadá, že Waylon dokázal utéct, Frank se objeví opodál a jede se znovu.\n\nFranka se zbaví útěkem do venkovních prostor vězeňského bloku. Waylon vstoupí do budovy a najde rádio. Když si chce zavolat pomoc, přijde Blaire, zmlátí Waylona a rozbije rádio. Blairea ale vyděsí přibližující se zvuk a uteče. Ten zvuk vydával Chris Walker. Waylonovi se podaří Chrisovi utéct. Dostane se ale k Dennisovi, který ho chce odvést k \"ženichovi\". Dennisovi se podaří zahnat Waylona až ke Gluskinovi. Gluslkin si z Waylona chce udělat svoji nevěstu. Waylon začne utíkat, ale spadne do výtahové šachty a poraní si nohu. Nevzává se a utíká dále. Ví, že Gluskin je rychlejší a tak se schová do skříňky. Gluskin si toho ale všimne, skříňku i s Waylonem odtáhne a pustí do ní omamnou látku.\n\nWaylon se probere přivázaný na stole s cirkulárkou, která je namířená na jeho rozkrok. Přichází k němu Gluskin a říká mu, že z něj bude pěkná nevěsta a budou mít spoustu dětí. V tu chvíli ale přiběhne další pacient ústavu a Gluskina napadne. Waylon se chopí příležitosti a uteče. Gluskin neváhá a začne Waylona pronásledovat. Dožene ho v místnosti, ve které jsou u stropu desítky mrtvých těl. Popadne Waylona, přiváže ho a vytáhne nahoru. Stropní konstrukce to už nevydrží, praskne a železná tyč propíchne Gluskina. Ten, neschopen pohybu, vykrvácí.\n\nWaylon se snaží dostat pryč. Cestou prochází okolo okna, ze kterého je výhled na hořící kapli \"(požár se rozšířil při upalování otce Martina v základní hře)\". Dále pak jde okolo mříží, za kterými jednotky SWAT vytahují z výtahu mrtvé tělo \"doktora\" Tragera zabitého novinářem Milesem v základní hře. Když se dostane k hlavímu vchodu, čeká na něj polomrtvý Jeremy Blaire. Blaire se z posledních sil vzchopí a bodne Waylonovi nůž do břicha. Pak ale přiletí Walrider a Blairea roztrhá. Waylon se z posledních sil dostane ven a nastoupí do Milesova Jeepu. Naposledy vezme kameru, aby natočil posledních pár záznamů. Z hlavních dveří vyhází Miles Upshur obklopený Walriderem…\n\nWaylon Park sedí u počítače a přemýšlí, jestli má svůj příběh odeslat, nebo ne. Nakonec stiskne Enter a soubory odešle do světa.\n\nOutlast v internetovém obchodě Steam\n\nOutlast: Whistleblower v internetovém obchodě Steam\nAgraelus (Outlast + DLC)\n\nSmusa (Outlast)\n\nGoGoManTV (Outlast + DLC)\n"}
{"id": "1142296", "url": "https://cs.wikipedia.org/wiki?curid=1142296", "title": "Tyga", "text": "Tyga\n\nTyga, vlastním jménem Michael Ray Nguyen-Stevenson (* 19. listopadu 1989, Compton, Kalifornie, USA) je americký rapper z Gardena v Kalifornii. \n\nV roce 2011 podepsal smlouvu s Young Money Entertainment, Cash Money Records a Republic Records.Nejprve se zviditelnil jeho debutním singlem \"Coconut Juice\" s Travisem McCoyem. Jeho první labelové album \"Careless World: Rise of the Last King\" obsahuje písně \"Rack City\", \"Faded\" s Lil Waynem, \"Far Away\" s Chris Richardsonem, \"Stil Got It\" s Drakem a \"Make It Nasty\". 9. dubna 2013 vydal 3. album \"Hotel California\". Jeho 4. studiové album \"The Gold Album\": 18th Dynasty, bylo vydáno 23. června 2015.\n"}
{"id": "1142297", "url": "https://cs.wikipedia.org/wiki?curid=1142297", "title": "Dominika Michailidu", "text": "Dominika Michailidu\n\nDominika Poživilová Michailidu (* 20. srpna 1980 Dětmarovice) je česká politička a výtvarnice, od srpna 2014 do dubna 2016 druhá místopředsedkyně České pirátské strany.\n\nVystudovala obor módní návrhář na Technické univerzitě v Liberci, kde promovala v roce 2002 (získala titul Bc.). V roce 2006 absolvovala stáž na ASP Krakow v oboru architektura interiéru a design nábytku. O rok později úspěšně zakončila studia oboru textilní výtvarník na Fakultě umění a designu Univerzity Jana Evangelisty Purkyně v Ústí nad Labem (získala titul MgA.).\n\nMezi její výstavy patří:\n\nDominika Poživilová Michailidu žije v obci Krnsko v okrese Mladá Boleslav.\n\nDo České pirátské strany vstoupila v dubnu 2012 a už na podzim 2012 za ni kandidovala v krajských volbách do Zastupitelstva Středočeského kraje, ale neuspěla. Stejně tak neúspěšně dopadla i její kandidatura za Piráty ve volbách do Poslanecké sněmovny PČR v roce 2013 ve Středočeském kraji, byla lídryní kandidátky.\n\nDne 2. srpna 2014 byla zvolena na celostátním fóru v Praze 2. místopředsedkyní České pirátské strany. Na podzim téhož roku pak za Piráty kandidovala v komunálních volbách v Krnsku, avšak ani tentokrát neuspěla. V politice se angažovala například i výzvou adresovanou ministru kultury ČR Danielu Hermanovi, aby se zasadil o reformu autorského zákona kvůli Ochrannému svazu autorskému, který požadoval poplatky za údajná autorská práva i na lidové písničky. V dubnu 2016 skončila v pozici místopředsedkyně strany.V dubnu 2016 obhájil na zasedání Celostátního fóra Pirátů v Olomouci post 1. místopředsedy strany.\n"}
{"id": "1142301", "url": "https://cs.wikipedia.org/wiki?curid=1142301", "title": "Házení mincí", "text": "Házení mincí\n\nHázení mincí je oblíbený a starý způsob náhodného losování ze dvou možností, z kterých by mělo být vybíráno se stejnou pravděpodobností. \n\nRealizuje se tak, že každé ze stran mince je přidělena jedna z možností a poté je mince vyhozena do výšky tak, aby se přitom otáčela a bylo lidskými smysly víceméně nemožné odhadnout, jakou ze svých stran dopadne na zem, zda aversem nebo reversem, tedy jaká možnost skončí nahoře a tedy bude vybrána. Někdy je zvykem nechat minci dopadnout až na zem, jindy je zvykem ji chytit ještě ze vzduchu a přeplácnout na hřbet druhé ruky.\n\nNázev pro házení mincí bývá kulturně podmíněn na základě jejich dobové podoby. Například ve Starověkém Římě se házení mincí nazývalo , doslova „loď nebo hlava“, na základě toho, že běžné mince měly na jedné straně vyobrazenu hlavu císaře a na druhé loď.\n\nPodobně v češtině ustálila jako tradiční výzva pro výběr strany před házením mincí fráze „panna nebo orel?“, protože na československé jednokorunové minci bývala na aversu silueta ženy a na reversu rakousko-uherských mincí býval státní znak Rakouska-Uherska, jehož nejvýraznějším prvkem byl orel.\n\nHázení mincí je zavedeným způsobem losování ve sportu, kde slouží typicky k rozhodování, na které straně hřiště začne která strana.\n"}
{"id": "1142302", "url": "https://cs.wikipedia.org/wiki?curid=1142302", "title": "Evangelos Venizelos", "text": "Evangelos Venizelos\n\nEvangelos Venizelos (řecky Ευάγγελος Βενιζέλος; * 1. leden, 1957, Soluň) je řecký politik, poslanec socialistické strany PASOK, bývalý místopředseda vlády a ministr zahraničních věcí ve vládě Antonise Samarase (2012-2015) a bývalý místopředseda vlády a ministr financí ve vládách Jorgose Papandreua a Lukase Papadimose v letech 2009-2012. V letech 2013-2015 byl předseda strany PASOK.\n\nEvangelos Venizelos se narodil v roce 1957 v Soluni, pochází z města Kymi na ostrově Euboia. Vystudoval právo na Aristotelově univerzitě v Soluni. V roce 1990 se stal členem strany PASOK, která vládla značnou část devadesátých let 20. století. V tomto období zastával Venizelos post mluvčího vlády, ministra médií, dopravy a komunikaci, justice, kultury a rozvoje. Od roku 2011 působil jako ministr financí, poté, co v této funkci vystřídal u lidu méně populárního Jorga Papakonstantinua. Venizelos, se v rámci PASOKu snažil prosazovat úspornou politiku, aby tak zabránil bankrotu Řecka. Od stejného roku působil jako místopředseda vlády, když nahradil Theodorose Pangalose. Po vytvoření koalice PASOKu a Nové Demokracie v listopadu 2011 a odstoupení premiéra Papandreua působil Venizelos jako místopředseda vlády a ministr financí ve vládě Lukase Papadimose, která měla zemi přivést k předčasným volbám. 11. března. 2012 byl Venizelos zvolen předsedou strany PASOK, když nahradil bývalého předsedu Jorgose Papandreua, následně byl nahrazen na postu ministra financí, když odstoupil, protože se musel věnovat předvolebnímu vedení strany. \n\nPo květnových předčasných volbách vyhrála strana Nová Demokracie, avšak nepodařilo se jí vytvořit vládu, protože PASOK dosáhl pouze 13 % hlasů, což byl zatím nejhorší výsledek v historii strany. V červnových parlamentních volbách získala Nea Dimokratia 29 % hlasů a opět vyhrála volby, přičemž si polepšila téměř o 9 %. PASOK si udržel téměř stejné číslo, jako v předchozích volbách, dosáhl 12,28 %. Samaras následně vytvořil vládu národní záchrany po dohodě s Evangelosem Venizelosem a s Fotisem Kuvelisem, předsedou levicové strany DIMAR. Venizelos se stal jedním z vládních lídrů, ovšem neobdržel žádnou ministerskou pozici. Premiérem se stal Antonis Samaras.\n\nVláda měla za cíl pokračovat v úsporných opatřeních. Samarasova vláda připravila širší úsporný balíček, který má za cíl ušetřit přes 13 miliard eur, za něž mělo Řecko dostat 30 miliard z druhé záchranné půjčky. Tento balíček, nazvaný Memorandum III. měl být podle řecké vlády posledním velkým úsporným opatřením. Právě politika Venizelose a koaličního partnera Kuvelise pomohla vyjednat méně tvrdé podmínky tohoto úsporného opatření, jaké žádali řečtí věřitelé, tedy Evropská unie, měnový fond a Evropská centrální banka. V parlamentu balíček prošel těsnou většinou, 153 poslanců, protože 6 poslanců z koaliční strany PASOK hlasovalo proti, stejně jako i jeden poslanec z Nea Dimokratia. Venizelos se následně rozhodl těchto 6 poslanců ze strany vyloučit. Mezi vyloučenými byl i jeden z nejvýznamnějších členů strany a vícenásobný ministr Kostas Skandalidis. DIMAR nesouhlasila s částí úsporného programu, proto se zdržela hlasování, čímž se zároveň Samarasova vláda dostala do těžké pozice, ovšem nakonec se Kuvelis vládu rozhodl podržet v následujících rozhodnutích.\nV těžké pozici stála i samotná strana PASOK a Venizelos, proto se podle neoficiálních informací v straně jistou dobu mluvilo o výměně předsedy, ačkoli Venizelos je pokračovatelem tvrdé úsporné a proevropské politiky svého předchůdce Jeorja Papandreua. \n\nPo rozhodnutí premiéra Samarase v červnu 2013 zrušit řeckou státní televizi a rádio ERT opustil vládu Fotis Kuvelis a jeho strana DIMAR, Venizelos se po dohodě o novém, menším vysílacím kanálu rozhodl ve vládě setrvat a neriskovat předčasné volby, proto byla celá vláda, složená nyní z Nea Dimokratia a PASOK pozměněna, přičemž Venizelos se stal jejím místopředsedou a také ministrem zahraničních věcí. \n\nV prosinci 2014, poté co se parlamentem nepodařilo zvolit řeckého prezidenta ze strany PASOK vystoupil Jorgos Papandreu, který měl jiné názory s Venizelou a tak si vytvořil vlastní stranu. Spolu sním odešlo mnoho významných členů. Ve volbách v lednu 2015 získal PASOK pouze 4,68 % a po vítězství Alexise Tsiprase je tak v opozici. Venizelos špatný volební výsledek připsal odchodu Papandrea a setrval v čele strany. V další volbě předsedy strany PASOK, která se uskutečnila v červnu 2015, však byl poražen a na čele strany ho vystřídala Fofi Gennimata. \n"}
{"id": "1142303", "url": "https://cs.wikipedia.org/wiki?curid=1142303", "title": "František Hyacint Savojský", "text": "František Hyacint Savojský\n\nFrantišek Hyacint Savojský ( \"Francesco Giacinto\") (14. září 1632, Turín – 4. října 1638, Turín) byl v letech 1637 a 1638 savojským vévodou pod regentskou vládou své matky Kristiny Bourbonské.\n\nNarodil se na hradě Valentino v Turíně jako nejstarší přeživší syn savojského vévody Viktora Amadea I. Savojského a jeho manželky Kristiny Marie Francouzské. Jako následník savojského trůnu byl oslovován jako \"Princ Piedmontu\". Měl staršího bratra, ale ten v roce 1628 zemřel a tak se stal následníkem trůnu.\n\nJeho otec zemřel v roce 1637 a tak teprve pětiletý František se stal vévodou. Regentství a vlády nad Savojskem se ujala jeho matka Kristina Bourbonská. Vévoda savojský byl zároveň držitelem dalších titulů, markýz ze Saluzzo, hraběz Aosta, Moriana, Nice a titulární král Jeruzaléma. Chlapci se říkalo \"Květ ráje\". Přesto, že byl nástupcem svého otce, ve skutečnosti jako pětiletý nikdy nevládl. Zemřel ve věku šesti let na hradě Valentino a jeho následníkem se stal jeho mladší bratr Karel Emanuel II. Savojský. František byl pochován v opatství benediktinského řádu Sacra di San Michele v Turíně.\n\n"}
{"id": "1142304", "url": "https://cs.wikipedia.org/wiki?curid=1142304", "title": "Ferenc Örsi", "text": "Ferenc Örsi\n\nNarodil se roku 1927 ve městě Barcs, gymnázium vystudoval v Pécsi (Pětikostelí). Po skončení druhé světové války vystudoval právo, doktorát získal roku 1950. Nejprve pracoval jako účetní a technický náměstek, od roku 1954 působil jako redaktor v rozhlase v Pécsi a od roku 1957 jako asistent režie a dramaturg v maďarském Národním divadle. V letech 1963-1968 pracoval jako televizní redaktor. Publikovat začal roku 1948, své nejslavnější dílo, dobrodružný historický román z doby Rákocziho povstání proti Habsburkům, \"A Tenkes kapitánya\" (Kapitán Tenkes) vydal roku 1967. Jeho dramata byla ucedena na domácích i zahraničních scénách. Roku 1984 obdržel Cenu Attily Józsefa. Zemřel roku 1994 v Budapešti.\n\n\n"}
{"id": "1142305", "url": "https://cs.wikipedia.org/wiki?curid=1142305", "title": "Šluknov (zámek)", "text": "Šluknov (zámek)\n\nŠluknov je zámek ve stejnojmenném městě v okrese Děčín. Je chráněn jako kulturní památka.\n\nÚzemí, na kterém postupně šluknovské panství vznikalo, patřilo původně k míšeňské marce. Ve 2. polovině 13. století se spolu s panstvím Hohnštejn stalo vlastnictvím Berků z Dubé a patřilo jim prakticky až do doby vlády Jiřího z Poděbrad, kdy byla ve Šluknově vybudována tvrz, která se poprvé připomíná v roce 1487 jako majetek saského maršála Hugolda ze Šlejnic. Bylo to dřevěné panské sídlo, k němuž náležel pivovar, sladovna a zahrada, kde se pěstoval chmel. \n\nV roce 1566 panství Šluknov obdržel Arnošt ze Šlejnic, který pravděpodobně po smrti svého otce Jiřího ze Šlejnic nechal na místě původní tvrze vybudovat mezi léty 1566–1573 nové reprezentační sídlo ve stylu saské renesance. V roce 1618 se krátce majitelem Šluknova stal Ota Staršedl, rytíř ze Staršedlu. Je zajímavé, že ten se jako katolík zapletl do stavovského povstání na straně českých stavů proti Ferdinandovi, což mělo pro něho nepříjemný důsledek - jeho majetek propadl ze třetiny pobělohorským konfiskacím. V témže roce královská komora prodala Šluknov Wolfgangu, hraběti Mansfeldovi za 105.000 kop míšeňských a 3. prosince 1635 se mu podařilo darem získat sousední panství Hanšpach. Beze změny tento majetek zůstal však jen krátkou dobu - do smrti Volfova syna Karla Adama († 1662). Jelikož neměl žádných přímých potomků, přechází majetek roku 1662 na jeho sestry Žofii Anežku a Kristinu Alžbětu. Prvý rok vládnou na obou panstvích společně. \n\nTeprve 20. října 1663 došlo k rozdělení, kterým se Lipová dostává dětem Kristiny Alžběty a Šluknov získává Žofie Anežka, provdaná  Ditrichštejnová. Ke šluknovskému panství připojila statky a panství Velké Březno, Mirošovice a Markvartice a tento celek po ní v roce 1677 zdědil syn hrabě Filip Zikmund z Ditrichštejna. Ten krátce nato svým sňatkem obohatil rodový majetek ještě o Janovice u Rýmařova na severní Moravě. Po Filipově smrti se v roce 1716 dědičkou tohoto panství stala Marie Ernestina, provdaná Gallasová. Po pěti letech ovdověla a provdala se za hraběte Aloise Tomáše Harracha. V držení Harrachů zůstal Šluknov i s ostatním panstvím až do roku 1876, kdy byl prodán saskému komerčnímu radovi Arnoštovi Grumbtovi za 1 milion guldenů. Jeho potomci jej drželi až do 30. let 20. století, kdy posledním nabyvatelem se stává Ervín Leopold Nostitz-Rieneck, majitel velkostatku Pakoměřice - Měšice u Prahy. \n\nPo druhé světové válce byl Šluknov jako německý majetek konfiskován a vlastníkem se stalo město Šluknov. Dne 4. října 1949 bylo v zámku otevřeno městské muzeum.\n\nDne 2. dubna 1986 z neznámých příčin vypukl v zámku požár, který zcela zničil krov včetně krytiny střechy, dále celé třetí patro a značnou část druhého patra. Generální oprava zámku ve Šluknově byla ukončena již v roce 1990, a to z důvodu nedostatku finančních prostředků, které byly čerpány z dotací Okresního národního výboru v Děčíně. Během několika let nečinnosti začal zámek pomalu chátrat. V letech 2000–2001 byla vypracována projektová dokumentace kompletních stavebních úprav objektu a od roku 2005 byly zahájeny práce na celkové rekonstrukci objektu.\n\nV roce 2006 byly dokončeny kompletní stavební úpravy přízemí objektu, statické zajištění objektu, restaurování maleb vstupního sálu, napojení objektu na inženýrské sítě a vydláždění přístupových komunikací a parkoviště. V roce 2007 bylo stavebně dokončeno 1. patro, kde se nachází obřadní síň kombinovaná se vzdělávacího a školícím centrem, přípravna svateb, kancelář matriky a zvuková místnost, malý sál (zasedací místnost), tři místnosti s interiérovou dobovou výzdobou.\n\nV roce 2008 následovala kompletní rekonstrukce 2. patra, vyměněna střešní krytina za břidlici, obnovena fasáda. Po dokončení úprav objektu zámku v roce 2009 byl upraven také přilehlý zámecký park, a to zhotovením vstupních bran, uzavřením zámeckého parku (dozdění ohradní zdi) a jeho celková revitalizace.\n\nDnes má zámek prvorepublikový prohlídkový okruh, v jehož rámci jsou otevřeny téměř všechny prostory zámku, včetně dobových místností s původními exponáty. Tento okruh je věnován poslednímu majiteli šluknovského panství Ervínu Leopoldovi Nostitz-Rieneckovi. Během prohlídky se prochází jeho apartmánem, kde lze spatřit kancelář, šatnu, ložnici, dětský pokoj i jídelnu. V přízemí zámku sídlí Regionální informační centrum.\n\n\n"}
{"id": "1142307", "url": "https://cs.wikipedia.org/wiki?curid=1142307", "title": "Srbský nacionalismus", "text": "Srbský nacionalismus\n\nSrbský nacionalismus je ideový koncept, který ₋ podobně jako je tomu v případě jiných národů ₋ předpokládá výlučnost srbského národa. Politicky se identifikuje s konzervatismem, vymezuje se proti internacionalismu, socialismu, evropské integraci; proti Evropské unii, NATO, Spojeným státům a obecně západní Evropě. Klíčovým prvkem srbského nacionalismu je také tzv. Kosovský mýtus.\n\nSrbský nacionalismus čerpá svojí inspiraci z komplikované etnogeneze Srbů; nejasného vymezení srbského národa během období 19. a také 20. století. Jugoslavismus se tehdy formoval spolu s pansrbskou, resp. panchorvatskou myšlenkou; tyto ideje se často i prolínaly. Srbští nacionalisté často apelují na to, že národnostně heterogenní prostor západního Balkánu je ať už reálně, nebo historicky srbský, a to s odkazem na Srby tří vyznání, který lze tradičně nalézt napříč srbskými moderními dějinami. Vymezuje se proto také ve velké části i proti sousedům Srbska, převážně proti Bosňákům a Chorvatům, méně vůči Černohorcům. V souvislosti s kosovskou krizí v závěru 20. století se rovněž vyhraňuje i proti Albáncům.\n\nSrbský nacionalismus byl významným prvkem jak během Balkánských válek, tak i během první světové války, druhé světové války, nebo rozpadu Jugoslávie. Na srbské politické scéně plynule přechází v národně-konzervativní, konzervativní a pravicový politický proud. Tato skutečnost často vyvolává v sousedních zemích opakované reakce, že je srbský nacionalismus široce rozšířen v celé srbské společnosti. Díky dominantní roli v 90. letech 20. století je i v současné době srbský nacionalismus často spolu s dalšími nacionalismy v zemích bývalé Jugoslávie často připomínán v kontextu západoevropské kultury ve vztahu k balkánským zemím.\n\n"}
{"id": "1142313", "url": "https://cs.wikipedia.org/wiki?curid=1142313", "title": "Clare Hollingworthová", "text": "Clare Hollingworthová\n\nClare Hollingworthová (10. října 1911 Knighton, Leicester – 10. ledna 2017 Hongkong) byla anglická spisovatelka a novinářka, která jako první ohlásila začátek druhé světové války v Evropě. V Česku byla vzpomenuta pro svou pomoc československým uprchlíkům v polských Katovicích.\n\nClare Hollingworth byla za „své služby žurnalistice“ v roce 1982 vyznamenána královnou Alžbětou II. Řádem britského impéria (důstojník – OBE).\n\nPo připojení Sudet k Německu v důsledku Mnichovské dohody v roce 1938 odjela do Varšavy, kde se zapojila do práce s československými uprchlíky, kterým mezi březnem a červencem pomáhala opustit Polsko získáním britského víza. Celkově tak pomohla téměř 2 000 lidem utéct před nacisty. Na základě toho ji v srpnu 1939 angažoval Arthur Wilson, vydavatel deníku \"The Daily Telegraph\". Pro deník pracovala jako zahraniční zpravodajka. Přesvědčila britského generálního konzula v Katovicích, Johna Anthonyho Thwaitese, aby jí půjčil na průzkumnou cestu přes německé hranice své auto s řidičem. 28. srpna si při jízdě diplomatickým vozem podél německo-polské hranice Hollingworthová všimla špatně zamaskovaných německých tanků pod sítěmi a plachtami, které zvedal vítr. Tato skutečnost ji zaujala a při dalším pozorování identifikovala obrovské množství německých vojáků, tanků a obrněných vozidel, stojících na německém území podél celé polské hranice. Její zpráva o těchto pozorováních byla nejdůležitějším příběhem následujícího dne na první stránce The Daily Telegraph. Titulek zněl: „1000 tanků shromážděno na polské hranici. Deset divizí je připraveno k rychlému útoku“.\n\nJejí zpráva z 1. září, v níž vyzvala britské velvyslanectví ve Varšavě, aby oznámilo německou invazi do Polska je považována za „sólokapra století“ (\"„the scoop of the century“\"). Aby přesvědčila zaměstnance velvyslanectví, který měl pochybnosti o této skutečnosti, vystrčila v průběhu hovoru telefonní sluchátko z okna svého pokoje v Katovicích, aby slyšel zvuk německých tanků na ulicích města. Její zpráva byla také první zprávou, kterou britský ministr zahraničí o invazi do Polska obdržel.\n\nPokračovala reportážemi o situaci v Polsku a v roce 1940, kdy pracovala pro Daily Express, odjela do Bukurešti, odkud podala zprávu o vynucené abdikaci krále Karla II. a následných událostech. V roce 1941 odešla do Egypta a později podávala zprávy z Turecka, Řecka a egyptské Káhiry. Její snahy ztěžovalo to, že ženy – válečné korespondentky – nedostávaly v té době úřední akreditaci. Poté, co 23. ledna 1943 obsadily britské jednotky Bernarda Montgomeryho Tripolis, bylo jí nařízeno vrátit se do Káhiry. Protože chtěla zůstat na frontě, pokračovala jako reportérka u jednotek generála Dwighta D. Eisenhowera v Alžíru. Odsud psala pro Chicago Daily News. Později působila v Palestině, Iráku a Persii. V této době se stala prvním novinářem, který hovořil s íránským šáhem Muhammadem Rezou Pahlavím. \n\nV roce 1946 přežila bombový útok na hotel Krále Davida v Jeruzalémě, který zabil 91 lidí. Zemřela v Hongkongu ve věku 105 let.\n\n"}
{"id": "1142314", "url": "https://cs.wikipedia.org/wiki?curid=1142314", "title": "Karel Emanuel II. Savojský", "text": "Karel Emanuel II. Savojský\n\nKarel Emanuel II. ( \"Carlo Emanuele II di Savoia\") (20. června 1634, Turín - 12. června 1675, Turín) byl v letech 1638 až 1675 savojský vévoda z toho do roku 1648 pod regentskou vládou své matky Kristiny Bourbonské. Byl také markýzem ze Saluzzo, hrabětem z Aosty, Genevy, Moriany a Nice, titulárním králem Kypru a Jeruzaléma. Po jeho smrti v roce 1675 vládla jeho druhá manželka Marie Johanna Savojská jako regentka po dobu nezletilosti jejich syna.\n\nNarodil se v Turíně Viktorovi Amadeovi I. Savojskému a Kristině Bourbonské. Jeho prarodiči z matčiny strany byli král Jindřich IV. Francouzský a jeho druhá manželka Marie Medicejská. V roce 1638 zemřel jeho starší bratr František Hyacint Savojský, savojský vévoda a tak se stal jeho nástupcem a savojským vévodou teprve ve čtyřech letech. Jeho matka vládla jako regentka po dobu jeho nezletilosti, do roku 1648. Karel ji však vyzval, aby vládla i nadále. Sám pokračoval v životě plném radovánek a potěšení, o státní záležitosti se nezajímal.\n\nProslul pronásledováním Valdenských, které bylo ukončeno masakrem v roce 1655. Masakr byl tak brutální, že inspiroval anglického básníka Johna Miltona k napsání sonetu \"On the Late Massacre in Piedmont (Na pozdním masakru v Piedmontu)\". Oliver Cromwell, lord protektor, vyzval Anglii, aby vyslala námořnictvo v případě, že by masakr nebyl zastaven, zatímco získají finanční prostředky na pomoc Valdenským. Tímto úkolem byl pověřen sir Samuel Morland. Později napsal \"The History of the Evangelical Churches of the Valleys of Piemont (Dějiny protestantských církví v Piedmontu-1658)\".\n\nTeprve po smrti matky v roce 1663 se opravdu chopil moci. Nebyl úspěšný v získávání cesty k moři na úkor Janova (Druhá janovsko-savojská válka, 1672-1673). Měl obtíže zachovat si vliv oproti mocnému francouzskému sousedovi. Za jeho vlády se však výrazně zlepšil obchod v Savojsku a země bohatla. Zlepšil se také rozvoj přístavu Nice a také silnic a cest přes Alpy do Francie. Reformoval armádu, která se do té doby skládala většinou z žoldáků. Vytvořil pět piedmontských pluků a obnovil kavalérii, zavedl uniformy. Obnovil opevnění. Nechal postavit mnoho krásných budov v Turíně, například Palazzo Reale.\n\nZemřel 12. června roku 1675, jeho druhá žena se stala regentkou za jejich nezletilého syna. Byl pochován v Turínské katedrále.\n\nKarel Emanuel se poprvé setkal s Marií Johannou Savojskou v roce 1659 a hned se do ní zamiloval. Jeho matka se svatbou nesouhlasila, a přesvědčila ho ke svatbě s Františkou Magdalénou Orleánskou, dcerou mladšího bratra Karlovy matky, Gastona, orléanského vévody. Svatba se konala 3. dubna roku 1663. Manželství bylo bezdětné. Jeho matka zemřela na konci roku 1663 a jeho první manželka na začátku roku 1664. Jeho další manželkou se nakonec stala žena, která mu byla v roce 1659 odepřená, Marie Johanna Savojská, která mu porodila syna Viktora Amadea II.\n"}
{"id": "1142317", "url": "https://cs.wikipedia.org/wiki?curid=1142317", "title": "Cenk Tosun", "text": "Cenk Tosun\n\nCenk Tosun (* 7. června 1991, Wetzlar, Německo) je turecký fotbalový útočník hrající v klubu Everton FC. V mládežnických kategoriích reprezentoval Německo i Turecko, na seniorské úrovni obléká dres národního týmu Turecka.\n\nV mládí nastupoval v Německu za týmy SG Praunheim, SV Raunheim a Eintracht Frankfurt. V seniorské kopané debutoval v dresu Eintrachtu Frankfurt.\nV roce 2011 odešel do Turecka do klubu Gaziantepspor. V létě 2014 přestoupil do istanbulského Beşiktaşe.\nCenk Tosun nastupoval za německé mládežnické reprezentace U16 až U21.\n\nV roce 2012 odehrál dva zápasy za tureckou jedenadvacítku (proti Maďarsku a Dánsku).\n\nV A-týmu Turecka debutoval 15. 10. 2013 v kvalifikačním utkání v Istanbulu proti týmu Nizozemska (prohra 0:2).\n\n"}
{"id": "1142318", "url": "https://cs.wikipedia.org/wiki?curid=1142318", "title": "Presque vu", "text": "Presque vu\n\nPresque vu () je psychologický termín převzatý z francouzštiny (kde znamená \"téměř viděno\"). Popisuje stav neschopnosti vybavit si nějaké slovo, kombinovaný s pocitem blízkosti hledaného slova.\n\nLidé prožívající prožívající presque vu si obvykle dokáží vzpomenout na několik vlastnostní objektu hledání jako je první písmeno, jeho důraz či blízká slova s podobným významem. \n\nObecněji je \"presque vu\" specifikováno jako těžce definovatelný pocit, že je člověk určitě s něčím obeznámen, nicméně si nemůže vzpomenout na konkrétní podrobnosti\n\n\"Skupina lidí právě zhlédla politickou debatu Miloše Zemana a Karla Schwarzenberga a nyní se snaží vzpomenout si na jméno slavného herce, který vystoupil ve filmu Terminátor. Jsou si jisti, že jsou s jeho jménem obeznámeni a už ho mnohokrát slyšeli, ale nemohou si ho vybavit. Když se obrátí na nově příchozího, ihned jim sdělí, že hledanou osobností je Arnold Schwarzenegger.\"\n\nPříčina není úplně jasná. Dnes nejrozšířenější je hypotéza blokování: Slova, která podobně zní jsou podobné vjemy, proto také jsou v mozku uložena blízko sebe. Pokud se snažíme přijít na konkrétní slovo, většinou si nejprve vzpomeneme nějaké podobné, mozek se nám pak pokouší pomáhat tak, že blokuje všechna slova kolem již nalezeného blízkého slova. Presque vu nastává, pokud tímto procesem omylem zablokuje i původně hledané slovo. \n\nS déjà vu sdílí presque vu spojení s minulostí jako se zdrojem zapomenutých vzpomínek. V případě déjà vu jsou však vjemy spojené se vzpomínkou znovu navozeny, zatímco u presque vu chybí.\n\nJamais vu bývá zjednodušeně označováno jako pocit, že neznáme určitou situaci, která nám byla vždy blízká a o které jsme si toho vědomi. Krátký pocit trvající do revelace faktu, že onu věc známe, je možné porovnat s tzv. \"presque vu\", tedy s pocitem pozorovatele, že situaci zná, jen si nemůže vzpomenout (např. potká-li pozorovatel po letech kdysi blízkého člověka, pocit \"presque vu\" u něj může trvat několik sekund; tedy než jej pozná). Pro \"jamais vu\" však \"presque vu\" může být jen začátkem: pozorovatel si uvědomí, že zná (vzpomene si, či si může projít stádiem \"presque vu\"), ale nadále se mu zdá situace cizí.\n\n\"Presque vu\" nelze zaměňovat s \"jamais vu\" také proto, že \"jamais vu\" není poruchou schopnosti vzpomenout si, nýbrž pocitem, že \"neznáme, ač víme, že známe\". \"Jamais vu\" rovněž nevystupuje v roli zapomenutého, či téměř vzpomenutého \"vědění\", nýbrž neschopnosti rekognice určité situace; nekončí jako \"presque vu\" pocitem poznání situace či objektu, nýbrž nutně opětovného sblížení se s ním (třeba i se změnou postoje k němu).\n\n"}
{"id": "1142319", "url": "https://cs.wikipedia.org/wiki?curid=1142319", "title": "Seznam soch v Lysé nad Labem", "text": "Seznam soch v Lysé nad Labem\n\nČlánek je primárně určen pro seznam existujících soch či sousoší v Lysé nad Labem.\n\n\n\n\n\n\n\n\n\n\n\n\n\n"}
{"id": "1142320", "url": "https://cs.wikipedia.org/wiki?curid=1142320", "title": "Sofijská oblast", "text": "Sofijská oblast\n\nSofijská oblast ( \"Софийска област\") je jedna ze správních oblastí Bulharska. Rozkládá se v okolí hlavního města Sofie, které je zároveň jejím správním střediskem.\n\nOblast se děli na 22 obštin.\nSprávním střediskem oblasti je Sofie, ačkoli sama není její součástí. Kromě sídelních měst jednotlivých obštin, přičemž Anton, Čavdar, Čelopeč, Gorna Malina a Mirkovo městem nejsou, se zde nachází město Momin Prochod.\n\nV oblasti žije 247 489 obyvatel. Podle sčítáni 1. února 2011 bylo národnostní složení následující:\n"}
{"id": "1142323", "url": "https://cs.wikipedia.org/wiki?curid=1142323", "title": "Muž na laně (film, 2015)", "text": "Muž na laně (film, 2015)\n\nMuž na laně (v anglickém originále The Walk) je americký hraný film z roku 2015. Režíroval ho Robert Zemeckis, jenž se spolu s Christopherem Brownem podílel i na scénáři. Zakládá se na skutečné události ze srpna 1974, kdy francouzský provazochodec Philippe Petit přešel po laně bez jištění mezi nově dostavěnými budovami-dvojčaty Světového obchodního centra. Témuž tématu se věnoval již oceňovaný britský dokument \"Man on Wire\" z roku 2008 (česky stejnojmenný). V novém Zemeckisově zpracování, distribuovaném i v 3D verzi, ztvárnil Petita herec Joseph Gordon-Levitt.\n\n"}
{"id": "1142324", "url": "https://cs.wikipedia.org/wiki?curid=1142324", "title": "1. tanková divize (Československo)", "text": "1. tanková divize (Československo)\n\n\n\n"}
{"id": "1142325", "url": "https://cs.wikipedia.org/wiki?curid=1142325", "title": "Františka Magdaléna Orleánská", "text": "Františka Magdaléna Orleánská\n\nFrantiška Magdaléna Orleánská (13. října 1648 – 14. ledna 1664) se narodila jako princezna Francie a manželstvím se savojským vévodou Karlem Emanuelem II. Savojským byla savojskou vévodkyní. Byla sestřenicí Ludvíka XIV i svého manžela. Zemřela ve svých patnácti letech po devíti měsících manželství a byla tak nejkrátkodobější savojskou vévodkyní.\n\nFrantiška Magdaléna se narodila v Château de Saint-Germain-en-Laye u Paříže v roce 1648. Byla nejmladší přeživší dcerou Gastona Orleánského a jeho druhé manželky Markéty Lotrinské. Už od narození ji oslovovali \"Mademoiselle de Valois\", což je odvozené od jednoho z otcových titulů. Byla oblíbenou sestrou Anny Marie Louisy Orleánské, slavné dědičky. Vyrůstala ve společnosti svých sester a Louise de La Vallière, budoucí milenky Ludvíka XIV. Bydlela na zámku Blois. Její otec zemřel v roce 1660 a matka se znovu nevdala.\n\nPod vlivem své tety z otcovy strany, Kristiny Marie Francouzské, bohaté vdovy po savojském vévodovi, se zasnoubila se svým bratrancem Karlem Emanuelem II. Savojským, savojským vévodou. Kristina Marie si ji vybrala, aby si udržela vliv a vládu nad Savojskem. Tato volba byla schválena kardinálem Mazarinem, který předtím zamítl Marii Janu Savojskou, další kandidátku pro Karla Emanuela II.\n\nSvatba v zastoupení se konala 4. března roku 1663 v Palais du Louvre. Pár se poprvé setkal v Annecy dne 3. dubna 1663, kde byli oficiálně sezdáni. Pár cestoval do Turína, hlavního města Savojska, kam dorazili 15. června roku 1663. V Savojsku přijala italskou podobu svého jména \"Francesca Maddalena d'Orléans\".\n\n14. ledna roku 1664 vévodkyně v Turíně zemřela. Byla pochována v Turínské katedrále, kde spočívá dodnes. Manžel, který byl po její smrti k neutišení, nařídil uspořádat nákladný pohřeb. Po Františčině smrti se Ludvík XIV. snažil s Karlem Emanuelem zasnoubit její sestru Annu Marii, Karel to však odmítl. Později se oženil s Marií Janou Savojskou, se kterou měl syna.\n"}
{"id": "1142331", "url": "https://cs.wikipedia.org/wiki?curid=1142331", "title": "Plummerův teriér", "text": "Plummerův teriér\n\nPlummerův teriér (anglicky: Plummer Terrier) je poměrně vzácné anglické psí plemeno neuznané Mezinárodní kynologickou federací (FCI).\n\nHistorie plummerova teriéra není příliš dlouhá, plemeno totiž vzniklo v první polovině 20. století. Při šlechtění, které v té době probíhalo, byli využíváni fellský teriér, Jack Russell teriér, bígl, a později i bulteriér. Nutno podotknout, že fellský teriér není psí plemeno, ale jen typ teriérského psa se stejnými povahovými vlastnostmi a neustáleným vzhledem. Šlechtitelem byl velšský spisovatel Brian Plummer († 2003), podle něhož bylo plemeno pojmenováno.\n\nPlummerův teriér je poměrně vzácný pes, kterého mimo Velkou Británii neuvidíme a už vůbec ne ve střední Evropě. Přestože se jedná o vzhledově i povahově ustálené plemeno, dosud nebylo uznáno ani FCI, UKC či AKC. Pravděpodobně je to způsobeno tím, že představitelé šlechtitelského klubu o uznání ani nestojí, podobné je to třeba i u patterdale teriéra. Tento šlechtitelský klub se nazývá Plummer Terrier Club Of Great Britain.\n\nPovahově je plummerův teriér soběstačný, dominantní, tvrdohlavý, ale také energický, hravý a inteligentní. V obtížných situacích se umí rozhodnout sám a příliš se na majitele nespoléhá. Může se zdát i mírně arogantní, ale pokud najde vhodného majitele, je mu plně oddaný a loajální. Je to pes jednoho pána, toho si zvolí a nikoho jiného neposlouchá. Má silný lovecký pud a pokud se mu něco nelíbí, nebojí se dát to vědět kousancem. I proto se nehodí do rodiny s dětmi. Doma je plummerův teriér klidný a tichý, ale na lovu je bystrý, energický a hlasitý. Je to odborník na lov škodné, který je zvyklý lovit ve skupině. S jinými psy se snese a dokáže s nimi spolupracovat, výjimečně mohou kvůli dominanci vznikat šarvátky. Neimponuje sice velikostí, ale je to dobrý hlídač, který na každého kolemjdoucího upozorní hlasitým štěkotem a v případě nutnosti svůj majetek i rodinu brání.\n\nPlummerův teriér se hodí spíše na vesnici nebo do malého města. Přestože se tento pes může zdát malý a křehký, nedělá mu problém celoroční pobyt venku (v případě přístupu do zateplené boudy). Vyžaduje hodně volného pobytu, který mu majitel ve velkoměstě dopřát nemůže. Hodí se pro všechny typy pohybu, od lovu, který je pro něj nejpřirozenější, až po horské túry. Srst, která pokrývá celé tělo, je krátká, hustá a přiléhavá. Na břiše může být trochu řidší. Důležité je ale to, že má podsadu, to znamená, že tito psi 2x ročně línají (na jaře a na podzim). V tomto období je nutné věnovat srsti zvláštní pozornost.\n\n"}
{"id": "1142333", "url": "https://cs.wikipedia.org/wiki?curid=1142333", "title": "Brévilly", "text": "Brévilly\n\nBrévilly je francouzská obec v departementu Ardensko v regionu Grand Est. V roce 2012 zde žilo 398 obyvatel.\n\nDouzy, Mairy, Pouru-Saint-Remy, Tétaigne\n\n\"Počet obyvatel\" \n\n"}
{"id": "1142335", "url": "https://cs.wikipedia.org/wiki?curid=1142335", "title": "Terry Crews", "text": "Terry Crews\n\nTerry Alan Crews (* 30. července 1968) je americký herec a hráč amerického fotbalu. Proslavil se rolí Julia v seriálu \"Everybody Hates Chris\" a díky reklamě na Old Spice.\n\nNarodil se ve Flint v Michiganu Patricii a Terry Crewsovým. Vyrůstal ve striktní křesťanské rodině, kde byl vychováván především svou matkou. Po maturitě na Flint Academy High School (dnes známé jako Flint Southwestern High School) získal stipendium na škole Interlochen Center for the Arts v Michiganu.\n\nOženil se v roce 1990 s Rebeccou King, která je trenérkou baletek a dabérka. Společně mají 3 dcery; Azriel (* 1990), Tera (* 1999) a Wynfrey (* 2004). Také mají syna Isaiaha (* 2007). Má nevlastní dceru Naomi (* 1989), která je dcerou dcery Rebeccy z předchozího manželství.\n\nV roce 2014 vydal autobiografii, \"Manhood: How To Be A Better Man Or Just Live With One.\"\n\n"}
{"id": "1142336", "url": "https://cs.wikipedia.org/wiki?curid=1142336", "title": "Gespunsart", "text": "Gespunsart\n\nGespunsart je francouzská obec v departementu Ardensko v regionu Grand Est. V roce 2012 zde žilo 1 109 obyvatel.\n\nObec leží u hranic Francie s Belgií. Sousední obce jsou: Bosseval-et-Briancourt, Gernelle, La Grandville, Les Hautes-Rivières, Neufmanil, Thilay a Vresse-sur-Semois (Belgie).\n\n\"Počet obyvatel\"\n\n"}
{"id": "1142352", "url": "https://cs.wikipedia.org/wiki?curid=1142352", "title": "Jaïro Riedewald", "text": "Jaïro Riedewald\n\nJaïro Riedewald (* 9. září 1996, Haarlem, Nizozemsko) je nizozemský fotbalový obránce a reprezentant, v současnosti hráč klubu AFC Ajax.\n\nProfesionální fotbalovou kariéru zahájil v Ajaxu Amsterdam, klubu, ve kterém hrál i v mládežnických týmech.\n\nJaïro Riedewald byl členem nizozemských mládežnických výběrů od kategorie U15.\n\nV nizozemském A-týmu debutoval 6. 9. 2015 pod trenérem Danny Blindem v kvalifikačním utkání na EURO 2016 v Konyi proti domácímu Turecku (porážka 0:3). Svůj druhý start si připsal 10. 10. 2015 v téže kvalifikaci v Astana Areně proti týmu Kazachstánu (výhra 2:1).\n\n\n"}
{"id": "1142354", "url": "https://cs.wikipedia.org/wiki?curid=1142354", "title": "Sâmbăta", "text": "Sâmbăta\n\nSâmbăta je rumunská obec v župě Bihor. V roce 2011 zde žilo 1 475 obyvatel.\nObec se skládá ze šesti vesnic.\n\n"}
{"id": "1142356", "url": "https://cs.wikipedia.org/wiki?curid=1142356", "title": "The First Cut Is the Deepest", "text": "The First Cut Is the Deepest\n\n„The First Cut Is the Deepest“ je píseň z roku 1967, jejímž autorem je Cat Stevens. Premiéry se dočkala v květnu 1967 v podání soulové zpěvačky P. P. Arnold a jen o několik měsíců později ji v prosinci téhož roku na své album \"New Masters\" zařadil ve vlastním ztvárnění sám Cat Stevens. Od té doby vyšla v řadě cover verzí. Kromě dvou výše uvedených zaznamenala píseň též úspěch v podání britského zpěváka Roda Stewarta (1977) a americké zpěvačky Sheryl Crow (2003).\n\nP. P. Arnold dosáhla s písní na 18. místo v britské hitparádě UK Singles Chart, Rod Stewart v téže hitparádě v květnu 1977 stanul po čtyři týdny na prvním místě a Sheryl Crow se s písní v roce 2004 umístila na prvním místě hitparády Adult Contemporary.\n"}
{"id": "1142357", "url": "https://cs.wikipedia.org/wiki?curid=1142357", "title": "Doodle", "text": "Doodle\n\nDoodle může označovat:\n"}
{"id": "1142358", "url": "https://cs.wikipedia.org/wiki?curid=1142358", "title": "Ctibor Novák", "text": "Ctibor Novák\n\nCtibor Novák (25. října 1902 Praha – 2. května 1955 Praha) byl za první republiky voják z povolání. Po Mnichovu se nechal zaměstnat v Berlíně jako překladatel na Hlavním říšském bezpečnostním úřadě aby odtud získával pro domácí odboj zpravodajsky cenné informace. Jako švagr Josefa Mašína spolupracoval s ilegální skupinou Tři králové, kde se podílel zejména na diverzních akcích proti strategickým cílům v Berlíně. Při pokusu o opuštění protektorátu v září 1939 byl zadržen, obviněn ze špionáže a až do konce druhé světové války vězněn v německých káznicích. Po válce působil krátký čas jako komunistický kádr a velitel internačních táborů pro Němce na Jesenicku. V roce 1945 nechal zastřelit nezletilé bratry Hauekovy (14 a 16 let) za údajný útěk z pracoviště. Armádní kariéru byl nucen definitivně vzdát v roce 1950 ze zdravotních důvodů (i z důvodů kádrových čistek, jimiž by neprošel). Když se bratrům Mašínovým podařilo koncem října 1953 uprchnout do západního Berlína, stal se Ctibor Novák obětí komunisty vykonstruovaného procesu, ve kterém byl označen za ústřední postavu, inspirátora a podněcovatele mladistvých ke špionáži. Byl obžalován z velezrady a odsouzen k trestu smrti. Poprava byla vykonána 2. května 1955 v Praze na Pankráci. Po Sametové revoluci byl v roce 1990 rehabilitován a v březnu 1991 povýšen in memoriam do hodnosti plukovníka.\n\nKdyž se v roce 1902 Ctibor Novák narodil v Praze, jeho otec - Ing. Leopold Novák pracoval jako geometr a jeho manželka - Emma Nováková byla ženou v domácnosti. Rodina bydlela tehdy na Moravě (v Olomouci) a lze ji označit jako dobře situovanou středostavovskou měšťanskou rodinu. O pět let později se manželům Novákovým narodila v Olomouci dcera Zdena.\n\nPro kariéru vojáka se Ctibor rozhodl po maturitě na reálce a následně absolvoval Vojenskou akademii v Hranicích na Moravě (tam byl spolužákem Václava Morávka) a dělostřelecký výcvik v Olomouci.\n\nV roce 1929 se v rodině Novákových konaly dvě svatby. Zdena Nováková se provdala za Josefa Mašína a Ctibor Novák se oženil s Marií Veselskou. Po pěti letech společného soužití bylo manželství Ctibora a Marie Novákových v roce 1934 rozvedeno. V té době byl jeho syn Ctibor dvouletý a jeho dcera Míla tříletá.\n\nPo podepsání Mnichovské dohody (30. září 1938) opustil Ctibor Novák československou armádu v hodnosti štábního kapitána.\n\nNa radu a dle pokynů svého švagra Josefa Mašína a hlavně z taktických důvodů se Ctibor Novák přihlásil k německé národnosti. Změnil si jméno z českého \"Ctibor\" na německé Anton a příjmení na Nowak. Snažil se získat důvěru německé branné moci aby měl přístup k informacím a mohl působit ve prospěch polské a československé zpravodajské služby v Londýně. Již od roku 1938 začal pracovat v Berlíně jako tlumočník v tlumočnické centrále RSHA - Hlavního říšského bezpečnostního úřadu). \n\nV domě v Karlovarské ulici 327/45 na Praze 6 byl za protektorátu dům a klempířská dílna Josefa Líkaře a jeho manželky Marie Líkařové. Toto místo sloužilo Josefu Mašínovi jako hlavní úkryt ukořistěných zbraní, jako technická základna Tří králů a jako výrobna sabotážních náloží.\n\nPro velké destrukce objektů na německém území byly s největší pravděpodobností v Líkařově dílně speciálně vyrobeny nálože maskované jako kufr. Uvnitř kufru byly tři plechové boxy - krabice s třaskavinou. V krajních byly umístěny hodiny s nastaveným časem ale s pětiminutovým rozdílem. V případě, že by jeden odpalovací mechanismus selhal, za pět minut by jej nahradil ten druhý.\n\nNa základě falešného telegramu, že matka Emma Nováková, žijící v Olomouci, umírá přijel Ctibor Novák 17. září 1939 z Berlína do Prahy. Zde převzal od Josefa Mašína dva kufry s pekelnými stroji a náložemi. Ty pak dne 18. září 1939 odvezl vlakem do Berlína a nastražil.\n\nJedna nálož explodovala před budovou policejního ředitelství na náměstí Alexanderplatz. Druhá vybuchla před budovou Ministerstva letectví na Lipské třídě (Leipzigerstrasse). Účinek obou detonací, připisovaných na vrub britské Inteligent Service, měl z psychologického pohledu značný ohlas a komentoval jej i Londýn. V českých pramenech byl zveličován (až 60 mrtvých), německé prameny uváděly zranění jen jednoho chodce.\n\nPo diverzních akcích proti strategickým cílům v Berlíně se Ctibor Novák rozhodl pro odchod za hranice. V září 1939 se pokusil o přechod hranic do Švýcarska. Jiné prameny uvádějí, že byl zatčen při přechodu rakousko-jugoslávských hranic. Byl dopraven do Prahy a vyslýchán v Petschkově paláci. Po deseti měsících tvrdých výslechů byl převezen zpět do Berlína. Spojitost s diverzními akcemi se Novákovi prokázat nepodařilo. Podezření ze špionážní činnosti přesto vedlo k jeho odsouzení na šest let káznice.\n\nCtibor Novák se dočkal konce druhé světové války v německých káznicích s podlomeným zdravím (výslechy a strádáním ve vězení zanechaly trvalé následky). Na přelomu let 1945 – 1946 působil na Jesenicku jako velitel čtyř internačních táborů pro Němce. Tehdy bylo s jeho souhlasem popraveno několik osob německé národnosti. Kárné řízení, které bylo proti němu zahájeno bylo nakonec zastaveno (na pokyn náčelníka Hlavní správy obranného zpravodajství (HS OBZ) a později náčelníka 5. oddělení Hlavního štábu Bedřicha Reicina). V roce 1946 se Ctibor Novák podruhé oženil. Jeho druhou manželkou byla Jana Hänichová, rozená Melcherová. Pro ni (jako pro svoji nastávající) a pro její matku získal (nejspíš nelegální cestou) \"Osvědčení o národní spolehlivosti nevěsty\" s cílem změnit pro obě ženy národnost z německé na českou. Vyženil nevlastního syna Richarda, kterého přijal za vlastního a dále jej vychovával jako Vladimíra Nováka.\n\nArmádu opustil (odešel do výslužby) v roce 1950 ze zdravotních důvodů v hodnosti majora. V letech 1951 – 1953 pracoval jako recepční ve vojenské zotavovně v Karlových Varech a jako trafikant v Jeseníku. V tomto období se častěji stýkal se svými synovci Ctiradem a Josefem Mašínovými a s jejich odbojovou skupinou působící na Poděbradsku. Pravděpodobně působil spíše jako \"technický poradce\" a snažil se synovce v jejich protikomunistické činnosti mírnit.\n\nV říjnu 1951 byli oba bratři Mašínové a jejich strýc Ctibor Novák zatčeni Státní bezpečností (StB) a byli mučeni. Bylo to ve spojitosti s obviněním z přechovávání zbraní a napomáhání k ilegálnímu opuštění republiky. Pro nedostatek důkazů byl tehdy Ctibor Novák propuštěn.\n\nBrzy po tom, co se bratři Mašínové dostali do západní zóny Německa, byl v září 1953 Ctibor Novák opět zatčen. Když StB neuspěla s žádostí o vydání bratří Mašínů, soustředila se na Ctibora Nováka, který se měl stát hlavní postavou vykonstruovaného procesu.\n\nV souvislosti s působením odbojové antikomunistické ozbrojené skupiny bratří Mašínů byl Ctibor Novák odsouzen k trestu smrti a popraven dne 2. května 1955 v Praze na Pankráci (spolu s Václavem Švédou a Zbyňkem Janatou). V rozsudku se uvádělo: \"„Ctibor Novák je ústřední postavou, inspirátorem aktivit skupiny a podněcovatelem ostatních mladistvých účastníků ke špionáži ve prospěch imperialistických mocností. Spáchal trestný čin velezrady podle § 78, odst. 3 písm. d, zák. č. 86/50.“\"\n\n\nV roce 1990 byl Ctibor Novák rehabilitován. Návrhem krajské vojenské rehabilitační komise v Hradci Králové ze dne 23. března 1991 byl povýšen na plukovníka in memoriam.\n\nNedlouho poté, co byla v roce 2008 činnost bratrů Mašínů oceněna premiérem Mirkem Topolánkem, přišel tehdejší ředitel Ústavu pro studium totalitních režimů Pavel Žáček s informací, že podle archivních materiálů plánovala skupina i útok na Klementa Gottwalda (jenž zemřel v březnu 1953) a další funkcionáře komunistického totalitního režimu. Zdrojem pro tyto informace byla výpověď Ctibora Nováka – zachycená v záznamech Státní bezpečnosti (StB). Podle Milana Paumera se o útocích jen uvažovalo, a proto je možné (s ohledem na vyšetřovací metody StB a snahu komunistů přičíst k tíži skupině bratří Mašínů i závažné zločiny) považovat výpověď Ctibora Nováka (v době těsně před jeho popravou) za vynucenou.\n\nNa budově Generálního štábu armády České republiky na Vítězném náměstí 5/1500 v Praze 6-Dejvicích (na levé straně hlavního vstupu do budovy) jsou dvě bronzové pamětní desky. Horní je věnována Heliodoru Píkovi. Obsahuje následující text: \"PAMÁTCE VYNIKAJÍCÍCHO VOJÁKA, DIPLOMATA A VLASTENCE, DIVIZNÍHO GENERÁLA HELIODORA PÍKY NEZÁKONNĚ POPRAVENÉHO 21.6.1949\". Pod textem je reliéf ostnatého drátu s lipovými listy. Tato deska byla slavnostně odhalena 28. října 1991.\n\nPod touto deskou se nachází druhá. Ta byla připojena 28. října 1998 a je věnována vojákům z povolání, kteří se stali oběťmi komunistické zvůle. V horní části začíná druhá pamětní deska textem: \"V TOMTO KRUTÉM OSUDU BYL NÁSLEDOVÁN DALŠÍMI ČESKÝMI VOJÁKY Z POVOLÁNÍ\", pak následuje výčet jmen včetně vojenských hodností a dne úmrtí. Ctibor Novák je uveden jako předposlední:\n\nText druhé desky je zakončen větou: \"ČEST JEJICH PAMÁTCE I PAMÁTCE VŠECH DALŠÍCH PŘÍSLUŠNÍKŮ ČESKOSLOVENSKÉ ARMÁDY, KTEŘÍ SE STALI OBĚTÍ KOMUNISTICKÉ ZVŮLE.\"\n\n\n\nPrimární prameny byly převzaty z ÚSTR (PhDr. Markéta Doležalová).\n\nK osobě Ctibora Nováka blíže v Daníček, Patrik: Osobnost Ctibora Nováka a jeho odbojová činnost. Magisterská diplomová práce Brno: Masarykova univerzita. Filosofická fakulta. Historický ústav, 2019, 171 s. Vedoucí práce PhDr. Vladimír Černý, Ph.D.\n\nhttp://digi.nacr.cz/prihlasky2/?session=92d7f1a578db790f0941c0556eebf0aa60dbadc8013c1be23e2e9461cd453056&action=image&record=1\n"}
{"id": "1142362", "url": "https://cs.wikipedia.org/wiki?curid=1142362", "title": "Mićunovo", "text": "Mićunovo\n\nMićunovo (v srbské cyrilici Мићуново, do roku 1945 Крактур/Kraktur; maďarsky Karkatur) je vesnice na severu Srbska. Administrativně spadá pod opštinu Bačka Topola. V roce 2011 mělo Mićunovo podle sčítání lidu celkem 469 obyvatel.\n\nObyvatelstvo vesnice je národnostně smíšené; tři čtvrtiny obyvatel tvoří Srbové a téměř jednu čtvrtinu Maďaři. Vesnice, která původně měla název \"Kraktur\" byla po skončení druhé světové války pojmenována po bojovníkovi partyzánského boje, Lazaru Mićunovićovi. Jeho busta se v obci nachází i před místním kulturním domem.\n"}
{"id": "1142363", "url": "https://cs.wikipedia.org/wiki?curid=1142363", "title": "Daniel da Mota", "text": "Daniel da Mota\n\nDaniel da Mota Alves (* 11. září 1985, Ettelbruck, Lucembursko) je lucemburský fotbalový útočník a reprezentant portugalského původu, v současnosti hráč klubu F91 Dudelange.\nV roce 2011 se stal lucemburským fotbalistou roku.\n\nJeho bratři David da Mota a Patrick Alves da Mota jsou také fotbalisté.\n\nZačínal v klubu FC Etzella Ettelbruck, v jeho dresu debutoval v roce 2001 v seniorské kopané. V létě 2008 přestoupil do jiného lucemburského týmu F91 Dudelange.\n\nV A-mužstvu Lucemburska debutoval 2. 6. 2007 v kvalifikačním zápase v Tiraně proti týmu Albánie (prohra 0:2).\n\n"}
{"id": "1142369", "url": "https://cs.wikipedia.org/wiki?curid=1142369", "title": "Andrej Nikolajevič Tichonov", "text": "Andrej Nikolajevič Tichonov\n\nAndrej Nikolajevič Tichonov (; 30. října 1906, Gagarin, Smolenská oblast, Rusko, tehdy Gžatsk, Ruská říše – 8. listopadu 1993, Moskva, Rusko) byl ruský matematik a geofyzik. Proslavil se v oblastech topologie, funkcionální analýzy, geofyziky a matematické fyziky.\n\nNarodil se v roce 1906 ve městě Gžatsk nedaleko Smolensku v rodině obchodníka. V roce 1910 se rodina přestěhovala do Moskvy, začátkem občanské války odešli na Ukrajinu a v roce 1919 se opět vrátili do Moskvy.\n\nV roce 1922 jako šestnáctiletý nastoupil na matematicko-fyzikální fakultu Moskevské státní univerzity. Už jako student dosáhl pod vedením Pavla Sergejeviče Alexandrova pozoruhodných výsledků hlavně v oblasti topologie. V roce 1927 ukončil studium a zůstal na univerzitě.\n\nV roce 1939 se stal korespondentem Akademie věd SSSR a v roce 1966 i jejím řádným členem. Sehrál rozhodující úlohu při založení fakulty informatiky na Moskevské univerzitě. V letech 1970 až 1990 působil jako její první děkan. Zemřel v roce 1993 a je pochovaný na Novoděvičím hřbitově.\n\nNejvýznamnějších výsledků dosáhl v oblastech topologie a funkcionální analýzy, dále i v některých oblastech fyziky. Je po něm pojmenovaných více matematických vět a témat.\n\nV oblasti topologie je po něm pojmenována Tichonovova věta, která říká, že součin kompaktních topologických prostorů je také kompaktní. Také je po něm pojmenována speciální třída topologických prostorů, tzv. Tichonovovy prostory.\n\nV matematické fyzice je autorem vět o jednoznačnosti u rovnice vedení tepla. Studoval také Volterrovy integrální rovnice. Je autorem metody Tichonovovy regularizace. Zabýval se také asymptotickou analýzou.\n\n"}
{"id": "1142370", "url": "https://cs.wikipedia.org/wiki?curid=1142370", "title": "Jonathan Joubert", "text": "Jonathan Joubert\n\nJonathan Joubert (* 12. září 1979, Mety, Francie) je lucemburský fotbalový brankář a reprezentant, v současnosti hráč klubu F91 Dudelange.\n\nV seniorské kopané začínal v rezervním týmu francouzského klubu FC Metz. V letech 1999–2004 hrál v lucemburském mužstvu CS Grevenmacher. V létě 2004 přestoupil do jiného lucemburského týmu F91 Dudelange.\n\nV A-mužstvu Lucemburska debutoval 3. 6. 2006 v přátelském zápase v Métách proti týmu Portugalska (prohra 0:3).\n\n"}
{"id": "1142372", "url": "https://cs.wikipedia.org/wiki?curid=1142372", "title": "Let JP 450", "text": "Let JP 450\n\nLet JP 450 bylo označení charterového spoje ze dne 30. října 1975 z jugoslávského letoviska Tivat na pražské ruzyňské letiště operovaný dopravcem Inex Adria Aviopromet (dnešní slovinský národní dopravce Adria Airways), který se zřítil nedaleko Suchdola.\n\nLet byl veden americkým letounem DC-9 jugoslávské registrace YU-AJO, jehož piloti se i přes špatnou viditelnost a výluku některých letištních navigačních systémů rozhodli pro přistání, při kterém však kvůli klesání pod povolenou výšku nastala kolize s terénem. Ve chvíli nárazu se na palubě stroje nacházelo 115 cestujících a pětičlenná posádka; z celkového počtu 120 osob jich zahynulo 79 (z toho 75 na místě), zbylých 41 nehodu přežilo.\n\nPočtem obětí na místě nehody se jedná o nejtragičtější leteckou nehodu na území ČR; na území bývalého Československa ji o rok později překonala bratislavská nehoda letounu Il-18 na lince ČSA 001.\n\nLetoun startoval z černohorského Tivatu v 7:55 SEČ a po hodině letu vstoupil v 9:00 do vzdušného prostoru ČSSR v místě radiomajáku Dešná (OKF) na letové hladině FL220. Řídící letového provozu (Praha Control) povolil zahájit klesání na FL100. Letoun obdržel tuto informaci o podmínkách na cílovém letišti:\n\n\nPřelet radiomajáku Benešov (BNV) ohlásil letoun v 9:09, obdržel povolení klesat na FL060 a přeladil na frekvenci pracoviště Praha Approach. Příslušný řídící jim uvedl dva následující otočné body PG a PR nechal je přeladit na pracoviště Praha Director, kde obdrželi instrukci, aby po průletu nad majákem PR provedli standardní postup přiblížení a přes majáky PR a L provedli konečné přiblížení na dráhu 25. V 09:14 řídící povolil sklesat na 550 m a předal barometrický tlak na letišti. To byla poslední radiová relace s letadlem.\n\nZdá se, že z dané situace byla posádka poněkud zmatena, přestože i uvedené podmínky umožňují standardní bezpečné přiblížení a přistání. Po nepřesně provedené poslední zatáčce, během konečného přiblížení, posádka z nejasných důvodů pokračovala v mlze s klesáním pod řídícím povolenou výšku (550 m) a dokonce i pod výšku rozhodnutí (~100 m), aniž by v té době měla vizuální kontakt s přistávací dráhou nebo přistávacími světly. Bod nárazu do terénu se nachází dokonce asi 100 m pod úrovní VPD25. Výškoměr byl přitom nastaven správně. Těsně před nárazem si zřejmě posádka uvědomila svou chybu a pokusila se stroj zvednout, letoun však nedokázal tak rychle zareagovat.\n\nLetadlo v přistávací konfiguraci (vysunuté vztlakové klapky, podvozky) narazilo do terénu v prostoru zahrádkářské kolonie nad Sedleckými skalami, asi 8,5 km před prahem přistávací dráhy, 1,4 km vlevo od osy a 100 m níže VPD25 v 8:20 UTC. Stroj zřejmě podvozkem zavadil o nízkou zídku a následně pod ostrým úhlem dopadl na zem, několikrát se odrazil, přičemž pod vlivem setrvačnosti urazil asi 350 m, než se letadlo postupně rozpadlo. V kolonii zničilo sedm chatek, dalších pět poškodilo a způsobilo několik požárů, než se poslední zbytky stroje zastavily v blízkosti rodinného domu.\n\nJako příčinu nehody uvádí vyšetřování nesprávný výškový profil letu. Toto nebylo způsobeno technickou závadou, ale nedodržením předepsaného postupu přiblížení ze strany druhého pilota, který v osudovou chvíli stroj řídil. Žádný z pilotů zřejmě nesledoval výškoměr a nepříznivé počasí neumožnilo si včas uvědomit tuto chybu. Dále se ukázalo, že piloti měli na obou radiokompasech nastavený pouze první radiomaják PR (OM marker, „dálná, cca 7,5 km před prahem dráhy 25), což neumožňovalo provést správně konečné přiblížení.\n\nV době nárazu bylo v nádržích téměř 5 t paliva. Zajímavostí je, že oba palubní zapisovače (černé skříňky) nebyly během letu v řádném technickém stavu, takže jejich data nemohla být pro vyšetřování použita.\n\nPři neštěstí přišlo na místě o život 71 cestujících spolu se čtyřmi členy posádky, další čtyři osoby svým zraněním podlehly v nemocnici, takže nakonec v důsledku nehody přišlo o život celkem 79 osob.\n\nZáchranná akce byla zahájena, když svědci události zavolali na záchrannou službu.\n\nNehoda se stala známou díky tomu, jak rychle a profesionálně zvládla zdravotnická záchranná služba poskytnout pomoc a dopravit oběti nehody do pražských nemocnic. Za 35 minut od přijetí hlášení už nebyl na místě nehody žádný zraněný. Tento zákrok se pak stal i inspirací k jednomu z dílů seriálu \"Sanitka\".\n\nPetr Bílý z Vratislavic nad Nisou zakoupil v roce 2012 ve Spojených státech amerických kokpit vyřazeného dopravního letadla Douglas DC-9, převezl jej do Čech a v areálu bývalého Intexu jej s dalšími nadšenci přestavuje na letecký simulátor pro objasnění nehody. Ten má mít podle informací z roku 2015 kromě reálného kokpitu s napojením všech přístrojů na počítač také kopulovitou šestimetrovou projekci oken.\n\n\n"}
{"id": "1142373", "url": "https://cs.wikipedia.org/wiki?curid=1142373", "title": "Bosseval-et-Briancourt", "text": "Bosseval-et-Briancourt\n\nBosseval-et-Briancourt je francouzská obec v departementu Ardensko v regionu Grand Est. V roce 2012 zde žilo 409 obyvatel.\n\nObec leží u hranic Francie s Belgií. Sousední obce jsou: Donchery, Gernelle, Gespunsart, Issancourt-et-Rumel, Vresse-sur-Semois (Belgie) a Vrigne-aux-Bois.\n\n\"Počet obyvatel\"\n"}
{"id": "1142375", "url": "https://cs.wikipedia.org/wiki?curid=1142375", "title": "NGC 129", "text": "NGC 129\n\nNGC 129 je mladá otevřená hvězdokupa v souhvězdí Kasiopeji s magnitudou 6,5. Objevil ji William Herschel 16. prosince 1788.\nOd Země je vzdálená přibližně 5 300 světelných let.\n\nHvězdokupa se dá snadno vyhledat, protože se nachází téměř přesně v polovině cesty mezi jasnými hvězdami Caph (β Cas) a Gama Cassiopeiae (γ Cas). Její nejvýraznější vlastností viditelnou i triedrem je malý trojúhelník tvořený hvězdami 8. a 9. magnitudy, který leží uprostřed hvězdokupy. Její hvězdná velikost je 6,5 a lze ji tedy za velmi dobrých pozorovacích podmínek při nízké úrovni světelného znečištění (stupeň Bortleovy stupnice 3 nebo méně) spatřit pouhým okem. Pomocí dalekohledu o průměru 120 mm a větším je možné nalézt několik desítek rozptýlených hvězd až do 12. magnitudy, které tvoří zhuštění mírně vystupující z velmi bohatého hvězdného pozadí. V dalekohledech od průměru 200 mm je hvězdokupa snadno rozložitelná již při základním zvětšení.\n\nSouhvězdím Kasiopeji prochází Mléčná dráha, proto se v okolí nachází mnoho dalších otevřených hvězdokup, například 2° severovýchodně leží NGC 225 a 5,5° jihozápadně leží NGC 7789.\n\nHvězdokupa má výraznou severní deklinaci, což je velká výhoda pro pozorovatele na severní polokouli, kde je hvězdokupa cirkumpolární, a to až do nižších středních zeměpisných šířek. Naopak na jižní polokouli vychází pouze velmi nízko nad obzor a jižně od tropického pásu není viditelná vůbec. Nejvhodnější období pro její pozorování na večerní obloze je od srpna do ledna.\nHvězdokupu objevil William Herschel 16. prosince 1788. Pozoroval ji pomocí zrcadlového dalekohledu o průměru 18,7 palce (475 mm) a popsal ji takto: \"velmi rozptýlená hvězdokupa tvořená jasnými a slabými hvězdami, nepříliš bohatá.\" Jeho syn John ji později znovu pozoroval a zařadil ji do svého katalogu mlhovin a hvězdokup General Catalogue of Nebulae and Clusters pod číslem 63.\n\nNGC 129 je málo zhuštěná hvězdokupa vzdálená od Země 5 300 světelných let, takže leží na vnitřním okraji ramene Persea, což je jedno ze dvou velkých spirálních ramen v Mléčné dráze, a vidíme ji v popředí vzhledem k velkým OB asociacím, které této oblasti vévodí. Skutečný průměr hvězdokupy je 30 světelných let. Její stáří je odhadováno na 77 milionů let, takže hvězdokupa je velmi mladá, což je dokázáno i přítomností několika hmotných hvězd spektrální třídy B. Obsahuje asi 30 hvězd mezi 9. a 11. hvězdnou velikostí a celkem bylo k roku 1992 určeno asi 100 členů hvězdokupy. Její členové mají vůči Slunci radiální rychlost -36 km/s.\n\nTato hvězdokupa je častým předmětem výzkumů, protože obsahuje několik cefeid, z nichž nejznámější je dvojhvězda DL Cas, která je s magnitudou 8,84 nejjasnějším členem hvězdokupy. Její magnituda kolísá v rozsahu 8,64 až 9,26 a křivka těchto výkyvů ukazuje, že jde o spektroskopickou dvojhvězdu. Kromě této cefeidy vykazují znaky proměnnosti ještě další čtyři členové hvězdokupy.\nPřítomnost cefeidy v blízké hvězdokupě umožňuje zpřesnit určování vzdáleností pomocí cefeid.\n\n"}
{"id": "1142376", "url": "https://cs.wikipedia.org/wiki?curid=1142376", "title": "Ben Payal", "text": "Ben Payal\n\nBen Payal (* 8. září 1988, Lucemburk, Lucembursko) je lucemburský fotbalový záložník a reprezentant, v současnosti (říjen 2015) hráč klubu CS Fola Esch.\n\nV seniorské kopané začínal v sezóně 2005/06 v klubu Jeunesse Esch. V letech 2007–2013 hrál v lucemburském mužstvu F91 Dudelange. V létě 2013 přestoupil do jiného lucemburského týmu CS Fola Esch.\n\nV A-mužstvu Lucemburska debutoval 6. 6. 2006 v přátelském zápase proti týmu Lotyšska (remíza 0:0).\n\n"}
{"id": "1142382", "url": "https://cs.wikipedia.org/wiki?curid=1142382", "title": "Mathias Jänisch", "text": "Mathias Jänisch\n\nMathias Jänisch (* 27. srpna 1990, Riedlingen, Německo) je lucemburský fotbalový obránce a reprezentant, v současnosti (říjen 2015) hráč klubu FC Differdange 03.\n\nV Lucembursku hrál za kluby CS Grevenmacher a FC Differdange 03.\n\nV A-mužstvu Lucemburska debutoval 28. 3. 2009 v kvalifikačním zápase v Lucemburku proti týmu Lotyšska (prohra 0:4).\n\n"}
{"id": "1142383", "url": "https://cs.wikipedia.org/wiki?curid=1142383", "title": "University College Dublin AFC", "text": "University College Dublin AFC\n\nUniversity College Dublin Association Football Club je irský fotbalový klub z města Dublin. Klub hraje 1. irskou fotbalovou ligu. Klub byl založen roku 1895. Domácím stadionem je UCD Bowl s kapacitou 3 000 míst.\n"}
{"id": "1142387", "url": "https://cs.wikipedia.org/wiki?curid=1142387", "title": "Carevo", "text": "Carevo\n\nCarevo ( \"Ца̀рево\") je město v jihovýchodním Bulharsku. Leží v Burgaské oblasti, v obštině Carevo, jejímž je sídlem. Je to známé letovisko na jižním bulharském pobřeží Černého moře. Žije zde přes 6 000 obyvatel. Z minulosti je známo pod jménem Mičurin.\n\nNejstarší částí města je \"Vasiliko\", o němž je první zmínka z 12. století. O původu tohoto názvu existují dvě verze. První tvrdí, že pochází ze jména bulharské vesnice \"Bosilikovo\", která ležela ve východní části Staré planiny a která byla zničena Turky. Část obyvatel, která se zachránila, sem přesídlila a následně byla pod tlakem vládce Achtopolu pořečtěna. Druhá tvrdí, že pochází z řeckého slova „basilias“ (βασιλιάς - císař). Tento výklad se opírá o zápisky Evliji Čelebiho, který zaznamenal, že zdejší pevnost byla postavena knížetem Basilem, jedním z vnuků císaře Konstatina. Za osmanské nadvlády se městečko nazývalo Vasilikoz. Podle úředních dokumentů zde v roce 1831 žilo 1 831 obyvatel ve 434 domech. V roce 1882 postihl město rozsáhlý požár, což mělo za následek, že na sever od něj byla v 90. letech postavena nová část. Město spadalo pod Osmanskou říši až do první balkánské války (1912), kdy se stalo součástí Bulharska.\n\nNovodobé osídlení se váže k roku 1913, kdy se zde usadili uprchlíci z východní Thrákie. V roce 1926 zde žilo 1 348 obyvatel, z čehož bylo 778 uprchlíků. Město se nazývalo Vasilko až do roku 1934, kdy bylo přejmenováno na \"Carevo\". Komunistická vláda v Bulharsku ho přejmenovala v roce 1950 na \"Mičurin\", ale po jejím pádu se město v roce 1991 navrátilo k předchozímu názvu.\n\nMěsto se rozkládá na pobřeží Černého moře, 70 km jihovýchodně od města Burgas. Leží na dvou poloostrovech, přičemž starší část – čtvrť Vasiliko na jihu, leží na stejnojmenném poloostrově, na jehož konci vybíhá mys \"Kastro\". Jižně od města se vypíná hora \"Papija\" (502 m n. m.) z pohoří Strandža.\n\nPodnebí ve městě je mírné, přechodného typu, ovlivněné mořem. Průměrná roční teplota je 13,1 °C, úhrn ročních srážek je 655 mm.\nVe městě žije 6 236 obyvatel. Podle sčítáni 1. února 2011 bylo národnostní složení následující:\nNa rozvoj města má zásadní vliv moře spolu s blízkostí hor. Zpracování dřeva je nejstarším průmyslovým odvětvím ve městě. Byla zde postavena největší bulharská dřevěná loď. Později dřevozpracující průmysl poklesl a zdejší výroba vodních skútrů, člunů a rybářských lodí využívá nových materiálů.\n\nNejvýznamnější památkou je kostel Zesnutí přesvaté Bohorodice z roku 1831, který stojí na poloostrově Vasiliko. Stával zde kostel Nejsvětější trojice, což připomínají některé ikony Jana z Achtopole z konce 18. století umístěné na ikonostasu. Nad nimi jsou mezi jinými umístěny ikony sv. Mikuláše (1805) a Jana Křtitele od téhož autora. Kostel byl přestavěn roku 1895 a z této doby pochází i nový oltář.\n\nV květnu se zde každoročně pořádají svátky umění. V létě probíhají Neptunovy dny, Festival medovicového medu (srpen), Rybí festival (o víkendu nejblíže Svátku sjednocení Bulharska -18. září).\n"}
{"id": "1142388", "url": "https://cs.wikipedia.org/wiki?curid=1142388", "title": "Kostel svatého Antonína Paduánského (Melč)", "text": "Kostel svatého Antonína Paduánského (Melč)\n\nKostel svatého Antonína v Melči je římskokatolický jednolodní kostel postavený v letech 1889–1890. Kostel byl postaven podle projektu opavského stavitele Augusta Bartela za spoluúčasti jeho zaměstnance Josefa Maria Olbricha. Slavnostní konsekraci (posvěcení) vykonal 21. září 1890 pomocný biskup olomoucký Gustav hrabě Belrupt-Tissac za velké účasti kněží i lidu.\n\nKostel byl vybudován v letech 1889–1890, kdy nahradil starší kostel stejného zasvěcení.\n\n"}
{"id": "1142389", "url": "https://cs.wikipedia.org/wiki?curid=1142389", "title": "Gehenna", "text": "Gehenna\n\nGehenna také Údolí syna Hinnoma (\"ge-ben-hinnom\") je údolí poblíž Starého města v Jeruzalémě. Údolí obklopuje horu Sijón. Z východu je napojeno na Cedronské údolí. Původ jména Hinnom, ani jeho syna nikdo neidentifikoval, stejně jako samotný význam slova \"Hinnom\".\n\nPůvodně zde byly k poctě boha Molocha páleny děti, charakter údolí tak byl předurčen ohněm a červy, kteří se živili lidskými těly. To vedlo k tomu, že se „gehenna“ nakonec stala synonymem pro peklo, místo s věčným ohněm jako trestem pro hříšníky. V tomto významu je často citována v bibli.\n\n"}
{"id": "1142390", "url": "https://cs.wikipedia.org/wiki?curid=1142390", "title": "Hrobky v Sanhedrinu", "text": "Hrobky v Sanhedrinu\n\nHrobky v Sanhedrinu také Hrobky soudců je podzemní komplex 63 skalních hrobek, umístěných ve veřejném parku ve čtvrti Sanhedrija v severní části Jeruzaléma. Byly postaveny v 1. století. Jsou známé pro jejich propracovaný design a symetrie. Jedná se o poutní židovské místo.\n\n"}
{"id": "1142391", "url": "https://cs.wikipedia.org/wiki?curid=1142391", "title": "Laurent Jans", "text": "Laurent Jans\n\nLaurent Jans (* 5. srpna 1992, Lucemburk, Lucembursko) je lucemburský fotbalový obránce a reprezentant, v současnosti (říjen 2015) hráč belgického klubu Waasland-Beveren.\n\nV Lucembursku hrál v letech 2011–2014 za klub CS Fola Esch. V roce 2015 odešel na své první zahraniční angažmá do sousední Belgie do klubu Waasland-Beveren.\n\nV A-mužstvu Lucemburska debutoval 16. 10. 2012 v kvalifikačním zápase v Ramat Ganu proti týmu Izraele (prohra 0:3).\n\n"}
{"id": "1142392", "url": "https://cs.wikipedia.org/wiki?curid=1142392", "title": "Kanton Bologne", "text": "Kanton Bologne\n\nKanton Bologne (fr. \"Canton de Bologne\") je francouzský kanton v departementu Haute-Marne v regionu Grand Est. Tvoří ho 38 obcí. Zřízen byl v roce 2015.\n\n\n"}
{"id": "1142393", "url": "https://cs.wikipedia.org/wiki?curid=1142393", "title": "Opština Mali Zvornik", "text": "Opština Mali Zvornik\n\nOpština Mali Zvornik (v srbské cyrilici Општина Мали Зворник) je srbská základní jednotka územní samosprávy v západním Srbsku, u hranice s Bosnou a Hercegovinou. V roce 2011 zde žilo 12 482 obyvatel.\n\nOpština Mali Zvornik se nachází v regionu známém jako Podriní. Většina území opštiny je hornatá a zalesněná; obyvatelstvo se věnuje dřevozpracujícímu průmyslu nebo těžbě dřeva. Hlavní dopravní tahy sledují víceméně údolí řeky Driny. Jediná železniční trať, která přeschází přes území opštiny, spojuje města Ruma a Zvornik a na počáku 21. století byla mimo provoz.\n\nV opštině se nachází celkem 12 sídel.\n"}
{"id": "1142396", "url": "https://cs.wikipedia.org/wiki?curid=1142396", "title": "Origins", "text": "Origins\n\nOrigins je šesté album švýcarské folkmetalové kapely Eluveitie. Vyšlo 1. srpna 2014 v nakladatelství Nuclear Blast.\n"}
{"id": "1142397", "url": "https://cs.wikipedia.org/wiki?curid=1142397", "title": "Anthony Moris", "text": "Anthony Moris\n\nAnthony Moris (* 29. dubna 1990, Arlon, Belgie) je belgicko-lucemburský fotbalový brankář, v současnosti hráč klubu KV Mechelen. V mládežnických kategoriích reprezentoval Belgii, na seniorské úrovni obléká dres lucemburského národního týmu.\n\n\nV seniorské kopané začínal v belgickém klubu Standard Lutych. Na jaře 2014 hostoval v týmu K. Sint-Truidense VV. Začátkem roku 2015 se stal hráčem KV Mechelen.\n\nNastupoval v belgické mládežnické reprezentaci U19.\n\nPo obdržení lucemburského pasu mohl tuto zemi reprezentovat na seniorské úrovni.\nV A-mužstvu Lucemburska debutoval 26. 5. 2014 v přátelském zápase v Genku proti týmu Belgie (prohra 1:5).\n\n"}
{"id": "1142400", "url": "https://cs.wikipedia.org/wiki?curid=1142400", "title": "Vinine", "text": "Vinine\n\nVinine (v srbské cyrilici Винине) jsou vesnice v općině Neum na jihu Bosny a Hercegoviny. Nachází se mimo hlavní silniční tah Neum-Stolac, nicméně v jeho blízkosti.\n\nV roce 1991 měla Brštanica celkem 98 obyvatel, kteří jsou většinou chorvatské národnosti. V sčítání lidu v roce 2013 zde bylo zaznamenáno 49 stálých obyvatel. Nadmořská výška vesnice je 509 m, krajina v jejím okolí je víceméně vyprahlá a nevhodná pro zemědělství.\n"}
{"id": "1142401", "url": "https://cs.wikipedia.org/wiki?curid=1142401", "title": "Staroměstské náměstí (Varšava)", "text": "Staroměstské náměstí (Varšava)\n\nStaroměstské náměstí (polsky \"Rynek Starego Miasta\") je centrem staroměstské části (\"Stare Miasto\") čtvrti \"Střední Město\" (\"Śródmieście\") ve Varšavě. Obdélníkové náměstí měří 90 na 73 metrů. Z každého rohu náměstí vycházejí dvě ulice. Náměstí vzniklo na konci 13. nebo na počátku 14. století. Tržní budovy byly původně převážně dřevěné, ale již v patnáctém století převažovaly cihlové domy v gotickém slohu. V 16. století kolem náměstí stály domy bohatých měšťanů se skromnými převážně barokními fasádami.\n\nDo roku 1817 byla nejvýznamnější stavbou náměstí radnice, postavená před rokem 1429. Následně byla přestavěna v roce 1701 Tylmanem z Gamerenu a v roce 1817 zbourána.\n\nOd roku 1855 ve středu náměstí stojí pomník Varšavské mořské panny (polsky \"Syrenka\") od sochaře Konstantyho Hegela.\n\nOd 19. století nesou čtyři strany Staroměstského náměstí jména čtyř Poláků, kteří zde kdysi žili: \n\nV 19. století ztratilo Staré město v důsledku rychlého rozvoje Varšavy svůj význam obchodního a správního centra města. Většina Starého města byla zanedbávána a osídlena chudšími obyvateli města. Místní orgány se začaly zajímat o čtvrť teprve poté, co Polsko po 1. světové válce v roce 1918 znovu získalo samostatnost. Kolem roku 1928 byly fasády domů na náměstí vyzdobeny nástěnnými malbami, které navrhli nejvýznačnější polští malíři.\n\nV průběhu Varšavského povstání v roce 1944 byly spáleny téměř všechny domy na Starém Městě, zdi se zhroutily, zůstaly jen stěny do výšky prvního patra. V letech 1949-1953 bylo Staré Město pečlivě zrekonstruováno se zřetelem na předválečný vzhled. Za starými fasádami byly postaveny moderní a komfortní bytové domy. V roce 1980 bylo zrekonstruované historické Staré město zapsáno na seznam historického dědictví UNESCO. V současné době je náměstí uzavřeno pro automobilovou dopravu.\n\n"}
{"id": "1142404", "url": "https://cs.wikipedia.org/wiki?curid=1142404", "title": "Propad uhlíku", "text": "Propad uhlíku\n\nPropad uhlíku je přírodní nebo umělý rezervoár, kde se hromadí a ukládá uhlík buď dočasně a nebo trvale. Proces, při kterém propady uhlíku odstraňují oxid uhličitý (CO) z atmosféry je znám jako vázání (sekvestrace) uhlíku. Zájem a povědomí veřejnosti o významu propadů CO vzrostl od doby přijetí Kjótského protokolu, který podporuje jejich použití jako formu uhlíkové kompenzace). Existují různé strategie používané pro zlepšení tohoto procesu.\n\nPřírodní propady uhlíku jsou:\n\n\nPřírodní propady jsou obvykle mnohem větší než propady umělé. Hlavní umělé propady uhlíku jsou:\n\n\nMezi zdroje uhlíku patří:\n\n"}
{"id": "1142407", "url": "https://cs.wikipedia.org/wiki?curid=1142407", "title": "Citroën C4 Aircross", "text": "Citroën C4 Aircross\n\nCitroën C4 Aircross je automobil třídy SUV, který vyrábí francouzská automobilka Citroën od roku 2012. Vyrábí se pouze v provedení hatchback. Je přímým nástupcem evropského modelu Citroën C-Crosser.\n\nPo úspěchu brazilského kompaktního modelu Citroën C3 Aircross 4×4 rozhodlo vedení PSA o výrobě pro evropský trh na bázi menšího Mitsubishi ASX. Automobil Aircross je shodný s modely Mitsubishi ASX a Peugeot 4008, jen se liší v drobnostech jako například nastavení tlumičů, posilovače řízení a drobné odlišnosti v designu přední a zadní části karoserie. Motory jsou z modelu Mitsubishi ASX, včetně motoru 1,8 HDi stop&start.\n\nVyrábí se ve dvou provedeních, s náhonem jen předních kol (2WD) a s náhonem na všechna kola (4WD). Podvozek 4WD má tři režimy nastavení náhonu:\n\n!Model\n! colspan=\"2\" |Kód<br>motoru\n!Počet<br>válců\n!Počet<br>ventilů\n!Ventilový<br>rozvod\n!Vrtání × zdvih<br>[mm]\n!Zdvihový<br>objem<br>[cm]\n!Kompresní<br>poměr\n!Příprava<br>směsi\n!Přeplňování\n!Max. výkon<br>[kW (k) při ot./min]\n!Max. točivý moment<br>[Nm při ot./min]\n! colspan=\"13\" |Zážehové motory\n\n! colspan=\"13\" |Vznětové motory\n</table>\n\n!Model\n! colspan=\"2\" |Kód<br>motoru\n!Pohon\n!Převodovka\n!Zrychlení<br>(0–100 km/h)<br>[s]\n!Max. rychlost<br>[km/h]\n!Spotřeba paliva<br>(město / mimo město / kombinovaná)<br>[l/100 km]\n!Emise CO<br>(kombinované)<br>[g/km]\n!Emisní<br>norma\n! colspan=\"10\" |Zážehové motory\n\n! colspan=\"10\" |Vznětové motory\n\n</tr>\n</table>\n\nProvozní vlastnosti se mohou mírně lišit v závislosti na výbavě vozu.<br>\n\nEuro NCAP 2011 (Mitsubishi ASX / Peugeot 4008 / Citroen Aircross)\n\n"}
{"id": "1142409", "url": "https://cs.wikipedia.org/wiki?curid=1142409", "title": "Křížová cesta (Rokycany)", "text": "Křížová cesta (Rokycany)\n\nKřížová cesta v Rokycanech se nachází na severovýchodním okraji města na vrchu Kalvárie, u Přírodní památky Rokycanská stráň.\n\nKřížová cesta byla postavena po roce 1857. Tvoří ji třináct kamenných sloupků v podobě Božích muk. Na podstavci je usazen dřík s vrcholovou hlavicí očíslovanou římskou číslicí. Jako čtrnácté zastavení je kaplička Panny Marie na návrší Kalvárie.\n\nPod vrchem Kalvárie nechala roku 1768 postavit Rosina Krieslová barokní kapli Panny Marie Bolestné. Od ní chodila ke kříži na vrcholu kopce na Velký Pátek procesí. Roku 1857 byla na Kalvárii postavena kaplička v neorománském stylu. Poté byla mezi oběma kaplemi vybudována křížová cesta.\n\nRoku 2014 byla křížová cesta rekonstruována.\n\nKřížová cesta a kaple jsou chráněny jako nemovitá Kulturní památka České republiky.\n\n\n\n"}
{"id": "1142410", "url": "https://cs.wikipedia.org/wiki?curid=1142410", "title": "Třída Oaxaca", "text": "Třída Oaxaca\n\nTřída Oaxaca je třída malých oceánských hlídkových lodí mexického námořnictva. Třídu tvoří celkem osm jednotek. Ve službě jsou od roku 2003.\n\nCelkem bylo objednáno osm jednotek této třídy. Plavidla staví mexické loděnice Salina Cruz Naval SY v Salina Cruz a Tampico Naval SY v Tamanlipas.\n\nJednotky třídy \"Oaxaca\":\nVýzbroj tvoří jeden 76mm kanón OTO Melara Super Compact a jeden 25mm kanón. Na zádi se nachází přistávací plocha pro vrtulník. Pohonný systém tvoří dva diesely Caterpillar 3916 o celkovém výkonu 18 000 bhp. Lodní šrouby jsou dva. Nejvyšší rychlost dosahuje 20 uzlů. Cestovní rychlost je 16 uzlů.\n"}
{"id": "1142419", "url": "https://cs.wikipedia.org/wiki?curid=1142419", "title": "Efektová jednotka", "text": "Efektová jednotka\n\nEfektová jednotka je v audiotechnice elektronický přístroj nebo zařízení, které zpracovává a mění vstupní elektrický signál, například jej obohacuje o zvukové efekty (odtud název). .\n\n\nMezi firmy, které vyrábějí efektové procesory patří Lexicon, DBX, Behringer.\n"}
{"id": "1142424", "url": "https://cs.wikipedia.org/wiki?curid=1142424", "title": "Křížová cesta (Pernolec)", "text": "Křížová cesta (Pernolec)\n\nKřížová cesta v Pernolci u Částkova na Tachovsku se nachází severně od obce u kostela Svaté Anny Samotřetí.\n\nKřížová cesta byla postavena roku 1902. Tvoří ji čtrnáct kamenných sloupků s kapličkou na vrcholu, ve které je nika s pašijovým obrázkem.\n\nMezi Trnovou a Pernolcem byla roku 1723 postavena kaple. Kolem roku 1791 byla obnovena a pak znovu roku 1826. Roku 1902 byl na jejím místě postaven nový kostel se zasvěcením Svaté Anně Samotřetí a zároveň s ním byla zbudována křížová cesta.\n\nKostel je chráněn jako nemovitá Kulturní památka České republiky.\n\n\n"}
{"id": "1142425", "url": "https://cs.wikipedia.org/wiki?curid=1142425", "title": "Eric Hoffmann", "text": "Eric Hoffmann\n\nEric Hoffmann (* 21. června 1984, Lucembursko) je lucemburský fotbalový obránce a reprezentant, v současnosti (říjen 2015) hráč klubu Jeunesse Esch.\n\nV Lucembursku hrál za kluby FC Orania Vianden, FC Etzella Ettelbruck, Jeunesse Esch.\n\nV A-mužstvu Lucemburska debutoval 27. 3. 2002 v přátelském utkání v Hesperange proti týmu Lotyšska (prohra 0:3).\n\n"}
{"id": "1142428", "url": "https://cs.wikipedia.org/wiki?curid=1142428", "title": "Roman Častulín", "text": "Roman Častulín\n\nRoman Častulín (* 3. duben 1985, Trenčín) je slovenský fotbalový obránce, od srpna 2015 působící v MFK Nová Dubnica.\n\nSvoji fotbalovou kariéru začal v TTS Trenčín, odkud v průběhu mládeže zamířil do FK AS Trenčín, kde se v roce 2003 propracoval do prvního týmu. Po roce se vrátil do TTS Trenčín. Před sezonou 2004/05 odešel na hostování do FK Slovan Nemšová, kam v březnu 2005 zamířil na přestup. V létě 2005 se podruhé vrátil do TTS Trenčín, kde rok hostoval. Před ročníkem 2011/12 odešel na hostování do týmu TJ Spartak Myjava. S týmem na jaře 2012 postoupil do nejvyšší soutěže a v létě 2012 do mužstva přestoupil. V létě 2015 v Myjavě předčasně skončil a stal se hráčem MFK Nová Dubnica.\n\n"}
{"id": "1142433", "url": "https://cs.wikipedia.org/wiki?curid=1142433", "title": "Paolo Veneziano", "text": "Paolo Veneziano\n\nPaolo Veneziano, zvaný též Maestro Paolo či Paolo da Venezia (před 1300 ? Benátky ? - 1362 ? Benátky), byl jedním z hlavních představitelů byzantské malířské tradice v Benátkách. Po roce 1340 v Paolově tvorbě přibývalo gotických prvků, čímž vytvořil svůj osobitý malířský projev založený na barvě, světle a eleganci postav, který dále rozvíjeli jeho četní pokračovatelé\n\nPaolo byl synem Martina a měl bratra Marca (Marco di Martino da Venezia). Otec i bratr byli rovněž malíři. ale jejich práce neznáme. Historici umění kladou uměleckou činnost Paola Veneziana mezi roky 1333 a 1358. Tato datace byla odvozena na podkladě jeho čtyř datovaných deskových obrazů. Dochované dokumenty dokládají, že Paolova dílna dostávala především církevní objednávky a to nejen z Benátek a okolí, ale i z Istrie a z měst na dalmatském pobřeží. Z období před 1333 bylo Paolovi připsáno několik prací, z nichž vynikají fresky v kostele San Fermo ve Veroně. Pozdější věhlas dílny zajišťovali i Paolovi synové Giovanni, Lucca a Marco, kteří některé práce signoval spolu s otcem. \n\nPrvním signovaným a datovaným dílem Paola Veneziana je polyptych (1333) s centrální deskou \"Nanebevzetí Panny Marie\" a s bočními deskami zobrazujícími sv. Františka z Assisi a sv. Antonína Paduánského. Centrální deska zobrazuje „spící“ Pannu Marii před přenesením jejího těla do nebe. Polyptych byl původně určen pro františkánskou baziliku San Lorenzo ve Vicenze (dnes Museo Civico, Vicenza). Existuje také pozdější dokument dokládající Paolovu přítomnost v Benátkách. Je to listina z 25. února 1339 týkající se prodeje pozemku, který dostala věnem Paolova manželka Caterina Baldoino. Je to doklad toho, že Paolo začal svou činnost ve farnosti San Lucy v Benátkách.\n\nZa první oficiální objednávku od „Nejjasnější republiky benátské“ lze považovat realizaci závěti dóžete Francesca Dandola ze 26. října 1339. Ve velké obrazové lunetě Paolo namaloval Francesca Dandola a jeho manželku Elisabett Contarini, jak klečí před Pannou Marií s Ježíškem společně se sv. Františkem a sv. Alžbětou Uherskou. Koncem roku 1339 byla luneta umístěna nad hrobem dóžete v benátském kostele Santa Maria Gloriosa dei Frari.\nPo zvolení Andrey Dandola novým benátským dóžetem (1343−1354) dostala Paolova dílna další prestižní objednávku od Benátské republiky na desku \"Pala Feriale\", která měla ve všední dny zakrývat zlatý oltář \"Pala d´Oro\" v bazilice San Marco. K desce patří i malovaný stůl (1345), který signoval nejen Paolo, ale i jeho dva synové, Lucca a Giovanni. Z uvedeného data (1345) lze usuzovat nejen na Paolovo přibližné datum narození (1290−1300), ale i na možný začátek jeho malířské tvorby, který by tak spadal do konce druhého nebo začátku třetího desetiletí 14. století. Dále je doloženo, že v lednu 1346 (nebo 1347) Paolo obdržel platbu za zakázku určenou do kaple sv. Mikuláše v Dóžecím paláci. Oltář namalovaný asi roku 1345 však shořel v září 1483. Z oltáře s výjevy ze života sv. Mikuláše z Bari se však dochovaly dvě desky (\"Narození sv. Mikuláše\" a \"Sv. Mikuláš obdarovává tři dívky\", dnes Gallerie degli Uffizi, Florencie, Itálie). které odrážejí vliv Giottem ovlivněných malířů z nedalekého Rimini na další vývoj Paolovy tvorby.\nZ doby mezi 1347 a 1357 však neznáme žádné dílo, které by Paolo Veneziano signoval. Předpokládá se, že vzhledem k morové epidemii, ale i pro pokles zájmu objednavatelů o jeho práce, Paolo odjel do Dalmácie a nějakou dobu žil v Dubrovníku. Poslední doloženou prací Paola Veneziana, kterou signoval i jeho syn Giovanni, je \"Korunovace Panny Marie\" (1358, dnes Frick Collection, N.Y., USA). Původně byl obraz součástí polyptychu, který byl umístěn na hlavním oltáři kostela v San Severino Marche.\n\nAkceptujeme-li datum narození Paola Veneziana před rokem 1300 a z roku 1333 pocházel jeho první datovaný a signovaný polyptych s centrální deskou \"Nanebevzetí Panny Marie\", pak lze předpokládat, že z třetího desetiletí 14. století by mohla pocházet řada oltářních obrazů, které lze považovat za práce Paola Veneziana. Za jednu z prvních Paolových prací historici umění považují \"Kryt na sarkofág požehnaného Leona Bemba\" (asi 1321). Deska je rozdělena do pěti polí, přičemž v centrálním poli je blahoslavený Bembo a zbývající čtyři menší desková pole znázorňují zázraky, které světec provedl. Deska byla původně vystavena v kapli San Sebastiano v benátském kostele San Lorenzo. V roce 1810 však byla přenesena do Vodnjanu (Chorvatsko). Do tohoto období historici zařadili také obraz \"Madona s dítětem a dvěma adorujícími postavami\" (asi 1325, Benátky) a přenosný oltář s centrální deskou mající v horní polovině \"Ukřižování Krista\" a v dolní části je \"Madona s dítětem\" (asi 1324, Parma, Itálie) .\nSrovnání „Ukřižování Krista“ na oltáři z Parmy (asi 1324) s dalším „Ukřižováním“, které je připisováno Paolovi (asi 1340) dokládá, jak velký posun v zobrazení objemu postav tří Marií (vlevo) a vojáků se sv. Janem (vpravo) v Paolově tvorbě nastal během patnácti let. Dokládá to vliv Giotta na vývoj malby Mistra Paola a jeho dílny. Srovnání jednotlivých postav na pozdějším \"Ukřižování\" svědčí pro jejich kopírování. Toto kopírování je ještě zřejmější na obrazech Madon. Vznikla tak sekvence obrazů, které jsou srovnatelné s deskovými obrazy krásných madon\" vytvořených přibližně ve stejné době na území Českých zemí a Rakouska. \"\nK těm nejkrásnějším patří centrální deska oltáře nazvaného \"Trůnící Madona s dítětem\" (1354) s menšími deskami zobrazujícími sv. Františka a sv. Jana Křtitele (vlevo) a se sv Jana Evangelistu a sv. Antonína Paduánského (vpravo). Oltář se nyní nachází v pařížském Louvru. Deska zobrazuje na plochém zlatém a červenou zástěnou doplněném pozadí Pannu Marii v bohatě zdobeném oblečení, které dokladem mistrův rukopis. Do ještě zdobnějších látek jsou oblečeni Panna Marie a Kristus na centrální desce polyptychu původně určeného pro kostel S. Chiara v Benátkách s vyobrazením \"Korunovace Panny Marie\". K centrální desce patří ještě osm malých desek s příběhy ze života Krista (dnes Gallerie dell'Accademia, Benátky). Podobné téma je znázorněno i na desce nacházející se dnes ve Frick Collection (New York). Je to poslední doložené dílo, které Paolo namaloval spolu se synem Giovannim v roce 1358. Tímto deskovým obrazem z uvedeného polyptychu Paolo definitivně uvedl gotickou tradici do benátského malířství. \n\nPaolo Veneziano založil v rodící se benátské malířské škole styl se zřetelnými byzantskými rysy, ale s postupně sílícím gotickým smyslem pro realitu, objem i barvu. Na jím vytvořený styl benátské malby navázal pravděpodobný Paolův žák, Lorenzo Veneziano, v jehož obrazech je již zřetelně patrný vliv západoevropské gotiky. \n\n\n"}
{"id": "1142436", "url": "https://cs.wikipedia.org/wiki?curid=1142436", "title": "Jakub Kastelovič", "text": "Jakub Kastelovič\n\nJakub Kastelovič (* 14. června 1995) je slovenský fotbalový obránce či záložník, od července 2015 působící v FK Slovan Duslo Šaľa. Mimo Slovensko působil v Česku.\n\nSvoji fotbalovou kariéru začal v OFK Solčany, odkud v průběhu mládeže zamířil nejprve do MFK Topvar Topoľčany, a poté do FC Nitra. V roce 2012 se stal posilou českého týmu FC Slovan Liberec. Do A-týmu se nepropracoval. Hrál pouze za juniorský tým. V létě 2014 se vrátil do vlasti, když se upsal klubu TJ Spartak Myjava. Po roce přestoupil do FK Slovan Duslo Šaľa\n\n"}
{"id": "1142443", "url": "https://cs.wikipedia.org/wiki?curid=1142443", "title": "Denis Švec", "text": "Denis Švec\n\nDenis Švec (* 16. března 1996, Dubnica nad Váhom) je slovenský fotbalový obránce, od srpna 2015 působící v FK Slovan Duslo Šaľa, kde je na hostování z TJ Spartak Myjava.\n\nSvoji fotbalovou kariéru začal v MFK Dubnica, kde prošel všemi mládežnickými kategoriemi. V roce 2013 se propracoval do prvního týmu. V červenci 2014 přestoupil do mužstva TJ Spartak Myjava. V létě 2015 zamířil na půlroční hostování do týmu FK Slovan Duslo Šaľa.\n\n"}
{"id": "1142447", "url": "https://cs.wikipedia.org/wiki?curid=1142447", "title": "Dávid Copko", "text": "Dávid Copko\n\nDávid Copko (* 3. července 1996, Michalovce) je slovenský fotbalový záložník, od roku 2014 působící v TJ Spartak Myjava.\n\nSvoji fotbalovou kariéru začal v MFK Zemplín Michalovce, odkud v roce 2014 v průběhu mládeže zamířil na hostování do TJ Spartak Myjava. V zimním přestupovém období sezony 2014/15 se propracoval do prvního mužstva a do týmu přestoupil. V srpnu odešel na půlroční hostování do klubu ŠK LR Crystal Lednické Rovne. V zimním přestupovém období sezony 2015/16 se vrátil do Myjavy.\n\n"}
{"id": "1142448", "url": "https://cs.wikipedia.org/wiki?curid=1142448", "title": "Lucie Koldová", "text": "Lucie Koldová\n\nLucie Koldová je designérka nábytku a světel. Narodila se v České republice. Po dokončení Vysoké školy umělecko-průmyslové v Praze v roce 2009 se přestěhovala do Paříže, kde založila vlastní studio v roce 2012.\n\nLucie Koldová produkuje kusy nábytku, skleněné plastiky a nadčasové světla. Její práce se táhne od denních produktů, konceptuálních prostor, městských oblastí až po poetické galerie a limitované série.\n\nLucie Koldová používá klasické řemeslo s užitím špičkové technologie s hlavním zaměřením na základní materiály, jako je dřevo a sklo. Ráda pracuje s barvami, neobvyklými rozměry a kontrasty, její objekty jsou často nadčasové.\n\nV roce 2010 začala úspěšnou kariéru ve Francii významnými skleněnými kusy, tzv. vdolečky a balóny, pro českého tradičního výrobce Brokis. Od té doby se drží práce se sklem a těší se z experimentování s různými světelnými zdroji a různými technikami foukání skla.\n\n\n\n\n\n\n\n\n"}
{"id": "1142449", "url": "https://cs.wikipedia.org/wiki?curid=1142449", "title": "Erik Vávra", "text": "Erik Vávra\n\nErik Vávra (* 24. září 1996, Michalovce) je slovenský fotbalový záložník, od srpna 2010 působící v TJ Spartak Myjava.\n\nSvoji fotbalovou kariéru začal v MFK Skalica, odkud v roce 2010 v průběhu mládeže zamířil na hostování do TJ Spartak Myjava. Před sezonou 2014/15 se propracoval do prvního mužstva a do týmu přestoupil. V srpnu 2015 odešel na půlroční hostování do klubu ŠK LR Crystal Lednické Rovne. Na jaře 2016 hostoval v mužstvu AFC Nové Mesto nad Váhom. V létě 2016 se vrátil do Spartaku Myjava.\n\n"}
{"id": "1142451", "url": "https://cs.wikipedia.org/wiki?curid=1142451", "title": "Peruán", "text": "Peruán\n\nPeruán (31. března 1988 Litobratřice – 17. srpna 2017 Zámrsk) byl dostihový kůň, tmavý hnědák, který v letech 1998, 1999 a 2000 třikrát vyhrál Velkou pardubickou steeplechase s žokejem Zdeňkem Matysíkem. Byl blízko i čtvrtému triumfu v roce 2001, ale o délku a čtvrt prohrál s Chalcem. Čtyřikrát se tak dosud povedlo zvítězit pouze Železníkovi. Mimo Velkou Pardubickou dosáhl úspěchu i v anglickém Cheltenhamu v roce 1997, kde v krosu na 6200 metrů vybojoval druhé místo. Tak blízko triumfu v kolébce turfu české barvy dosud nebyly. Poslední dostih absolvoval v srpnu 2003, celkem odjel 58 dostihů, 20 jich vyhrál a vydělal kolem 7 milionů korun. Skonal ve věku 29 let v tréninkovém centru Zámrsk, kde mu byla v roce 2019 odhalena bronzová socha v životní velikosti.\n\n"}
{"id": "1142458", "url": "https://cs.wikipedia.org/wiki?curid=1142458", "title": "The Fooo Conspiracy", "text": "The Fooo Conspiracy\n\nThe Fooo Conspiracy je švédská popová chlapecká skupina. Její členové se dali dohromady roku 2012, ale oficiálně byla skupina založena roku 2013. Členy jsou Oscar Enestad, Felix Sandman, Omar Rudberg a Oscar Molander (též známý jako Ogge nebo Olly).\n\n\nJejich první singl „Build a Girl“ byl vydán roku 2013 a dosáhl čísla 41 v Sverigetopplistan. Kapela se proslavila po koncertu Justina Biebera. Justin Bieber a jeho manažer viděli videoklip od kapely na Youtube. Justin si je oblíbil a proto se kapely zeptal zda by nechtěla být předskokanem na jeho koncertu v Globenu (duben 2013). Kapela souhlasila. Vyhráli také švédské Grammy \"Inovátor roku\". Jejich debutové studiové album \"Off the Grid\" trumflo oficiální švédská alba v jeho prvním týdnu vydání 2. dubna 2014.\n"}
{"id": "1142459", "url": "https://cs.wikipedia.org/wiki?curid=1142459", "title": "Ivana Chřibková", "text": "Ivana Chřibková\n\nIvana Chřibková (* 22. března 1981 ve Štěpánkovicích u Opavy) česká spisovatelka, která má na svém kontě knihy \"Suchý hadr na dně mořském\" a \"Když to tam není, tak to tam nehledej\".\n\nNarodila se ve Štěpánkovicích (okr. Opava), ležících ve Slezsku. Po studiích na střední škole začala pracovat pro kulturní rubriku opavského týdeníku Kamelot. Později pro deník Svoboda v Ostravě. Po práci na několika charitativních projektech se rozhodla přestěhovat do Prahy. Dostala místo redaktorky týdeníku Ano televize Nova. Na Nově potom zůstala ještě dalších deset let.\n\nZ pozice redaktorky printového týdeníku postoupila na pozici redaktor webových stránek televize, které úspěšně spolu rozvíjela až k dnešní podobě. Z pozice redaktorky povýšila na pozici editorky, která online zpracovávala první reality show České a později ČeskoSlovenské SuperStar a také ostatních pěveckých show. Později se stala šéfredaktorkou redakce webu nova.cz.\n\nPo online kariéře dostala nabídku pracovat jako producent a scenárista pořadu Volejte Novu, Vytvořila novou podobu pořadu tak, jak jej znáte z televizní obrazovky dnes. Po všech těchto zkušenostech se rozhodla kariéru na Nově ukončit a změnit svůj dosavadní život. Přestěhovala se do španělské Andalusie, kde napsala svou první knihu. Druhá kniha vznikla ve městě Leeds v Anglii, kam se přestěhovala za dalším životním dobrodružstvím. Třetí kniha s názvem Kdoule, kterou psala na cestě po Asii a dokončila ji doma v Praze, právě vychází v nakladatelství Bookmedia Ostrava. \n\nKniha\n\n"}
{"id": "1142460", "url": "https://cs.wikipedia.org/wiki?curid=1142460", "title": "Marek Jastráb", "text": "Marek Jastráb\n\nMarek Jastráb (* 16. července 1993, Myjava) je slovenský fotbalový záložník či obránce, od srpna 2015 působící v AFC Nové Mesto nad Váhom, kde je na hostování z TJ Spartak Myjava.\n\nSvoji fotbalovou kariéru začal v TJ Spartak Myjava, kde prošel všemi mládežnickými kategoriemi. V roce 2011 se propracoval do prvního týmu. S týmem v sezoně 2011/12 postoupil do nejvyšší soutěže. V průběhu jarní částí sezony 2013/14 odešel hostovat do MFK Dubnica, kde působil půl roku. V létě 2015 zamířil hostovat do týmu AFC Nové Mesto nad Váhom.\n\n"}
{"id": "1142467", "url": "https://cs.wikipedia.org/wiki?curid=1142467", "title": "Ivan Múdry", "text": "Ivan Múdry\n\nIvan Múdry (* 3. srpna 1992, Dubnica nad Váhom) je slovenský fotbalový obránce či záložník, od roku 2014 působící v TJ Spartak Myjava.\n\nSvoji fotbalovou kariéru začal v MFK Dubnica, kde prošel všemi mládežnickými kategoriemi. V roce 2011 se propracoval do prvního týmu. Před sezonou 2014/15 tým opustil a podepsal kontrakt s týmem TJ Spartak Myjava. Po roce zamířil na půlroční hostování do klubu AFC Nové Mesto nad Váhom. V zimním přestupovém období sezony 2015/16 se vrátil do Myjavy.\n\n"}
{"id": "1142468", "url": "https://cs.wikipedia.org/wiki?curid=1142468", "title": "Felipe Nasr", "text": "Felipe Nasr\n\nLuiz Felipe de Oliveira Nasr (* 21. srpna 1992, Brasília) je brazilský automobilový závodník a pilot Formule 1. V roce 2000 až 2007 získal několik titulů v Brazílii, poté se přesunul na mezinárodní scénu. Po roce jako testovací řidič u Williamsu přešel v roce 2015 na plný úvazek do Formule 1.\n\nFelipe je libanonského původu, jeho dědeček totiž v 60. letech 20. století emigroval do Brazílie. Jeho koníčkem je kromě formulí i rybaření a mechanika. Rád cituje \"Star Wars\" nebo \"Jamese Bonda\", což jsou jeho oblíbené filmy. Jeho oblíbený automobilový závodník je Brazilec Ayrton Senna. K závodění ho pravděpodobně dovedl jeho strýc Amir Nasr, který vlastnil jeden z nejlepších týmů Formule 3. Felipe sám o sobě tvrdí, že je jazykově nadaný a domluví se portugalsky, anglicky a italsky.\n\nTučně – Pole position\n\"Kurzívou\" – Nejrychlejší kolo závodu\n<div style=\"float:left;\">\n\n"}
{"id": "1142469", "url": "https://cs.wikipedia.org/wiki?curid=1142469", "title": "Karolínská říše", "text": "Karolínská říše\n\nKarolínská říše je historické označení pro poslední závěrečnou fázi v historii raně středověké Franské říše (latinsky \"Regnum Francorum\"), známé též jako Říše Římanů a Franků (latinsky \"Romanorum sive Francorum imperium\"). Karolínská říše trvala v rozmezí let 800–888, kdy jí vládla dynastie Karlovců.\n\nRozloha říše na jejím zenitu okolo roku 800 byla cca 1 112 000 km a počet obyvatel se pohyboval mezi 10 a 20 miliony.\n\nV roce 843 došlo k rozdělení říše, tzv. verdunské dělění, čímž začala nejstarší etapa v historii francouzského a německého království, která se v období vrcholného středověku ukázala jako silné monarchie kontinentální Evropy – kapetovská Francie a Svatá říše římská – předchůdci dnešních zemí jako Francie a Německo.\n\n"}
{"id": "1142475", "url": "https://cs.wikipedia.org/wiki?curid=1142475", "title": "FAI Cup", "text": "FAI Cup\n\nFootball Association of Ireland Senior Challenge Cup je irský fotbalový pohár, který se hraje už od roku 1922. Nejúspěšnějším klubem v poháru je Shamrock Rovers FC.\n\nAktuální držitelé jsou St Patrick's Athletic FC, kteří 2. listopadu 2014 porazili Derry City FC 2:0, oba góly dal Christopher Fagan.\n"}
{"id": "1142479", "url": "https://cs.wikipedia.org/wiki?curid=1142479", "title": "Marek Stromský", "text": "Marek Stromský\n\nMarek Stromský (* 3. ledna 1974 Štěpánkovice) je český žokej, patnáctinásobný účastník Velké pardubické. V letech 2008 a 2015 dokonce do cíle dojel jako první, avšak v prvním případě byl diskvalifikován pro zkrácení trati, v druhém případě pak následně vyšel najevo doping vítězného koně a vítězství v dostihu jim bylo odebráno. Nejlepšími Stromského výsledky na Velké pardubické tak jsou dvě druhá místa z let 2010 a 2018. Do roku 2018 dosáhl v závodech, jichž se účastnil, celkového zisku 35 915 755 Kč.\n\nZávodnické kariéře se Stromský se věnuje od roku 1990. Během své kariéry se patnáctkrát účastnil dostihového závodu Velká pardubická. Poprvé v roce 2002, kdy na konci Barbaresco dojel osmý. Roku 2007, když jel v sedle Cieszymira, mu na Velkém Taxisově příkopu zkřížil cestu Maskul, který Stromského vyhodil ze sedla a jeho kůň Cieszymir dopadl tak nešťastně, že musel být utracen. Následující rok (2008) doběhl sice Amant Gris pod jeho vedením do cíle jako první, ovšem kvůli porušení pravidel, špatnému objetí točného bodu na trati, byl následně diskvalifikován. Během závodu v roce 2009 opět při závodě jím vedená klisna Shirley upadla tak nešťastně, že musela být utracena. Ve Velké pardubické 2010 jel s Amant Grisem, ale na cílové čáře o několik centimetrů podlehl Tiumenovi vedenému Josefem Váňou.\n\nV roce 2015 s valachem Nikasem slavil vítězství v novém traťovém rekordu 8:55,29 minut. Ovšem 12. listopadu se objevily zprávy o dopingu vítězného koně, na počátku roku 2016 užití dopingu koně potvrdil i kontrolní B-vzorek a v reakci na to se Stromský rozhodl ukončit závodní kariéru. Nikas byl 28. ledna 2016 diskvalifikován a vítězem závodu se stal druhý kůň v pořadí Ribelino, v jehož sedle jel Pavel Kašný, jenž je Stromského vzdáleným bratrancem. O měsíc později s ohledem na podporu rodiny a fanoušků Stromský své rozhodnutí změnil a začal se připravovat na novou dostihovou sezónu. V ní se zvažoval opět účastnit Velké pardubické v sedle Nikase. Závodu se nakonec na Nikasovi účastnil, nicméně po cíle nedojel, protože skončil po pádu na Velkém Taxisově příkopu.\n\nO rok později (2017) se Velké pardubické účastnil opět, ale tentokrát sedlal Charme Look, který obhajoval vítězství z předchozího roku. Do cíle ovšem s koněm nedoběhl, neboť ho dobrovolně unaveného zastavil po 27. skoku z 31, aby zbytečně neriskoval možné Charme Lookovo zranění.. Při Velké pardubické 2018 jel na Hegnusovi a v cíli byl druhý, když jej v závěrečné rovince předběhl Tzigane Du Berlais vedený žokejem Janem Faltejskem. Přesto Stromský z umístění nepociťoval hořkost porážky a naopak se těšil, že má pro co žít (pro vítězství ve Velké pardubické).\n"}
{"id": "1142487", "url": "https://cs.wikipedia.org/wiki?curid=1142487", "title": "Jeff Strasser", "text": "Jeff Strasser\n\nJeff Strasser (* 5. října 1974, Lucemburk, Lucembursko) je bývalý lucemburský fotbalový obránce a reprezentant. Na klubové úrovni hrál mimo Lucembursko v Německu, Francii a Švýcarsku. Po ukončení aktivní hráčské kariéry se stal fotbalovým trenérem. \nS 98 odehranými zápasy v lucemburském národním týmu mu patří první příčka v počtu odehraných utkání mezi všemi lucemburskými fotbalovými reprezentanty (platné k říjnu 2015).\n\nV seniorské kopané debutoval v dresu francouzského klubu FC Metz (1993–1999). S Métami vyhrál v sezóně 1995/96 Coupe de la Ligue (francouzský ligový pohár).\n\nPoté hrál postupně za 1. FC Kaiserslautern, Borussia Mönchengladbach (oba Německo), RC Strasbourg a opět FC Metz (oba Francie). V Lucembursku hrál následně za klub CS Fola Esch s odskokem ve švýcarském klubu Grasshopper Club Zürich.\n\nV A-mužstvu Lucemburska debutoval 12. 10. 1993 v kvalifikačním zápase v Lucemburku proti týmu Řecka (prohra 1:3). Celkem odehrál v letech 1993–2010 za lucemburský národní tým 98 zápasů a vstřelil 7 branek. Působil i v roli kapitána týmu.\n\nPo skončení hráčské kariéry se stal v roce 2010 hlavním trenérem lucemburského klubu CS Fola Esch.\n\n"}
{"id": "1142492", "url": "https://cs.wikipedia.org/wiki?curid=1142492", "title": "Ivan Fjodorovič Mičurin", "text": "Ivan Fjodorovič Mičurin\n\nIvan Fjodorovič Mičurin (1700 – 1763) byl ruský barokní architekt, který navrhl výrazné změny ruské architektury od časné moskevské po vrcholnou rastrelliho architekturu.\n\nV letech 1718 – 1720 studoval na námořní akademii a studium si doplnil v Holandsku v letech 1723 – 1729. Pracoval hlavně v Moskvě, kde vymýšlel první všeobecný plán města v letech 1734 – 1739. Jeho nejznámější stavbou v Moskvě by mohla být budova kostela sv. Klimenta, jež stále dominuje části města, ale jeho autorství je sporné. Carevna Alžběta I. ho poslala do Kyjeva, aby uskutečnil Rastrelliho návrh kostela sv. Ondřeje. Jeho posledním projektem byla zvonice Trojicko-sergijevské lavry, kterou dokončil jeho žák Dmitrij Vasiljevič Uchtomskij.\n"}
{"id": "1142493", "url": "https://cs.wikipedia.org/wiki?curid=1142493", "title": "Eva Le Peutrec", "text": "Eva Le Peutrec\n\nEva Le Peutrec (rozená Hendrychová) (* 24. dubna 1980, Hořice Československo) je česká architektka, která působí v Číně.\nNarodila se v Hořicích, ale mládí prožila v Nové Pace. Má staršího bratra Jana (* 1978). Vystudovala sedmileté novopacké gymnázium (je spolužačkou Daniela Polmana). Od zhlédnutí filmu Skleněné peklo chtěla být architektkou. Sen se jí splnil, vystudovala Fakultu architektury na Technické univerzitě v Liberci (Ing.Arch.). V roce 2002 odjela na dvouletou stáž do San Franciska, kde pracovala v architektonické kanceláři \"Cee Architects\", což bylo v rámci povinné roční školní praxe, poté si praxi prodloužila o další rok. K samotnému studiu vysoké školy předcházel několikaměsíční pobyt v Londýně, kde studovala angličtinu. V posledním semestru se rozhodla odjet do Asie, kde si poté přes google našla práci v Šanghaji.\n\nV roce 2009 v Číně naprojektovala první mrakodrap, do roku 2015 projektovala 24 mrakodrapů – \"Tiandu Tower, Hangzhou Agricultural Trading Center, Shenzhen Nanshan, Shishan Plaza\". V současnosti má vlastní studio a na návrzích projektů spolupracuje s kanadskou architektonickou kanceláří \"Allied Architects International\" se sídlem v čínské Šanghaji.\n\nDnes žije se svým francouzským manželem synem (* 2013) a dcerou (* 2017) na Nové Kaledonii.\n\n"}
{"id": "1142498", "url": "https://cs.wikipedia.org/wiki?curid=1142498", "title": "Velký penzionář", "text": "Velký penzionář\n\nVelký penzionář (: \"raadpensionaris\") nebo také zemský advokát byl nejvyšší volený úřad ve Spojených nizozemských provinciích. Důležitější byla pouze funkce místodržícího, která se dědila. Podle jiného zdroje byl velký penzionář v podstatě nejmocnějším mužem v zemi.\n\nÚřad vznikl koncem 15. století sloučením funkce syndika a předsedy provinciálních stavů. Jiný zdroj uvádí až rok 1586 a jako prvního penzionáře Johana van Oldenbarnevelta. Funkční období velkého penzionáře trvalo pět let. Generálními nizozemskými stavy byl během nizozemské revoluce zmocněn vykonávat funkci ministra zahraničí. Zároveň zastával funkci prvního ministra Hollandu a reprezentoval tuto provincii během zasedání Generálních stavů. Oficiálně sice tento úředník koncem 16. století zastupoval pouze provincii Holland, ale protože ta v té době platila padesát až šedesát procent vládních výdajů, tak rozhodoval o záležitostech celého Nizozemí. \n\nV druhé polovině 16. století penzionáři (nikoli velcí) spravovali záležitosti nizozemských měst. Jejich funkce spojovala práci starosty, městského tajemníka a politika, připravovali také podklady pro schůzi městské rady. Jednalo se o právníky, kteří byli v mnoha případech napojeni na tzv. vládnoucí rodiny. Zastupovali také zájmy místních úřadů a šlechty, v některých případech fungovali jako mediátoři. Protože zastupovali zájmy jiných, mezi kterými hledali kompromisy a pracovali v zákulisí, museli umět navenek potlačit svou osobnost.\n"}
{"id": "1142501", "url": "https://cs.wikipedia.org/wiki?curid=1142501", "title": "Kaštel v Holíči", "text": "Kaštel v Holíči\n\nKaštel v Holíči je barokně-klasicistní zámek (kaštel) s bastionovým opevněním, dominanta slovenské Holíče. Vznikl přestavbou středověkého vodního hradu. Do dnešní podoby byl přestavěn poté, co ho získal roce 1736 František Lotrinský, což ho řadí mezi císařská sídla. Za národní kulturní památku SR byl vyhlášen 14. září 1963. V rejstříku nemovitých NKP pod číslem ÚZPF 613 je registrovaných 34 objektů.\n\nSamotná budova barokně klasicistního zámku je tvořena třemi křídly ve tvaru U směřujícími vrcholem na východ. Kolem zámečku je opevněná čtvercová terasa s nárožními věžičkami. Je obklopena čtvercovým suchým příkopem s přístupem přes dva můstky, vstupující do nádvoří zámečku od východu a od západu do západního křídla přes vstupní bránu. Samotný zámeček obklopený suchým příkopem se nachází uprostřed fortifikační stavby čtvercového tvaru se čtyřmi bastiony pětiúhelníkového půdorysu v rozích. Na východní kurtině jsou dvě budovy s průchodem pro most přecházející přes vodní příkop. Směrem k jihovýchodnímu bastionu je budova tzv. \"Konírny\" a směrem k severovýchodnímu bastiónu tzv. \"Tabačiareň\". Budovy tabačiarně a konírny jsou exteriérově shodné, mají tvar L, s kratšími rameny umístěnými na bastionu, kolmými na hlavní. Na jejich rozích, tvořících vstupní prostor brány, jsou vysunuty nad vodní příkop oktagonálně zděné strážnice. Střecha tabačiarně má však po poslední přestavbě zvýšený krov. Na kurtinách na sever a jih jsou budovy menšího rázu a tvoří jednolité budovy. I uprostřed západní kurtiny je druhý most přes vodní příkop. Po stranách stojí dvě hospodářské budovy. K zámku přiléhají prostory někdejšího parku a bažantnice a rybníka, které jsou ohrazeny kamennou barokní zdí.\n\nZ reprezentačních prostor letního císařského sídla se i díky zestátnění habsburského majetku po roce 1918 mnoho nedochovalo. V kostele zřídili školu a hospodářské budovy a přilehlý park byly využívány pro zemědělské účely. Také se na tom podepsala i pozdější období, kdy se za socialismu pro zámečky hledalo nové společenské využití. Za zmínku stoji zachovaný \"Čínský sál\" se stěnami pokrytými tapetami s malovanými čínskými motivy, barokní kaple a také slavnostní schodiště s technicky zajímavou samonosnou konstrukcí, které je neklenuté na štíhlých vysokých sloupech. Začátkem 21. století byly do rekonstruovaných prostor umístěny expozice muzea keramiky a část prostor je využívána na kulturní a společenské účely. Akustika kaple je využívána na koncerty vážné hudby.\n\n\n\n"}
{"id": "1142504", "url": "https://cs.wikipedia.org/wiki?curid=1142504", "title": "Kaštel Orlové", "text": "Kaštel Orlové\n\nKaštel Orlové je barokní zámeček (kaštel), který se nachází na mírném svahu nad řekou Váh v Orlovém, městské části Považské Bystrice.\n\nZámeček postavil roce 1612 Žigmund Balassa jako přízemní renesanční objekt. V první třetině 18. století ho přestavěli a rozšířili. Roku 1773 zámeček dokončili úpravou kaple. Menší úpravy byly provedeny v 1. třetině 19. století, obnova začátkem 20. století. Roku 1982 se dokončila jeho nákladná oprava.\n\nZámeček je čtyřkřídlá patrová budova, stavěná kolem ústředního arkádového dvora s přilehlým parkem. Pozdněbarokní fasáda se středním převýšeným tříosým rizalitem je bohatě zdobená členěnými okny a průběžnou balustrádovou atikou z dob obnovy zámečku. Nad pozdně vstupním portálem se nachází nápisová tabule vztahující se k přestavbě z roku 1773. V průchodu se nachází kamenný dvojitý erb a v bočních nikách poškozené plastiky rytířů. V přízemí zámečku se nachází kaple sv. Jana Nepomuckého. V kapli se zachovaly pozdněbarokní části vnitřního zařízení.\n\nV objektu byla donedávna expozice muzea, muzeum však bylo před několika lety přestěhováno. V současnosti je zámeček nevyužitý, nachází se v soukromých rukou a probíhá v něm další rekonstrukce.\n"}
{"id": "1142507", "url": "https://cs.wikipedia.org/wiki?curid=1142507", "title": "Kaštel v Bytčici", "text": "Kaštel v Bytčici\n\nKaštel v Bytčici je původně renesanční, později barokně přestavěná stavba (kaštel) v obci Bytčica, městské části Žiliny.\n\nKaštel dali postavit zřejmě Révaiové již v první polovině 17. století. Na přelomu 17. a 18. století byla jeho majitelkou Alžběta Révaiová, dcera Imricha Révaie, poprvé vdaná za Štefana Petróciho, který zemřel v roce 1713. Po jeho smrti se provdala za barona Filipa Jindřicha Kališe, se kterým se často pobývala v kaštelu v Bytčici. Alžběta byla horlivá evangelička a v kostele měla i kapli v níž podle matričních záznamů z let 1704–1706 křtil Daniel Krman děti narozené v Bytčici.\n\nKolem roku 1725 Alžběta Révaiová s Filipem Kališem přestavěli kaštel do dnešní barokní podoby. Po Alžbětině smrti jej zdědila její dcera z prvního manželství, Alžběta Petrociová, která se provdala za syna barona Filipa Kališe, Kristiána. Kristián Kališ s rodinou pobýval v Polsku, kaštel se mezitím pronajímal, v druhé polovině 18. století zde bydlel baron Jozef Pongarcz s rodinou. Do Bytčice se vrátil až Kristiánův syn Jan, který měl s manželkou Johan Pronayovou jen dceru Marii Alžbětu (1779–1842). Tato se vdala do rodiny Zayovců, která kaštel vlastnila až do poloviny 19. století.\n\nV letech 1788–1789 působil v Bytčici jako učitel německý historik Karl Heinrich Ritter von Lang, který vzpomíná, že v kostele byla velká knihovna a v parku byla postavena kuželna.\n\nV druhé polovině 19. století kaštel často měnil majitele (např. rodina Popperů), až ho v roce 1916 koupil český houslový virtuos Jan Kubelík. Když zde zemřel jako dvouletý jeho nejmladší syn, nechtěl tu už Jan Kubelík bydlet a zámeček přenechal anglické sekci Červeného kříže pod vedením lady Muriel Paget, která zde zřídila dětskou nemocnici. V roce 1921 přebral zámeček československý Červený kříž, který zde zřídil dětské oddělení Státní nemocnice v Žilině.\n\nK baroknímu kaštelu přibyly postupně další dvě stavby – kaštely. Klasicistní přízemní kaštel z roku 1821 často měnil majitele, posledním bylo Stavební učiliště Pozemních staveb v Žilině, které ho využívalo jako internát. Po roce 1964 byl zbourán a na jeho místě byly postaveny moderní budovy. Druhý kaštel, původně renesanční, se zachoval dodnes. Na přelomu 18. a 19. století byl přestavěn. Původně na něm byla i věž s hodinami. Na štítech byly obnoveny erby rodiny Popperů. Zámeček sloužil později pro správu lesů, pak ho Jan Kubelík prodal obci a byla zde zřízena obecná škola. V 70. letech 20. století koupil zámeček a vedlejší sýpku Výzkumný ústav mlékárenský, dnes je sídlem soukromé firmy.\n\n"}
{"id": "1142511", "url": "https://cs.wikipedia.org/wiki?curid=1142511", "title": "Veronika Richterová", "text": "Veronika Richterová\n\nVeronika Richterová (* 11. ledna 1964, Praha, Československo) je česká výtvarnice, malířka, sochařka. Je zakladatelkou uměleckého stylu nazývaného \"PET-art\".\n\nNarodila se 11. ledna 1964 v Praze a zde také studovala Střední uměleckoprůmyslovou školu na Žižkově. Po absolvování oboru \"Tvarování hraček\" ji přijali na Vysokou školu uměleckoprůmyslovou v Praze. V roce 1990 zde úspěšně ukončila své studium v ateliéru monumentální malby. Během studia na Vysoké škole pracovala pro Českou televizi. Podílela se na večerníčcích pro děti. O rok později, také při studiu, pracovala pro \"Ústřední loutkové divadlo\". Na rozhraní let 1989 a 1990 se zúčastnila půlročního studijního pobytu v Paříži na \"École Nationale des Arts Décoratifs\". Od roku 1990 je na volné noze. Do začátku 90. let 20. století se věnovala především malbě a smaltovaným plastikám, později se přeorientovala na sochy. Při spolupráci s pražskou ZOO vznikla bronzová socha lachtana Gastona před hlavním vstupem, nebo například sousoší Sedm surikat. Sochy vyráběla i z jiných materiálů jako je dřevo nebo hlína. Její malířské období vyústilo v 90. letech 20. století v období mozaiky, která tak protíná zbylé techniky. Od roku 2004 začala pracovat s PET lahvemi.\n\nVydala několik knížek některé vydala společně s manželem Michalem Cihlářem. S ním má dvě dcery Kiki a Noemi. Žijí v Buštěhradě, kde také převážně tvoří. Buštěhradu se velmi věnuje a tráví zde hodně času. Podílela se se svým manželem na expozici do muzea Oty Pavla v Buštěhradě. Dnes vytváří kreativní programy pro děti i dospělé, zaměřené hlavně na up-cycling, PET-art a jeho šíření.\n\n\n\n\n"}
{"id": "1142514", "url": "https://cs.wikipedia.org/wiki?curid=1142514", "title": "Marie Johanna Savojská", "text": "Marie Johanna Savojská\n\nMarie Johanna Savojská ( \"Marie Jeanne Baptiste of Savoy\", 11. dubna 1644, Paříž – 15. března 1724, Turín) se narodila jako savojská princezna a po svatbě se stala savojskou vévodkyní. Poprvé se vdala v zastoupení v roce 1662 za Karla Lotrinského, ten však brzy prohlásil manželství za neplatné, a tak bylo zrušeno. V roce 1665 se stala manželkou svého příbuzného, Karla Emanuela II. Savojského, savojského vévody. Byla matkou budoucího krále Sardinie, Viktora Amadea II. Od roku 1675 vládla jako regentka v Savojsku za svého nezletilého syna. Její vláda oficiálně skončila v roce 1680, ale i nadále si udržovala vliv, dokud ji to Viktor Amadeus v roce 1684 nezakázal. V Turíně nechala vybudovat četné stavby, její zásluhou byl přestavěn Palazzo Madama, který byl její soukromou rezidencí. Kromě toho, že byla matkou sardinského krále, byla také prababičkou španělského krále Ludvíka I. a krále Francie Ludvíka XV.\n\nNarodila se v Hôtelu de Nemours v Paříži jako nejstarší z pěti dětí Karla Amadea, vévody z Nemours a jeho manželky Alžběty Bourbonské. Z matčiny strany byl jejím pradědečkem francouzský král Jindřich IV. Francouzský, otec Césara Bourbonského, kterého měl se svou milenkou Gabriellou d'Estrées. Díky tomu byla sestřenicí Ludvíka XIV., byla tak spřízněná téměř se všemi vládnoucími rody té doby. Byla členkou rodiny Nemours, což byla jedna z větví savojského rodu, která se usadila v 16. století ve Francii. V mládí vyrůstala se svou sestrou Marií Františkou, která se narodila v roce 1646. Jako mladá dívka navštěvovala salon slavné Madame de la Fayette.\n\nJejí otec byl v roce 1652 zabit v souboji svým švagrem Františkem, vévodou z Beaufortu. Po otci zdědila peníze a tak několik dalších let o ni a její rodinu pečoval strýc z otcovy strany, Jindřich II., nový vévoda z Nemours. I když po Jindřichově smrti vévodství propadlo koruně, Marie nadále dostávala finanční příjmy. Se sestrou a matkou Alžbětou se obrátily na pomoc k matčině rodině. Alžbětina matka byla lotrinskou princeznou.\n\nJejí rodina chtěla, aby se provdala za Karla Emanuela Savojského, syna Kristiny Marie Francouzské. Kristina Marie jí pozvala spolu s její sestrou a matkou do Turína, aby si mohla dívku prohlédnout. Karlovi Emanuelovi se Marie Johanna zalíbila a chtěl si ji vzít za ženu. Nicméně, Kristina Marie dostala zprávu od kardinála Mazarina, ve které ji upozorňoval na to, že je Marie Johanna ambiciózní a doporučoval jí, aby manželství odmítla. Kristina Marie se tedy rozhodla raději pro Františku Magdalénu Orleánskou, která byla její neteří. Svatba se konala v roce 1663.\n\nPo návratu do Francie zaujala lotrinského prince Karla, dědice Lotrinska. O ruku její mladší sestry mezitím požádal portugalský král pro svého syna. Marie Johanna se 4. února roku 1662 zasnoubila s Karlem Lotrinským. Brzy po svatbě v zastoupení však bylo manželství zrušeno.\n\n27. prosince roku 1663 v Turině zemřela Kristina Marie již 14. ledna 1664 ji následovala její mladá snacha. Karel Emanuel II. byl tedy svobodný a bez dědice. Byl mu nabídnut sňatek se sestrou jeho zesnulé manželky, to však odmítl. Bylo jasné, že Karel Emanuel se chce oženit s Marií Johannou, členkou svého vlastního rodu. V tom ho podpořil král Francie Ludvík XIV. Jednání trvala déle než rok, než se Marie Johanna společně se svou babičkou Františkou Lotrinskou vydala do Annecy, kde se měla setkat se svým budoucím manželem. Svatba se konala 20. května roku 1665 v Castello del Valentino, uprostřed velkolepých oslav. Marie Johanna do manželství přinesla velké věno, které zahrnovalo provincie Genevois, Faucigny, Beaufort.\n\nV Savojsku přijala italskou podobu svého jména \"Maria Giovanna Batista di Savoia\" a titul \"Madama Reale\", což je italská obdoba francouzské \"Madame Royale\". Byla považována za inteligentní a atraktivní ženu. Skoro po roce manželství jednadvacetiletá vévodkyně porodila syna, který po dědečkovi z otcovy strany dostal jméno Viktor Amadeus. Dítě se narodilo 14. května 1666. Toho roku se vdala Mariina sestra Marie Františka za Alfonsa VI. Portugalského.\n\nJejí manžel měl milenky a nelegitimní potomky, což musela ignorovat. V roce 1672 hledala Hortense Mancini, prchajíc před manželem, ochranu. Ta ji byla poskytnuta právě od Karla Emanuela. K Mariině nelibosti se tato žena stala stálou milenkou Karla Emanuela a dostala od něho zámek Chambéry. Marie ji nemohla do manželovi smrti vyhodit a tak to musela trpět. Před manželovou smrtí měla Marie Johanna jen malý vliv na politiku. Za jeho vlády byla opravena a vystavěna mnohá královská sídla. Pár také nechal postavit kostely v Turíně. Dne 12. června 1675 Karel Emanuel náhle zemřel ve věku čtyřiceti let po sérii křečovitých horeček. Na smrtelné posteli prohlásil svou manželku za vládkyni Savojska po dobu nezletilosti jejich syna.\n\nSvou novou roli regentky za svého jedenáctiletého syna brala velmi vážně. Pokračovala v práci svého manžela, podporovala stavební projekty, umělecké organizace a vzdělávací instituce. Podporovala práci Alessandra Stradelly a ochraňovala ho, když prchal z Benátek do Turína, také financovala a podporovala Guarina Guariniho, který dokončoval kapli pro Turínské plátno a jezuitské koleje. Kromě toho pracovala na rozšíření města Turín až dolů k řece Pád. Pokusila se založit universitu v Chambéry, ale neuspěla.\n\nUdržovala vztahy s Francií, která byla jak spojencem, tak rodinou. Byla kritizována za to, že si chtěla udržet moc příliš dlouho, a že byla jen loutkou Ludvíka XIV. Nicméně, také udržovala vztahy se Španělskem, Anglií a Svatou říší římskou.\n\nJejí vztahy s jediným synem byly vždy napjaté. Mohly za to její ambice a touha po moci. Starala se více o vládu než o své vlastní dítě. Držela ho pod přísným dohledem, aby se ujistila, že se nebude snažit převzít jí moc. Navíc si u dvora vydržovala své milence, ve svých třiatřiceti letech, udržovala vztah s o deset let mladším hrabětem Saint Maurice. Jejich vztah trval čtyři roky.\n\nV roce 1677 se rozhodla najít synovi nevěstu. Kandidátkami byly Marie Antonie Habsburská, Marie Žofie Falcko-Neuburská a Anna Marie Orleánská. Jako o vhodné manželce pro syna uvažovala také nad Isabelou Luisou, dcerou své sestry. Jakožto dědička Portugalska však musela zůstat ve své zemi a vdát se za příbuzného. Přesto zahájila jednání s Portugalskem. Kdyby se jednání zdařila, musel by Viktor Amadeus odejít do Portugalska a ona by mohla nadále vládnout Savojsku. Jak se blížila Viktorova plnoletost, snažil se manželství co nejdéle odkládat a tak se Marie Johanna zaměřila na Toskánsko, které nabízelo jako nevěstu pro savojského prince Annu Marii Luisu Medicejskou. Jednání byla před Francií utajována. Toto manželství by bylo pro Savojsko výhodné, přineslo by totiž mocného italského spojence.\n\nI když její regentství oficiálně skončilo v roce 1680, moc synovi předala až v roce 1684, když ji k tomu přinutil. Ludvík XIV. byl rozhodnut, že si udrží vliv v Savojsku a tak Viktorovi Amadeovi nabídl za manželku svou neteř Annu Marii. Anna Marie byla dcera Filipa I., orléanského vévody a jeho první manželky Henrietty Anny Stuartovny a právě pro ni se Viktor Amadeus nakonec rozhodl. Svatba se konala 6. května 1684.\n\nViktor Amadeus převzal moc nad vévodstvím na začátku roku 1684. Rozhodl se matce odejmout veškerý vliv u dvora. Usadila se v Palazzo Madama, naproti vévodskému paláci v Turíně, kde dvůr po většinu roku přebýval. Tato budova bývala domovem vdovy Kristiny Marie a Marie Johanna ho nechala zvelebit. O to se postaral Filippo Juvarra, oblíbenec jejího syna.\n\nV roce 1686 prodala vévodství Aumale Ludvíkovi Augustovi Bourbonskému, nemanželskému synovi Ludvíka XIV. a Madame de Montespan. Aumale byl jejím osobním majetkem od smrti jejího otce v roce 1659. Byla také poslední hraběnkou Genevy. Po její smrti byla Geneva sjednocená se Savojskem.\n\nByla kmotrou své nejstarší vnučky, princezny Marie Adelaidy Savojské. Její syn měl osm manželských potomků. Také udržovala přátelské vztahy se svou snachou Annou Marií. Vnučka Marie Adelaida a Marie Luisa měly se svou babičkou blízký vztah a obě je často navštěvovaly v Palazzo Madama. Dobré vztahy Marií Adelaidou jsou patrné také z jejich vzájemné korespondence potom, co se Marie Adelaida provdala za Ludvíka Francouzského. Marie Luisa se stala manželkou Ludvíkova bratra Filipa V. Španělského v zastoupení dne 11. září roku 1701. Marie Adelaida bohužel zemřela již v roce 1712 na spalničky. Tyto dvě prestižní manželství byly navrženy Ludvíkem XIV., aby získal podporu Savojska ve válce o španělské dědictví. Během této války byla nucena prodat své šperky aby si mohla udržet domácnost. Během bitvy u Turína v roce 1706 musela spolu se svými vnuky prchnout do Janova.\n\nDíky Utrechtské smlouvě podepsané v roce 1713 získal její syn Sicílii. Králem Sicílie byl korunován v prosinci roku 1713 v katedrále v Palermu. Viktor Amadeus II. požádal svou matku, aby v době jeho nepřítomnosti vládla Savojsku, ona však odmítla a tak se stal regentem její vnuk Viktor Amadeus, princ Piedmontu.\n\nMěsíc poté, co se rodina v Savojsku dozvěděla o smrti Marie Luisy Savojské v únoru 1714, ji následoval patnáctiletý Viktor Amadeus, princ Piedmontu, který zemřel na neštovice. Tři úmrtí v rodině během čtyř let, způsobily sblížení matky se synem. Smrtí Viktora Amadea, prince Piedmontu, se stal následníkem nejmladší vnuk, Karel Emanuel, vévoda z Aosty.\n\nMarie Johanna zemřela v Palazzo Madama v březnu roku 1724, měsíc před svými osmdesátými narozeninami.\n\n\n"}
{"id": "1142516", "url": "https://cs.wikipedia.org/wiki?curid=1142516", "title": "Peter Olah", "text": "Peter Olah\n\nPeter Olah (* 24. září 1977 Bratislava) je slovenský designér. Od roku 2002 je designérem Škody Auto. V poslední době navrhoval trofeje pro Tour de France 2012.\n\nOd roku 1996 do 2002 studoval v Bratislavě fakultu architektury, poté absolvoval postgraduální studium na téže fakultě. V roce 1995 začala jeho designérská kariéra v magazínu boNITA, další byl magazín Linia. V roce 2000 stáž ve firmě Škoda Auto, mezi roky 2001 až 2002 udělal diplomovou práci. A v roce 2002 nastoupil jako junior designér Škody Auto. Rok 2006 pro něho přinesl nástup do evropského design centra VW-AUDI.\n\n"}
{"id": "1142518", "url": "https://cs.wikipedia.org/wiki?curid=1142518", "title": "Anna Sofie Pruská", "text": "Anna Sofie Pruská\n\nAnna Sofie Pruská (11. června 1527, Königsberg – 6. února 1591, Lübz) byla rodem princezna pruského vévodství a sňatkem meklenburská vévodkyně.\n\nNarodila se 11. června 1527 v Königsbergu jako nejstarší a jediné přeživší dítě z manželství pruského vévody Albrechta Braniborsko-Ansbašského a dánské princezny Dorotey, dcery dánského krále Frederika I. Od své matky získala rozsáhlé vzdělání v oblasti naturopatie a gynekologie. Roku 1546 odsouhlasily pruské stavy daň ve výši 30 000 guldenů, které měla obdržet jako věno, až se provdá.\n\nDne 24. února 1555 se ve Wismaru provdala za meklenburského vévodu Jana Albrechta I. (1525–1576). Při této příležitosti nechal Jan přestavět v renesančním stylu zámek ve Wismaru, kde se manželský pár po svatbě usadil. V rámci svatebních jednání se nevěstin otec postaral o vyrovnání svého zetě s jeho mladším bratrem Ulrichem. Díky svému manželství byl vévoda Jan Albrecht jak v říši, tak v Livonsku svému tchánovi věrným spojencem. V jistém období vévoda Albrecht usiloval o uznání svého zetě za dědice pruského vévodství, avšak bezúspěšně.\n\nKdyž vévoda Jan Albrecht roku 1576 zemřel, Anna Sofie odešla na své vdovské sídlo do Lübzu, kde žila až do své smrti 6. února 1591. Pohřbena byla v katedrále ve Schwerinu.\n\nZ manželství Anny Sofie a vévody Jana Albrechta I. se narodili tři synové, první z nich však zemřel již v šesti letech věku. Anna Sofie byla popisována jako milující matka.\n\n"}
{"id": "1142520", "url": "https://cs.wikipedia.org/wiki?curid=1142520", "title": "Infernal Torment", "text": "Infernal Torment\n\nInfernal Torment (v překladu \"pekelné trápení\") byla dánská death metalová hudební skupina založená v roce 1992 ve městě Silkeborg. Mezi témata kapely patřily všelijaké sexuální praktiky, perverze, incest, nekrofilie, pedofilie apod.\n\nPrvní demo \"Incapability on the Cross\" vyšlo v roce 1993. Debutní studiové album \"Man's True Nature\" (v překladu \"skutečná povaha muže\") vyšlo v roce 1995. Tiskárna odmítla vytisknout obal s šokujícím motivem (na obalu je muž stojící na dětském hřišti nad nahým torzem blondýny s její uťatou hlavou v jedné a zkrvavenou sekerou v druhé ruce, ženské tělo má v zadnici vražený rýč, v blízkosti si hrají děti).\n\n\n\n"}
{"id": "1142526", "url": "https://cs.wikipedia.org/wiki?curid=1142526", "title": "Anatolij Alexejevič Bezuglov", "text": "Anatolij Alexejevič Bezuglov\n\nAnatolij Alexejevič Bezuglov () (11. listopadu 1928, Rostovská oblast) je ruský sovětský právník, profesor, redaktor a spisovatel.\n\nVystudoval Moskevský právnický institut a dosáhl titulu doktora práv. Šest let pracoval jako žalobce na prokuratuře trestního soudu, byl profesorem na Moskevské státní právnické univerzitě, působil v redakcích několika novin a časopisů a v sovětské informační agentuře Novosti (\"Агентство печати Новости\"). Od roku 1974 byl vedoucím televizního programu \"Člověk a zákon\" (Человек и закон). Je profesorem Mezinárodní akademie marketingu a managementu, členem Svazů spisovatelů, prezidentem Ruského tvůrčího svazu \"Detektiv\" (Детектив), viceprezidentem Mezinárodního nevládní neziskové nadace \"Věčná památka vojákům\", šéfredaktorem časopisu \"Iterpol-Moskva\" (Интерпол-Москва), vedoucí představitel strany \"Právníci za důstojný život a lidská práva\" (Юристы за достойную жизнь и права человека), Od roku 1993 je prezidentem Ruské akademie financí, ekonomie a práva.\n\nZa své odborné právnické práce obdržel vyznamenání \"Zasloužilý vědec RSFSR\" (Заслуженный деятель науки РСФСР). Je znám však také jako spisovatel detektivních příběhů (debutoval roku 1960), z nichž některé napsal ve spolupráci s Jurijem Michajlovičem Klarovem. Získal řadu literárních ocenění včetně první ceny na soutěži Ministerstva vnitra Sovětského svazu a Svazu sovětských spisovatelů.\n\n"}
{"id": "1142529", "url": "https://cs.wikipedia.org/wiki?curid=1142529", "title": "Zdeněk Pouzar", "text": "Zdeněk Pouzar\n\nZdeněk Pouzar (* 13. dubna 1932 Říčany) je světově proslulý český mykolog a botanik. Specializuje se zejména na houby čeledi Polyporaceae. Přinesl cenný vklad do systematiky této skupiny.\n\n"}
{"id": "1142543", "url": "https://cs.wikipedia.org/wiki?curid=1142543", "title": "Iniquity", "text": "Iniquity\n\nIniquity (v překladu \"nepravost\") je dánská death metalová hudební skupina založená v roce 1989 ve městě Kodaň.\n\nPrvní demo \"Entering Deception\" vyšlo v roce 1992. Debutní studiové album \"Serenadium\" vyšlo v roce 1996.\n\n\n\n\n\n"}
{"id": "1142544", "url": "https://cs.wikipedia.org/wiki?curid=1142544", "title": "Hymna Svatého Tomáše a Princova ostrova", "text": "Hymna Svatého Tomáše a Princova ostrova\n\nHymna Svatého Tomáše a Princova ostrova je píseň Independência total (). Hudbu složil Manuel dos Santos Barreto de Sousa e Almeida a text napsal Alda Neves da Graça do Espírito Santo. Hymna byla přijata v roce 1975 u příležitosti vyhlášení nezávislosti Demokratické republiky Svatý Tomáš a Princův ostrov.\n\nText v portugalštině:\n\nRefrén:\n\nRefrén\n\nRefrén\n\n"}
{"id": "1142548", "url": "https://cs.wikipedia.org/wiki?curid=1142548", "title": "Perfectae caritatis", "text": "Perfectae caritatis\n\nPerfectae caritatis, dekret o přiměřené obnově řeholního života, je jeden z nejkratších dokumentů vydaných vatikánským koncilem. Přijat byl v poměru 2321 k 4 hlasováním biskupů a vyhlášen papežem Pavlem VI. 28. října 1965. \n\nDekret zdůraznil význam řeholního života pro celou církev a vydal směrnice k jeho obnově. K základním principům patří návrat ke Kristu, k duchu zakladatelů a přizpůsobení dnešní době.\n"}
{"id": "1142549", "url": "https://cs.wikipedia.org/wiki?curid=1142549", "title": "Pravdomil Svoboda", "text": "Pravdomil Svoboda\n\nPravdomil Svoboda (1. dubna 1908 Prostějov – 16. března 1978 Družec) byl český botanik a dendrolog, vyučoval a zastával vedoucí funkce na vysokých školách v Praze a Zvolenu. V roce 1954 se stal zakladatelem Arboreta Kostelec nad Černými lesy, později působil jako ředitel Botanické zahrady ČSAV v Průhonicích a ředitel arboreta Borová Hora ve Zvolenu.\n\nPravdomil Svoboda se narodil v Prostějově jako syn knihkupce. Absolvoval reálné gymnázium v Příbrami. Vystudoval Vysokou školu\nzemědělskou v Praze, studium ukončil v roce 1931. Rok byl na praxi v Tatrách. Poté pracoval v Ústavu dendrologie ČVUT v Praze. V roce 1946 se stal docentem, později profesorem a vedoucím katedry dendrologie a geobotaniky Lesnické fakulty ČVUT.\n\nHned po 2. světové válce v roce 1945 začal Svoboda vysazovat vybrané dřeviny na bývalé pastvině v blízkosti Kostelce, čímž se svými spolupracovníky položil základy Arboreta Kostelec nad Černými lesy. Oficiálně arboretum existuje od roku 1954. Uvnitř areálu stále stojí jeho chata a jeho působení připomíná pomník. Arboretum je součástí Lesnické fakulty České zemědělské univerzity v Praze.\n\nPoté se Svoboda stal ředitelem Botanické zahrady ČSAV v Průhonicích. V letech 1964–1972 působil ve Zvolenu, a to jako ředitel arboreta Borová Hora a vedoucí katedry dendrologie a krajinářství Vysoké školy lesnické a dřevařské.\n"}
{"id": "1142553", "url": "https://cs.wikipedia.org/wiki?curid=1142553", "title": "Totally Driven", "text": "Totally Driven\n\nTotally Driven je 25. studiové album britské rockové skupiny Uriah Heep, vydané 12. listopadu 2015 na vlastní značce Uriah Heep Records. Album obsahuje 27 nejznámějších skladeb, které byly nahrány nejdéle působící sestavou skupiny (v letech 1986-2007).\n\nAlbum bylo původně vydáno v roce 2001 s odlišným pořadím skladeb, jako Remasters: The Official Anthology, ale vydání bylo brzy vyprodáno a zapomenuto. V roce 2004 bylo v Evropě znovu vydáno bez vědomí skupiny jako booklet Uriah Heep's Gold: Looking Back 1970-2001.\n\nPodle kytaristy Mick Boxe, skladby byly nahrány jako příprava pro koncerty \"Acoustically Driven\" a \"Electrically Driven\".\n\n\n\n\n"}
{"id": "1142558", "url": "https://cs.wikipedia.org/wiki?curid=1142558", "title": "Velká pardubická 2015", "text": "Velká pardubická 2015\n\nVelká pardubická 2015 byl 125. ročníkem tohoto závodu. Za největšího favorita považovali sázkové kanceláře \"Rabbit Wella\", jehož sedlal Josef Váňa mladší. Startovní čísla jednotlivým koním nalosoval 2. října 2015 v pražském hotelu Paříž kajakář Josef Dostál. Vítězem se, po pozdější diskvalifikaci Nikase, stal kůň Ribelino.\n\nZávodu se účastnili tito koně:\n\nZávod byl podle programu odstartován 11. října 2015 v 16.40. Na prvním místě doběhl kůň \"Nikas\" vedený Markem Stromským, pro nějž to při jeho třinácté účasti v závodě znamenalo první výhru. Vítězný kůň závod proběhl za 8:55,29 minuty, čímž překonal dosavadní rekord ze závodu v roce 2008.\n\nKoně závod dokončili v tomto pořadí:\n\nZávod postupně nedokončili:\n"}
{"id": "1142559", "url": "https://cs.wikipedia.org/wiki?curid=1142559", "title": "Antonín Hepnar", "text": "Antonín Hepnar\n\nAntonín Hepnar (*31. prosince 1932 Červený Kostelec) je český designér, výtvarný umělec, sochař, interiérový architekt a dřevosoustružník. Je důležitým představitelem českého užitého umění druhé poloviny 20. století.\n\nNení prokazatelně ani vzdáleně příbuzný se známou sériovou vražedkyní Olgou Hepnarovou.\n\nJeho otec měl dílnu na rukodělné soustružení dřeva v rodném Podkrkonoší. Roku 1953 absolvoval SUPŠ v Praze na Žižkově v ateliéru profesora Václava Markupa. \n\nZabývá se autorským zpracováním dřeva ve všech jeho podobách, od užitých a volných objektů, svítidel až po práci v interiérech a restaurování. Při soustružení většinou pracuje s dřevem listnatých dřevin. Jeho snahou je dělat design tak, aby byl součástí praktického života, aby se věci staly předměty denní potřeby. Objekty jsou většinou vytvořeny z jediného kusu dřeva. Design využívá zabarvení a kresby dřeva, jeho vůně, teploty i hladkosti. \n\nZískal celou řadu ocenění, mimo jiné je nositelem diplomu Mistr uměleckého řemesla. Je také členem Asociace interiérových architektů.\n\nJeho významné realizace jsou úprava interiéru kostela v Ledči nad Sázavou (1969), Autosalón Mladá Boleslav (1976), interiérové dřevěné reliéfy a skulptury pro Hotel Praha (1980) výtvarná spolupráce pro film Amadeus (1983), osvětlovadla pro Bratislavu (1988), zvonice v Praze-Horních Měcholupech (1989). Za dřevěnou stojací lampu získal cenu Dobrý design 1992, vystavoval doma i v zahraničí (Berlín 1996, Mnichov 1997). Jeho dřevěná mísa Bosáž (2000) byla vybrána do reprezentativní publikace Český design 1995–2000.\n\n"}
{"id": "1142560", "url": "https://cs.wikipedia.org/wiki?curid=1142560", "title": "Zuzana Lednická", "text": "Zuzana Lednická\n\nZuzana Lednická (* 16. března 1974 Hradec Králové) je česká grafická designérka a výtvarnice.\n\nMezi lety 1989–1993 studovala na Střední uměleckoprůmyslové škole v Praze obor navrhování a technologie výroby hraček. V letech 1993–1998 pokračovala studiem grafického designu na Vysoké škole uměleckoprůmyslové v Praze u prof. Zdeňka Zieglera.\n\nUž během studií začala v roce 1995 spolupracovat se Studiem Najbrt, kde je uměleckou ředitelkou. Od roku 2000 je členkou Typodesign Clubu.\n\nVěnuje se corporate designu firem a hotelů, kulturním projektům jako jsou filmové a divadelní plakáty, ale i výtvarné publikace a výstavní projekty. Je držitelkou mnoha ocenění za design – například i bronzové medaile ze soutěže o Nejkrásnější knihu světa roku 2012 za knihu \"Libuše Niklová\". Vysoce ceněn je i její grafický design knih, jako jsou monografie Evy Fukové nebo Zdeňka Zieglera, \"Czech 100 Design Icons\", ale i plakátů pro mnohá divadelní představení. Stejně výrazný je i její podíl na vizuálním stylu Mezinárodního filmového festivalu v Karlových Varech.\n\nV roce 2006 spoluzakládala brand \"mojemoje\", který vyrábí limitované edice tašek, porcelánu, snowboardů i doplňků pro děti, ale nabízejí i časopisy a plakáty.\n\n\n\n\n\n"}
{"id": "1142562", "url": "https://cs.wikipedia.org/wiki?curid=1142562", "title": "Jamie Ward", "text": "Jamie Ward\n\nJamie John Ward (* 12. května 1984, Solihull nebo Birmingham, Anglie) je britský fotbalový útočník a reprezentant Severního Irska, v současnosti hrající za anglický klub Nottingham Forest FC.\n\nWard hrál ve své profesionální fotbalové kariéře za kluby Aston Villa FC, Stockport County FC, Torquay United FC, Chesterfield FC, Sheffield United FC, Derby County FC, Nottingham Forest FC (všechny Anglie).\n\nJamie Ward absolvoval svůj debut za severoirský národní tým 10. 8. 2011 v kvalifikačním utkání v Belfastu proti týmu Faerských ostrovů (výhra 4:0). Se svým mužstvem se mohl v říjnu 2015 radovat po úspěšné kvalifikaci z postupu na EURO 2016 ve Francii (byl to premiérový postup Severního Irska na evropský šampionát). Zúčastnil se EURA 2016 ve Francii, kam jej nominoval trenér Michael O'Neill.\n\n"}
{"id": "1142563", "url": "https://cs.wikipedia.org/wiki?curid=1142563", "title": "China Open 2015 – ženská čtyřhra", "text": "China Open 2015 – ženská čtyřhra\n\nDo soutěže ženské čtyřhry na tenisovém turnaji China Open 2015 nastoupilo dvacet osm dvojic. Obhájcem titulu byl česko-čínský pár Andrea Hlaváčková a Pcheng Šuaj, jehož členky nestartovaly společně. Hlaváčková nastoupila s Lucií Hradeckou, aby ve čtvrtfinále podlehly Casey Dellacquové s Jaroslavou Švedovovou. Šuaj do turnaje nezasáhla pro zranění.\n\nVítězem čtyřhry se stal nejvýše nasazený švýcarsko-indický pár Martina Hingisová a Sania Mirzaová, který ve finále za 1:41 hodin zdolal sesterskou dvojici Tchajwanek Chao-čching a Jung-žan Čanových po setech 6–7 a 6–1, až těsně v supertiebreaku [10–8]. Obě šampionky si do žebříčku WTA připsaly 1000 bodů.\n\nHingisová na okruhu WTA Tour vybojovala čtyřicátý devátý deblový titul a pro Mirzaovou to byla třicátá první trofej ze čtyřhry. Po Wimbledonu, US Open, Kantonu a Wu-chanu vyhrály páté finále v řadě. Dvojice navíc proměnila patnáctý společný start v zisk devátého titulu.\n\nČtyři nejvýše nasazené páry měly volný los do druhého kola.\n"}
{"id": "1142565", "url": "https://cs.wikipedia.org/wiki?curid=1142565", "title": "Róaldur Jakobsen", "text": "Róaldur Jakobsen\n\nRóaldur Jakobsen (* 23. ledna 1991) je faerský fotbalový záložník, který v současnosti působí ve faerském klubu B36 Tórshavn. Je také reprezentantem Faerských ostrovů.\n\nNa Faerských ostrovech debutoval v seniorské kopané v dresu klubu B36 Tórshavn, jehož je odchovancem.\n\nNastupoval za faerskou jedenadvacítku.\n\nV A-mužstvu Faerských ostrovů debutoval 7. 9. 2014 v kvalifikačním utkání v Tórshavnu proti týmu Finska (prohra 1:3).\n\n"}
{"id": "1142566", "url": "https://cs.wikipedia.org/wiki?curid=1142566", "title": "China Open 2015 – mužská čtyřhra", "text": "China Open 2015 – mužská čtyřhra\n\nDo soutěže mužské čtyřhry na tenisovém turnaji China Open 2015 nastoupilo šestnáct dvojic. Obhájcem titulu byl pár Jean-Julien Rojer a Horia Tecău, kteří dohráli v semifinále na raketách Pospisila se Sockem.\n\nVítězem čtyřhry se stal čtvrtý nasazený kanadsko-americký pár Vasek Pospisil a Jack Sock, který ve finále zdolal kanadsko-francouzskou dvojici Daniel Nestor a Édouard Roger-Vasselin výsledkem 3–6, 6–3 a [10–6]. Oba šampioni si do žebříčku ATP připsali 500 bodů.\n\n"}
{"id": "1142568", "url": "https://cs.wikipedia.org/wiki?curid=1142568", "title": "Rakuten Japan Open Tennis Championships 2015 – mužská čtyřhra", "text": "Rakuten Japan Open Tennis Championships 2015 – mužská čtyřhra\n\nDo soutěže mužské čtyřhry na tenisovém turnaji Rakuten Japan Open Tennis Championships 2015 nastoupilo šestnáct dvojic. Obhájcem titulu byl pár Pierre-Hugues Herbert a Michał Przysiężny, jehož členové nestartovali společně. Herbert do turnaje nezasáhl. Spoluhráčem Przysiężného se stal Francouz Nicolas Mahut, s nímž skončil ve čtvrtfinále na raketách Ajsáma Kúrešího s Gillesem Simonem.\n\nVítězem čtyřhry se stala třetí nasazená jihoafricko-brazilská dvojice Raven Klaasen a Marcelo Melo, která ve finále zdolala kolumbijské deblové specialisty Juana Sebastiána Cabala a Robert Faraha výsledkem 7–6, 3–6 a [10–7]. Oba šampioni si do žebříčku ATP připsali 500 bodů.\n\n"}
{"id": "1142574", "url": "https://cs.wikipedia.org/wiki?curid=1142574", "title": "Christopher Fagan", "text": "Christopher Fagan\n\nChristopher Joseph \"Chris\" Fagan (* 11. května 1989) je irský fotbalový útočník, který v současnosti působí v klubu St Patrick's Athletic FC.\n\nVe finále FAI Cupu vstřelil oba dva góly svého týmu (St Patrick's Athletic – Derry City 2:0).\n\n"}
{"id": "1142578", "url": "https://cs.wikipedia.org/wiki?curid=1142578", "title": "Pálffyovský kaštel v Malackách", "text": "Pálffyovský kaštel v Malackách\n\nPálfiovský Kaštel v Malackách (starší pravopis \"Pálffyovský ...\") je kulturně-historická památka celoslovenského významu, nacházející se v okresním městě Malacky na západním Slovensku. Je zaevidována v soupisu památek. Kaštel má bohatou historii. Během své existence byl sídlem urozeného rodu, františkánským internátem, vojenským skladem i nemocnicí. Od roku 2007 patří zámeček městu, které se podílí na jeho rekonstrukci a možnosti dalšího využití.\n\nPůvodně byl barokním reprezentačním šlechtickým sídlem. Zámeček je čtyřkřídlý, uzavřený objekt s vnitřním nádvořím. Původními majiteli zámku byli Pálffyové. Budova byla několikrát přestavěna. Začátkem 19. století byla provedena radikální přestavba, při níž se změnila původní podoba fasád i interiéru do klasicistního slohu. Barokní zahradu vystřídal anglický park. Podle historických údajů byl zámeček s parkem obklopen kamennou zdí. Po úpravách v klasicistním slohu a jiných zásazích dostal zámeček dnešní podobu. Z původní fasády zůstal ohrazený balkon nad hlavním vchodem a na střeše vzácné komíny francouzského typu .\n\nInteriér zámečku byl původně vyzdoben loveckými trofejemi, sbírkou zbraní a vzácným nábytkem. Zámeček má dvě nadzemní podlaží a rozsáhlé podzemní prostory, také se předpokládá existence podzemních chodeb ze zámku.\n\nNádvoří dominuje studna se sochou jelena, který byl původně z bronzu. V současnosti je u studny jeho replika vyrobená z epoxidu. Nacházejí se zde také sluneční hodiny.\n\nDo zámku vedly tři brány. Černá brána z tepaného železa stojící dodnes, Bílá brána vedla do parku z městské části \"Rádek\" a Červená brána, která sloužila k zásobování zámku.\n\nPo roce 1918 obývali zámeček důstojníci osvobozenecké československé armády. V roce 1934 získala zámeček s parkem řehole františkánů řádu sv. Františka z Assisi. Po roce 1945 se uživatelé zámku vyměňovali. V letech 1944 - 1945 zde byli vězněni a týráni německým gestapem účastníci SNP. Po válce byl zámeček využíván jako kasárna. Po roce 1957 byla v kostele zřízena nemocnice.\n\nK zámku vede od Černé brány alej platanů. V parku rostou různé druhy dřevin jako duby, buky, smrky, modříny, kaštany a různé květiny.\n\nOd zámečku směrem na jih se nachází zrekonstruovaná fontána a kamenná jeskyně Panny Marie, kterou dali postavit františkáni. V minulosti zde nechyběla přírodní jízdárna či labyrint. V minulosti zde bylo i labutí jezírko, které bylo součástí zámečku. Do dnešní doby se v parku kromě zámku zachoval domek zahradníka a domek vrátného.\n\nV současnosti je majitelem zámečku město Malacky, které ho postupně rekonstruuje a zpřístupňuje veřejnosti. V rámci projektu Paltour byla zrekonstruována levá část předního křídla, kde vznikly výstavní a seminární místnosti. Se sponzorskou pomocí byla zrekonstruována studna na nádvoří, vstupní brána, podbraní a schodiště s křišťálovými lustry.\n\nV zrekonstruovaných prostorách zámečku se nachází Pálfiovský pokoj s dobovým nábytkem. Návštěvníci si také mohou prohlédnout výstavu fotografií dokumentujících rekonstrukci zámečku. Ve výstavních prostorách se konají různé výstavy.\n\nMalacký zámeček získal v roce 2012 v soutěži Kulturní památka roku čestné uznání Ministerstva kultury SR. Park jakož i zámek jsou památkově chráněny. V současnosti se zámeček nazývá také Malacký zámeček. \n"}
{"id": "1142581", "url": "https://cs.wikipedia.org/wiki?curid=1142581", "title": "Craig Cathcart", "text": "Craig Cathcart\n\nCraig George Cathcart (* 6. února 1989, Belfast, Severní Irsko) je severoirský fotbalový obránce a reprezentant, v současnosti hrající za anglický klub Watford FC.\n\nCathcart působil ve své profesionální fotbalové kariéře postupně v klubech Manchester United FC (Anglie), Royal Antwerp FC (Belgie), Plymouth Argyle FC, Watford FC, Blackpool FC, opět Watford FC (všechny Anglie).\n\nCraig Cathcart nastupoval za severoirské mládežnické reprezentace.\n\nSvůj debut za severoirský národní tým absolvoval 3. 9. 2009 v kvalifikačním utkání v Mariboru proti týmu Slovinska (výhra 1:0). Se svým mužstvem se mohl v říjnu 2015 radovat po úspěšné kvalifikaci z postupu na EURO 2016 ve Francii (byl to premiérový postup Severního Irska na evropský šampionát). Zúčastnil se EURA 2016 ve Francii, kam jej nominoval trenér Michael O'Neill.\n\n"}
{"id": "1142584", "url": "https://cs.wikipedia.org/wiki?curid=1142584", "title": "Josh Magennis", "text": "Josh Magennis\n\nJoshua Brendan David \"Josh\" Magennis (* 15. srpna 1990, Bangor, hrabství Down, Severní Irsko, Spojené království) je severoirský fotbalový útočník a reprezentant, v současnosti hrající za skotský klub Kilmarnock FC.\n\nMagennis působil ve své profesionální fotbalové kariéře postupně v klubech Cardiff City FC (velšský klub působící v anglických soutěžích), Grimsby Town FC (Anglie), Aberdeen FC, St. Mirren FC, Kilmarnock FC (všechny Skotsko).\n\nJosh Magennis nastupoval za severoirské mládežnické reprezentace.\n\nSvůj debut za severoirský národní tým absolvoval 26. 5. 2010 v přátelském utkání proti reprezentaci Turecka (porážka 0:2). Se svým mužstvem se mohl v říjnu 2015 radovat po úspěšné kvalifikaci z postupu na EURO 2016 ve Francii (byl to premiérový postup Severního Irska na evropský šampionát). Zúčastnil se EURA 2016 ve Francii, kam jej nominoval trenér Michael O'Neill.\n\n"}
{"id": "1142598", "url": "https://cs.wikipedia.org/wiki?curid=1142598", "title": "Teodoro Ballo Tena", "text": "Teodoro Ballo Tena\n\nTeodoro Ballo Tena (25. března 1866 Zaragoza, Aragonie – 6. srpna 1962 tamtéž) byl španělský houslista, dirigent a hudební skladatel.\n\nStudoval hru na housle a na kytaru na konzervatoři v Zaragoze. Ve studiu pokračoval v Madridu u houslisty a skladatele Jesúse de Monasterio. Madridskou konzervatoř absolvoval v roce 1884 se ziskem první ceny. Hrál první housle v Orchestru madridské koncertní společnosti (\"Societat de Concerts\"), který řídil jeho učitel a v divadle Teatro Real.\n\nVrátil se do rodného města, kde v roce 1890 založil městskou konzervatoř, smyčcové kvarteto a symfonický orchestr. Řídil rovněž orchestr v kasinu v San Sebastiánu.\n\nZemřel v Zaragoze 6. srpna 1962 ve věku 96 let.\n\nJe znám jako skladatel chrámové hudby a vlasteneckých písní.\n\n"}
{"id": "1142599", "url": "https://cs.wikipedia.org/wiki?curid=1142599", "title": "Marina (malířství)", "text": "Marina (malířství)\n\nMarina jako žánr výtvarného umění je figurativní zobrazení, jehož základní téma souvisí s mořem nebo jinými vodními plochami. Může jít o díla jak malířská, tak kreslířská, sochařská nebo vytvořená tiskovými technikami.\n\nLodě a jiné námořní motivy se objevovaly ve výtvarném umění od nejranějších dob. Specializovaný žánr mariny se vyvinul koncem středověku nejdříve v podobě „portrétování“ lodí. Krajiny obsahující moře se objevily v renesanci, i když zprvu se malovaly jen zřídka. První vrchol dosáhla marina v nizozemském zlatém věku malířství v 17. století a byla velmi populární až do 19. století. Během romantismu se poprvé objevily obrazy samotného moře bez lodí.\n\n"}
{"id": "1142601", "url": "https://cs.wikipedia.org/wiki?curid=1142601", "title": "Seznam památek v Miroslavských Knínicích", "text": "Seznam památek v Miroslavských Knínicích\n\nTento seznam zahrnuje kulturní památky, pomníky a kříže, sakrální či pohřební stavby a jiné výrazné historické stavby nacházejících se na území katastru obce Miroslavské Knínice (asi 10 km jižně od Moravského Krumlova).\n\nZámek je v Ústředním seznamu kulturních památek České republiky v evidenci jako kulturní památka pod rejstříkovým číslem 38117/7-6571.\n\nRaně gotický kostel z 3. čtvrtiny 13. století nacházející se v zámeckém parku. Jeho vznik je spojen se sousedící tvrzí (dnešní zámek) jehož majitelem je roku 1270 uváděn Jaroslav z Knínic. Kostel byl původně v raně gotickém stylu se hřbitovem v okolí. Na boku lodě je dochován kamenný portál z 2. poloviny 15. století. Sakristie a věž jsou nejspíše z 16. století. Během úprav roku 1802 byla v lodi vytvořena nová okna (možná na místě původních), západní vchod a obnovena či vytvořena kruchta s bočním schodištěm. V roce 1677 nechal majitel Jan Filip Verdenberg ulít sanktusníkový zvon. V roce 1809 přešly Knínice pod vlastnictví Emanuela Bartensteina, který o rok později změnil park podle dobového vkusu. O rok později tedy zanikl místní hřbitov, který byl nahrazen novým v místech kaple sv. Floriana.\n\nPískovcová socha s podstavcem stojící v centru obce na jižní straně mostu přes Našiměřický potok. V roce 1838 ji nechala postavit místní farnice Eleonora Čurdová. Památka byla restaurována v roce 2009. Na podstavci je z přední strany nápis (věnování): „\"Wystaweni s nakladem Eleonory Curdowe ke cti a chwale Boží a spaseni dusší gegí 1838“\". Na levé boční straně je nápis (modlitba ke světci): „\"Swaty Jene Nepomucky ty pro stalau tagnost spowedlnickau oslawen gsy korunau wečné slawy. Pros za nas bychom y my te slawy účastni byly. Amen“\". Socha je v Ústředním seznamu kulturních památek České republiky v evidenci jako kulturní památka pod rejstříkovým číslem 29203/7-6575.\n\nKámen opracovaný do krychlové hlavice s náběhem na válcový dřík. Nejspíše jde o podstavec románské křtitelnice. Původně se nacházel poblíž kostela, během úprav parku byl přesunut do zámku. Objekt byl v seznamu kulturních památek pod evidenčním číslem 6572.\n\nKřtitelnice z roku 1641 nacházející se v kostele. Objekt byl v seznamu kulturních památek.\n\nKaple stojící na cestě do Moravského Krumlova mezi domy č. 178 a 183. Vchod je opatřen kovovou mříží, štít je ozdoben na vrcholu křížem a na okrajích koulemi. Uvnitř jsou barvotiskové obrazy, nad oltářem Piety, na levé stěně sv. Josefa s Ježíškem a na pravé straně obraz Marie. V roce 1902 kapli nechala postavit Maria Denková (majitelka gruntu) a vybavit obrazem Bolestné Matky Boží. Kaple byla roku 2017 opravena. \n\nBudova stojící před hřbitovem u jeho vchodu. Doba vzniku není známa, doložena je však její existence již v roce 1825 na indikační skice stabilního katastru. Na mapě prvního vojenského mapování z let 1764–1768 se v těchto místech nachází sakrální stavba, může se jednat o tuto kapli. Uvnitř kaple je obraz ve výklenku, dva kříže ve skleněné báni, dva kamenné sloupky s květináči, malá socha a velká socha Panny Marie v papírové klenbě. Kaple je klenuta křížovou klenbou.\n\nMalá kaplička stojící poblíž sochy sv. Marka, asi 850 metrů východně od centra obce. Stavbu realizoval místní vinařský spolek v roce 2016, která byla 17. 9. 2016 posvěcena. V okolí bylo postaveno ohniště a posezení ze starého vinařského sudu.\n\nNeogotická hrobka, ve které jsou pohřbeni vlastníci velkostatku a zámku: Moritz Scholz (1856–1895), Hermina Schustler (1861–1941), Gabriele Schustler (1900–1911), Johann Gurniak (1818–1887), Emilie Gurniak (1828–1907). Obec roku 2015 nechala hrobku zrekonstruovat.\n\nNeogotický náhrobek Alžběty von Bartenstein rozené Roden von Hirzenau (29. ledna 1776–13. června 1844), vdovy majitele panství, který se nachází na hřbitově. Náhrobek je poškozen, avšak roku 2016 byl povrch kamene zakonzervován.\n\nKamenný kříž s věncem a podstavou ve tvaru skály nacházející se na hřbitově. Pravděpodobně upomíná vymření posledního šlechtického rodu, který vlastnil místní zámek, se smrtí jeho posledního člena Arnošta von Bartensteina, který zemřel v roce 1866 stejně jako jeho otec Josef. Kříž byl očištěn a konzervován.\n\nKamenný empírový náhrobek s břidlicovou deskou s nápisy. Johann Nepomuk von Bartenstein (29. května 1771, Vídeň – 13. června 1843, Baaden) a Maria von Bartenstein roz. von Keefs (4. října 1773, Vídeň – 10. července 1842, Vídeň).\n\nPomník obětem první světové války nacházející se na kraji návsi před domem č. 114. Tvoří jej socha vojáka tisknoucího k sobě děvčátko, za niž je náhrobek s fotografiemi a jmény padlých. Do vršku náhrobku je vytesána helma. Na podstavci sochy je nápis: „\"Naším padlým vojínům věnují spoluobčané. 1914–1915“\". Vlevo od pomníku je malý pomník se jmény padlých ve druhé světové válce. Pomník byl v roce 2015 restaurován.\n\nStavba stojící poblíž rozcestí tří polních cest u lesíka, na rozhraní polních tratí Přední Muší hájky a Zolos, asi 750 metrů východně od centra obce v akátovém porostu. Kamennou sochu sv. Marka se lvem a podstavcem nechali v létě 1887 postavit bratři Josef a František podle poslední vůle jejich otce Jiřího Křečka (čtvrtláník z domu č. 40), který zemřel 24. října 1884. Socha byla dne 25. září 1887 na žádost potomků a celé obce slavnostně posvěcena. V příloze kroniky je poznamenáno: „\"Stovky držitelů drobných parcel chodívaly kdysi ke svatymo Marko prosit o úrodu. Dnes jsou Zolose, Krendle, Horní a Dolní Mošov od sv. Marka až k hýjovně v jednom lánu“\". Pod sochou je napsáno: „\"Svatý Marku oroduj za nás“\". Na podstavci je nápis: „\"Obětován ku cti-a chvále Boží-od manželů-JIŘÍHO a EVY-KŘEČEK-1887\".“\n\nCelo-pískovcový kříž nacházející se poblíž domu č. 26 v části obce zvané Výhon. Jedná se o první písemně doložený kříž, který nechaly roku 1820 zhotovit sestry Eva a Klára Kejblovi. Kříž byl restaurován. Ve spodní části je nápis: „\"DWE SESTRI-EWA,A KLÁRA-KEGBL, GSAU-ZAKLADATE-LE TOHO KŘI-ŽE WROKU 1820“\". \n\nKamenný kříž stojící asi 200 metrů od kraje obce poblíž cesty do Miroslavi v místech ústění polní cesty vedoucí od východu. Tělo Krista je litinové. Ve spodní části je z přední strany nápis: „\"Pochválen buď Ježíš Kristus — o — Ejhle Ježíš spanilý, jejž tvé hříchy zranily. Následuj Ho duše má, On tvá spása jediná“\", a ze zadní strany pouze fragment začínající: „\"Věnován ku cti a chvále Boží...\"“. Jedná se nejspíše o písemně doložený kříž z roku 1905, který byl financován obecní sbírkou, postaven na místě zničeného dřevěného kříže a vysvěcen 29. října 1905.\n\nCelo-pískovcový kříž stojící u vchodu do kostela sv. Mikuláše s litinovým Kristem. Roku 1906 jej nechal zhotovit domkař František Klim. V roce 2009 byl poškozen vichřicí a následně opraven. Zepředu je nápis: „\"Ó pane Ježíši Kriste, smiluj se nad dalekým pokolením lidským, a vysvoboď nás od všelikých hříchů skrze svou předrahou krev nyní i vždycky až na věky věkův. Amen.\"“, zezadu je nápis: „\"Tento kříž dali postaviti manželé Ondřej a Kateřina Hodeček 1906 odkazem svého syna Filipa Hodečka. 1857 + 1889\"“.\n\nPískovcový kříž stojící v poli asi 300 metrů jihovýchodně od domu č. 66. V minulosti patrně stál poblíž polní cesty, která tímto směrem vedla, ale byla rozorána. V roce 1894 jej nechali zhotovit manželé Anton a Anna Schwabovi (z domu č. 80). Měl připomínat muka Kristova a věčnou přítomnost Boha v místech s dalekým výhledem. Kříž je však ve špatném stavu, vrchní část se zlaceným litinovým Kristem je ulomena (existuje) a podstavec značně poškozen. Dochoval se však litinový reliéf modlící se postavy na patce kříže. Na přední straně je nápis: „\"Obětovali ke cti a slávě boží. Manželé Antonín a Anna ŠVÁB. 1894“\", na zadní straně pak: „\"Pojďtež kdož pracujete a obtížení jste, já Vás občerstvím. Mat 11, 28.“\" \n\nKamenný kříž u cesty směrem do Suchohrdel, stojící na úbočí lesíka sousedícího s Dolním rybníkem (Suchánek). Tělo Krista je litinové, včetně reliéfu postavy na patce kříže. Jedná se pravděpodobně o kříž, který nechali v roce 1881 vztyčit Eduard a Maria Denkovi jako výraz vděku za poskytnutou milost. Na zadní straně je letopočet 1881.\n\nKamenný kříž v areálu hřbitova, který byl obcí postaven v roce 1906 na místě původního dřevěného kříže. Na přední straně je nápis: „\"Já jsem vzkříšeni a život, kdo věří ve mne byť také umřel, živ bude.\"“ Na kříži je litinový korpus Krista a reliéf Panny Marie. \n\nLitinový, černý kříž nacházející se v lesním porostu u cesty do Lesonic asi 1200 metrů od okraje obce. Kříž je v neogotickém stylu se zlaceným Kristem. Po bocích kříže stojí dvě lípy. Podstavec je zcela bez nápisů. Kříž byl restaurován.\n\nNový žulový kříž se zlaceným Kristem stojící v zatáčce cesty do Lesonic, poblíž odbočky k bývalému JZD. Postaven byl v roce 2013 na památku Petra Jandy. Na sloupu jsou nápisy: „\"Bože buď milostiv nám hříšným\"“. Ze zadní strany je nápis: „\"Bylo přání syna Petra\"“.\n\nPři cestě směrem do Suchochrdel stojí dřevěný kříž, jehož příčné břevno je tvořeno vrtulí. V křížení je nápis „\"†\" \"23.5.2001 Pavel a Zdenka Mičkovi\"“, který připomíná nešťastnou leteckou havárii, kdy čtyřiadvacetiletí manželé ze sousedních Suchohrdel zahynuli při pádu ultralehkého letadla. \n\nJiž neexistující dřevěný kříž, který nechal zhotovit čtvrtláník Tobiáš Souček. Ten byl však při prudké bouři roku 1876 stržen. Proto farář Johann Fritsch pořídil 11 zlatých a 36 krejcarů na nový dřevěný kříž s figurou Ježíše Krista.\n\nJiž neexistující dřevěný kříž s plechovým Kristem, který stál na blíže nespecifikovaném místě. Existuje pouze záznam, že jej v roce 1892 zlomila prudká bouře. Ze sbírky byl poté zhotoven nový s podstavcem a obrazem Krista.\n\nBudova stojící na začátku ulice vedoucí ke hřbitovu poblíž domu č. 105. Na pískovcovém ostění vchodu je vytesán letopočet stavby 1780. Sklep byl tedy postaven v době, kdy panství vlastnil Karel Vilém Haugwitz (1736–1819) a spravoval Alois Jan Mayer. Budova má dvě okna a vchod s dřevěnými, plátovanými vraty, ve vysokém štítě je oválné okno. Uvnitř se nachází místnost, která navazuje na chodbu dlouhou cca 80 m. Chodba je z počátku užší, dále je rozšířena. Po celé délce chodby až ven vedou koleje pro přepravu. Budova je od roku 2015 v přestavě.\n\nBudova č. 28. Školství v miroslavských Knínicích se rozvinulo na konci 18. století, z počátku se vyučovalo v domech, později se rozhodlo postavit školu v části obce zvané Výhon. Budova pro jednu třídu byla stavěna mezi lety 1834–1835. Stavbu financoval tehdejší učitel a pán Emanuel Bartenstein a dřevo na stavbu zajistil Miroslavský baron Hopfen. První učitelem v této budově byl nejspíše Jan Růžička z domu č. 22. V roce 1883 učitel Jan Olšanský zřídil v této budově obecní knihovnu, která před 1. světovou válkou obsahovala 130 svazků. V roce 1888 byla budova rozšířena o další prostory pro druhou třídu pod vedením mistra Hynka Kováře z Moravského Krumlova, dle původního plánu Františka Dočkala, zednického mistra z Miroslavi. 30. června 1983 byla výuka z důvodu malého počtu žáků zrušena a přemístěna do Miroslavi. Posledním ředitelem byl Jan Berka s učitelkou Annou Klejdusovou. Několik let budova sloužila firmě na výrobu a vývoj tištěných spojů, nyní je budova v soukromém vlastnictví.\n\nBudova č. 42 uprostřed obce. Tento hostinec nahradil předešlý, který již nevyhovoval, jehož hostinští byli například v roce 1873 Matyáš Feltsch, od roku 1884 Karel Elbling, po něm Jan Kejbl (zemřel r. 1891). V roce 1912 bylo rozhodnuto po vypršení smlouvy posledního hostinského, Františka Neužila, postavit novou a reprezentativní budovu s hostincem, sálem a obecní kanceláří. Hostinec byl postaven dle návrhu Josefa Jurčíka z Dolních Kounic a poté slavnostně otevřen v roce 1913. Jeho prvním nájemcem se stal řezník a hostinský Rudolf Beneš z Chrlic u Brna. Později byl hostinec přestavěn a jeho vchod se přesunul ze středu na pravou stranu. Nyní slouží část budovy obchodu s potravinami a hostinec je otevřen pouze během obecních slavností.\n\n"}
{"id": "1142602", "url": "https://cs.wikipedia.org/wiki?curid=1142602", "title": "Joey Kramer", "text": "Joey Kramer\n\nJoseph Michael Kramer (* 21. červen 1950 Bronx, New York City, USA) je americký bubeník, který se nejvíce proslavil jako člen hardrockové skupiny Aerosmith, ve které působí od roku 1970.\n\nSvým výrazným stylem se na zvuku alb podílel stejnou měrou jako Steven Tyler zpěvem nebo Joe Perry kytarou.\n\nHudebně se Joey Kramer začal \"oťukávat\" jako čtrnáctiletý v instrumentální skupině The Medallions] Náznaky jeho kariéry se však začaly objevovat až v pozdějším věku, kdy začal bubnovat na jedenáctikusové rhythm and bluesové soupravě bicích, kdy objevil hudbu, která měla sloužit jako jeho hlavní zdroj inspirace. Jako fanoušek bluesrockové hudby dokonce v roce 1969 navštívil legendární festival Woodstock, a to spolu s budoucím kolegou z Aerosmith, Stevenem Tylerem. Festival měl však hygienické zádrhely do té míry, že ho dvojice i rychle opustila. V r. 1970 se Joey opět spojil s kamarádem Tylerem, který spolu s kytaristou Joem Perrym a baskytaristou Tomem Hamiltonem vytvořili základ pro novou skupinu. Steven Tyler, nadějný textař, navíc přenechal svůj bubenický post a postavil se za mikrofon. Joey nastoupil na jeho místo a stal se neměnnou součástí kapely. Byl to také on, kdo pojmenoval nejúspěšnější americkou rockovou kapelu jako Aerosmith.\n\nS Aerosmith:\n\n\n"}
{"id": "1142603", "url": "https://cs.wikipedia.org/wiki?curid=1142603", "title": "Bristol Type 188", "text": "Bristol Type 188\n\nBristol Type 188 byl britský dvoumotorový proudový experimentální letoun konstruovaný k překročení rychlosti M=2.\n\nNa začátku 50. let 20. století vypsalo britské ministerstvo dodávek, později přejmenované na ministerstvo letectví, požadavek Experimental Requirements č. 134. V něm byly formulovány hlavní rysy pokusného letounu, určeného pro výzkum v oblasti rychlostí okolo Machova čísla 2 se zřetelem na jeho překročení. Specifikace dále požadovala samostatný vzlet z letiště s dostatečnou vytrvalostí k měření a vyhodnocení aerodynamických podmínek takového letu, aerodynamický ohřev a jeho vliv na použitý materiál a problematiku stability letu.\n\nHlavním řešitelem úkolu se stala společnost Bristol, kde v únoru 1953 začala projekce letounu Bristol Type 188. Během roku 1954 nabýval projekt definitivní podoby a v dubnu 1955 byla podepsána objednávka na šest prototypů, z nichž se měl jeden stát předlohou pro námořní stíhací letoun Bristol 188N. Později byla zakázka zredukována na výrobu tří prototypů, z nichž jeden byl určen pro pevnostní a únavové zkoušky.\n\nBěhem výroby bylo potřeba vyřešit problémy se samotným konstrukčním materiálem, jehož aerodynamický ohřev měl dosahovat 300 °C při současném namáhání při obratech a delších letech. Nově vyvinutá byla i metoda sváření speciálních materiálů, obtížné bylo i opracování dílů potahu, kde proti sobě stály požadavky na pevnost a houževnatost materiálu a opracovatelnost. Kombinace štíhlého trupu, dlouhých a daleko od sebe posazených motorových gondol a křídla zvoleného půdorysu se testovala v aerodynamických tunelech a na modelech. Některé z nich byly instalovány i na rakety, které se vypouštěly v Aberporthu na pracovišti výzkumného ústavu RAE.\n\nZ kapacitních důvodů zadala firma Bristol stavbu řady dílů společnosti Armstrong Whitworth Aircraft. Zde byly vyrobeny ocasní plochy i s kormidly, křidélka, vnější části křídla a kabinový kryt se štítkem ze speciálního třívrstvého skla odolného proti aerodynamickému ohřevu.\nPodle původního projektu měly letoun pohánět dva motory Rolls-Royce Avon RA-24R, avšak během stavby prototypů již byly k dispozici výkonnější pohonné jednotky de Havilland (Bristol Siddeley) DGJ-10R Gyron Junior se statickým tahem 44,49 kN a 62,29 kN během přídavného spalování. Bristol rovněž vyvinul technologicky náročné automatické ovládání vstupních otvorů vzduchu s regulací průměru vstupního prstence v závislosti na tvoření rázové vlny na přídi vřetenového tělesa, vsazeného do vstupního kanálu. Systém pracoval samostatně v rozsahu rychlosti od vzletu až po M=2,5. Motory Gyron Junior byly vyzkoušeny za letu na stroji Gloster Javelin v lednu 1961. Od května předešlého roku již probíhaly v ústavu RAE ve Farnborough pevnostní zkoušky prvního draku.\nPrvní ze dvou létajících prototypů (XF923) opustil výrobní halu ve Filtonu 26. dubna 1961, který následně prošel náročnými pozemními zkouškami, včetně testů motorů. Pojížděcí zkoušky byly zahájeny v únoru 1962. První let provedl šéfpilot Godfrey L. Auty 14. dubna 1962 a během 23 minutového letu přelétl stroj na zkušební základnu v Boscombe Down. V září byl předveden veřejnosti při přehlídce letecké techniky ve Farnborough. Po ukončení první fáze testů se 15. listopadu vrátil na tovární letiště ve Filtonu k úpravám. Zde vzlétl 29. dubna 1963 i druhý prototyp (XF926). Od prvního prototypu se odlišoval přechodovým kuželem mezi VOP a SOP a zjednodušenými regulovatelnými štěrbinami na vstupních otvorech vzduchu k motorům.\nPrvní prototyp vykonal 19 letů, všechny pouze v podzvukové oblasti. Druhý stroj vzlétl jedenapadesátkrát a větší část letů probíhala v transsonické nebo nadzvukové oblasti rychlostí. Letoun sám neměl specializované navigační vybavení a jeho pilot byl odkázán na informace ze země získané sledováním jeho letu radarem. Po větší část letů jej až do oblasti omezené svou rychlostí doprovázel upravený letoun Hawker Hunter. V lednu 1964 vykonal poslední let, poté byly všechny práce na programu Bristol Type 188 zastaveny. Vysoká spotřeba paliva dvou proudových pohonných jednotek Gyron Junior totiž nedovolila delší lety nadzvukovou rychlostí než 25 min, což bylo nedostatečné pro měření zabudovanými snímači hodnot a registračními přístroji tak složitého komplexu. Při 16. letu sice dosáhl pilot G. L. Auty vytrvalosti 48 min, ovšem v podzvukové oblasti, pro zadaný výzkumný program nevýznamné.\n\nÚdaje platí pro druhý prototyp \n\n\n"}
{"id": "1142607", "url": "https://cs.wikipedia.org/wiki?curid=1142607", "title": "Premonstrátský klášter (Leles)", "text": "Premonstrátský klášter (Leles)\n\nPremonstrátský klášter je sakrální komplex z 12. století nacházející se na okraji obce Leles na jihovýchodě Slovenska, v okrese Trebišov v Košickém kraji. Součástí kláštera je i klášterní kostel Nalezení sv. Kříže a kaple sv. Michala.\n\nV roce 2014 uběhlo přesně 800 let od první písemné zmínky o klášteře (1214). Klášter ale můžeme datovat spíše již v rozmezí let 1199–1210, díky čemuž představuje nejstarší klášter v Zemplínském regionu. Místo založení nebylo vybráno náhodně, výhodná poloha jen urychlila vývoj konventu i osady. Leles byl styčný bod a místo, kde byla prvořadá duchovnost, ale bylo to také centrum práva. Premonstráti měli tzv. hodnověrné místo Locus credibilis (notářský úřad). Vytvářely šlechtě a prostému lidu, ale především šlechtě místo, kde si mohli ověřovat úřední listiny.\n\nLeles a jeho klášter patří k dalším dvěma klášterům na území nynějšího Košického arcibiskupství. Po rozdělení Panonie Maďary obec připadla královskému hradu Zemplín. Z vlastnictví hradu ho vyčlenil král Bela II. a daroval ho Boleslavovi, který se později stal biskupem ve Vacově.\n\nListina papeže Inocence III. z roku 1199 hovoří o biskupovi Boleslavovi z maďarského Vacova, v souvislosti s nímž se vzpomínají peníze určené na výstavbu kláštera. Boleslav dal k přízemní budově kláštera v roce 1210 vybudovat kostel, který byl zasvěcen svatému Kříži. Posvětil ho jágerský biskup. Zpočátku klášter patřil k Jágerskému biskupství až do roku 1348. V roce 1400 začal být klášter jurisdikcích podřízen Ostrihomskému arcibiskupovi.Táto listina je přetransformována do již dochované listiny z roku 1214, ve které stojí, že Vacovský biskup zanechal klášteru v Leles celý svůj osobní majetek. Opatství bylo založeno s pomocí řeholníků, příchozích přímo ze srdce řádu kláštera ve francouzském Prémontré.\n\nV roce 1213 táhl kolem Lelesu na výpravu do Holíče Ondrej II, jehož doprovázela manželka Gertruda Meranská, matka Bely, Ondřeje, Marie a především budoucí svaté Alžběty. Původní stavba i celá obec byly těžce poškozeny během tatarského vpádu v roce 1241. Románský klášter byl poškozen a proto museli postavit nový gotický kostel. Kostel vznikl v letech 1315–1366 spolu s východním křídlem kláštera, ve kterém se zachovala gotická kaple. Od konce 13. století se klášter stal hodnověrným místem. Jeho úkolem bylo opatrovat listiny z celého kraje - středověké notářství, co trvalo až do roku 1567. Současně se zde žáci v písařských školách učili koncipovat různé úřední písemnosti.\n\nV průběhu několika staletí byl klášter a Kostel sv. Kříže pod vlivem několika šlechtických rodů, což mělo za následek zásah mocných do života kláštera. Objektem tužeb se stal především majetek kláštera. Klášter byl mnohokrát vyrabován. Až probošt Jan Peci, který slíbil věrnost císaři Ferdinandovi, byl pověřen opevnit klášter zdmi, baštami kvůli bezpečnosti.\n\nLeles se stal typickým zeměpanským městečkem. V roce 1557 měla obec 12 port, 8 sluhy, 8 chudých a 3 strážců v klášteře. V průběhu 14. a 15. století objekt proboštství zrekonstruovali a rozšířili, postupně dobudovávali další křídla, což vyvrcholilo v roce 1533 vybudováním silného opevnění v souvislosti s blížícím se tureckým nebezpečím. Na severní straně přistavěli křídla, umístili vstupní bránu pravděpodobně s padacím mostem. V roce 1623–1639 upravili mohutnou věž, která chránila vstup do areálu.\n\nNejvíce byl klášter zničen v roce 1555 členy rodiny de Perény, kteří byli šiřiteli protestantismu. V té době se majetek kláštera rozdělil na 3 části mezi světské vlastníky (Alexander Nagy-Mital, František Vekei, Peter Panka) až čadský biskup Pavol Segeďa získal majetek v roce 1588 zpět. V roce 1620 Štefan Telekes obnovil kostel a klášter v Lelesu. V nastávajících letech už kostel spravovali premonstráti, dokud rakouský císař Josef II. v roce 1787 řád nezrušil.\n\nV Leles se vystřídalo mnoho proboštů, administrátorů, kteří spravovali majetek. K nejvýznamnějším patří hrabě probošt Karol František Kunitz-Wiessenburg. Přispěl k významnému zvelebování majetku, rozšíření hospodářských budov, odborně uspořádal písemnosti v archivu. Přestavěl Klášter a doplnil jej o druhé patro. Kostel dal zrekonstruovat, opatřil novými oltáři, bohatě vystrojil kostelními rouchy a nádobami. V tomto období prošla výraznou rekonstrukcí i Kaple sv. Michala.\n\nOd roku 1802 byl klášter pod správou Jasovského opatství. V tomto roce začal klášter opět plnit svou funkci a to i ověřovacího místa, když císař František II. obnovil v Uhersku činnost premonstrátů. Svou činnost museli premonstráti přerušit v období socialismu až do roku 1989. Od roku 1989 premonstráti vykonávají svou duchovní činnost až dodnes. V té době zde také dožívali svůj život vysloužili kněží a řeholníci. Takto funguje až do roku 1945–1950 kdy ho státní komunistická moc v rámci akce \"K\", kterou pan Jan Chryzostom kardinál Korec nazval barbarská noc, násilně zrušila a nechala tam střední odborné učiliště zemědělské. V té době se vzácná kaple stala skládkou umělých hnojiv a z jedné strany kaple byly zhotoveny sociální zařízení, což mělo za následek rozbité omítky, zdevastované okolí a mokré stěny.\n\nPo roce 1989 - 1990 se klášter v Leles stává součástí kláštera v Jasově. V roce 1994 byl klášter předán do správy premonstrátské řehole. Kapli sv. Michala i s cennými malbami nechal v 90. letech zrekonstruovat jasovský opat Tomáš. Kaple byla i vysvěcená.\n\nV současnosti probíhá v areálu kláštera archeologický výzkum. V interiéru na místě Rajského dvora se našlo 29 objektů a 36 hrobů, což spolu s nálezy z roku 2013 tvoří 54 hrobů, většina z nich pochází z 11. století. Mezi další nálezy patří bloková stavba staršího kláštera z cihel plevoviek (12. - 13. století).\n\nRajská zahrada je tzv. Křížová chodba, jde o místo, kde je uprostřed umístěna voda symbolizující křest, pramen života, nový život a kolem v obdélníku, resp. ve čtveřici se pohybovaly řeholníci, kteří v klášteře žili a modlili se.\n\nČlenové řádu se po osm století snažili vyvíjet činnosti na poli církevního života, přinesli pokrok v hospodářské kultuře, měli klášterní školu, věnovali se i nemocným a chudým. Mnozí z proboštů zastávali vysoké a zodpovědné funkce. Klášter jako hodnověrné místo udělal velkou službu soudnictví, jeho činnost se rozprostírala do 12 žup. Materiál archivu je bohatým zdrojem v oblasti práva, rodinné historie, genealogie a tvorby razítek.\n\nTřípodlažní trojprostorová stavba je z jižní strany uzavřena gotickým kostelem. Gotická stavba z roku 1315–1366 tvoří jižní křídlo čtyřrosového masivu kláštera, uzavírajícího ústřední dvůr kdysi obtočeným arkádami křížové chodby. Na východní straně podpírají stavbu kostela opěrné pilíře, které člení i polygonální apsidu kaple a pokračují i v exteriéru kostela na východě. Kaple je situována v jižním křídle kláštera spolu s kostelem. Ústřední dvůr má renesanční arkády. Kostel je jednolodní s polygonálním uzávěrem presbytáře. Na západní straně má přestavěnou věž barokně upravenou se zvonicovou střechou.\n\nV budově kláštera jsou v přízemí renesanční hřebínkové klenby, zatímco v patrech jsou rovné stropy. Barokně tepaná mříž uzavírá na přízemí schodiště, vedoucí na patro.\n\nKostel Nalezení sv. Kříže byl postaven v 14. století, přesněji v letech 1315–1366. Stavba byla v průběhu 17. a 18. století barokizována, renovovaná byla až v roce 1892. V současnosti tvoří východní křídlo kláštera, jehož součástí je i gotická kaple sv. Michala.\n\nKostel je jednolodní prostor s polygonálním uzávěrem presbytáře. Prostor kostela uzavírají křížové klenby s vyžľabenými žebry, dosahující na konzole a přípory. Ty jsou zakončeny konzolami s gotickým akantom. V interiéru se také nacházejí půlkruhový zakončené barokní okna typické pro architekturu 17. století stejně jako barokní triumfální oblouk. Hlavní oltář od J. Hartmanna v rokokovém slohu, také označovaným jako pokračování baroka, byl postaven v letech 1744–1750. Ústředním obrazem hlavního oltáře je obraz sv. Heleny a Nasazovací reliéf Božího oka. Tvoří ho také postavy dvou biskupů a dva krále. Pozdně kazatelna postavená v polovině 18. století je rozmanitá svým řezbářským provedením ale i množstvím soch nacházejících se nejen na parapetu ale i baldachýnovou zastřešení.\n\nV jihovýchodním rohu kláštera, hned vedle sakristie se nachází kapitulní síň, v současnosti označována jako kaple sv. Michala. Kaple má podélný obdélníkový půdorys s polygonálním závěrem na východě. Osvětlují ji tři barokní půlkruhová okna, pod nimiž se nacházejí zbytky ostění původních gotických oken. V rozích se nacházejí zbytky gotických konzolí při některých se částečně zachovaly i náběhy žebernatých kleneb. Malby v kapli byly členěny do čtyř horizontálních pásů. Nejnižší pás byl v důsledku zvlhnutí stěn silně poškozen. Na jižní stane kaple je malba věnována Poslednímu soudu. Zobrazuje dva anděly, kteří troubí a svolávají na poslední soud, ze země vylézají mrtví. Malby zobrazují i archanděla Michala, který drží váhy s lidskými dušemi. Malby na severní straně byly o mnoho více poškozené a proto i jejich identifikace je o mnoho těžší. Nejvrchnější pás je od středního oddělen dvěma řádky gotického nápisu, který pochází z konce 14. století. Jelikož malby byly poškozeny i písmo se dá velmi těžko přečíst. Další malba byla označena jako setkání Krista s Veronikou, sv. Alžběta vdova a uherští králové. Gotické malby kaple, které se zachovaly, svědčí o významném postavení premonstrátů nacházejí se tam velmi náročné ikonografické zobrazení, které nebyly určeny pro veřejnost, ale pouze pro úzký okruh vzdělaných lidí.\n\n\n"}
{"id": "1142608", "url": "https://cs.wikipedia.org/wiki?curid=1142608", "title": "Dream On (Aerosmith)", "text": "Dream On (Aerosmith)\n\n\"Dream On\" je rocková balada americké rockové skupiny Aerosmith z jejich debutového alba \"Aerosmith\" (1973). Skladba, kterou napsal zpěvák Steven Tyler, vyšla v červnu 1973, dosáhla 59. místo v žebříčku Billboard Hot 100 a dodnes se běžně hraje v klasických rockových rádiích.\n\nPíseň byla také nazpívána v seriálu Glee Neilem Patrickem Harrisem a Matthew Morrisonem jako duet\n\nRefrén a melodii písně si také propůjčil Eminem do své písně \n"}
{"id": "1142609", "url": "https://cs.wikipedia.org/wiki?curid=1142609", "title": "Kostel svatého Jakuba Většího (Červená Třemešná)", "text": "Kostel svatého Jakuba Většího (Červená Třemešná)\n\nKostel svatého Jakuba Většího někde uváděný jako kostel sv. Jakuba a Ondřeje, je římskokatolický filiální, dříve farní kostel v Červené Třemešné. Patří do farnosti Lázně Bělohrad. Je chráněn jako kulturní památka České republiky. Ke kostelu se váže Erbenova balada Poklad. Kostel je zdaleka viditelný a je dominantou obce.\n\nGotický kostel z roku 1358 byl upraven pozdně goticky v 15. století, věž byla přistavěna roku 1862.\n\nJednolodní budova s presbytářem a malou obdélnou sakristií na severní straně presbytáře. Loď je plochostropá, kruchta je na dvou kamenných sloupech. Presbytář byl původně klenut křížovou klenbou, v současnosti má napodobenou klášterní klenbu. Sakristie má valenou klenbu.\n\nKostel má dva vchody a v jeho zdech je vsazeno několik figurálních náhrobníků, z nichž nejstarší pocházejí z let 1606 a 1611. Kolem kostela se rozprostírá hrbitov.\n\nHlavní oltář se skládá z dvoukřídlé archy, kde na epištolní straně byl kamenný náhrobek se znakem Dobřenských z Dobřenic, který je v současnosti zazděn ve hřbitovní zdi vpravo u vchodu. Vlevo ve zdi je zazděn náhrobek se znakem\nHolovouských původně umístěný na evangelní straně. Pod stolicem byli tři náhrobky rodu Škopků, z nichž dva jsou zazděny ve hřbitovní zdi na severní a východní straně a třetí zmizel beze stopy.\n\nPravidelné bohoslužby se konají 4. neděli v měsíci v 11.00.\n\n"}
{"id": "1142611", "url": "https://cs.wikipedia.org/wiki?curid=1142611", "title": "Dálniční křižovatka Mannheim", "text": "Dálniční křižovatka Mannheim\n\nAutobahnkreuz Mannheim (zkráceně též Kreuz Mannheim nebo Mannheimer Kreuz; zkratka AK Mannheim) je křižovatka dvou německých dálnic nacházející se ve spolkové zemi Bádensko-Württembersko u města Mannheim. Kříží se zde dálnice A 6 s dálnicí A 656.\n\nDálniční křižovatka se nachází na území města Mannheim, přičemž samotné město Mannheim leží západně od křižovatky (nepočítaje v to městský obvod Seckenheim). V blízkosti se nachází ještě obec Ilvesheim, které leží severovýchodně od křižovatky, a obec Edingen-Neckarhausen. Křižovatka se nachází v Hornorýnské nížině mezi řekami Rýn a Neckar.\n\nNejbližší větší města jsou Heidelberg (asi 1 km po dálnici A 656 na východ), Mannheim (asi 10 km po dálnici A 656 na západ), Karlsruhe (asi 54 km po dálnici A 5 na jih) a Darmstadt (asi 58 km po dálnici A 5 na sever).\n\nAutobahnkreuz Mannheim je mimoúrovňová křižovatka dálnice A 6 procházející severo-jižním směrem (Saarbrücken - Mannheim - Nürnberg - Waidhaus) a dálnice A 656 procházející západo-východním směrem (Mannheim - Heidelberg). Současně po ní prochází i evropská silnice E50, a to severojižním směrem. Na dálnici A 6 je křižovatka označena jako sjezd 27 a na dálnici A 656 jako sjezd 3.\n\nAutobahnkreuz Heidelberg je proveden jako čtyřlístková čtyřramenná dálniční křižovatka. Toto provedení, zejména úhel, pod kterým se obě dálnice kříží, je však do značné míry ovlivněno podobou dálniční křižovatky před její přestavbou, kdy představovala tříramennou dálniční křižovatku trojúhelníkového typu.\n\nDálniční křižovatka Mannheim vznikla při zprovoznění dálničního tahu Frankfurt am Main - Darmstadt - Mannheim - Heidelberg - Karlsruhe, konkrétně v roce 1935, kdy byl zprovozněn úsek od dálniční křižovatky Autobahnkreuz Viernheimer Dreieck po dálniční křižovatku Autobahnkreuz Mannheim, kde se napojila na již existující úsek dálnice mezi Mannheimem a Heidelbergem (dnešní dálnice A 656). Tehdy však byla provedena v podobě úplného dálničního trojúhelníku, s názvem Abzweig Mannheim. Ve směru od severu, od Frankfurtu se totiž dálnice stáčela na východ k Heidelbergu, přičemž se k ní připojoval krátký dálniční úsek ze západu, z Mannheimu. Jednalo se o úplný dálniční trojúhelník, což znamenalo, že na dálniční přípojku z Mannheimu se dalo odbočit z obou směrů, tedy jak od Frankfurtu tak i od Heidelbergu, a rovněž se dalo z ní najet na oba směry.\n\nV 60. letech 20. století přestal být tehdejší dálniční tah Frankfurt am Main - Darmstadt - Mannheim - Heidelberg - Karlsruhe kapacitně vyhovující, a proto se přistoupilo k jeho zkapacitnění v podobě vybudování souběžného dálničního tahu mezi Darmstadtem a Walldorfem. V rámci tohoto zkapacitnění byla vybudována dálnice mezi Darmstadtem a Heidelbergem a dálnice mezi Mannheimem a Walldorfem, čímž vznikly mezi dálniční křižovatkou Darmstadt a dálniční křižovatkou Walldorf dva souběžné dálniční tahy, jeden přes Mannheim a druhý přes Heidelberg. Součástí výstavby dálnice mezi Mannheimem a Walldorfem byla i úprava dálniční křižovatky Mannheim, neboť nový dálniční úsek od Mannheimu do Walldorfu se měl na stávající dálniční sít připojovat právě na dálniční křižovatce Mannheim, a to z jihu.\n\nDálniční křižovatka byla přestavěna na čtyřlístkový typ a zprovozněna byla v roce 1968 spolu s nově vybudovaným dálničním úsekem Mannheim - Schwetzingen.\n\nV průměru projede křižovatkou 105 000 vozidel denně.\n\n\"Mapa použitá v tomto článku byla vytvořena z mapových podkladů OpenStreetMap.org (© OpenStreetMap contributors, Licence).\"\n"}
{"id": "1142615", "url": "https://cs.wikipedia.org/wiki?curid=1142615", "title": "František Hinduliak", "text": "František Hinduliak\n\nFrantišek Hinduliak (16. června 1922 Muránska Lehota – 9. ledna 1989 Hinsdale, USA) byl slovenský fotbalista, obránce. Po roce 1948 emigroval do Itálie, zemřel ve Spojených státech amerických (Illinois).\n\nV československé lize hrál za ŠK Bratislava. Dal 1 ligový gól.\n\n"}
{"id": "1142616", "url": "https://cs.wikipedia.org/wiki?curid=1142616", "title": "Jesús de Monasterio", "text": "Jesús de Monasterio\n\nJesús de Monasterio y Agüeros (21. března 1836 Potes Kantábrie – 28. září 1903 Cabezon de la Sal) byl španělský houslista a hudební skladatel. Vedle Pabla de Sarasate jeden z nejvýznamnějších představitelů španělské houslové školy.\n\nNarodil se v obci Potes ve španělské provincii Cantabria 21. března 1836. Své první housle dostal ve věku 4 let. Studoval nejprve na univerzitě ve Valladolidu. V roce 1845, poté, co strávil nějaký čas v Madridu odešel do Paříže a do Bruselu, kde se na Královské konzervatoři zdokonaloval studiem u Charles Auguste de Bériota, François-Auguste Gevaerta a François-Josepha Fétise. Po návratu do Madridu byl jmenován čestným houslistou královské kapely a obdržel titul čestný člen \"Academia de Roma\".\n\nV následujících letech absolvoval řadu koncertů v různých evropských zemích. Doprovázeli ho přední evropští klavíristé jako např. Giacomo Meyerbeer. Usadil se v Madridu a byl jmenován profesorem na Královské konzervatoři. V roce 1863 založil koncertní společnost, která si vzala za úkol uvádět ve Španělsku nejdůležitější komorní díla klasicismu a romantismu. Působil rovněž jako dirigent se záměrem šířit hudbu španělských skladatelů a zvýšit úroveň španělských hudebníků.\n\nV roce 1873 byl jmenován profesorem na \"Real Academia de Bellas Artes de San Fernando\". V těchto letech vytvořil se skladateli Arrietou, Barbierim a dalšími sdružení \"La España Musical\", jehož cílem bylo zejména propagovat španělskou národní operu. Později se zapojil také do společnosti pro obnovení duchovní hudby.\n\nV pozdějších letech se věnoval téměř výlučně hudební pedagogice. Položil tak základy španělské houslové školy. Mezi těmi, kteří prošli jeho školou byli např. houslisté Teodoro Ballo Tena a Enrique Fernandez Arbos nebo violoncellista Pablo Casals.\n\nV roce 1894 byl jmenován ředitelem Královské konzervatoře v Madridu. Zemřel 28. září 1903 v Casar de Periedo, kde je pohřben ve farním kostele.\n\nJako vynikající houslista komponoval převážně pro tento nástroj.\n\n"}
{"id": "1142622", "url": "https://cs.wikipedia.org/wiki?curid=1142622", "title": "Kovodělnictví", "text": "Kovodělnictví\n\nKovodělnictví je průmyslový proces, jehož cílem je změna tvaru, velikosti a fyzikálních a mechanických vlastností dílů z kovů a slitin.\n\nKovodělnictví zahrnuje různé způsoby zpracování kovů. Hlavní metody zpracování kovů jsou:\n"}
{"id": "1142626", "url": "https://cs.wikipedia.org/wiki?curid=1142626", "title": "Komise pro soupis stavebních, uměleckých a historických památek královského hlavního města Prahy", "text": "Komise pro soupis stavebních, uměleckých a historických památek královského hlavního města Prahy\n\nKomise pro soupis stavebních, uměleckých a historických památek královského hlavního města Prahy byla komise zřízená usnesením prezidia městské rady královského hlavního města Prahy ze dne 13. 6. 1893 jako její poradní sbor k zajištění soupisu stavebních, uměleckých a historických památek v královském hlavním městě Praze. Prvním předsedou byl městský radní Vladimír Per. První informativní schůze této komise se konala 10. 6. 1893 za předsednictví architekta Antonína Wiehla, který patřil k\nvýznamným iniciátorům jejího vzniku.\n\nPoslední čtvrtina 19. století je dobou naplnění obrozeneckých cílů a tužeb českého národa. Dynamicky se rozvíjí české hospodářství, průmysl, věda, technika. Ve městech v tomto období rychle vznikají továrny, obchodní domy, tržnice, školy, divadla, nádraží, banky a záložny. Rozvoj průmyslu vytváří v Praze nové pracovní a podnikatelské příležitosti a vede ke koncentraci českého obyvatelstva. Tomu odpovídá intenzívní urbanistický a stavební vývoj Prahy jako historického správního centra Čech. Ekonomický potenciál a společenský význam českých podnikatelů usiluje o důstojnou reprezentaci v architektuře soukromých a zejména veřejných staveb. Rozvoj průmyslu, změny volební legislativy a početní převaha českých voličů se odrazily ve výsledcích voleb v roce 1861. Čeští zastupitelé zcela ovládli zastupitelské sbory v Praze. Rozhodování o veřejných věcech v Praze se stalo výlučnou záležitostí české střední vrstvy v duchu české nacionální politiky. Jedním z cílů pražských představitelů bylo vytvořit z Prahy moderní velkoměsto srovnatelné s velkoměsty Evropy. Tento záměr se zákonitě začal projevovat i ve stavebním rozvoji Prahy. Jedním z významných faktorů pro výstavbu nových nájemních domů bylo zrušení pražského opevnění a zbourání městských hradeb a některých bran. Likvidace opevnění byla schválena již v roce 1866 po porážce Rakouska v prusko-rakouské válce, jejíž průběh a výsledek prokázal zastaralost a neúčinnost pražské fortifikace. Městské opevnění bylo postupně bouráno. Do konce 19. století proběhla likvidace hradeb (a bran) mezi Poříčskou branou a ulicí Na Florenci (1874) a novoměstských hradeb až dnešnímu náměstí I. P. Pavlova(1876) a dále směrem ke Karlovu. Vznik velkého počtu stavebních parcel na okraji Prahy umožnil intenzivní výstavbu domů a vznik nových čtvrtí Prahy a samostatných měst. Představy o moderním městě na konci 19. století byla demonstrována zejména ve výstavbě Vinohrad (do roku 1922 samostatné město). Z Vinohrad se oddělil jako samostatné město Žižkov. O stavebním ruchu v souvislosti s bouráním hradeb svědčí údaje o explozivním nárůstu obyvatel a domů na Žižkově: v roce 1843 měl 83 obyvatel, v 80. letech probíhá intenzívní výstavba po celé jeho nynější ploše a Žižkov se stává městem s 21.212 obyvateli. Při sčítání v roce 1890 již vykazuje 42 000 obyvatel a více než 750 domů.\n\nNázoru české měšťanské společnosti o architektonické formě symbolizující tvůrčí potenciál českého národa odpovídá novorenesanční sloh uplatněný v návrzích měšťanských domů i veřejných staveb, především těch nejvýznamnějších a symbolických jako je Národní museum a Národní divadlo. Jeho představiteli jsou architekti Hlávka, Zítek Schulz a Wiehl. Národní divadlo jako symbol dalo jméno generaci architektů a uměleců, kteří v době vzniku divadla tvořili. Architektura je v této generaci vnímána jako gesamtkunstwerk a stavby jsou realizovány ve spolupráci architektů s nejvýznamnějšími malíři a sochaři: Myslbekem, Pirnerem, Alšem, Schnirchem, Ženíškem, Suchardou, Mauderem, Poppem. Podobně se rozvíjí i další historizující architektonické sloh novogotika reprezentovaný zejména Josefem Mockerem. Historizující slohy vycházejí z tradic českých dějin. Hrdinové, bájesloví a významné události české historie se objevují jako témata výzdoby budov. Výstavba nových nájemních domů a veřejných budov probíhá i v historickém centru Prahy. V důsledku toho jsou postupně odstraňovány historické domy, na jejichž místě vyrůstají novstavby. V devadesátých letech díky tomu existuje početná skupina českých vlastenecky orientovaných architektů a umělců respektovaných ve výstavbě nových budov, kteří mají i zkušenost a erudici na poli historických památek. Ve své stavitelské praxi se setkávají s rizikem likvidace památek v důsledku stavebního rozvoje Prahy a dalších měst. Tato jejich zkušenost sehrává významnou roli v počátcích organizované české památkové péče a je formulována v základním úkolu Komise „v poznání nebezpečí, kterým ohroženy bývají pražské památky stavební, umělecké a historické, a to regulací neb přestavbou, jakož i zanedbáváním, nevhodným umístěním, neb nesprávným opravováním.“ Vznik Komise pro soupis pražských památek inicioval mj. právě architekt Wiehl a angažují se v ní i další architekti (Koula, Mocker, Kříženecký, Münzberger, Zeyer) a další umělci (Schnirch). Zároveň v 80. a 90. letech vznikají další české vědecké instituce zaměřené na akvizici, dokumentaci a prezentaci českých historických a uměleckohistorických památek – Městské muzeum v Praze a Uměleckoprůmyslové muzeum v Praze, jejichž ředitelé patří k nejvýznamnějším činitelům Komise.\n\nZásadním impulzem urychlujícím vznik Komise bylo rozhodnutí o asanaci historických částí Prahy,pro kterou v roce 1893 (11.2.1893) vytvořil právní rámec zákon o vyvlastňování k úpravě asanačního obvodu královského hlavního města Prahy. Asanace se měla dotknout zásadně židovského města Josefova a části Starého Města a přilehlých oblastí Vltavského nábřeží Na Františku směrem ke Anežskému klášteru. Kritici radikální asanace lapidárně popisují rozsah, zdůvodnění, finanční a právní mechanismy v knize Pražské ghetto v závěrečné kapitole s výstižným názvem Konec ghetta (tak zněl i český překlad vítězného projektu asanace) \"...Týkalo se této čáry: od Vltavy Platnéřskou ulicí, Linhartským nám., za radnicí čp. 13 a 21-I., rovnou čarou rynkem, Dlouhou třídou, Rámovou a Haštalskou ulicí přes čp. 761 a 764-I. Eliščinou třídou k mostu...\" V. pražská čtvrť byla původně židovským ghettem. Potřeba demolic a výstavby nových domů byla diskutována již po připojení Židovského Města k Praze v 1850. V souvislosti s připojením Josefova k Praze bylo Židům povoleno se z bývalého ghetta stěhovat do jiných pražských čtvrtí. V důsledku zrušení ghetta nastala migrace obyvatel a pátá čtvrť se postupně stala domovem chudiny křesťanské i židovské. To se odrazilo ve stále se zhoršujících technických a hygienických poměrech Josefova. Právě Josefov měl být připravovanou asanací postižen nejvýrazněji. Asanace vyvolala na veřejnosti rozporné reakce od radikálních zastánců po stejně radikální odpůrce. Vítězný projekt Finis Ghetto byl samozřejmě velmi lukrativní pro stavební firmy a pro investory. Bylo zřejmé, že asanace má své určité opodstatnění z hlediska sociálního, hygienického a zejména dopravní infrastruktury Prahy. Obavy o likvidaci historické části Prahy aktivizovaly odpůrce radikální asanace mezi laickou i odbornou veřejností. Jednou z iniciativ proti radikální asanaci bylo 28. ledna 1900 založení Klubu Za starou Prahu, v jehož vedení byli i členové Komise (Jan Koula, později Zdeněk Wirth). Kauza Josefov vzbudila v Praze zájem o historické památky a svérázný genius loci starého židovského ghetta a uliček kolem Anežského kláštera. Studie a črty z každodenního života v uličkách bývalého židovského ghetta publikovali nejen historici, ale i spisovatelé. Platformou pro odborné diskuse o asanaci se stal Spolek architektů a inženýrů v království Českém \nV letech 1896–1899 byla proti asanaci a metodám městské rady zorganizována protestní shromáždění a vydána prohlášení významných osobností. Opakovaně na obranu památek vystoupil spisovatel Vilém Mrštík s Manifestem českému lidu (1896), se svým proslulým manifestem Bestia triumphans v roce 1897 (ve kterém je zároveň velmi kritický ke členům Komise Janu Koulovi, Josefu Mockerovi, Bedřichu Münzbergerovi i když je hodnotí podle aktivt v Umělecké komisi magistrátu; Mrštík naopak oceňuje člena komise Quido Bělského ). na protestním shromáždění v Karolínu a na manifestační a protestní schůze pražského lidu, konané dne 16. dubna 1899 na Žofíně. Na tomto shromáždění vystoupili ještě architekt Bohumil Štěrba s řečí O stavebním vývoji a programu veleobce Pražské a s výkladem O novém stavebním řádu JUDr. Luboš Jeřábek. Proti živelné asanaci se vyslovovali i mladší významní architekti, například Osvald Polívka na schůzi zastupitelstva, který se kriticky vyslovoval k radikálním demolicím památek v centru Prahy. Vilém Mrštík jej ve svém manifestu Bestia triumphans za to oceňoval a Polívkovo stanovisko doslovně cituje:\"\"...Na místech rozhodujících nenalézá idealní snažení o zachování starobylého rázu Prahy vždy patřičného ohlasu, ba ani porozumění...- Nicméně \"\" pravil dále \"\"musí se učinit vše možné, aby Praha byla zachráněna před zhyzděním svých nádherných krás, aby se nečinilo násilí jejímu panoramu .\"\" Asanace Josefova a zejména Starého Města a Malé Strany tedy výrazně urychlila vznik Komise, která je ustavena půl roku po přijetí asanačního zákona. S necitlivými zásahy prováděnými v rámci asanace polemizoval i člen komise architekt Jan Zeyer, jak ilustruje jeho odpověď vývodům Dra. A. Steina, daná v týdenní schůzi Spolku architektů a inženýrů v království Českém, konané dne 25. ledna 1901. Tato jeho ostrá polemika názory magistrátního sekretáře dr. Augustina Steina, představeného asanační kanceláře, jež připravila podrobný plán realizace sanačních prací byla též publikována.\n\nKomise pro soupis stavebních, uměleckých a historických památek královského hlavního města Prahy byla komise zřízená usnesením prezidia Městské rady ze dne 13. 6. 1893. Jejím posláním se mělo stát zajištění soupisu stavebních, uměleckých a historických památek v Praze. Členy byli konzervátoři památkové péče v Praze, zástupci vědeckých a uměleckých ústavů a odborníci. Iniciátorem vzniku komise byl městský radní Vladimír Per, který zpracoval návrh a předložil jej radě. Zdůvodnění kromě soupisu památek akcentovalo praktickou ochranu památek a prevenci jejich likvidace nebo poškození v souvislosti s dynamickým stavebním vývojem Prahy. Proto bylo navrženo ustavení sboru znalců, který by zpracoval úplný inventář pražských stavebních, uměleckých a historických památek. Komise měla následně jako odborný poradní orgán rady dohlížet na ochranu inventarizovaných památek.\nVýznamný podíl na vzniku a koncepci činnosti Komise měl architekt Antonín Wiehl, který se kromě své práce architekta a stavitele aktivně věnoval památkové péči, muzeologii a archeologii, o které měl mimořádný zájem od svých studií. Byl členem České akademie věd a umění, kde od počátku členství zasedal v Archeologické komisi. V letech 1892 a 1897 byl jmenován pražským konzervátorem památkové péče pro levý břeh Vltavy a okresy Dubá, Mladá Boleslav a Mělník. V roce 1907 se stal konzervátorem památkové péče pro VI. – VIII. čtvrť Prahy a okresy Karlín, Český Brod a Mladá Boleslav.Od roku 1882 byl členem zakládajícího komitétu Městského muzea a v tomto muzeu aktivně působil až do své smrti jako jeho jednatel. Proto také předsedal její první informační schůzi Komise dne 10. 6. 1893, byl náměstkem jejího předsedy (do roku 1896) a jejím členem od roku 1899 do roku 1910. Podílel se na zpracování katastru pražských památek, pro který vyplňoval soupisné listy a doplňoval je kresbami.\n\nPo ustavující schůzi se komise zaměřila na zpracování svého pracovního Řádu (statutu). Uskutečnila v užším složení (užší výbor) poradní schůze 29. 7. a 24. 11. 1893, na kterých základní dokument pro svou činnost koncipovala a diskutovala. Následně pak 27. 1. 1894 tento statut projednala a doporučila městské radě jeho schválení. Městská rada pak Statut na své schůzi 20. 2. 1894 schválila a publikovala jej ve svém Věstníku 4/1894.\n\nNa schůzi Komise dne 29. 3. 1894 bylo schváleno její složení. Podle schváleného Řádu tvořilo komisi 16 členů. Dva zástupce měla Městská rada. Zároveň byly schváleny umělecké a vědecké korporace zastoupené v Komisi a počty jejich zástupců: „... Sbor obecních starších král. hlav. Města Prahy (tři), Městské muzeum, zemské muzeum, Umělecká Beseda, Společnost přátel starožitností českých, České akademie věd a umění, Křesťanská akademie, Umělecko-průmyslové museum, Spolek architektů a inženýrů, městský archiv, stavební referát a stavební úřad (po jednom)...“\n\nMěstští radní:\n\nKonzervátoři\nZástupci institucí\nOdborníci\n\nPrezidium komise\nKomise do svého čela zvolila předsednictvo (prezidium)\n\nRedakční (užší) výbor\n\nNa schůzi byli zvoleni členové užšího výboru, označovaného jako redakční výbor, ve kterém byli členové prezidia a další odborníci z komise i mimo ni. (Jeho název se v průběhu dalších let měnil a měnily se i jeho kompetence. Na počátku činnosti Komise měl redakční výbor zajišťovat soupis památek. Po zpracování soupisných archů v listopadu roku 1899 se redakční výbor změnil na výbor užší s posláním projednávat podrobně otázky, k jejichž projednání nebyl v plénu komise prostor a čas. V dalším období od roku 1902 fungoval užší výbor i redakční výbor souběžně. Redakční výbor se specializoval na přípravu zpráv o činnosti komise.)V období 1897–1898 se objevuje též označení 'redakční odbor'\n\nČlenové:\n\nRedakční výbor zpracoval popisné archy pro soupis památek podle oborů\n\nAgenda komise byla rozdělena podle zaměření na památky nemovité památky a movité památky.\n\nZ hlediska teritoriální působnosti komise byla Praha rozdělena na 10 obvodů pokrývající území města>ve vzdálenosti přibližně 7 km od jejího tehdejšího středu:\n\nVýbor stanovil podmínky protokolace zpracovaných soupisných listů a další agendy soupisné komise. Zapojeným korporacím, obcím, farám, příznivcům památek a dalším zájemcům byly distribuovány soupisné archy a v průběhu roku 1894 jich bylo zpracováno 242. S městskou radou bylo domluveno zastoupení komise při jednáních o demolicích domů s možností zaprotokolovat stanovisko komise k záchraně památky. Komise zahájila fyzickou inventarizaci památek a soupis architektonických a výtvarných prvků demolovaných domů pro jejich záchranu. (Výčet agendy uveden v části Činnosti komise 1897–1898).\n\nMěstští radní a obecní starší:\n\nKonzervátoři\nZástupci institucí\nOdborníci\nPrezidium komise\nKomise do svého čela zvolila předsednictvo (prezidium)\n\nRedakční odbor\nČlenové:\n\nKomise v částečně obměněném složení pokračovala ve své práci těmito činnostmi:\nVýsledky práce Komise významně obohatily sbírky nově založeného muzea. Aktivní sbírkotvorná činnost byla mj. zásluhou členství ředitele muzea Břetislava Jelínka, jednatele muzea Antonína Wiehla a mecenáše muzea Josefa Vincence Nováka.\n\nKomise každoročně sestavovala zprávu o své činnosti, kterou předkládala Městské radě a zveřejňovala. Zprávy byly zveřejňovány v Almanachu Královského hlavního města Prahy a v samostatných edicích, ve kterých byly publikovány i studie a stati členů komise k dílčím tématům jejich práce v komisi. Pro finanční náročnost nebyl akceptován návrh na \"monumentální vydání\" soupisu památek. Proto se komise rozhodla, že získanou subvenci 3000 zlatých použije na zhotovení 30 kopií (imitací) Vyšehradského kodexu, které připravoval člen komise Ferdinand Josef Lehner.\n\n\n\n\n\n\n\n"}
{"id": "1142628", "url": "https://cs.wikipedia.org/wiki?curid=1142628", "title": "Marie Pruská (1579–1649)", "text": "Marie Pruská (1579–1649)\n\nMarie Pruská (1579, Královec – 11. února 1649, Bayreuth) byla pruská vévodkyně a sňatkem se stala markraběnkou Braniborsko-Bayreuthskou.\n\nNarodila se roku 1579 v Königsbergu jako druhá dcera vévody Albrechta Fridricha Pruského a jeho manželky Marie Eleonory Klevské. Princezna vyrůstala se svými sestrami na hradě Královci.\n\nDne 29. dubna 1604 se na hradě Plassenburg vdala za Kristiána, markraběte Braniborsko-Bayreuthského. Vzhledem k tomu že její otec neměl mužského potomka a dědice vznikl spor mezi Pruskem a Jülich-Kleve-Berg o odškodnění Marie. Roku 1613 Marie v Haagu získala sídla Schreez a Culmbach. Během Třicetileté války musela se svou rodinou opustit Franky a panství byla ztracena.\n\nZemřela 11. února 1649 v Bayreuthu. Pohřbena byla v místním kostele, do kterého darovala hlavní oltář.\n\nSe svým manželem měla devět dětí:\n\n"}
{"id": "1142634", "url": "https://cs.wikipedia.org/wiki?curid=1142634", "title": "Renata Hiráková", "text": "Renata Hiráková\n\nRenata Hiráková (* 27. května 1971 Košice) je československá hráčka basketbalu. Je vysoká 190 cm.\nV basketbalovém reprezentačním družstvu Československa v letech 1990 až 1992 hrála celkem 66 utkání a má podíl na dosažených sportovních výsledcích. Zúčastnila se Olympijských her 1992 (Barcelona, Španělsko) - 6. místo, kvalifikace na Olympijské hry 1992 (Vigo, Španělsko) - postup na OH 1992, Mistrovství světa 1990 Kuala Lumpur, Malajsie - 4. místo. S družstvem Československa na Mistrovství Evropy kadetek v roce 1987 (Polsko) a na ME v basketbale hráček do 18 let v roce 1988 (Bulharsko) získala stříbrné medaile za druhá místa. Na Mistrovství světa v basketbalu hráček do 19 let 1989 (Španělsko) skončila na 4. místě.\n\nZa reprezentační družstvo Slovensko hrála na Olympijských hrách 2000 (Sydney, Austrálie) - 7. místo, Mistrovství světa 1994 (Sydney, Austrálie) - 5. místo, 1998 (Berlín, Německo) - 8. místo, a na pěti Mistrovství Evropy 1993 (Perugia, Itálie) - 3. místo, 1995 (Brno) - 4. místo, 1997 (Budapešť, Maďarsko) - 2. místo, 2001 (Francie) - 8. místo a 2003 (Řecko) - 7. místo.\n\nV Evropských pohárech klubů hrála Ronchetti Cup ročníky 1992-1995 za Celta Baloncesto Vigo (Španělsko) a 2000/2001 za Soproni Postás (Maďarsko). Hrála Euroligu žen 1995/96 za CJM Bourges Basket (Francie), 1996-2000 za SCP Ružomberok (1999 a 2000 vítěz Euroligy) a 2000-2003 za Delta ICP Košice.\n\nV československé basketbalové lize žen hrála celkem 4 sezóny (1988-1992) za družstvo Jednota Košice, s nímž získala titul vicemistra (1992), třetí místo (1991) a dvě čtvrtá místa (1989, 1990). Dvakrát byla vybrána do nejlepší pětice hráček československé ligy (1990, 1991/92). Je na 51. místě v dlouhodobé tabulce střelkyň československé basketbalové ligy žen za období 1963-1993 s počtem 2199 bodů. Po roce 1992 hrála za CB Vigo, Španělsko (1992-1995), CJM Bourges, Francie (1995/96), SCP Ružomberok (1996-2000), Postás Šopron, Maďarsko (2000-2003) a Delta Management Košice (2003-2005). .\n\n\n\n\n\n\n{en}\n"}
{"id": "1142636", "url": "https://cs.wikipedia.org/wiki?curid=1142636", "title": "Josef Kajml", "text": "Josef Kajml\n\nJosef Kajml, v Itálii uváděný jako Josef Kaiml (17. září 1926, Lidice – 20. dubna 1991), byl český fotbalista, záložník. Po roce 1949 emigroval do Itálie. Kvůli emigraci do zahraničí nedostal od čs. komunistických úřadů povoleni hrát kopanou za některý zahraniční fotbalový klub a tak přes Londýn přicestoval do Německa. Ani tam nemohl hrát ani v nižších fotbalových soutěžích. Se svou manželkou nastoupil v roce 1952 do rozhlasové stanice Svobodná Evropa v Mnichově, kde byl sportovním redaktorem a později rozhlasovým hlasatelem. Zemřel v Eichstättu na selhání srdeční činnosti.\n\nV československé lize hrál za ŠK Bratislava. Dal 4 ligové góly. V roce 1949 získal se Sokolem NV Bratislava mistrovský titul. Po emigraci hrál v Německu za FC Augsburg a Wacker Mnichov, v Itálii za US Triestina.\n\n\n"}
{"id": "1142644", "url": "https://cs.wikipedia.org/wiki?curid=1142644", "title": "Artemisinin", "text": "Artemisinin\n\nArtemisinin je přírodní extrakt z pelyňku druhu \"Artemisia annua\". Chemicky patří mezi seskviterpenické laktony a používá se jako lék proti malárii. Antimalarický účinek artemisininu objevila čínská farmakoložka Tchu Jou-jou v 70. letech 20. století, za což dostala v roce 2015 Nobelovu cenu. V současnosti se artemisinin produkuje pomocí geneticky modifikovaných kvasinek a existuje celá řada polosyntetických derivátů (arthemeter, artesunát, dihydroartemisinin, atd.).\n\nArtemisinin je účinný prokazatelně proti \"Plasmodium falciparum\", jakož i dalším druhům plasmodií. Světová zdravotnická organizace doporučuje v léčbě malárie použití artemisininu v kombinaci s jinou chemickou látkou jako je například meflochin a lumefantrin atd., aby se předcházelo vzniku rezistence proti artemisininům. Vzhledem k jejich rychlému metabolismu v těle artemisininy nepůsobí preventivně, nýbrž pouze terapeuticky.\n\nPoslední výzkumy naznačují, že deriváty artemisininu mohou působit i proti motolicím \"Schistosoma\", \"Clonorchis\", \"Opisthorchis\", \"Fasciola hepatica\", parazitickým prvokům \"Toxoplasma gondii\", \"Trypanosoma\" a také plísním. Rovněž se studuje i možný účinek artemisininů a jeho derivátů proti nádorům či protizánětlivé působení.\n"}
{"id": "1142647", "url": "https://cs.wikipedia.org/wiki?curid=1142647", "title": "Cerkev Ochrany Přesvaté Bohorodičky (Nižný Komárnik)", "text": "Cerkev Ochrany Přesvaté Bohorodičky (Nižný Komárnik)\n\nCerkev Ochrany Přesvaté Bohorodičky je dřevěný řeckokatolický chrám v Nižném Komárniku. Postaven byl v roce 1938 nedaleko staršího chrámu, poškozeného v první světové válce, který byl později zbořen. I když je z 20. století, byla v roce 1968 prohlášena za Národní kulturní památku spolu s dalšími 26 kostely jako součát souboru Východoslovenských dřevěných kostelů.\n\nNa území Slovenska jde o jediný kostel Bojkovského typu s jedinouá v exteriéru téměř dokonalou dřevěnou roubenou kupolí - realizována vize již v 5. stol. stavěných cařihradských zděných cerkví. Tento dřevěný chrám postavili domácí rusínští tesaři za pomoci ostatních vesničanů a projektu dobrodince. Projektoval ho ukrajinský architekt a kunsthistorik Ing. Volodymyr Sičynskyj (1894-1962). Tento architekt je i autorem chrámu Seslání Ducha svatého v Michalovcích. Chrám v Nižním Komárnik je pravděpodobně jediná dřevěná sakrální stavba na Slovensku, kterou pomáhal realizovat profesionální architekt.\n\nNa rozdíl od zmiňovaného starého chrámu lemkovského typu, tento chrám je již Bojkovského typu, ve kterém Trojdílnost není zvýrazněna věžemi různé výšky (u lemkovského typu je nejvyšší věž nad babincem, někdy jakoby oddělená od ostatní konstrukce stavby a nejnižší věž je nad hlavním oltářem). Bojkovský typ dřevěného chrámu zvýrazňuje pokrytí chrámové lodi (nava).\n\nChrám stojí na kamenné podezdívce. Na kopulích jsou jehlancovité věžičky. Před vchodem je tympanon zakončený portikusem s křížem a vyřezávanými sloupy. Je to lidové přetvoření klasicistního stylu. Vnitřní zařízení je z dob stavby chrámu. Na jižní straně oltářní části je malá sakristie se zvláštním vchodem. Aktivní estetickou roli zde mají barvy (světle žlutá, světle modrá, tmavočervená). Na výrazu přidávají i dvojitá okna a členitost tvarů konstrukce. Architektonickou dominantou lodi je šířka oltářního prostoru a babince, jakož i nejvyšší centrální věžička. Všechny věžičky jsou zakončeny železnými kovanými kříži. Jsou pokryty plechem a až další části šindeli. Vnitřní výzdoba je z období vzniku chrámu.\n\nIkonostas byl přivezen pravděpodobně ze Zemplína, zřejmě z Trebišova. Pochází (podle V. Grešlíka) asi z ikonopisné dílny rodiny Bohdanských z polských Jasiel.\n\nChrám v Nižním Komárniku během krutých frontových bojů v obci na podzim 1944 jakoby zázrakem nebyl příliš poškozen. Opravili ho v roce 1946 a další velké opravy byly provedeny v polovině šedesátých let. V polovině 90. let byla částečně restaurována apoštolská řada na ikonostasu (J. Leško ze Svidníku). Zásluhou tamního správce farnosti (Mgr. J. Popovca), a s pomocí ktitorov (novodobých patronů), rodáků, věřících byla v letech 2004 a 2005 provedena rekonstrukce a restaurační práce na ikonostasu.\n\n\n"}
{"id": "1142654", "url": "https://cs.wikipedia.org/wiki?curid=1142654", "title": "Kostel svatého Jiří (Trnové)", "text": "Kostel svatého Jiří (Trnové)\n\nKostel svatého Jiří v trnů je římskokatolický dřevěný kostel v žilinské městské části Trnové. Je to nejzápadněji lokalizovaná dřevěná sakrální stavba na Slovensku.\n\nPísemné zmínky o přesném roku jeho výstavby se nedochovaly, je však jisté, že kostel stál v poslední třetině 16. století uprostřed hřbitova v severozápadní části tehdejší samostatné obce. V minulosti byla jeho součástí i dřevěná ohrada s kostnicí. Jednolodní dřevěnou srubovou stavbu se sedlovou střechou pravděpodobně upravili podle vzoru staršího dřevěného kostelíka sv. Alžběty v Zábreži, na který se vnější architekturou nápadně podobá. Malá pravoúhlá svatyně je otočena na východ, vstup z otevřeného podvěží je na západ. Krátká loď má téměř dokonalý čtvercový půdorys, nad kterým v pozdějším období přistavěli věž, přičemž v jejím vrcholu byly umístěny dva vzácné zvony z období těsně po předpokládaném založení kostela (na větším je latinský nápis s rokem 1604, na menším jiný nápis s rokem 1606).\n\nInteriér kostela doplňují úzké okna s masivním rámováním, na jednoduchých kovaných mříží jsou iniciály \"ML\" a \"10 Anno 1776 MKPC\". Původní deskový obklad stěn interiéru se nezachoval, na dvoustranné varhanní empoře už také nezůstaly žádné stopy po dekoraci. Původní malovaná renesanční výzdoba pocházela od neznámého umělce z 1. poloviny 17. století. Vnitřní zařízení kostela se zachovalo jen částečně. Barokní oltář z 1. třetiny 18. století zdobila ústřední plastika svatého Jiří, jehož jméno nese kostel, součástí oltáře je polychromovaná dřevořezba zakončená svatozáří se dvěma anděly a olejomalba svaté Anny a Panny Marie. Z malovaných erbů a nápisů na něm je zřejmé, že ho chrámu v roce 1720 darovala rodina Podhorských z Višňového. Vedle oltáře se v minulosti nacházela dřevěná socha Immaculaty držící dítě s říšským jablkem, která byla postavena na zemské polokouli ovinuté hadem.\n\nKostel je kulturní památkou. Do roku 1994, kdy v Trnové dokončili nový kostel sv. Cyrila a Metoděje, se v něm pravidelně sloužily bohoslužby. V posledních letech prošel komplexní rekonstrukcí a slouží svému puvodnímu účelu.\n\n\nInformační portál městské části Žilina - Trnové\n"}
{"id": "1142658", "url": "https://cs.wikipedia.org/wiki?curid=1142658", "title": "Bloomsbury (Londýn)", "text": "Bloomsbury (Londýn)\n\nBloomsbury je londýnská čtvrť nacházející se severně od City v obvodě Camden. Za její hranice jsou tradičně a neoficiálně považovány ulice Euston Road na severu, High Holborn na jihu, Tottenham Court Road na západě a Gray's Inn Road na východě. Bloomsbury náleží do volebního obvodu Dolní sněmovny Holborn and St Pancras. \n\nOblast je poprvé zmíněna roku 1086 v Domesday Book, tehdy se zde nacházely vinice a lesy. Název se objevuje ve 13. století v podobě \"Blemondisberi\", podle majitele zdejších pozemků normanského šlechtice Williama de Blemond. Král Eduard III. později věnoval tyto polnosti londýnskému kartuziánskému klášteru. V době rušení anglických klášterů získal Bloomsbury rod hrabat ze Southamptonu, který v roce 1660 založil náměstí Bloomsbury Square a roku 1730 tržnici Bloomsbury Market. Venkovský a zemědělský charakter území změnil až koncem 18. století politik Thomas Russell, který vlastnil sídlo Bedford Estate a nechal v jeho okolí budovat honosné obytné domy. Bloomsbury se stalo žádanou rezidenční oblastí a hranice městské zástavby se postupně posouvaly k severu.\n\nBloomsbury je známým centrem vědy a kultury. Sídlí zde University College London, Britské muzeum, Britská knihovna, Královská akademie dramatických umění, Britská lékařská asociace a několik nemocnic (National Hospital for Neurology and Neurosurgery, Royal London Hospital for Integrated Medicine, University College Hospital). K areálu univerzity patří Grantovo zoologické muzeum, Petrieho egyptologické muzeum a studentské divadlo Bloomsbury Theatre. K nejvýznamnějším britským nakladatelstvím patří místní Bloomsbury Publishing. Na počátku 20. století zde působilo proslulé seskupení avantgardních umělců Bloomsbury Group, které založila Virginia Woolfová. Ve čtvrti bydleli také spisovatelé Charles Dickens, James Matthew Barrie, William Butler Yeats a John Wyndham, ekonomové Karl Marx a John Maynard Keynes nebo přírodovědec Charles Darwin.\n\nNa území Bloomsbury se nachází park o rozloze sedmi akrů Coram's Fields, přístupný pouze dětem nebo jejich doprovodu, a řada prostorných náměstí se zelenými plochami (Bloomsbury Square, Russell Square, Bedford Square, Tavistock Square). Chráněnými stavebními památkami jsou neoklasicistní kancelářská budova Victoria House a kostel Church of Christ the King. V Bloomsbury se nacházejí stanice metra Russell Square a Euston Square, vzhledem k blízkosti centra města je zde řada turistických hotelů, jako nákupní a zábavní středisko slouží modernistická budova Brunswick Centre. Každoročně v říjnu se koná sousedská slavnost Bloomsbury Festival.\n"}
{"id": "1142659", "url": "https://cs.wikipedia.org/wiki?curid=1142659", "title": "Nataša Lichnerová-Dekanová", "text": "Nataša Lichnerová-Dekanová\n\nNataša Lichnerová roz. Dekanová (* 30. srpen 1949 Bratislava) je československá hráčka basketbalu. Je vysoká 186 cm. Je zařazena na čestné listině mistrů sportu.\n\nV basketbalovém reprezentačním družstvu Československa v letech 1969 až 1971 hrála celkem 59 utkání a má podíl na dosažených sportovních výsledcích. Zúčastnila se Mistrovství světa 1971 v Brazílii – 2. místo a Mistrovství Evropy 1970, na nichž získala stříbrnou medaili za druhé místo na MS v roce 1971 a páté místo na ME v roce 1970. Na Mistrovství Evropy juniorek v roce 1967 (Sardínie, Itálie) s družstvem Československa získala za druhé místo titul vicemistra Evropy.\n\nV československé basketbalové lize žen hrála celkem 14 sezón (1966-1982), z toho 11 sezón za družstvo Lokomotiva Bratislava (1966-1978), s nímž získala v ligové soutěži dvě druhá místa (1968, 1969) a jedno třetí místo (1970). Tři sezóny (1979-1982) hrála za SCP Ružomberok. Je na 7. místě v dlouhodobé tabulce střelkyň československé ligy žen za období 1963-1993 s počtem 4239 bodů. \n\n\n\n\n\n"}
{"id": "1142663", "url": "https://cs.wikipedia.org/wiki?curid=1142663", "title": "Kostel svatých Kosmy a Damiána (Sedliacka Dubová)", "text": "Kostel svatých Kosmy a Damiána (Sedliacka Dubová)\n\nKostel svatých Kosmy a Damiána je zřícenina původně římskokatolického kostela nacházející se v katastru obce Sedliacka Dubová v okrese Dolný Kubín.\n\nZříceniny kostela se nacházejí nacházejí cca 5-10 min. pěšky nad obcí Sedliacka Dubová, jsou viditelné z hlavní silnice.\n\nPrvní písemná zmínka o kostele je z roku 1397. Sedliacka Dubová byla v té době jedním z pěti církevních center Dolní Oravy a kostel sloužil pro obyvatele několika okolních vesnic. V té době se jednalo o dřevěný kostel s farou a hřbitovem v blízkosti, jeho přesná podoba však není známa. Pravděpodobně v 16. století vedle faře vznikla i škola.\n\nZa vlády Juraje Turza se na oravských farách rozšířil protestantismus a v roce 1603 začal v kostele působit první evangelický farář.\n\nMezi roky 1625 a 1642 byl kostel rekonstruován a byla postavena renesanční kamenná věž, která se zachovala dodnes. Omítka věže je zdobena charakteristickou sgrafitovou výzdobou. Loď kostela byla dřevěná. Na věži je dodnes patrný obrys střešních trámů, který svědčí o tom, že tato dřevěná loď byla o něco menší než současná kamenná loď.\n\nBěhem Píkova a Tököliho povstání byla Sedliacka Dubová vypleněna a zničena postupujícími vojsky. V té době se na faře několikrát vystřídali katoličtí a evangeličtí duchovní až do roku 1709, kdy se farnost stala katolickou.\n\nV letech 1735-1754 byl kostel opět přestavěn, dřevěná loď byla nahrazena kamennou barokní lodí. Loď byla zastřešena kamennou klenbou, kterou před vlivem počasí chránila ještě dřevěná střecha. Uvnitř lodi byl dřevěný chorus, kazatelna a barokní oltář. V rámci této přestavby pravděpodobně vznikly i dvě brány v obvodové zdi kostela (dubovianská a dlžianská, vedoucí do dvou nejbližších vesnic) a dvě kaple postavené vedle dubovianskej brány.\n\nVýznam kostela sv. Kosmy a Damiána však navzdory přestavbě postupně upadal. Od roku 1787 se osamostatňovaly okolní farnosti a budovaly si vlastní kostely. Samotná Sedliacka Dubová, původně postavena hlavně na úpatí vrchu Žiar, se postupem času rozšířila do údolí Oravy, dál od kostela. V průběhu 18. století se dolů do vesnice přestěhovala i škola a fara. Během přestavby kostela si místní obyvatelé zvykli chodit do provizorní dřevěné kaple ve vesnici a používali ji nadále i po ukončení přestavby, protože byla snadněji dostupná.\n\nV 19. století se rozhodli nahradit dřevěnou kapli novým kostelem. Jelikož ve vesnici nesměly být současně dva kostely, v roce 1880 ze starého kostela na kopci strhli střechu a odnesli oltář. V letech 1880-1886 byl ve vesnici postaven nový kostel v neogotickém slohu, zasvěcený archandělu Michalovi.\n\nJsou zachovány zdi kostela, a věže, obvodové zdi se dvěma branami, kostnice za kostelem, a zbytky dvou kaplí. Do roku 1998 byl opuštěný a pro porosty téměř nepřístupný. Projekt Dubova colonorum věnovaný záchraně památky se snaží o jeho zachování, takže v současnosti je možné ho navštívit. Na původních základech byla zrekonstruována kostnice, ostatní části se pouze konzervují a čistí.\n\n\n\n"}
{"id": "1142668", "url": "https://cs.wikipedia.org/wiki?curid=1142668", "title": "Irena Rajniaková", "text": "Irena Rajniaková\n\nIrena Rajniaková (Goldová) (* 24. května 1956 Paludzka) je československá hráčka basketbalu. Je vysoká 186 cm.\n\nV basketbalovém reprezentačním družstvu Československa v letech 1977 až 1986 hrála celkem 153 utkání a má podíl na dosažených sportovních výsledcích. Zúčastnila se Mistrovství světa 1986 Moskva, Sovětský svaz - 4. místo a dvou Mistrovství Evropy 1980 Banja Luka, Jugoslávie - 4. místo a 1985 Treviso, Itálie - 4. místo. Na Mistrovství Evropy juniorek v roce 1975 (Vigo, Španělsko) s družstvem Československa získala za titul mistra Evropy.\n\nZa reprezentační družstvo Slovensko hrála na Mistrovství Evropy 1993 (Perugia, Itálie) - 3. místo.\n\nV Evropských pohárech klubů hrála za Slovan Bratislava v Poháru vítězů pohárů - Ronchetti Cup, v němž v roce 1978 prohrála ve finále o jeden bod (49:50) s Levski Spartak Sofia (Bulharsko) a v roce 1979 prohrála se stejným klubem v semifinále. Hrála ještě další 3 ročníky poháru 1986, 1994, 1996.\n\nV československé basketbalové lize žen hrála celkem 12 sezón (1974-1993), jednu seezónu 1974/75 za družstvo Slavia PF Banská Bystrica (10. místo), 8 sezón za Slovan Bratislava (1976-1986, 1992/93), s nímž získala titul vicemistra Československa (1978/79) a tři třetí místa (1975-1978) a tři sezóny za ZŤS Košice (1983-1986). Je na 20. místě v dlouhodobé tabulce střelkyň československé basketbalové ligy žen za období 1963-1993 s počtem 3356 bodů. Byla třikrát najlepší basketbalistka Slovenska (1979, 1980, 1985). V letech 1993-1996 hrála Slovenskou basketbalovou ligu za Slovan Bratislava. .\n\n\n\n\n\n\n{en}\n"}
{"id": "1142669", "url": "https://cs.wikipedia.org/wiki?curid=1142669", "title": "Perzekuce kněží pražské arcidiecéze", "text": "Perzekuce kněží pražské arcidiecéze\n\nPoválečná historie pražské arcidiecéze zatím zatím ještě není podrobně zpracována. \nPo skončení války se čekalo na jmenování nového arcibiskupa. Dne 4. listopadu 1946 papež Pius XII. jmenoval arcibiskupem pražským (vysvěcen 8. prosince téhož roku) Josefa Berana. Po komunistickém převratu vystoupil proti komunisty zřízené podvratné „Katolické akci“ a exkomunikoval a suspendoval kněze Josefa Plojhara, který přes jeho přísný zákaz přijal místo v komunistické vládě. V letech 1949–1963 byl internován na různých místech Československa, nejprve v arcibiskupském paláci v Praze (1949–1951) a posléze jinde (Roželov, Růžodol, Paběnice, Mukařov, Radvanov). V roce 1963 byl propuštěn z internace, bylo mu však zakázáno vykonávat arcibiskupský úřad. 25. února 1965 jej papež Pavel VI. jmenoval kardinálem titulu Santa Croce in via Flaminia. Stát povolil arcibiskupu Beranovi odjet ze země do Říma na slavnostní předání kardinálského klobouku a donutili jej zůstat v exilu. Poté byl státem umožněno jmenování Františka Tomáška administrátorem pražské arcidiecéze. \nKomunistický režim se snažil zlomit diecézní i řádové kněze strachem z vězení. Začal proto organizovat velké procesy. Prvním velkým procesem, který se dotkl také pražské arcidiecéze, byl v roce 1950 proces Machalka a spol. Po něm následovala akce K namířena proti řeholníkům. \nKe konci roku 1950 komunistický režim ještě zinscenoval proces Zela a spol. (27. 11. - 2. 12. 1950, Jan Boukal, první tajemník arcibiskupa Josefa Berana, ředitel vatikánské Katolické akce Antonín Mandl, kanovníci Jaroslav Kulač a Otakar Švec, Josef Čihák). V roce 1951 následoval proces \"Moštěk a spol\" (19.-21. 1951, odsouzen kancléř pražské konzistoře Rudolf Dörner a sekretář pastoračního ústředí Alois Rozehnal) a \"Pácha a spol.\" (31. ledna 1951, odsouzen sekretář arcibiskupa Berana Václav Pácha). V srpnu 1951 následoval proces s členy Katolické akce (KA) „Valena a spol.“. V červnu 1952 další proces \"Mádr a spol\", který se konal v Brně. 25. června 1953 Krajský soud v Ostravě vynesl rozsudek nad jedenáctičlennou skupinou Bradna a spol., Antonín Bradna byl odsouzen na 15 roků, Karel Pilík na 12 roků a Bohumil Kolář na 10 roků těžkého žaláře.\n\n\n\n\n"}
{"id": "1142675", "url": "https://cs.wikipedia.org/wiki?curid=1142675", "title": "Eva Berková", "text": "Eva Berková\n\nEva Guzikiewiczová roz. Berková (* 23. října 1965 Bratislava) je bývalá československá hráčka basketbalu. Je vysoká 193 cm.\n\nV basketbalovém reprezentačním družstvu Československa v letech 1986 až 1992 hrála celkem 105 utkání a má podíl na dosažených sportovních výsledcích. Zúčastnila se dvakrát Olympijských her 1988 (Soul, Jižní Korea) - 8. místo, 1992 (Barcelona, Španělsko) - 6. místo, dvakrát kvalifikace na Olympijské hry 1988 (Malajsie) - 5. místo a 1992 ((Vigo, Španělsko) - postup na OH 1992, dvou Mistrovství Evropy 1989 v Bulharsku - 2. místo, 1991 v Izraeli - 5. místo, na nichž získala stříbrnou medaili za druhé místo v roce 1989. S družstvem Československa na Mistrovství Evropy juniorek v roce 1983 (Itálie) získala titul mistryně Evropy a v roce 1984 (Španělsko) bronzovou medaili za třetí místo.\n\nV československé basketbalové lize žen hrála celkem 6 sezón (1982-1990), z toho za družstvo Slovan Bratislava tři sezóny (1982-1985) se ziskem titulu vicemistra Československa 1985 a třetím místem v roce 1984. S družstvem Slavia UK Bratislava hrála tři sezóny (1987-1990). Poté hrála v zahraničí za Racing Paříž (Francie) a SG Köln (Německo). Je na 147. místě v dlouhodobé tabulce střelkyň československé basketbalové ligy žen za období 1963-1993 s počtem 1069 bodů. .\n\n\n\n\n{en}\n"}
{"id": "1142677", "url": "https://cs.wikipedia.org/wiki?curid=1142677", "title": "Wojciech Bonowicz", "text": "Wojciech Bonowicz\n\nWojciech Bonowicz [bonovič] (* 10. ledna 1967, Osvětim) je polský básník, publicista a novinář, autor biografických próz, rozhovorů a jedné knížky pro děti.\n\nStudoval polonistiku na krakovské Jagellonské univerzitě. Jako básník začal v roce 1995 sbírkou \"Wybór większości\" (Volba většiny). Za svou tvorbu obdržel řadu ocenění. Mimo jiné se jednalo o hlavní cenu v básnické soutěži časopisu Nowy nurt v roce 1995 a Cenu Krzysztofa Kamila Baczyńského v témže roce. Jeho dílo, životopis Józefa Tischnera, bylo v roce 2002 nominováno na literární cenu Nike. Jeho zájem o osobnost zmíněného kněze a filozofa dosvědčuje i jeho ediční příprava dvou výborů z Tischnerova díla - krom vybraných myšlenek ve svazku \"Myśli wyszukane ks. Józefa Tischnera\" (Vybrané myšlenky kněze Józefa Tischnera) vydal pod názvem \"Miłość nas rozumie\" (Láska nám rozumí) soubor Tischnerových úvah. Bonowiczova básnická sbírka \"Pełne morze\" (Volné moře) získala v roce 2007 literární cenu Gdynia v kategorii \"poezie\" a byla nominována na literární cenu Nike. Jeho sbírka \"Polskie znaki\" (Polské znaky) byla roku 2011 nominována na Vratislavskou básnickou cenu Silesius (Wrocławska Nagroda Poetycka \"Silesius\") a sbírka \"Echa\" (Ozvěny) byla roku 2014 navržena na literární cenu Nike, na Básnickou cenu Wisławy Szymborské (Nagroda Poetycka im. Wisławy Szymborskiej) a na Básnickou cenu K. I. Gałczyńského Orfeusz (Orfeusz - Nagroda Poetycka im. K.I. Gałczyńskiego). Jako novinář a publicista spolupracuje s časopisem Tygodnik Powszechny. Působí rovněž jako jeden z literárních recenzentů v televizním programu \"Sztuka czytania\" (Umění číst), který vysílá televizní stanice TVP Kultura. Žije v Krakově. V roce 2012 byl vyznamenán Stříbrným křížem za zásluhy za svou činnost v oblasti kulturní, společenské a vydavatelské.\n\n\n\n\n\n"}
{"id": "1142692", "url": "https://cs.wikipedia.org/wiki?curid=1142692", "title": "Karel Josef Khun", "text": "Karel Josef Khun\n\nKarel Josef Kuhn též Karl Khun (2. června 1736 Praha – 16. června 1829 Praha-Vyšehrad), byl římskokatolický kněz, jezuita, kanovník královské kolegiátní kapituly Vyšehradské.\n\nNarodil v Praze, kde studoval Akademické gymnasium a již během studia v 15 letech se stal novicem staroměstské koleje jezuitského řádu. Dále přestoupil do Olomouce. Vystudoval filozofii a teologii a nastoupil jako pedagog na jezuitská gymnázia, postupně do Klatov, Mnichova Hradiště a nakonec do Jindřichova Hradce. V roce 1763 přijal kněžské svěcení, slavné sliby složil roku 1769. Téhož roku papež Klement XIV. jezuitský řád zrušil.\nKhun pak vstoupil do duchovní správy jako farář v Odolena Vodě. Dosáhl titulu magistra filosofie a bakaláře teologie.\n\nRoku 1804 byl zvolen sídelním vyšehradským kanovníkem. Finančně dobře situovaný Khun daroval kapitule svou liturgickou soupravou ze stříbra. Vyšehradský probošt Karel Rudolf hrabě Buol – Schauenstein si roku 1810 Khuna vybral za svého prokurátora. V roce 1826 usiloval o prebendu, děkana, ale nedosáhl na ni. Khun zůstal až do smrti v roce 1829 aktivním a oblíbeným kazatelem, pečoval o kostel a o vyšehradskou školu. Jeho impozantní zjev dokumentuje portrét od Antonína Machka, objednaný roku 1825 ke Khunovým devadesátinám.\n\nPsal populárně naučné spisy, jako \"Krátký výtah křesťanské dokonalosti\", také praktické příručky \"Biblická konkordace\" (1784), vzorová kázání pro venkovské kněze (5 dílů, 1776 – 1882), \"Katechismus ženichův\" (1802), a \"Průvodce katolickou věroukou\" (1802).\n"}
{"id": "1142694", "url": "https://cs.wikipedia.org/wiki?curid=1142694", "title": "Vojskové letectvo", "text": "Vojskové letectvo\n\nVojskové letectvo je označení pro leteckou složku ozbrojených sil existující v některých zemích jako integrální součást jejich pozemního vojska, a určenou k jeho podpoře. Většina existujících vojskových letectev provozuje zejména různé typy vrtulníků, jak bitevních určených k plnění úkolů boje proti obrněným vozidlům a vzdušné podpory, tak i stroje určené pro průzkum a pozorování bojiště, a transportní typy pro úkoly taktické přepravy jednotek a transportu raněných. \n\nJako pozorovací, spojovací a taktické transportní jsou vojskovými letectvy často užívána i letadla s pevným křídlem, zejména lehčích kategorií.\n\nNěkdy je jako \"vojskové letectvo\" označována ta část vzdušných sil dané země určená k plnění těchto úkolů a kooperaci s pozemními silami, aniž by byla jejich součástí.\n\n"}
{"id": "1142695", "url": "https://cs.wikipedia.org/wiki?curid=1142695", "title": "Aloisova výšina (rozhledna)", "text": "Aloisova výšina (rozhledna)\n\nRozhledna Aloisova výšina se nachází na Pohradické hoře v katastrálním území Pohradice, náležejícím obci Světec. Z rozhledny se dochovaly jen zbytky zdí.\n\nSvým vznikem v roce 1838 je Aloisova výšina jednou z nejstarších rozhleden v Českém středohoří. Na jejím postavení měl hlavní zásluhu pražský arcibiskup Alois Josef Schrenk, který často pobýval na blízkém arcibiskupském zámku ve Světci, který v polovině 19. století nechal přestavět. Podle něj také byla rozhledna pojmenována, když nesla název \"Aloisiushöhe.\" Přístup k ní vedl po promenádě, která ji spojovala se světeckým zámkem. Po arcibiskupově smrti však přestal být o rozhlednu zájem a ta začala postupně chátrat. Snahu o její renovaci zastavila první světová válka. Definitivně zničena byla po druhé světové válce v důsledku důlní činnosti v nejbližším okolí. Dnes se z ní dochovaly jen zbytky zdiva.\n\nPohradická hora, na které se rozhledna nachází, má dva vrcholy. Na tom severním stála vlastní rozhledna, tvořená věží o průměru 6 metrů a výšce 15 metrů. Postavena byla v novogotickém slohu: Měla lomená okna a koruna věže byla zakončena cimbuřím. Zřejmě byla dvoupatrová. Na jižním vrcholu stál vyhlídkový altán. Zatímco z věže zbylo jen základové zdivo, z altánu se dochovaly i zbytky okenních otvorů v přízemí. Na kopci jsou porůznu umístěny pozůstatky dalších staveb, zřejmě sociálního zázemí. \n\nZ Ohníče nebo z Kostomlat po žlutém turistickém značení. V místě ze značky odbočíme na polní cestu. Na první křižovatce opět odbočíme doprava, přijdeme k lesnímu porostu kopce a po 100 metrech odbočuje cesta na vrchol.\n\nZa dobrého počasí je vidět pás Krušných hor s Klínovcem, dále Hněvín (České středohoří), Doubravskou horu, elektrárnu Ledvice, Komáří vížku, Děčínský Sněžník a mnoho kopců Českého středohoří. Nenápadný kopec nabízí nečekaný rozhled.\n\n"}
{"id": "1142704", "url": "https://cs.wikipedia.org/wiki?curid=1142704", "title": "Astrild rudočelý", "text": "Astrild rudočelý\n\nAstrild rudočelý (\"Pytilia hypogrammica\") je drobný zpěvný pták z čeledi astrildovití z rodu \"Pytilia\".\n\nAstrild rudočelý se řadí do rodu \"Pytilia\". V tomto rodu je krom astrilda rudočelého třeba i astrild pestrý nebo astrild rudokřídlý. Všichni tito ptáci jsou si blízce příbuzní a není lehké je od sebe rozeznat. Tento druh poprvé popsal Richard Bowdler Sharpe již v roce 1870 v angickém časopise \"Ibis\". Onen vzorek údajně pocházel z místa zvaného Fante, které se nachází na Zlatonosném pobřeží. Přestože se to může zdát v poměrně dávné době, ostatní druhy z rodu \"Pytilia\" byly popsány mnohem dříve, třeba nejznámější astrild pestrý byl popsán již roku 1758. Pravděpodobně je to způsobeno rozpory v Evropě, které ve většině případů vyústili ve války. Kvůli tomu také přestala probíhat kolonizace Afriky. V roce 1870 se ale věci relativně uklidnili a osidlování pokračovalo. Tento druh netvoří žádné poddruhy a jméno je odvozováno podle červené oblasti na hlavě, která se táhne od lící až po ozobí.\n\nAstrild rudočelý se vyskytuje v oblasti čítající asi 250,000 km. Zemí, ve kterých se celoročně vyskytuje, je mnoho: Benin, Burkina Faso, Kamerun, Středoafrická republika, Čad, Demokratická republika Kongo, Pobřeží slonoviny, Ghana, Guinea, Libérie, Nigérie, Sierra Leone a Toga. Populace těchto ptáků je vysoká a přestože se zmenšuje plocha vhodná k jejich hnízdění, stále se jim dobře daří. I proto je IUCN označuje jako ptáky se statusem málo dotčení, tedy nechránění.\n\nVhodné prostředí pro ně je podnebí vlhčího typu, nejlépe savany s různě rozmístěnými stromy, kde má tento pták možnost se schovat. I v tom se astrild rudočelý odlišuje od ostatních astrildů, ti totiž mají rádi sucho.\n\nAstrild rudočelý je drobný pták s lehkým tělem a jemnou konstrukcí. Nejvýraznějším prvkem na těle tmavě žlutá oblast na křídlech táhnoucí se od ramene až po kořeny letek. Dalším výrazným prvkem je i červené peří, které se táhne od lící až po ozobí. Podle této oblasti e také odvozen český název tohoto druhu: rudočelý. Břicho a zbytek dolních partií jsou světle šedé. Pohlavní dimorfismus není příliš výrazný, ale obecně platí, že samice mají světlejší dolní partie a výraznější vlnkování na spodině.\n\nAstrildi rudočelí byli po dlouhou dobu v evropských chovem neznámí a pravděpodobně prvního okrasného ptáka tohoto druhu vlastnil bulharský král Ferdinand v roce 1872. Ale až o půl století později se začali astrildi dostávat mezi prostší obyvatelstvo. První jedinci v Česku se objevili v 90. letech 20. století.\n\nAstrildi rudočelí jsou poměrně nenáročný ptáci, kteří vyžadují jen málo speciální péče. Hodí se pro voliérový chov, přičemž voliéra musí být dostatečně velká, jedná se totiž o aktivní ptáky. Dobře vycházejí i s jinými astrildovitými ptáky, není tedy problém je chovat společně. Jen v době hnízdění je vhodné je od sebe oddělit, protože samci jsou vůči sobě agresivní.\n"}
{"id": "1142709", "url": "https://cs.wikipedia.org/wiki?curid=1142709", "title": "François-Auguste Gevaert", "text": "François-Auguste Gevaert\n\nFrançois-Auguste Gevaert (31. července 1828 Huysse (dnes Zingem) – 24. prosince 1908 Brusel) byl belgický hudební skladatel.\n\nByl synem pekaře a původně měl pokračovat v otcově profesi. Pro své hudební nadání byl však poslán v roce 1841 do Gentu na konzervatoř, kde studoval u Édouarda de Sommere a Martina-Josepha Mengala. Po absolvování konzervatoře se stal v Gentu varhaníkem jezuitského kostela.\n\nJeho první skladby získaly pozornost odborné veřejnosti. Zvítězil v soutěži o belgickou Římskou cenu čímž získal právo na studijní cestu v trvání dvou let. V roce 1849 tak navštívil Paříž, Španělsko a Itálii.\n\nJeho nejdůležitější skladby byly vydávány v Paříži a v roce 1867 se stal \"chef de Chant\" v Académie de Musique v Paříži. Po smrti François-Josepha Fétise byl povolán do Bruselu, aby vedl Královskou konzervatoř (\"Conservatoire royal de Bruxelles\"). V této funkci setrval až do své smrti v roce 1908.\n\nAčkoli během jeho života se jeho hudba těšila značným úspěchům, je nyní, s výjimkou některých sborových skladeb, téměř zapomenuta. Dodnes je však vysoce ceněno jeho hudebně-vědné dílo. Vydal pojednání o instrumentaci (\"Traité général d'Instrumentation\", 1864), o harmonii (\"Traité d'harmonie, théorique et pratique\", 1907), příručku pro varhaníky i historickou studii o dějinách a teorii staré hudby (\"Histoire et Théorie de la Musique de l'Antiquité\").\n\n\n\n\n\n"}
{"id": "1142721", "url": "https://cs.wikipedia.org/wiki?curid=1142721", "title": "175 (číslo)", "text": "175 (číslo)\n\nSto sedmdesát pět je přirozené číslo, které následuje po čísle sto sedmdedesát čtyři a předchází číslu sto sedmdesát šest. Římskými číslicemi se zapisuje CLXXV.\n\n\n\n\nSilnice II/175 je česká silnice II. třídy vedoucí na trase Mirovice – Blatná\n\n\n\n"}
{"id": "1142722", "url": "https://cs.wikipedia.org/wiki?curid=1142722", "title": "Arado Ar 80", "text": "Arado Ar 80\n\nArado Ar 80 byl německý jednomotorový jednoplošný stíhací letoun z období před druhou světovou válkou.\n\nArado Ar 80 vznikl na základě soutěže vyhlášené Luftwaffenführungsstabem v roce 1934 na projekt jednomístného celokovového stíhacího jednoplošníku. Tým Ing. Blumeho ve firmě Arado, který neměl zkušenosti se stavbou kovových letadel se zatahovacím podvozkem, předpokládal, že snížení výkonů způsobené pevným podvozkem vykompenzuje jeho nižší hmotností. Použitím křídla ve tvaru W navíc zkrátil délku podvozkové nohy. Aerodynamický odpor podvozku byl vykompenzován kapotáží. Vlivem nesprávného hmotnostního výpočtu však nakonec prakticky k žádné úspoře hmotnosti nedošlo.\n\nPrvní prototyp Ar 80 V1 měl instalovanou pohonnou jednotku Rolls-Royce Kestrel VI demontovanou z prototypu Arado Ar 67a. Premiérový let vykonal na jaře 1935. Během jednoho z prvních testovacích letů však ztratil pilot kontrolu nad strojem, který se z malé výšky zřítil.\n\nV tomto období již byl dokončen druhý prototyp Ar 80 V2 (D-ILOH), který čekal na dodávku motoru Junkers Jumo 210, který měl být standardem pro sériovou produkci. Z důvodu havárie prvního vyrobeného stroje došlo k rychlým konstrukčním úpravám umožňujícím dočasné zabudování dalšího motoru Kestrel o vzletovém výkonu 511 kW opatřeným dřevěnou dvoulistou stavitelnou vrtulí. Hmotnost prázdného letounu tím vzrostla o 16 % a znatelně se tak projevoval nedostatečný výkon pohonné jednotky. Hodnoty odporu vzduchu byly navíc vyšší oproti předpokládaným a druhý prototyp ve výšce 4 000 m dosahoval maximální rychlosti pouze 410 km/h. Motor Junkers Jumo 210 C byl do druhého prototypu zabudován až v roce 1936, což zlepšilo výkony jen ve vyšších hladinách letu. Testy prováděné v Erprobungsstelle Travemünde a následně v Rechlinu poukázaly na slabé výkony stroje a společnost Arado dostala negativní posudek týkající se dalšího vývoje Ar 80.\n\nStavba třetího prototypu Ar 80 V3 (D-IPBN) byla zastavena a původní křídlo ve tvaru písmene W bylo nahrazeno křídlem klasickým s malým kladným vzepětím s přímou náběžnou a odtokovou hranou. Tento letoun byl od počátku vybaven dvanáctiválcovým, kapalinou chlazeným, motorem Jumo 210 C s pevnou dvoulistou vrtulí. Po zakončení vývojových prací byl třetí prototyp dodatečně vybaven kabinou pozorovatele a v této konfiguraci sloužil jako spojovací letoun.\n\nÚdaje platí pro variantu Ar 80 V2 s motorem Jumo 210 C.\n\n"}
{"id": "1142723", "url": "https://cs.wikipedia.org/wiki?curid=1142723", "title": "Bray Wanderers AFC", "text": "Bray Wanderers AFC\n\nBray Wanderers Association Football Club je irský fotbalový klub z města Bray v hrabství Wicklow, který v současnosti hraje 1. irskou fotbalovou ligu. Klub byl založen roku 1942, klubovou barvou je zelená a bílá a domácí zápasy hrají na Carlisle Grounds.\n"}
{"id": "1142734", "url": "https://cs.wikipedia.org/wiki?curid=1142734", "title": "AeroLAZ", "text": "AeroLAZ\n\nAeroLAZ je série letištních autobusů vyráběných ukrajinskou společností LAZ. Zcela nízkopodlažní autobusy s 13 sedadly jsou vybaveny motory MAN Euro 3. Vozidla jsou dodávány především do zemí bývalého Sovětského svazu, ale i do Rumunska. Vyrábějí se od roku 2004.\n"}
{"id": "1142738", "url": "https://cs.wikipedia.org/wiki?curid=1142738", "title": "Dobrovolná sportovní organizace", "text": "Dobrovolná sportovní organizace\n\nDobrovolná sportovní organizace (zkratka DSO, v dobovém pravopisu \"Dobrovolná sportovní organisace\"), na Slovensku Dobrovoľná športová organizácia (zkratka DŠO), bylo označení pro sportovní klub používané v Československu od roku 1953.\n\nPo únoru 1948 došlo ke sjednocení tělovýchovy, v jehož důsledku musely všechny dosavadní tělovýchovné spolky s veškerým majetkem vstoupit do Sokola. Byl také oficiálně zakázán profesionální sport, až na několik výjimek jako dostihy. V roce 1952 došlo k další reorganizaci: 12. prosince byl přijat zákon č. 71 Sb. O organizaci tělesné výchovy a sportu, podle něhož byl zřízen Státní výbor pro tělesnou výchovu a sport (SVTVS) jako nástroj centrálního řízení veškerých sportovních aktivit v zemi. Všechny existující oddíly byly zařazeny do dobrovolných sportovních organizací, nově vytvořených podle sovětského vzoru. Systém DSO spadal pod Revoluční odborové hnutí a každý sportovec se podle svého občanského zaměstnání musel stát členem jedné z devíti organizací: \n\n\nOznačení Sokol se nadále používalo pouze pro oddíly venkovské tělovýchovy. Vznikly také DSO Rudá hvězda pro příslušníky jednotek ministerstva vnitra a ATK (Armádní tělovýchovný klub), později Dukla, pro armádní sportovce. Učňovské sportovní aktivity zastřešovala DSO Pracovní zálohy, která se zúčastňovala pouze soutěží v mládežnických kategoriích.\n\nSystém DSO se odrazil také na podobě ligových soutěží. Podle rozhodnutí z nejvyšších míst byly do nejvyšší fotbalové soutěže Přebor československé republiky 1953 nasazeny týmy tak, aby každá DSO měla svého zástupce, bez ohledu na výsledky minulého ročníku. Pro studenty z celé republiky byl založen a do I. ligy instalován klub Slávia Bratislava.\n\nKomplikovaný a nepřirozený systém se neosvědčil, v roce 1955 bylo všech devět DSO sloučeno do jedné organizace a v březnu 1957 byl vytvořen Československý svaz tělesné výchovy a sportu jako řídící sportovní orgán, kluby působící v jeho rámci se jmenovaly TJ (Tělovýchovná jednota). Nesly však nadále název původní DSO, teprve v době politického uvolnění v šedesátých letech se některé oddíly vrátily k tradičním prvorepublikovým názvům (z Dynama Praha se stala SK Slavia Praha) nebo přijaly název patronátního podniku (Škoda Plzeň místo Spartak ZVIL Plzeň). V některých městech došlo ke spojení malých DSO do jednotného týmu (TJ Gottwaldov). Řada klubů si však název z dob DSO ponechala i po pádu komunistického režimu, některé se k němu kvůli oblibě u fanoušků dokonce vrátily po letech působení pod jiným jménem (SK Dynamo České Budějovice).\n\n"}
{"id": "1142742", "url": "https://cs.wikipedia.org/wiki?curid=1142742", "title": "Africké umění", "text": "Africké umění\n\nAfrické umění je významná součást africké kultury, umění původních a přistěhovalých obyvatel Afriky, etnických skupin a národů v černošských oblastech Afriky od pravěku do 20. století. Zahrnuje uměleckou tvorbu až dosud jen velmi málo prozkoumané doby prehistorické, z níž se zachovaly zejména skalní malby, rytiny a sošky, přes starověk a středověk, kdy do severních částí kontinentu proniká islám, až do současnosti, v níž je živá tradice etnických \"primitivních\" umění (obřadní masky, dřevěné a hliněné plastiky, tance, písně, kroje).\n\nK nejstarším centrům světového uměleckého vývoje patří staroegyptské umění, které mělo vliv na antické umění. Typická pro něj byla náboženská tematika, monumentální sochařství a architektura (egyptské pyramidy). Postavy se konvenčně zobrazovaly z profilu, jejich důležitost byla symbolicky vyjádřena různou velikostí.\n\nPro období zámořských objevů byly charakteristické slonovinové figurky, označované jako afroportugalské umění, které byly žádaným obchodním artiklem. Velký ohlas zaznamenalo africké umění v Evropě na konci 19. století, kdy se stalo inspiračním zdrojem moderny. Josef Čapek vydal roku 1938 knihu \"Umění přírodních národů\", v níž píše: „Uměním těchto národů prochází totiž úžasná živost a přírodnost. Proudí jím tak nadmíru prudkým a neregulovaným způsobem, že běžný evropský cit nemá se tu na čem zastaviti a jat jakousi vyleknutou závratí bývá velmi nakloněn označovati tuto živost a přírodnost za primitivismus nebo barbarství.“\n\nVýznamným projevem afrického řezbářství jsou masky se stylizovanou podobou zvířat nebo duchů, spjaté s rituály západoafrických tajných společností. Kunsthistorikové označují masky za africký protějšek evropských katedrál. Stylizace masek se výrazně lišila mezi jednotlivými kmeny. Ze dřeva také vznikaly sošky sloužící kultu předků, který provozovali například Dogoni. Akanové užívali bohatě vyřezávané stoličky, nejznámější je Zlatý stolec, symbol Ašantské říše. Častým figurálním motivem jsou karyatidy.\n\nPříkladem mistrovského zpracování kovu jsou realistické bronzové plastiky pocházející z království Benin. Známá jsou také ašantská kovová závaží odlévaná metodou ztraceného vosku, znázorňující různá přísloví.\n\nVyspělost staré africké architektury dokládají ruiny známé jako Velké Zimbabwe, pocházející z 11. století; cenným tamním artefaktem je socha ptáka vytvořená z mastku. Velká mešita ve městě Djenné v Mali, postavená z nepálených cihel a zpevněná palmovými kmeny, byla zapsána na seznam Světové dědictví.\n\nJako oděv slouží v oblasti Guinejského zálivu pestré látky se symbolickými geometrickými vzory zvané kente, ve vnitrozemí jsou jejich obdobou volné vyšívané košile, které nosí Hausové. Kubové v Kongu vyráběli z lýka rafiové palmy látku podobnou sametu.\n\nPředstaviteli moderního afrického umění jsou malíři Malangatana Ngwenya z Mosambiku, Uche Okeke z Nigérie nebo Gilbert G. Groud z Pobřeží slonoviny, proslulé jsou sochy ze serpentinitu, které vytvářejí Šonové v umělecké kolonii Tengenenge. Z Tanzanie pochází malířský styl tingatinga, naivistické obrázky na hobře vyznačující se odvážnou barevností a karikaturní nadsázkou.\n\n\n"}
{"id": "1142746", "url": "https://cs.wikipedia.org/wiki?curid=1142746", "title": "Akademie Policejního sboru v Bratislavě", "text": "Akademie Policejního sboru v Bratislavě\n\nAkademie Policejního sboru v Bratislavě () je slovenská státní vysoká škola se sídlem v Bratislavě.\n\nAkademie policejního sboru v Bratislavě byla zřízena zákonným opatřením předsednictva Národní rady SR č. 370 z roku 1992. Akademie zabezpečuje vysokoškolské vzdělávání a výchovu zejména příslušníků Policejního sboru a dalších bezpečnostních služeb. Přijímá však i civilní studenty k bakalářskému i magisterskému studiu.\n"}
{"id": "1142749", "url": "https://cs.wikipedia.org/wiki?curid=1142749", "title": "Angus Deaton", "text": "Angus Deaton\n\nAngus Deaton (* 19. října 1945) je skotský a americký mikroekonom. V roce 2015 obdržel Nobelovu cenu za ekonomii za analýzu spotřeby, chudoby a blahobytu.\n\nAngus Deaton pochází ze skotského Edinburghu, kde též studoval, ve studiích pokračoval v Cambridge. Pracoval na univerzitách v Bristolu a v Princetonu, kde přednáší od roku 1983. Má jak britské, tak americké občanství.\n\nV roce 1980 se poprvé proslavil díky své teorií AIDS (Almost Ideal Demand System, česky Téměř ideální poptávkový systém). Dále se zasloužil o metodologii v klasifikaci chudoby.\n"}
{"id": "1142750", "url": "https://cs.wikipedia.org/wiki?curid=1142750", "title": "Akademie umění v Banské Bystrici", "text": "Akademie umění v Banské Bystrici\n\nAkademie umění v Banské Bystrici (, zkratkou AU) je slovenská veřejná vysoká škola se sídlem v Banské Bystrici. AU poskytuje umělecké vzdělání ve všech třech stupních vysokoškolského vzdělávání. Přibližně 600 studentů studuje na dvou fakultách. AU vznikla v lednu 1997.\n\n"}
{"id": "1142753", "url": "https://cs.wikipedia.org/wiki?curid=1142753", "title": "Akumulace sluneční energie", "text": "Akumulace sluneční energie\n\nAkumulace sluneční energie je shromažďování sluneční energie pomocí sběračů (většinou v tepelné formě) v zásobnících. Nejjednodušší je akumulace horké pracovní kapaliny obyčejně ve velkých blocích štěrku, dobře izolovaných od okolí. Pracovní látkou je horký vzduch proplachován bloky štěrku, který má velkou tepelnou kapacitu. Z těchto bloků se může následně teplo zpětně odebírat. Větší kapacitu má zásobník s krystalickým síranem sodným. Chemická struktura této sloučeniny se při zahřívání mění, přičemž se spotřebuje velké množství tepla. Při opačném procesu se pak teplo / energie uvolňuje do okolí.\n\n"}
{"id": "1142756", "url": "https://cs.wikipedia.org/wiki?curid=1142756", "title": "Andrej Sirácky", "text": "Andrej Sirácky\n\nAndrej Sirácky (9. prosinec 1900 Vojvodina – 29. září 1988 Bratislava) byl slovenský sociolog, filozof, politolog a komunista pocházející z Vojvodiny. \n\nPo maturitě na gymnáziu ve Vrbasi v roce 1921 se přihlásil ke studiu filozofie na Karlově univerzitě v Praze, které ukončil získáním doktorátu v roce 1926. Během studia v Praze se seznámil se slovenskými levicovými intelektuály a studenty a působil jako člen skupiny DAV. Po ukončení studia se vrátil domů do Petrovce ve Vojvodině, kde učil s přestávkou na slovenském gymnáziu až do roku 1948 (během II. sv. války byl vězněn v Budapešti a po propuštění zde krátce působil jako redaktor časopisu \"Slovenská jednota\"). V srpnu 1948 se přestěhoval na Slovensko, kde začal působit na Univerzitě Komenského (v r. 1953-1955 byl jejím rektorem) a ve Slovenské akademii věd (v letech 1955-1961 byl předsedou SAV). Získal postupně akademické tituly docent a profesor a vědecké akademik SAV, DrSc. a akademik ČSAV. Také byl v letech 1960 - 1964 členem předsednictva SNR a působil i ve funkcích v KSS (členem ÚV KSS byl v letech 1971 - 1976).\n\n\n"}
{"id": "1142757", "url": "https://cs.wikipedia.org/wiki?curid=1142757", "title": "Třída Durango", "text": "Třída Durango\n\nTřída Durango je třída oceánských hlídkových lodí mexického námořnictva. Jedná se o vylepšenou verzi hlídkových lodí třídy \"Sierra\".\n\nTřídu tvoří celkem čtyři jednotky, které postavily mexické loděnice Salina Cruz Naval SY v Salina Cruz a Tampico Naval SY v Tamanlipas.\n\nJednotky třídy \"Durango\":\nVýzbroj tvoří jeden 57mm kanón Bofors. Na zádi se nachází přistávací plocha pro vrtulník. Pohonný systém tvoří dva diesely Caterpillar 3616 o celkovém výkonu 12 394 bhp. Lodní šrouby jsou dva. Nejvyšší rychlost dosahuje 18 uzlů.\n"}
{"id": "1142758", "url": "https://cs.wikipedia.org/wiki?curid=1142758", "title": "Zemědým lékařský", "text": "Zemědým lékařský\n\nZemědým lékařský (\"Fumaria officinalis\") je hodně rozšířená plevelná rostlina, jeden ze šesti druhů rodu zemědým které jsou součásti české flóry. Vyskytuje se téměř po celé Evropě a na některých ostrovech Makaronézie, směrem na východ roste až po západní Sibiř a oblasti okolo Kaspického moře. Zavlečen byl do Severní i Jižní Ameriky, jihovýchodní Asie, Austrálie, na Nový Zéland i na jih Afriky.\n\nV České republice se vyskytuje hojně a víceméně souvisle od nížin až po horní hranici polních kultur. Roste na polích, úhorech, v zahradách, sadech, parcích i na rumištích. Nejčastěji se vyskytuje na vlhčích, úrodných humózních nebo písčitohlinitých půdách, které mohou být zásadité nebo mírně kyselé.\n\nJednoletá, sivě zelená bylina s přímou nebo vystoupavou lodyhou, dlouhou 10 až 30 cm, vyrůstající z tenkého, málo větveného kořene. Dutá, válcovitá lodyha bývá obvykle silně rozvětvená a je porostlá řapíkatými, dvakrát zpeřeně dělenými listy. Jejich lístky s krátkými řapíčky jsou dále dělené v čárkovité, 2 mm široké úkrojky které jsou celokrajné a na vrcholech uťaté. Listy bývají na povrchu potaženy jemným voskovitým povlakem (který zlepšuje stékání vody) a proto jsou našedlé.\n\nKvěty s 2 cm dlouhou stopkou vytvářejí 10 až 40četná hroznovitá květenství vyrůstající z vytrvalých listenů. Květy mají rozlišená okvětí tvořená dvěma záhy opadavými kališními plátky a čtyřmi korunními plátky rostoucí ve dvoučetných kruzích. Kališní jsou 1,5 až 3,5 mm dlouhé, vejčitého až kopinatého tvaru, nepravidelně zoubkované a bývají růžově nebo bělavě zbarvené a jsou užší než korunní trubka. Koruna, dlouhá 5 až 9 mm, má vnější horní plátek s ostruhou na konci zašpičatělý a spodní lžícovitě rozšířený, vnitřní plátky se dotýkají a kryjí mezi sebou šest tyčinek i čnělku. Korunní plátky bývají růžové nebo bledě růžové a na vrcholu tmavě purpurové. Podplodní tyčinky jsou dvoubratré, nitkami srostlé ve dva svazečky po třech, střední tyčinky mají prašníky se dvěma prašnými váčky, krajní mají jen po jednom. Svrchní semeník, složený ze dvou plodolistů, je protažen v dlouhou prohnutou čnělku zakončenou terčovitou bliznou. Medník, zdroj nektaru, se nachází u báze tyčinek.\n\nKvěty rozkvétající od května do října jsou opylovány hlavně létajícím hmyzem, méně často samosprašně. Plodem je šedohnědá, jednosemenná, ledvinovitá nažka. Je asi 2 mm velká, na vrcholku vmáčklá a roste na dlouhé a odstávající stopce. Obsahuje jedno červenohnědé semeno.\n\nRostlina se rozmnožuje výhradně semeny, kterých jedna rostlina může dát i více než tisíc. Klíčí obvykle již na podzim a přezimuje v poměrně širokých listových růžicích. Semena jsou různě dormantní a pokud vyklíčí až na jaře, jsou růžice drobné nebo vůbec žádné. Semena zůstávají v půdě po mnoho let životaschopná a mohou z povrchových vrstev klíčit po celou vegetační sezonu, obvykle se nové semenáčky objevují po každém zkypření půdy.\n\nZemědým lékařský je považován za plevelnou rostlinu, zapleveluje všechny plodiny: ozimy, jařiny, vytrvalé pícniny a hlavně okopaniny. Vyvíjí se ze semen velice rychle a proto škodí hlavně v prvých vývojových stádiích. Později je vyššími plodinami přerůstán a protože je světlomilný, je sám utlačován. V půdách dobře opečovávaných nebývá hojný. Je poměrně nebezpečný v zelené píci, kde po požití většího množství způsobuje u zvířat zažívací poruchy, nepravidelnou srdeční činnost, snížení pohyblivosti, třes končetin a jejich celkové zmatení. Při chronické aplikaci malými dávkami dochází k nevratným hematologickým změnám.\n\nDříve se rostliny pěstovaly pro lékařské účely, obsahují hodně opiových alkaloidů, např. fumaricin, protopin, skulerin a dále třísloviny, hořčiny a sliz. Dnes se ještě používá nať v lidovém léčitelství, nejvíce pro obklady na kožní vyrážky, pro snížení krevního tlaku a hladiny cholesterolu, pro spasmolytické účinky na hladké svalstvo střev, při žaludečních vředech, při tišení migrenózních bolestí a pro rozpouštění žlučových kaménků. Rostlina obsahuje žluté barvivo kterým se dříve barvila vlna.\n\nV přírodě České republiky se zemědým lékařský vyskytuje ve dvou poddruzích:\nNominátní poddruh „z. l. pravý“ se od „z. l. Wirtgenova“ viditelně odlišuje větším počtem květů v květenstvích (20 až 40), většími kališními lístky (2,5 až 3,5 mm) a delší korunou (7 až 9 mm); dále má nažky na vrcholu silněji vtlačené a jsou zřetelněji širší než delší. Ploidie u „z. l. pravého“ je 2n = 32, kdežto u „z. l. Wirtgenova“ byla zjištěna 2n = 48. Přesná rozšíření obou poddruhů na území Česka nejsou známa, navíc oba poddruhy jsou variabilní a často se rozlišovací znaky překrývají.\n\n"}
{"id": "1142760", "url": "https://cs.wikipedia.org/wiki?curid=1142760", "title": "Neživá příroda", "text": "Neživá příroda\n\nAnorganická příroda nebo neživá příroda je příroda tvořená takovými formami látky, které nejsou považovány za organismy, jejich součásti a pro ně charakteristické stavební látky (ty se označují jako živá příroda). \n\nJako neživou přírodu lze označit jak obecné formy hmoty (látka a pole, elementární částice, záření) a v ní probíhající děje, tak konkrétní přírodniny, tvořené atomy, molekulami, krystaly apod., jako horniny a minerály, vodstvo a ledovce, atmosféra či celé planety, měsíce, hvězdy a mezihvězdné substance. Vymezení není ostré, i látky živého, organického původu mohou být chápány jako součást neživé přírody, nedominují-li v nich biologické procesy (např. ropa, uhlí, jantar, půda).\nAnorganická příroda je předmětem zkoumání fyziky, anorganické chemie, astronomie a věd o Zemi (planetologie) včetně jejich hraničních oborů.\n\n"}
{"id": "1142761", "url": "https://cs.wikipedia.org/wiki?curid=1142761", "title": "Rezervace Atlantického lesa na jihovýchodě Brazílie", "text": "Rezervace Atlantického lesa na jihovýchodě Brazílie\n\nRezervace Atlantického lesa na jihovýchodě Brazílie (portugalsky \"Reservas de Mata Atlântica do Sudeste\") je název jedné z brazilských lokalit světového přírodního dědictví UNESCO. Jedná se o souhrn 25 chráněných území ve státech Paraná a São Paulo (mezi městy Curitiba a São Paulo) o souhrnné rozloze 4681,93 km² se zachovalým lesním porostem Atlantického lesa (portugalsky \"Mata Atlântica\", jeden ze šesti základních biomů v Brazílii).\n\nTropické lesy brazilského atlantického pobřeží patří mezi území s největší biodiverzitou na Zemi. Žije zde velký počet endemických zvířat a roste mnoho rostlin; ze zdejších druhů lze jmenovat např. živočichy jako vřešťan hnědý, chápan pavoučí, lvíček černolící, ocelot velký, amazoňan rudoocasý, harpyje pralesní, káně brazilská, kotinga černohlavá, tinama žlutonohá, rybák královský, guan černočelý nebo pes pralesní.\n\n"}
{"id": "1142762", "url": "https://cs.wikipedia.org/wiki?curid=1142762", "title": "Abhurit", "text": "Abhurit\n\nAbhurit je velice vzácný minerál ze skupiny halogenidů (resp. oxohalogenidů). Byl poprvé objeven v roce 1983 ve sto let starém vraku v zátoce Šarm Abhur asi 30 kilometrů severně od Džiddy na pobřeží Rudého moře v Saúdské Arábii. Odtud také získal svůj název a stal se jediným minerálem, který byl kdy v Saúdské Arábii objeven.\n\nAbhurit vzniká jako sekundární minerál v důsledku koroze cínu vlivem mořské vody, jeho výskyt je tedy vázán na potopené lodní vraky, které vezly materiál obsahující cín. Vlivem vysoce salinních podmínek cín reagoval se slanou vodou za vzniku abhuritu.\n\n\nCín, Romarchit, Hydroromarchit, Kutnohorit a Aragonit\n\nVelmi vzácný minerál, lze jej nalézt na méně než 10 lokalitách\n\n\n"}
{"id": "1142764", "url": "https://cs.wikipedia.org/wiki?curid=1142764", "title": "Sofie Pruská (1582–1610)", "text": "Sofie Pruská (1582–1610)\n\nSofie Pruská (31. března 1582, Královec – 24. listopadu 1610, Kuldīga) byla německá princezna z pruského vévodství a vévodkyně z Kuronska a Zemgalska.\n\nNarodila se 31. března 1582 jako dcera vévody Albrechta Fridricha Pruského a jeho manželky Marie Eleonory Klevské. Dne 22. října 1609 se vdala za prince Wilhelma Kettlera, syna Gottharda Kettlera, vévody z Kuronska a Zemgalska a Anny Meklenburské. Sofie zemřela 24. listopadu 1610 v Kuldīze, čtyři týdny po narození jejího jediného syna Jakuba Kettlera.\n"}
{"id": "1142765", "url": "https://cs.wikipedia.org/wiki?curid=1142765", "title": "PVRIS", "text": "PVRIS\n\nPVRIS (vyslovuje se Paris) je americká rocková skupina z Lowellu v Massachusetts. Její členové jsou Lyndsey Gunnulfsen, Alex Babinski a Brian MacDonald. Dříve vystupovali pod jménem \"Paris\", ale z právních důvodů byl název změněn. Než podepsali smlouvu se společností \"Rise and Velocity Records\", vydali stejnojmenné EP Paris a Acoustic EP. Spolu s hudebním videoklipem vydali 24. června 2014 ve společnosti \"Rise and Velocity Records\" jejich první singl. První studiové album vydali 4 listopadu 2014.\n\n"}
{"id": "1142771", "url": "https://cs.wikipedia.org/wiki?curid=1142771", "title": "Construcciones y Auxiliar de Ferrocarriles", "text": "Construcciones y Auxiliar de Ferrocarriles\n\nConstrucciones y Auxiliar de Ferrocarriles, SA (ve zkratce CAF) je španělská společnost vyrábějící kolejová vozidla, zejména s nastavitelným rozchodem kol (umožňující provoz na tratích dvou odlišných rozchodů koleje).\n\nCAF vyrobila vozidla pro metro ve Washingtonu, Port Authority Transit v Pittsburghu (Pensylvánie, USA) a Sacramento Regional Transit (USA). CAF je také dodavatelem prvních tramvají moderní koncepce pro srbskou metropoli Bělehrad. Vyrobila velkou část vozů provozovaných v metru v Madridu.\n\nV únoru 2004 RENFE zadala objednávku na 45 souprav ATPRD s-120 od CAF /Alstom 25 kV ss / 3kV js, EMU s nastavitelným rozchodem pro rychlost 250 km/h pro meziregionální dopravu, s dodávkou v období říjen 2006 – květen 2009 (580 milionů €). CAF vyrábí také vysokorychlostní vlakové soupravy pro vysokorychlostní trať TCDD Istanbul – Ankara, jejíž první úsek byl zprovozněn 13. března 2009.\n\n"}
{"id": "1142772", "url": "https://cs.wikipedia.org/wiki?curid=1142772", "title": "Torre de comunicaciones de Montjuic", "text": "Torre de comunicaciones de Montjuic\n\nTorre de comunicaciones de Montjuic (katalánsky: Torre de comunicacions de Montjuïc, doslova \"Komunikační věž Montjuic\") nebo Torre Telefónica (\"věž Telefónica\") je telekomunikační věž v Barceloně. Nachází se na vrchu Montjuic. Jejím architektem byl Santiago Calatrava.\n\nTato telekomunikační věž patří v Barceloně mezi vrcholná a novátorské díla architekta Santiaga Calatravy. Je umístěna v sousedství Palau Sant Jordi, stavby, kterou navrhl Arata Isozaki v Olympijském parku. Oba objekty byly postaveny při příležitosti Olympijských her, které se v Barceloně uskutečnily v roce 1992. \n\nTelekomunikační věž Montuic je 136 m vysoká. Navržena a postavena byla pro společnost Telefónica na přenos televizního zpravodajství během Olympijských her. Její výstavba začala v roce 1989 a dokončena byla o tři roky později. Jako materiál zde byla použita ocel. Santiago, podobně jako u jiných svých staveb, se inspiroval lidským tělem. Celá věž je nakloněná vertikálně převislá konstrukce, ve vrchní části ukončená půlkruhovým prvkem, na kterém je uprostřed umístěna anténa pro přenos signálu. I když tato stavba může připomínat kopii jiné stavby, ve skutečnosti do ní Calatrava vložil svou vlastní myšlenku. Tvarem věže chtěl vyjádřit klečící postavu atleta, který zvedá nad hlavu pochodeň s olympijským ohněm. Díky své orientaci funguje konstrukce věže také jako obrovské sluneční hodiny. Vrhá stín na kruhovou plošinu, která je pokryta lámanými dlaždicemi. Calatrava zde použil Gaudího mozaikovou techniku.\n\n"}
{"id": "1142773", "url": "https://cs.wikipedia.org/wiki?curid=1142773", "title": "Nardi FN.305", "text": "Nardi FN.305\n\nNardi FN.305 byl italský jednomotorový dvoumístný cvičný dolnoplošník smíšené konstrukce se zatahovacím podvozkem.\n\n19. února 1935 zalétala společnost Fratelli Nardi sportovní letadlo FN.305, poháněné hvězdicovým motorem Fiat A-70S o výkonu 147 kW opatřeným širokým prstencem typu NACA. 17. července 1937 získal mezinárodní rychlostní rekord své třídy na trati dlouhé 1000 km rychlostí 310,99 km/h a v březnu 1938 dosáhl nejvyšší rychlosti v závodě nad egyptskými oázami rychlostí 332 km/h. Do té doby stroj prodělal řadu úprav, včetně instalace krytu na obě pilotní sedadla umístěná za sebou.\n\nItalské vojenské letectvo objednalo sérii 50 kusů pro pokračovací výcvik a kondiční létání stíhacích pilotů. Část z nich tvořily jednomístné letouny s nekrytým kokpitem, většina však byla dvoumístná. Z kapacitních důvodů malé továrny, která nestačila na tak velkou produkci, stavěla stroje v licenci firma Piaggio. Pro sériové letouny byla vybrána řadová invertní šestiválcová pohonná jednotka Alfa Romeo 115 o výkonu 136 kW. Pro nácvik střelby se podle potřeby montovaly jeden či dva kulomety ráže 7,7 mm nad motor. Piaggio dodával Fn.305 od srpna 1937 do dubna 1938. Od června 1940 pak následovaly další serie o 150 a 50 kusech pro výcvikové jednotky italského letectva. Výroba první série byla dosti nekvalitní, docházelo k haváriím, letouny byly podrobeny vyšetřovacím zkouškám a procházely rekonstrukcí. K haváriím došlo také u strojů, které se účastnily 2. ročníku závodu sportovních letadel Raduno del Littorio.\n\nBratři Nardiové postavili v roce 1938 na milánském letišti Linate vlastní velký závod, kde experimentovali s novými variantami FN.305 a od roku 1941 své stroje vyráběli sériově. Vznikl zde také dálkový prototyp FN.305D, s prodlouženou přídí trupu a pilotními kabinami posunutými vzad, poháněný československou pohonnou jednotkou Walter Bora o 147 kW. Stroj imatrikulovaný I-UEBI uskutečnil ve dnech 5. a 6. března 1939 let bez mezipřistání z Gudonie do Addis Abeby v Etiopii. Piloti kpt. Leonardo Bonzi a mjr. Giovanni Zappetta překonali trasu dlouhou 4500 km průměrnou rychlostí 240 km/h. Jednomístný letoun vyrobený u Piaggia s imatrikulací YR-POP, rovněž s motorem Bora, se kterým chtěl pilot Popisteano přelétnout Atlantský oceán, zakoupilo Rumunsko. Z pokusu sešlo z důvodu vypuknutí druhé světové války.\n\n10. července 1938 byl zalétán prototyp Nardi FN.315, což byla zdokonalená verze poháněná německým invertním osmiválcem do V Hirth HM 508D o výkonu 206 kW. Dal základ sérii 31 kusů, kterou již stavěl Nardi. Některé FN.315 poháněly hvězdicové Fiaty A-70S, jiné Argus As 10E či Hirth HM 508C (všechny o výkonu 148 kW). Část produkce byla pokusně vybavena také italskými motory Isotta Fraschini Beta o 198 kW, později rovněž také původními Alfa Romeo 115.\n\nFN.305 a FN.315 zakoupili i někteří soukromníci a menší počet byl exportován. Francie objednala 300 kusů a do května 1940 odebrala 43 z 81 postavených.\n\nDo konce války ještě firma Nardi vyrobila 49 kusů FN.316 s italskými motory Isotta fraschiny Beta RC-10 o 206 kW. Dodávány byly v jednomístném i dvoumístném provedení především pro výcvik stíhacích pilotů. Kryty kabin se u jednotlivých sérií odlišovaly.\n\nDalší vývoz směřoval do Švýcarska, které zakoupilo dva letouny FN.315, Maďarska (50 kusů FN.305 s motory Alfa Romeo 115) a Rumunsko (21 strojů stejného typu).\n\nV roce 1948 společnost Piaggio obnovila stavbu verze FN.305 a postavila ještě osm kusů s pohonnými jednotkami Alfa Romeo 115.\n\nÚdaje platí pro variantu FN.305 s motorem Alfa Romeo 115.\n\n\n"}
{"id": "1142774", "url": "https://cs.wikipedia.org/wiki?curid=1142774", "title": "István Bittó", "text": "István Bittó\n\nIstván Bittó de Sárosfalva (3. května 1822, Blatná na Ostrove – 7. března 1903, Budapešť) byl uherský politik a předseda vlády.\n\nJeho rodná obec byla součástí Pošeňské župy, kde Bittóův otec zastával funkci podžupana. Svou kariéru začal István Bittó jako státní úředník v Mošoňské župě. V roce 1848 byl zvolen poslancem Uherského sněmu. Poté, co neuspěly ideály revolučního roku 1848, který přinesl Uhersku ozbrojené povstání, byl nucen se ukrývat. Domů se vrátil až v roce 1851. Zanedlouho se přestěhoval do Šomodské župy a tam žil v ústraní.\n\nV letech 1861 a 1865 se stal poslancem za město Szigetvár. V roce 1869 byl zvolen poslancem za město Abrudbánya. Postupně si získal důvěru Ference Deáka a v letech 1871 až 1872 tak mohl zastávat funkci ministra spravedlnosti. Následně ze svého postu odstoupil a na další dva roky se stal předsedou parlamentu. Pověření k sestavení vlády získal 24. března 1874. Stal se tak prvním a posledním premiérem, který se otevřeně hlásil k opozici. Dne 3. února 1875 jej ve funkci vystřídal Kálmán Tisza, jehož liberální strana vyhrála volby.\n\nIstván Bittó byl pochován v rodinné hrobce na hřbitově v Blatné na Ostrově.\n"}
{"id": "1142778", "url": "https://cs.wikipedia.org/wiki?curid=1142778", "title": "Dub ve Slapanech", "text": "Dub ve Slapanech\n\nDub ve Slapanech je památný strom, dub letní (\"Quercus robur\") v zaniklé vsi Slapany (dnes osada Slapany), za plotem zahrady čp. 308. Roste nad levým břehem Odravy, necelých 700 metrů od státní hranice s Německem (Bavorskem) v jižním cípu přírodního parku Smrčiny. Impozantní solitérní strom patří mezi nejmohutnější stromy na Chebsku. Strom je v dobrém zdravotním stavu, obvod nápadného sloupovitého kmene měří 614 cm, bohatá koruna dosahuje do výšky 27 m (měření 2014). \n\nZa památný byl vyhlášen v roce 2008 jako strom významný stářím a vzrůstem. \n\n"}
{"id": "1142781", "url": "https://cs.wikipedia.org/wiki?curid=1142781", "title": "Duby a javor nad zámkem", "text": "Duby a javor nad zámkem\n\nDuby a javor nad zámkem je řada tří (původně čtyř) památných stromů, dvou dubů letních (\"Quercus robur\") a jednoho javoru mléče (\"Acer platanoides\") v Hrozňatově, místní části Chebu. Stromy rostou v aleji vedoucí od hradu a zámku Kinsberg k poutnímu místu Maria Loreto ve Starém Hrozňatově. Nejmohutnější je spodní dub s košatou korunou sahající do výšky 24 m, obvod kmene měří 441 cm (měření 2014). \n\nZa památné byly stromy vyhlášeny v roce 1999 jako krajinná dominanta a součást kulturní památky.\n\n"}
{"id": "1142783", "url": "https://cs.wikipedia.org/wiki?curid=1142783", "title": "Vostok (záliv)", "text": "Vostok (záliv)\n\nVostok je záliv v Japonském moři v Přímořském kraji na západ od města Nachodka a poloostrova Trudnyj.\n\nPoprvé byly vody zálivu objeveny z moře v letech 1855 - 1856 anglickými námořníky, kteří ho zakreslili do mapy, avšak další průzkum ani podrobnější popis neprovedli. V roce 1860 byl záliv pojmenován podplukovníkem sboru námořních navigátorů Babakinem na počest lodi Vostok, na které prováděl hydrografické výzkumy zálivu Petra Velikého. V roce 1861 byl záliv podrobně popsán a prozkoumán na žádost podplukovníka Babakina posádkou lodi Gajdamak pod velením poručíka Peščurova. V roce 1862 připlula do vostockého zálivu loď Razbojnik s podplukovníkem Babakinem pro získání přesnějších údajů do mořské mapy.\n\nZáliv se nachází v severovýchodní části zálivu Petra Velikého v Japonském moři, mezi mysem Peščurova a mysem Podosjonova, který je vzdálen 3,1 míle východně od Peščurova mysu. Jižní část zálivu ústí do širého moře. Do severozápadní a severní části zálivu ústí řeky Volčanka a Litovka.\n\nPobřeží je složeno jak ze skalnaté půdy (skládající se zejména z granitu a porfyritu), tak i z měkkých sedimentárních hornin (břidlice a pískovec). Z vysokého břehu na západním břehu zálivu do něho ústí několik zátok, z nichž nejvýznamnějšími jsou zátoky Gajdamak a Sredňaja. Severní břeh je nízký a písčitý. Široká pobřežní písčitá část, protnutá ústími několika řek, se od zbytku zálivu odlišuje svou žlutou barvou, patrnou zejména při pohledu z moře. Východní břeh zálivu se od severu na jih postupně zvyšuje a přechází postupně do útesů s načervenalými osypy.\n\nAčkoli je vostocký záliv s rozlohou 15x6 kilometrů je poměrně malý, různorodost zvířectva a rostlinstva je poměrně vysoká v důsledku klimatických a hydrologických vlastností této oblasti.\n\nV roce 1989 byla založena státní mořská rezervace Záliv Vostok. Od července do začátku září tráví na pobřeží zálivu svůj volný čas obyvatelé celého Dálného východu. Na pobřeží nejsou žádné závody poškozující ekologický systém zálivu.\n\nNicméně, v roce 2010 byla v okolí mysů Jelizarova a Podosjonova započata stavba ropného závodu společnosti Rosněfť s kapacitou 20 milionů tun ročně. Tento závod měl mít mořský přístav pro přepravu hotových produktů, který by mohl přijímat tankery s kapacitou do 100 tisíc tun a kontejnerové lodě s kapacitou do 120 tisíc tun. Stavba byla ale pozastavena v důsledku zamítnutí ekologickým ústavem a hlavním státním výzkumným ústavem. Na základě daného zamítnutí byly zpracovány varianty na změnu koncepce na petrochemický závod a na možné přemístění stavby. Nakonec byl přijat návrh na snížení kapacity závodu na 5,5 milionů tun ročně.\n"}
{"id": "1142784", "url": "https://cs.wikipedia.org/wiki?curid=1142784", "title": "Rozbitý džbán", "text": "Rozbitý džbán\n\nRozbitý džbán (německy \"\") je:\n"}
{"id": "1142790", "url": "https://cs.wikipedia.org/wiki?curid=1142790", "title": "Mario Gaspar", "text": "Mario Gaspar\n\nMario Gaspar Pérez Martínez (* 24. listopadu 1990, Novelda, Španělsko) je španělský fotbalový obránce a reprezentant, který v současnosti hraje v klubu Villarreal CF.\n\n\nOdchovanec Villarreal CF. V A-týmu debutoval v sezóně 2008/09, kdy nastoupil k jednomu soutěžnímu zápasu v La Lize.\n\nV A-mužstvu Španělska debutoval pod trenérem Vicentem del Bosque 12. 10. 2015 na Národním sportovním komplexu Olympijskyj v Kyjevě v kvalifikačním utkání na EURO 2016 proti týmu Ukrajiny. Při své premiéře vstřelil vítězný gól na konečných 1:0 pro hosty. Španělé si zajistili účast na Mistrovství Evropy ve fotbale 2016 ve Francii již před tímto zápasem.\n\n"}
{"id": "1142794", "url": "https://cs.wikipedia.org/wiki?curid=1142794", "title": "Xabier Etxeita", "text": "Xabier Etxeita\n\nXabier Etxeita Gorritxategi [šabier ečejta] (* 31. října 1987, Amorebieta-Etxano, Španělsko) je španělský fotbalový obránce a reprezentant baskického původu, který v současnosti hraje v klubu Athletic Bilbao.\n\nVe Španělsku působil v seniorské kopané v klubech Athletic Bilbao, FC Cartagena, Elche CF.\n\nV A-mužstvu Španělska debutoval pod trenérem Vicentem del Bosque 12. 10. 2015 na Národním sportovním komplexu Olympijskyj v Kyjevě v kvalifikačním utkání na EURO 2016 proti týmu Ukrajiny (výhra 1:0). Španělé si zajistili účast na Mistrovství Evropy ve fotbale 2016 ve Francii již před tímto zápasem a tak dostali prostor noví hráči.\n\n"}
{"id": "1142801", "url": "https://cs.wikipedia.org/wiki?curid=1142801", "title": "Nová Hospoda (Vrchbělá)", "text": "Nová Hospoda (Vrchbělá)\n\nNová Hospoda ( \"Neuschänke\" či \"Neuschanke\" a \"Neuschänka\") je zaniklá osada či skupina chalup na pomezí okresů Mladá Boleslav (dříve bývalý okres Mnichovo Hradiště) a Česká Lípa, v jižní části bývalého vojenského prostoru Ralsko, kvůli jehož založení zanikla. Ležela asi 6 km na jihozápad od Kuřívod a asi 6 km na severozápad od Bělé pod Bezdězem. Byla správně podřízena tehdejší obci Vrchbělá, část osady však patřila do obvodu obce Bezděz. Původní zabrané katastrální území bylo pomezí \"Vrchbělá\" a \"Bezděz\", současné se nezměnilo a je taktéž pomezí \"Vrchbělá\" a \"Bezděz\".\n\nV roce 1890 zde bylo 6 domů a 28 obyvatel, v roce 1936 již jen 3 domy a 12 obyvatel.\n\nPoštu, telegraf a četnickou stanici měli obyvatelé osady v Bělé pod Bezdězem (9,2 km). Tam byla i železniční stanice, ale bližší byla v Bezdězu (5,5 km).\n"}
{"id": "1142804", "url": "https://cs.wikipedia.org/wiki?curid=1142804", "title": "Kostel svatého Bartoloměje (Čadca)", "text": "Kostel svatého Bartoloměje (Čadca)\n\nKostel svatého Bartoloměje je římskokatolický kostel v Čadci. Je zasvěcen svatému Bartoloměji.\n\nV roce 1647 byl na místě dnešního kostela postaven dřevěný kostelík. Kvůli narůstajícímu počtu obyvatel byl v roce 1734 postaven kostel v dnešní podobě. Hlavní oltář pochází z roku 1762. V roce 1794 přibyla ke kostelu 36 metrů vysoká věž. V 19. století měl kostel pět zvonů. Po první světové válce přibyly další tři. Později byly zvony na elektrický pohon. V roce 1984 se rekonstruovala věž. 14. května 1990 byla ve městě i Matka Tereza.\n\n"}
{"id": "1142805", "url": "https://cs.wikipedia.org/wiki?curid=1142805", "title": "Kostel svatého Ondřeje (Krásno nad Kysucou)", "text": "Kostel svatého Ondřeje (Krásno nad Kysucou)\n\nKostel sv. Ondřeje je farní kostel, který se nachází na náměstí míru v Krásné nad Kysucou. Patří k největším kostelům na Slovensku, přičemž samotný kostel byl do roku 2008 největší v Nitranské, později v Žilinské diecézi.\n\nV roce 1828 byla v Krásné vichřice, která spolu s povodněmi narušila statiku původního dřevěného renesančního kostelíka. První snahy o stavbu nového, zděného kostela se objevily již v 30. letech 19. století, ale stavbu nebylo možné uskutečnit kvůli špatné finanční situaci. Na konci 50. letech se nakonec rozhodlo, že v Krásné kostel bude stát a bude zasvěcen svatému Ondřejovi. Stát zadal práci architektovi Grunovi z Rašova. Cihly se pálily na kysucké Sihoti a se stavbou se začalo v roce 1861. Jelikož mělo jít o největší kostel v okolí, architekt vybral novorománský sloh a pro kostel jednolodní prostor s presbytářem, který měl rovný uzávěr. Zároveň byl postaven dřevěný kůr a do kostela byly přivezeny boční oltáře dodnes zdobící interiér kostela. Starý kostelík, který dosluhoval, byl nakonec zbořen v roce 1873. Kostel se stal hlavním místem bohoslužeb pro široké okolí od Dunajové po Klubinu.\n\nNejvětší rekonstrukce byla v roce 1911, kdy farář Kardoš zakoupil z milodarů věřících žijících v Americe nové lustry z čínského stříbra, dřevěná okna nahradily železná, byla osazena nová keramická dlažba a nový hlavní oltář. V první světové válce přišel kostel o tři zvony. Jen jediný - umíráček - zvonil do roku 1918, kdy ho převezli do kaple na Zborově, která byla později přesunuta i se zvonem do skanzenu ve Vychylovce. V roce 1921 vymalovali exteriér kostela, koupili čtyři nové zvony, které kostelu slouží dodnes: sv. Ondřej, Sedmibolestná Panna Maria, sv. Josef a nový umíráček. Všechny tyto zvony posvětil kanovník dr. M. Beňo v roce 1924. Zároveň přišel do Krásné akademický malíř Jozef Hanula se svými žáky, kteří měli za úkol kostel vymalovat. Dodnes se v kostele nachází jeho zachovalá malba, která pro svou výjimečnost nejdále zdobí jeden ze tří traktů kostela. Tento obraz byl v roce 1967 zapsán do ústředního seznamu kulturních památek.\n\nPo velké rekonstrukci interiéru kostela se přemýšlelo i o vnější úpravě. Plány však museli pro nedostatek financí počkat. Okolí kostela upravili v roce 1936, farní budovu v letech 1941- 1943. První biřmování se v kostele konala v roce 1947. V roce 1951 byl na věž namontován hodinový stroj, který slouží dodnes.\n\nDalší velké úpravy kostela následovaly v letech 1963 - 1966 kdy byl kostel z velké části přemalován, v roce 1982 byl presbytář upraven do současné moderní podoby. V 90. letech se také uskutečnily velké změny v interiéru kostela: 1992- nový zděný chór, 1993- přemalování traktů, úprava křížové cesty v roce 1995 byl kostel oplocený. V kostele se v letech 1996 a 2003 konala svěcení jáhnů Nitranské diecéze. Zároveň v roce 2001 založili u kostela Kulturní pramen a začalo působit Farské pastorační centrum sv. Benedikta z Nursie.\n\nPo úderu blesku v roce 2004 byla věž z velké části poškozena a byla nutná její oprava. Dodnes je vidět na věži stopy po opravě. Spolu s ní následovalo i vymalování chátrajících stěn. Celý kostel byl opět kompletně opraven, bylo postaveno zastřešení na bočním vchodu do kostela. V roce 2006 se kolem kostela na místě ořezaných kaštanů zasadila tráva a do zákristie se zrekonstruoval chodník. V roce 2015 se začaly první přípravy na výměnu oken. Po výměně oken kostel vyzdobí 14 vitrážových oken.\n\n"}
{"id": "1142807", "url": "https://cs.wikipedia.org/wiki?curid=1142807", "title": "Kostel Navštívení Panny Marie (Liptovský Hrádok)", "text": "Kostel Navštívení Panny Marie (Liptovský Hrádok)\n\nŘímskokatolický kostel Navštívení Panny Marie v Liptovském Hrádku byl postaven v roce 1790, což dokládá údaj vytesaný v horní části vstupního portálu.\n\nJe vystavěný v klasicistním slohu. Hrádečtí věřící před postavením kostela Navštívení Panny Marie chodili na bohoslužby do dřevěné kaple, která stávala v blízkosti Lipové aleje. Na existenci kaple v současnosti upozorňuje zachovaný kamenný kříž z roku 1807. Nedaleko od kříže se nachází podzemní krypta, do které byly v 18. století pohřbíváni lesní úředníci.\n\nV roce 1795 dostal kostel nové varhany, protože staré byly zapůjčeny na výpomoc do Ružomberka (tehdejší \"Rosenberg\"), kde se tamní varhany stal obětí požáru. 28-skříňový nástroj byl osazen do kostela 7. července 1795. Dnes se z nich zachovala už jen zdobená skříň, protože původní varhany byly roku 1902 odstraněny firmou Rieger a doplněn o nové pneumatické varhany se 14 registry ( opus 896).\n\nV kostelní věži se podle kanonické vizitace z 2. a 5. června roku 1825 nacházely původně až čtyři zvony: první byl z roku 1744 (ulil ho Jozef Zechentner), druhý byl z roku 1790 (ulil ho Jan Knobloch z Banské Bystrice) , třetí a čtvrtý ulil František Litman z Banské Bystrice v roce 1804. Dva další zvony (ulité v roce 1799; jeden z nich ulitý F. Litman) se nacházely v dřevěné kapli na nedalekém hřbitově. Během první světové války bylo pět zvonů zrekvirovaných. Zachoval se jen jeden zvon z roku 1804, který zhotovil banskobystrický zvonař František Litman. Ve věži se nachází i menší zvon z roku 1796, který byl původně umístěn ve věžičce na sousední budově první lesnické školy.\n\nKostel byl rekonstruován pouze jednou, v letech 1999 - 2001 panem farářem Štěpánem Pitákem.\n\n"}
{"id": "1142818", "url": "https://cs.wikipedia.org/wiki?curid=1142818", "title": "Mihail Uram", "text": "Mihail Uram\n\nMihail Uram (maďarsky Uram Mihály; * 20. června 1924 Budapešť), je bývalý maďarský fotbalista ukrajinského původu, záložník.\n\nS fotbalem začínal v Užhorodu a Mukačevu. V československé lize hrál za ŠK Bratislava v osmi zápasech, gól v nich nedal. Po emigraci do Itálie hrál v Serii A za Lucchese a další 2 sezóny v Serii B za Spezia Calcio. Kariéru končil na americkém kontinentu za kolumbijský klub Atlético Junior Barranquilla a za New York Hungaria v USA.\n\n\n"}
{"id": "1142820", "url": "https://cs.wikipedia.org/wiki?curid=1142820", "title": "Magdalena Sibylla Pruská", "text": "Magdalena Sibylla Pruská\n\nMagdalena Sibylla Pruská (31. prosince 1586, Königsberg – 12. února 1659, Drážďany) byla pruská princezna a kurfiřtka Saská.\n\nNarodila se 31. prosince 1586 v Königsbergu jako dcera Albrechta Fridricha Pruského a Marie Eleonory Klevské. Dne 19. července 1607 se v Torgau vdala za Jana Jiřího I. Saského. Byla pravnučkou císaře Ferdinanda I. Habsburského. Je předkem Augusty Sasko-Gothajské, matky britského krále Jiřího III. Stala se přítelkyní švédské královny Marie Eleonory Braniborské a zajímala se o malbu, poezii a zahradnictví. Použila švédské válečné zajatce k práci na \"Dresdner Festungsbau - Drážďanské pevnosti\" Jako vdova roku 1656 odešla do \"Dresdner Frau Kurfürstin-Haus\". Zemřela 12. února 1659.\n\nSe svým manželem měla 10 dětí:\n"}
{"id": "1142825", "url": "https://cs.wikipedia.org/wiki?curid=1142825", "title": "Kateřina Braniborská", "text": "Kateřina Braniborská\n\nKateřina Braniborská (28. května 1604, Königsberg – 27. srpna 1649, Schöningen) byla braniborská princezna a kněžna Sedmihradská.\n\nNarodila se 28. května 1604 v Königsbergu, jako dcera kurfiřta Jana Zikmunda Braniborského a jeho manželky Anny Pruské. Dne 2. března 1626 se vdala za Gabriela Betlena knížete Sedmihradska.\n\nKdyž 25. listopadu 1629 zemřel její manžel, marně se rok držela trůnu. Její politika přivedla Sedmihradsko pod vliv císaře Ferdinanda II. Štýrského a 21. září 1630 byla nucena vzdát se moci.\n\nVysoká Porta zvolila za nástupce jejího švagra Istvána Betlena ale nakonec jím byl Jiří I. Rákóczi. Nový kníže byl zvolen 1. prosince 1630.\n\nKateřina se vrátila do Německa kde roku 1633 konvertovala ke katolicismu. Dne 27. srpna 1639 se znovu vdala a to za prince Františka Karla Sasko-Lauenburského. Zemřela 27. srpna 1649 ve Schöningenu.\n"}
{"id": "1142830", "url": "https://cs.wikipedia.org/wiki?curid=1142830", "title": "Anatol E. Baconsky", "text": "Anatol E. Baconsky\n\nAnatol E. Baconsky (16. června 1925, Cofa, Ukrajina – 4. března 1977, Bukurešť, Rumunsko) byl rumunský spisovatel, básník, překladatel a literární kritik.\n\nNarodil se 16. června 1925 ve vesnici Cofa v severní Besarábii (nyní Konovka, Ukrajina).\nJeho otec Eftimie Baconsky byl bukovinský pravoslavný kněz; matka se jmenovala Liubei. Jeho mladší bratr Leon Baconsky (* 1928) byl též literárním kritikem a literárním historikem. V letech 1936 – 1944 studoval A.E. Baconsky na gymnaziu. Nejprve na Alecu Russo Gymnasium v Kišiněvu, kde publikoval své první verše ve školním časopise \" Mugurel\"; maturitu složil na gymnáziu ve městě Râmnicu Vâlcea. Od roku 1945 studoval právnickou a filosofickou fakultu na univerzitě v Kluži.\n\nPo ukončení studia a literárním debutu v roce 1949 se stal redaktorem časopisu, přejmenovaného v r. 1954 na \"Steaua\". V tomto literárním měsíčníku, vydávaném klužskou odbočkou Svazu rumunských spisovatelů, působil později jako hlavní redaktor. Pracoval zde do roku 1960, kdy přesídlil do Bukurešti. Tam pracoval v týdeníku \"Contemporanul\", kde v pravidelné rubrice seznamoval čtenáře se současnou světovou literaturou. Kromě poezie a další literární tvorby se věnoval též literární kritice a překladatelství (Salvatore Quasimodo, Artur Lundkvist, Carl Sandburg aj.) Ve sbírce \"Poeţi şi poezie\" (Básníci a poezie) přeložené básně doplnil studiemi o jednotlivých autorech.\n\nA.E. Baconsky a jeho žena Clara byli známými sběrateli umění. Jejich rozsáhlá sbírka obsahovala především díla moderních rumunských malířů (Dimitrie Ghiaţă, Ştefan Dimitrescu, Iosif Iser, Lucian Grigorescu, Constantin Jiquidi, Theodor Pallady), dále tisky Williama Hogartha a také soubor pravoslavných ikon. V roce 1982 věnovala rodina tato díla Národnímu muzeu rumunského umění a Muzeu uměleckých sbírek v Bukurešti. Sbírku knih věnoval jeho bratr Leon Baconsky knihovně ve městě Călimăneşti na jihu Rumunska, která byla přejmenována na knihovnu Anatola E. Baconského.\n\nZemřel v Bukurešti 4. března 1977, ve věku 51 let. Byl jednou z obětí zemětřesení v Rumunsku 1977.\n\nV letech 1950 – 1969 vydal jedenáct básnických sbírek, které se staly základem jeho literárního díla. Vlna socialistického realismu ho zasáhla jen zpočátku a okrajově. Jeho literární tvorba nebyla, na rozdíl od některých jeho vrstevníků, nikdy plně poplatná době svého vzniku. Byl rozčarován poválečnou prosovětskou politikou v zemi a i proto byl častým terčem kritiků. Ti mu vytýkali inspirační zdroje např. Franze Kafku a jeho symbolismus, existencialismus a magický realismus.\n\n\n\n\n\n"}
{"id": "1142831", "url": "https://cs.wikipedia.org/wiki?curid=1142831", "title": "Hyundai Tuscani", "text": "Hyundai Tuscani\n\nTuscani byl sportovní automobil vyráběný v Koreji v letech 2003-2008. Ve světě byl jeho nejbližší příbuzný prodáván jako Hyundai Tiburon, v některých zemích též jako Hyundai Coupé. V Koreji byl na rozdíl od zbytku světa model Tuscani hojně využíván k lokálním automobilovým závodům, byl přestavován do okruhových verzí, jako dragster a též jako vůz pro závody do vrchu s pohonem všech kol. Po celém světě je podle korejského vzoru využíván tovární Hyundai Tiburon jako základ pro přestavby na vozy Tuscani dle korejského vzoru. Jedna z největších komunit majitelů Tuscani se nachází v Puerto Ricu, kde byl také postaven nejrychlejší vůz Tuscani na světě.\n\nTuscani Club sdružuje několik desítech majitelů Hyundai Coupé označeným jako Tuscani. Na našem území existuje několik vozů modelů Tuscani přestavěných po vzoru původních korejských úprav. Jsou to tři vozy s motory G4GC osazené turbodymchadlem a jeden šestiválcový model přeplňovaný kompresorem.\n\nJako základ pro stavbu Tuscani je využíván model Hyundai Tiburon GK vyráběný v letech 2002-2008, automobil s motorem uloženým vpředu a pohonem předních kol. Vyráběl se ve dvou specifikacích, s motory G4GC o objemu 1995 cm³ a G6BA o objemu 2656 cm³. Přes nízké výkony továrních verzí (143hp u čtyřválcového a 167hp u šestiválcového modelu) jsou motory ponechávány a přestavovány díky své dobré výdrži a snadným úpravám.\nLitinový blok motoru G4GC s hliníkovou hlavou je pro svou odolnost přeplňován turbodmychadlem s továrními komponentami až do výkonů do 350hp při zachování originální komprese (10.5:1) . Pro vyšší výkony se instalují kované písty/ojnice, v takové konfiguraci jsou motory schopny dodat více než 550 hp. Další části pohonné soustavy (převodovka, spojka, diferenciál) jsou často využívány z Mitsubishi Eclipse. Historický odkaz (Hyundai vyvinul motor Beta II na základě 4G63) na vozy Mitsubishi Lancer Evolution umožňuje využití dílů z této platformy.\nCelohliníkový motor G6BA neposkytuje tak komfortní základ pro přeplňování kvůli méně odolné konstrukci, vzhledem k vyššímu objemu, ovšem i za nižšího tlaku dosahuje vysokých výkonů. Motor bývá nejčasteji přeplňován kompresory do výkonů nad 300hp. Nejrychlejší šestiválcový motor byl postaven stájí SFR s výkonem nad 700hp.\n\nVe světě existuje několik úspěšných vozů závodících v rally, závodech do vrchu či jako dragsterů. Vozy jsou upravovány na pohon 4x4 nejčastěji s využitím komponent Mitsubishi.\n"}
{"id": "1142834", "url": "https://cs.wikipedia.org/wiki?curid=1142834", "title": "Izraelští Drúzové", "text": "Izraelští Drúzové\n\nIzraelští Drúzové ( דרוזים בישראל, \"Druzim be-Jisra'el\", الدروز الإسرائيليون) je nábožensko-etnická skupina v Izraeli, tvořená drúzským obyvatelstvem. Žijí v několika vesnicích a městech v severní části státu, čtyři drúzská města se nachází na okupovaných Golanských výšinách.\n\nDrúzské náboženství se vydělilo již v raném středověku z islámu. Vzešlo z ismailitské větve ší'itského islámu a přijalo některé další vlivy, například z řecké filozofie. Zhruba od roku 1050 se drúzská komunita uzavřela vnějším vlivům a odmítla proselytismus. Již v té době žili Drúzové v oblastech nynějšího severního Izraele. Významné komunity se nacházely v dnešním Libanonu a jižní Sýrii. V období britské mandátní Palestiny si Drúzové na území dnešního Izraele udržovali odstup od arabsko-židovského konfliktu. Během izraelské války za nezávislost v roce 1948 se pak připojili k židovským silám a drúzská jednotka dokonce bojovala na straně Izraelců.\n\nDrúzové mají v Izraeli status samostatné náboženské komunity se svými náboženskými soudy v otázkách rodinného a náboženského práva. Statisticky a jazykově jsou řazeni do komunity izraelských Arabů, odlišují se od nich ovšem nejen svou náboženskou identitou, ale i postojem k státu Izrael. Drúzové převážně slouží v izraelské armádě, označují se za loajální občany Izraele a nehlásí se k arabskému (palestinskému) národnímu hnutí. Odlišný je postoj Drúzů na okupovaných Golanských výšinách, kteří z velké části i po anexi Golan roku 1981 odmítli přijmout izraelské občanství a nadále se deklarují jako loajální občané Sýrie.\n\nDrúzové v Izraeli disponují vlastním školským systémem. Zatímco v roce 1948/1949 navštěvovalo školy jen 981 Drúzů, počátkem 21. století již více než 30 000. Tvoří 2,3 % veškerých studentů v Izraeli, zatímco jejich podíl na celkové populaci dosahuje jen 1,6 %. Výrazným způsobem jsou Drúzové integrováni do izraelské armády. Od roku 1956 slouží Drúzové povinně v armádě, v níž existuje i drúzský prapor Cherev založený roku 1974. Drúzové nicméně slouží i v mnoha jiných jednotkách a to i na velitelských postech. Jusef Mišleb se roku 2001 stal prvním drúzským generálmajorem. Drúzové jsou také aktivní v politice. Sálih Taríf počátkem 21. století sloužil jako první ministr drúzského původu v izraelské vládě, dalším výrazným politikem je Ajúb Qará, člen Likudu.\n\nV Izraeli se nachází několik drúzských svatyň. Nejvýznamnější je hrobka proroka Jetra poblíž Tiberiasu.\n\nPodle Izraelského statistického úřadu žilo v Izraeli k 31. prosinci 2014 135 400 Drúzů, z toho 109 000 v Severním distriktu a 25 400 v Haifském distriktu.\n\n\n\n\n"}
{"id": "1142838", "url": "https://cs.wikipedia.org/wiki?curid=1142838", "title": "Oliver Norwood", "text": "Oliver Norwood\n\nOliver James Norwood (* 12. dubna 1991, Burnley, Anglie, Spojené království) je britský fotbalový záložník, v současnosti hráč anglického klubu Reading FC. V mládežnických kategoriích reprezentoval Anglii a Severní Irsko, na seniorské úrovni obléká dres Severního Irska.\n\n\nNorwood působil ve své seniorské kariéře v anglických klubech Manchester United FC, Carlisle United FC, Scunthorpe United FC, Coventry City FC, Huddersfield Town AFC, Reading FC (k říjnu 2015).\n\nReprezentoval Anglii v mládežnických kategoriích U16 a U17.\n\nOliver Norwood poté nastupoval v severoirských mládežnických reprezentacích U19 a U21.\n\nSvůj debut za severoirský národní tým absolvoval 11. 8. 2010 v přátelském utkání v Podgorici proti týmu Černé Hory (prohra 0:2). Se svým mužstvem se mohl v říjnu 2015 radovat po úspěšné kvalifikaci z postupu na EURO 2016 ve Francii (byl to premiérový postup Severního Irska na evropský šampionát).\n\n"}
{"id": "1142842", "url": "https://cs.wikipedia.org/wiki?curid=1142842", "title": "Ústav klasických studií Filozofické fakulty Masarykovy univerzity", "text": "Ústav klasických studií Filozofické fakulty Masarykovy univerzity\n\nÚstav klasických studií Filozofické fakulty Masarykovy univerzity (ÚKS FF MU) je jedním z mála vysokoškolských pracovišť v ČR, které se zaměřuje na klasickou filologii.\n\nÚstav má od svých počátků ve 20. letech 20. století těžiště zájmu ve studiu latinského jazyka a klasického řeckého jazyka a příslušných literatur. Od roku 1993 se na Ústavu klasických studií zdárně rozvíjí rovněž studium novořeckého jazyka a literatury. V roce 2008 byl otevřen obor Mediteránní studia, jehož cílem je propojovat jazykovědné, literární a historické poznatky jednotlivých filologických oborů, které se svou působností vztahují k středomořskému kulturnímu prostoru. Jako poslední pak byl akreditován rovněž obor Dějiny starověku. Všechny zmíněné obory jsou akreditovány v bakalářském i navazujícím magisterském cyklu. Od roku 2010 je nabídka oborů ústavu dále rozšířena o navazující magisterské studium oboru Latinský jazyk a literatura středověku. Od roku 2018 je pak součástí nabídky také obor Pravěká archeologie Předního východu. Doktorské studium nabízejí obory Dějiny starověku, Klasická filologie, Latinská medievistika a Novořecký jazyk a literatura.\n\nVe všech případech je studium zaměřeno výrazně interdisciplinárně. Absolventi tak získávají kromě oborových znalostí rozsáhlý kulturněhistorický přehled a mohou se uplatnit ve všech profesích, jež vyžadují schopnost samostatného a kritického myšlení. Pedagogický záběr pracovníků ústavu tedy zasahuje na jedné straně do široké problematiky starých mediteránních indoevropských jazyků i do oblasti srovnávací indoevropské jazykovědy, na straně druhé do oblasti medievistiky a studia jazyků a literatur moderních.\n\nVýzkumnou a publikační činností je ústav zaměřen především k bádání v oblasti latinského a řeckého jazyka a literatury. V latinské medievistice se pracovníci ústavu podílejí především na moderní kritické edici latinského díla Mistra Jana Husa. Předmětem bádání jsou rovněž starověké dějiny a středověké i novověké dějiny Řecka. Členové ústavu publikují v ČR i v zahraničí. Od roku 1952 každoročně ústav vydává vlastní řadu (Řada klasická) Sborníku prací Filozofické fakulty brněnské univerzity (SPFFBU), která od roku 2009 vychází jako samostatný odborný časopis Graeco-Latina Brunensia (GLB). Příspěvky SPFFBU, řady klasické, stejně jako GLB jsou pravidelně excerpovány do specializovaných databází (L'Année philologique, Medioevo Latino, Poiesis aj.) i do obecných vědeckých databází, konkrétně do databáze ERIH a nejnověji (od roku 2012) i do databáze SCOPUS. Z grantových prostředků MŠMT vzniklo při ÚKS středisko elektronických databází řeckých a latinských textů antiky a středověku (ve spolupráci s Ústavem řeckých a latinských studií FF UK, Filozofickým ústavem Akademie věd ČR a Národní knihovnou České republiky). Ústav se také podílí na výzkumných záměrech MŠMT a na řadě grantových projektů podporovaných českými výzkumnými agenturami i evropskými fondy.\n\nÚstav klasických studií spolupracuje s řadou významných evropských univerzitních pracovišť. V rámci těchto kontaktů mají studenti možnost získat stipendijní pobyty, např. do Rakouska, Německa, Polska, Itálie, Francie, Španělska či Řecka. Ústav rovněž pravidelně navštěvují renomovaní zahraniční odborníci a obohacují krátkodobými přednáškovými kurzy výukovou nabídku pracoviště. Výjimečně úspěšnou tradicí ústavu se stala také mezinárodní setkání studentů a začínajících badatelů oborově spřízněných středoevropských univerzit Laetae segetes.\n\nDlouhou tradici mají na Ústavu klasických studií každoročně pořádaná setkání se středoškolskými učiteli klasických jazyků. V roce 2013 získal ÚKS akreditaci dvou vzdělávacích programů zaměřených na zvyšování kvalifikace středoškolských pedagogů. Při Ústavu klasických studií působí rovněž brněnská pobočka Jednoty klasických filologů, která pravidelně pořádá odborné přednášky, a také Česká společnost novořeckých studií, která každoročně vydává odborný recenzovaný časopis \"Neograeca Bohemica\".\n\nPři ústavu působí studentský spolek, který se snaží sdružovat studenty napříč jednotlivými obory a ročníky prostřednictvím různých aktivit (pasování prváků, komentovaná promítání, Saturnálie a další) a zaštiťuje také činnost divadelního souboru Titivillus.\n\nVe školním roce 2017/18 se ústav rozhodl pořádat rovněž příměstské tábory. První turnus měl název \"Za ztraceným pokladem s antickými hrdiny\" a účastníci zde každý den \"pomáhali\" antickým hrdinům (například Héraklovi) nalézt jeden z klíčů od truhly, kde se ukrýval poklad olympských bohů. K organizaci tábora byly inspirací podobné počiny v Anglii.\n\nV lednu 2018 zde byla založena Antická společnost, studentský i veřejný spolek, který se snaží oživit antiku. Antická společnost spolu s Ústavem klasických studií organizovala několik veřejných akcí (např. Expedice po stopách tažení Alexandra Velikého, Soutěž v antickém pětiboji, Stathmos ad.). V září 2019 (26.-29.) proběhne dále větší několikadenní akce Antické dny. \n\nUčitelům i studujícím ústavu jsou k dispozici odborné knihovny, každá se samostatným depozitářem a odlišnými výpůjčními hodinami: Knihovna pro klasickou filologii, Knihovna starověkých dějin, Knihovna novořečtiny, Düchtingova knihovna zaměřená na latinský středověk, Knihovna oddělení Pravěké archeologie Předního východu.\n\nNa Masarykově univerzitě v Brně, která byla založena v roce 1919, působili žáci pražského klasického filologa Josefa Krále, např. František Novotný, Karel Svoboda, Ferdinand Stiebitz a Vladimír Groh. Dále jsou s brněnskou klasickou filologií spjati Jaroslav Ludvíkovský, Radislav Hošek, Josef Češka, Antonín Bartoněk.\n\n"}
{"id": "1142843", "url": "https://cs.wikipedia.org/wiki?curid=1142843", "title": "Dániel Böde", "text": "Dániel Böde\n\nDániel Böde (* 24. října 1986, Szekszárd, Maďarsko) je maďarský fotbalový útočník a reprezentant, který v současnosti hraje za klub Ferencváros.\n\nV Maďarsku působil v seniorské kopané v klubech Paksi SE 2005–2012, Ferencváros (2012–).\n\nV A-mužstvu Maďarska debutoval 6. 2. 2013 v přátelském zápase v Beleku proti týmu Běloruska (remíza 1:1).\nS maďarským národním týmem slavil v listopadu 2015 postup z baráže na EURO 2016 ve Francii. Německý trenér maďarského národního týmu Bernd Storck jej zařadil do závěrečné 23členné nominace na EURO 2016 ve Francii. Maďaři se ziskem 5 bodů vyhráli základní skupinu F. V osmifinále proti Belgii se po porážce 0:4 rozloučili s turnajem.\n\n"}
{"id": "1142844", "url": "https://cs.wikipedia.org/wiki?curid=1142844", "title": "Evangelický kostel (Východná)", "text": "Evangelický kostel (Východná)\n\nEvangelický kostel ve Východné byl projektován a realizován v první polovině 20. století, konkrétně v letech 1926 - 1927. Jeho autorem je přední představitel slovenské architektury 20. století, pravděpodobně nejproduktivnější slovenský architekt, Milan Michal Harminc (1869 - 1964).\nKořeny kostela sahají ke konci 16. století, kdy vznikl sbor a v časech protireformace zanikl, ale evangelíci chodili do artikulárního kostela v Hybech. Po tolerančním patentu se sbor obnovil jako Filia Hýb a osamostatnil se v roce 1799.\nV architektuře sakrálních staveb dvacátých let se stabilizovaly formy, které jen málo modifikovaly historicky ustálené řešení. M. M. Harminc s oblibou používal tyto stabilizované schémata a vytvořil množství úspěšně přijímaných a standardně kvalitních sakrálních staveb.\n\nArchitekt vyhověl žádosti sboru a vytvořil návrh, který novogotickému romanticky chápanému interiéru přiřadil exteriér se štíty náznakově příčné lodi, která patřila k obvyklému prostorovému řešení. Romantické vyznění dosáhl prvky moderny - tvary kružeb lomených oken a jednoduchou jehlancovou formou věže. Nízko umístěná okna dobře prosvětlovaly vnitřní prostor, který tak dostal přívětivější podobu. Sloupy nesou obíhající zděnou emporu a vysoké žebrové klenby.\n\nKostel je pozoruhodnou symbiózou romantismu a moderny.\nJe novogotického obrysu s křídly bez výzdoby a má vsazený obraz ukřižovaného Ježíše od Karla Prúnyiho.\n\n"}
{"id": "1142849", "url": "https://cs.wikipedia.org/wiki?curid=1142849", "title": "Soubor kreténů", "text": "Soubor kreténů\n\nSoubor kreténů je studiové album české rockové skupiny Tři sestry z roku 1999. V repertoáru skupiny dlouhodobě zůstala skladba Mexiko.\n\nAlbum má celkem 17 písní:\n\na hosté:\n\n"}
{"id": "1142850", "url": "https://cs.wikipedia.org/wiki?curid=1142850", "title": "Karmit", "text": "Karmit\n\nKarmit ( כרמית) je budované město v Izraeli, v Jižním distriktu v Negevské poušti.\n\nMá se rozkládat v nadmořské výšce cca 390 metrů na severním okraji Negevské pouště, západně od města Mejtar, poblíž křižovatky dálnice číslo 31 a dálnice číslo 60. Region má pouštní charakter, jižně odtud jsou rozsáhlé oblasti s rozptýlenou zástavbou izraelských Arabů, respektive polokočovných Beduínů. Na severní straně se rozkládá uměle vysázený lesní komplex.\n\nVýstavbu podporuje Židovský národní fond v rámci programu Blueprint Negev, který se zaměřuje na investice v jižní části státu Izrael.\nObec je plánována na cílovou kapacitu více než 2500 rodin. Má jít o socioekonomicky silnou komunitu. V roce 2015 se uvádí, že již byla dokončena příjezdová komunikace a inženýrské sítě na prvních 500 parcelách. Dostavěna byla první synagoga. Během roku 2015 se očekávala výstavba prvních domů s tím, že stálé obyvatelstvo sem mělo přijít počátkem roku 2016.\n\n"}
{"id": "1142851", "url": "https://cs.wikipedia.org/wiki?curid=1142851", "title": "Milan Michal Harminc", "text": "Milan Michal Harminc\n\nMilan Michal Harminc (7. října 1869 Kulpín, Srbsko – 5. července 1964, Bratislava) byl jedním z nejaktivnějších slovenských architektů. Patřil k tzv. \"První generaci Slovenských architektů\". Jako projektant a stavitel byl činný 65 let (1886 - 1951).\n\nNaprojektoval přes 300 budov v Evropě, z toho 171 na Slovensku. Postavil 108 kostelů (resp. chrámů) pro všechny konfese.\n\nNarodil se v Kulpíne u Petrovce v Bácské župě v Srbsku. V Kulpíne skončil základní školu. Mezi lety 1881 a 1882 studoval na německé škole v Buľkesi, nyní Maglić v Srbsku a v letech 1882–1883 na německé akademii v Novém Sadu. Po absolvování Německé obchodní akademie v Novém Sadu působil u svého otce jako pomocník. Právě zde se naučil rýsovat stavitelské plány. Studoval stavební konstrukce, ohledně nichž začal prezentovat vlastní nápady a řešení.\n\nPozději odešel do Budapešti, kde se prosadil jako autodidakt. V roce 1887 vstoupil do Slovenského spolku. Byl jeho aktivním členem. Působil jako knihovník a později i jako předseda, také se staral o spevokol, či divadelní kroužek - všestranně podporoval slovenský život. Díky tomu se blíže seznámil i se slovenskými národním hnutím. Po absolvování vojenské prezenční služby pracoval pro více stavitelů a firmy např.: u Jana N. Bobule, ve firmě Schikedanz a Herzog (1894–1896), také vypomáhal architektovi Kauserovi. \n\nPo nabytí mnoha zkušeností si jako osmadvacetiletý 1. dubna 1897 založil vlastní projekční a stavitelskou kancelář v Budapešti. Měl už na totéž provozní předpoklady a vytvořil si vlastní okruh spolupracovníků. Na začátku se věnoval především projektování obytných a rodinných domů - na Slovensku zejména v Turci a Liptově. V roce 1902 v Liptovském Mikuláši navrhl vilku pro Dr. E. Stodolu v duchu romantického secesního folklorizmu. Navrhl i pár kostelů, administrativních, či kulturních staveb. Zednickou mistrovskou školu ukončil v roce 1904. O čtyři roky později složil stavitelskou zkoušku a získal kvalifikaci a titul stavitele. Ve stejném období poznal ve Vídni Annu Holcovou ze Žiliny, se kterou se i oženil. \n\nV roce 1914 změnil své působiště a přestěhoval se na Slovensko do Liptovského Mikuláše, kde v letech 1916–1918 vlastnil projekční a stavitelskou firmu. Byl přesvědčen, že právě zde se bude soustřeďovat celý slovenský život. V 1920 byl zvolen členem Ústředny všech stavitelských korporaci a v letech 1921 až 1923 působil jako předseda Organizační jednoty stavitelů Slovenska. V tomto období (1922) se přestěhoval do Bratislavy, kde pracoval jako samostatný architekt až do ukončení aktivní projektové činnosti v roce 1951. V 1953 byl jmenován prvním čestným členem Svazu Slovenských architektů. Zemřel jako 94letý 5. července 1964 v Bratislavě.\n\nSlovenský národ už před první světovou válkou účinkoval na širokém poli tvůrčích činností, nejen na poli literárním, ale i na poli stavebnictví. Jeho dílo je příkladem rozvoje architektury od klasicismu po současnou architekturu funkcionalismu. Vyrůstal v Budapešti kde se jako sedmnáctiletý mladík svou prací, talentem a snahou o vzdělání dopracoval od dělnického zaměstnání, přes stavitelské zkoušky po zkušeného tvůrce slovenské architektury. Na Slovensku stavěl monumentální objekty, které pozvedaly sebedůvěru slovenského lidu a svou činností ovlivnil mladší generace architektů. Stavěl monumentální banky, muzea, sanatoria, školy, nemocnice, administrativní budovy a také kostely pro mnohé konfese, které tvoří značnou část jeho díla v rozmanitých stylech až po funkcionalismus s jednoduchostí masy a její členění.\n\n\n\nM. M. Harminc byl asi nejproduktivnějším slovenským architektem 20. století. Proměny architektury konce 19. století a první poloviny 20. století jsou viditelné v jeho přes tři sta projektech, jejichž je autorem. Jejich hodnota není v tvorbě nového architektonického tvarosloví. Byl mistrem v používání adekvátního tvarosloví a celkového působení své budovy v daném prostředí, hlavně v městském. Jeho tvorbu lze rozdělit do tří období, kde lze identifikovat znaky tří výtvarných proudů evropské architektury:\n\nPatří sem jeho počátky a také činnost před první světovou válkou, když za rakousko-uherské monarchie působil v Budapešti. V tomto období většinou projektoval rodinné domy a vilky, pár menších administrativních i kulturních budov a kostely. Po výtvarné stránce je jeho tvorba ovlivněna romantizujícím pseudohistorizmom. Přešel od používání štukových dekorativních článků na průčelích k skladebných zjasnění a zjednodušení.\n\nPřed válkou postavil v Budapešti asi 45 domů.\n\n\n\nJeho cesta k funkcionalistické architektuře vedla všemi projevy architektonické tvorby druhé poloviny 19. století. Právě na stavbě Slovenské banky pokračoval ve své neozdobnej architektuře. Vlastní tvorba je podřízena požadavkům praktického použití, účelnosti a hlavně osvobození od ornamentiky. Tento nový směr, dodatečně nazvaný racionalismus, vyhovoval životním pocitem nové společnosti.\n\nVzniku banky předcházelo úsilí Josefa Houdka, který patřil k zakladatelům průmyslu a bankovnictví v tomto regionu.\nByl spoluzakladatelem a prvním ředitelem Továrny na mechanickou buničinu v Ružomberku, spoluzakladatel České papírny a Ružomberské úvěrového spolku (1879), ze kterého se vyvinula Slovenská banka.\n\nTato stavba je jednou z nejstarších staveb v Ružomberku a patřila rodině Houdkově. Zde se narodila spisovatelka a překladatelka Bohdana Makovická-Škeltétyová, manželka Jozefa Škultétyho. Dále se zde narodil i politik, publicista a vlastenec Ing. Ivan Houdek. Dům patřil k významným střediskům slovenského národního života.\n\nDnešní novou funkcí budovy je knihovna. Výhodou této knihovny je hlavně to, že se nachází ve středu města na pěší zóně v tichém prostředí.\n\n\n\n\nSe začalo v roce 1915, poté co se Harminc přestěhoval na Slovensko. Po politických a společenských změnách, patří Harminc k architektům, kterým se dostává spoustu projekčních možností. Od vlivů budapešťských pseudohistorického a secesních principů se více orientuje na evropskou architekturu, jejíž silným zdrojem bylo Německo, které prezentovalo výtvarné zásady \"moderní oficiální monumentalitou\".\n\n\n\nŠkoly \n\nKostely\n\nZde spadá období od roku 1929, které je značně ovlivněno konštruktismem a funkcionalismem - jednoduchost masy a její členění. Ale stále jsou viditelné prvky monumentalitou.\n\n\n\n\n\nHarminc projektoval výlučně budovy až na pár výjimek. Patří mezi ně ikonostasy v srbském pravoslavném chrámu, několik oltářů v ostatních kostelech a dvě mauzolea: mauzoleum Petra Luppi a dr. Milana Mandica v Pomázi u Budapešti.\n\nTraduje se, že jednou před příchodem do Tater se Harminc telegraficky ohlásil. Bál se totiž, aby pozdě večer nezůstal v Popradu bez spoje. Jelikož telegram posílal z Budapešti, Szontághův úředník pochopil jeho podpis (Harminc, maď. = 30) jako počet příchozích hostů a poslal k rychlíku přiměřený počet kočárů. Úředník přistupoval ke své práci opravdu zodpovědně, a tak Harminca v Smokovci čekalo i třicet porcí večeře a třicet postelí.\n\n"}
{"id": "1142853", "url": "https://cs.wikipedia.org/wiki?curid=1142853", "title": "Askold (ostrov)", "text": "Askold (ostrov)\n\nOstrov Askold () se rozkládá v Japonském moři v zálivu Petra Velikého. Jméno nese po varjažském knížeti Askoldovi. Leží 50 km jihovýchodně od Vladivostoku a 40 km západně od Nachodky. Je cílem ekologické turistiky, významný je přirozeným výskytem jelena siky. Vyhledávanými turistickými cíli jsou starý maják a opuštěná dělostřelecká baterie č. 26. Z historie je ostrov znám jako místo krvavých střetů mezi Manzy a oddíly ruských vojáků, které sem byly poslány v roce 1868.\n\n"}
{"id": "1142857", "url": "https://cs.wikipedia.org/wiki?curid=1142857", "title": "Jan Turner", "text": "Jan Turner\n\nJan Turner (*7. července 1971 Praha) je český umělec a výtvarník. Věnuje se především malbě a vytváření konceptuálních soch, instalací.\n\n\n\n"}
{"id": "1142860", "url": "https://cs.wikipedia.org/wiki?curid=1142860", "title": "Panství Albarracín", "text": "Panství Albarracín\n\nPanství Albarracín (aragonsky \"Sinyoría d'Albarrazín\", katalánsky \"Senyoria d'Albarrasí\", španělsky \"Señorío de Albarracín\") bylo nezávislé křesťanské panství v Aragonském království, které se nacházelo ve městě Albarracín a v jeho okolí. Vzniklo po rozdělení Taify Albarracín patřící k berberské linii Banu Razín.\n\nRoku 1167 pod tlakem z probíhajících válek mezi dynastií Almorávidů a nové invazi Almohadů, maurský král Muhammad ibn Mardanis předal taifu Albarracín do vazalství Sancha VI. Navarrského. Titul byl udělen Pedrovi Ruiz de Azagra kvůli jeho podpoře Navarrské koruny proti Alfonsovi VIII. Kastilskému a Alfonsovi I. Aragonskému.\n\nRoku 1172 se Pedrovi Ruiz de Azagra podařilo upevnit svou moc nad územím a získat nezávislost na ostatních křesťanských královstvích v regionu. Roku 1190 s podpisem \"Dohody Borja\", mezi Alfonsem II. Aragonským a Sanchem VI. Navarrským, se oba panovníci dohodli na obranném paktu proti Alfonsovi VIII. Kastilskému, pakt tak dal panství oficiální legitimitu.\n\nRoku 1220 se Albarracín stal jedním ze scén první šlechtické vzpoury proti Jakubovi I. Aragonskému, kterou začal Rodrigo de Lizana s pomocí Pedra Fernándeze de Azagra, pána z Albarracínu. Jakub I. Aragonský se rozhodl ve stejný rok obléhat město, ale obléhání ukončil, protože nezískal významnou podporu své šlechty.\n\nRodina Azagrů byla v regionu dominantní po šest generací a to díky podpoře Aragonského království.\n\nRoku 1300 Jakub II. Aragonský včlenil území a město do svého panství.\n\n\n"}
{"id": "1142863", "url": "https://cs.wikipedia.org/wiki?curid=1142863", "title": "Marc Sangnier", "text": "Marc Sangnier\n\nMarc Sangnier (3. dubna 1873 Paříž — 28. května 1950 tamtéž) byl francouzský publicista a politik katolické orientace.\n\nPocházel ze zámožné a silně věřící pařížské rodiny, dědeček Charles Lachaud byl významným advokátem. Jako student École Polytechnique založil spolu s Paulem Renadinem roku 1894 hnutí Le Sillon (Brázda), usilující o reformu katolické církve, konkrétně ve francouzských podmínkách o její sblížení se sekulární většinou společnosti. Hnutí vydávalo stejnojmenný časopis, v němž Sangnier hlásal svoje přesvědčení, že křesťanství není v rozporu s ideály Velké francouzské revoluce. Papež Pius X. vydal roku 1910 encykliku \"Notre charge apostolique\", v níž sillonismus odsoudil, hnutí se poté rozpadlo.\n\nRoku 1912 založil Sangnier politickou stranu Liga mladé republiky, jejímž programem byl křesťanský socialismus, vydával list \"La Démocratie\". Zúčastnil se první světové války v hodnosti poručíka, za statečnost získal válečný kříž. V letech 1919 až 1924 byl nezávislým poslancem Národního shromáždění. Usiloval o sociální reformy jako dostupnost vzdělání pro všechny a práva žen, kritizoval francouzskou poválečnou okupaci Porúří. Založil Mezinárodní demokratický mírový kongres, byl také průkopníkem budování levných ubytoven pro cestující mládež, v roce 1929 byla díky němu otevřena první z nich v Boissy-la-Rivière. Od roku 1932 vydával společně s René Cassinem časopis \"L'Éveil des peuples\". Za druhé světové války se zapojil spolu s kolegou z těchto novin Émilienem Amaurym do aktivit Résistance, okupanti ho zatkli a krátce drželi ve věznici Fresnes. Po válce byl poslancem za umírněně katolické Mouvement républicain populaire. Zemřel roku 1950 ve svém domě na Boulevard Raspail.\n\nJeho syn Jean Sangnier byl novinář, oceněný za odbojové aktivity Řádem čestné legie, druhý syn Paul Sangnier byl etnograf, věnující se terénnímu výzkumu jihoamerických Indiánů. Jean založil \"Institut Marc-Sangnier\" zabývající se odkazem jeho otce, po kterém je také pojmenována Avenue Marc-Sangnier ve 14. pařížském obvodu.\n\n"}
{"id": "1142864", "url": "https://cs.wikipedia.org/wiki?curid=1142864", "title": "Alempois", "text": "Alempois\n\nAlempois (latinsky \"Alumbus\") byl malý nezávislý vnitrozemský stát ve starém Estonsku, ohraničený Harjumaou, Järvamaou, Nurmekundem, Sakalou a Läänemaou. Měl rozhlohu přibližně 400 popluží.\n\n"}
{"id": "1142868", "url": "https://cs.wikipedia.org/wiki?curid=1142868", "title": "Eugen Wellisch", "text": "Eugen Wellisch\n\nEugen Wellisch (1. října 1924 – 10. května 2005, Daly City) byl maďarský fotbalista slovenského původu, útočník.\n\nV československé lize hrál za ŠK Bratislava. Dal 2 ligové góly. Ve druhé francouzské lize hrál za SO Montpellier.\n\n\n"}
{"id": "1142870", "url": "https://cs.wikipedia.org/wiki?curid=1142870", "title": "Ostrov Popova", "text": "Ostrov Popova\n\nOstrov Popova () se rozkládá v Japonském moři v zálivu Petra Velikého. Jméno nese po ruském admirálovi Andreji Alexandroviči Popovovi.\n\n"}
{"id": "1142875", "url": "https://cs.wikipedia.org/wiki?curid=1142875", "title": "Karel Radimec", "text": "Karel Radimec\n\nKarel Radimec (1920 – 1. prosince 2000) byl český fotbalista, obránce. Jeho synem je bývalý československý fotbalový reprezentant Libor Radimec. Po skončení aktivní kariéry působil jako trenér mládeže.\n\nV československé lize hrál za SK Slezská Ostrava a Vítkovické železárny. Nastoupil ve 177 ligových utkáních a dal 6 gólů. Finalista Českého poháru 1946.\n\n\n"}
{"id": "1142878", "url": "https://cs.wikipedia.org/wiki?curid=1142878", "title": "Astigmatismus (optika)", "text": "Astigmatismus (optika)\n\nAstigmatismus je závažná optická chyba při velkých vzdálenostech od optické osy i při málo světelných soustavách, protože je přímo úměrná světelnosti a druhé mocnině odklonu od optické osy. Astigmatismus mají i úzké svazky paprsků, pokud jsou výstředná. Astigmatické svazky se protínají ve dvou fokální (nevytvářejí nikde bodové ohnisko) navzájem kolmých - meridiálních a sagitální řez. Vzdálenost mezi fokální se nazývá astigmatický rozdíl. Při astigmatismu má obraz bodového zdroje tvar krátké čáry (na fokální) nebo rozmazaného kroužku (mezi fokální). Astigmatismus je dobře vidět při zobrazení předmětu ve tvaru soustředných kružnic přetnutí několika průměry, ležících v rovině kolmé na optickou osu a se středy na optické ose. Při umístění promítacího stínítka v rovině ohnisek meridiálních řezů se kružnice zobrazí ostře, ale obrazy poloměrů jsou neostré, a to tím více, čím jsou od optické osy dál. Pokud je stínítko v rovině sagitální řezů, obrazy poloměrů jsou ostré, ale kružnice neostré. Astigmatismus soustavy lze opravit vhodným výběrem poloměrů křivosti lámavých ploch a jejich optických mohutností. Soustava s opraveným astigmatismem je anastigmat. Astigmatismus a koma se vyskytují i při parabolických zrcadlech.\n"}
{"id": "1142879", "url": "https://cs.wikipedia.org/wiki?curid=1142879", "title": "Ostrov Puťjatina", "text": "Ostrov Puťjatina\n\nOstrov Puťjatina () leží v Japonském moři v zálivu Petra Velikého. Nese jméno ruského admirála a diplomata Jevfimije Vasiljeviče Puťjatina.\n"}
{"id": "1142882", "url": "https://cs.wikipedia.org/wiki?curid=1142882", "title": "Astroblaster", "text": "Astroblaster\n\nAstroblaster je fyzikální hračka. Je to soustava čtyř kuliček uspořádaných od největší na spodku po nejmenší na vrchu, které jsou nastrčené na plastovou tyčinku. Pokud pustíte Astroblaster z určité výšky na zem, vrchní nejmenší kulička vyletí do přibližně 15-násobku výšky, ze které byl puštěn.\n\nAstroblaster je založen na zákonech zachování energie a hybnosti.\n"}
{"id": "1142883", "url": "https://cs.wikipedia.org/wiki?curid=1142883", "title": "Asura", "text": "Asura\n\nAsurové jsou démoničtí protivníci bohů - dévů v indické mytologii.\n\nZ důvodů že slovo \"asura\" je ve starších pasážích Rgvédu používáno v pozitivním významu ve smyslu „pán, vládce“ se tradičně předpokládá že asurové a dévové jsou původně dvě skupiny božstev, z nichž první byla později démonizována. Opačný vývoj podle tohoto názoru proběhl v perském zarathuštrismu, kde je příbuzné slovo \"ahura\" součástí jména nejvyššího boha Ahura Mazdy, zatímco jeho protivníci jsou nazýváni daévové.\n\nAsurové splývají s dásy, původně označením domorodých obyvatel severozápadní Indie s kterými se Árjové střetli. Jako asurové je v buddhismu také označována skupina nižších božstev kladoucích důraz na smyslové prožitky a bojujících proti dévům.\n\nJan Filipský nabízí etymologii z jména Aššura, nejvyššího asyrského boha, s odkazem na hypotetický střet Asyřanů a Indoíránců. Dále úvadí výklad ze \"surá\" „alkohol“, kdy \"asura\" má znamenat „abstinent“ což by mělo označovat domorodé obyvatelstvo Indie neznající alkohol. Jaan Puhvel však v rozporu s takovým výkladem uvádí že alkohol byl Árji chápán negativně, což se projevuje například v mýtu o opití Indry démonem Namučim.\n\nWash Edward Hale upozorňuje na fakt že ve starších pasážích Rgvédu je slovo asura používáno pouze v singuláru či duálu a to jak pro bohy tak pro smrtelníky. V souladu s výkladem tohoto slova jako „pán, vládce“ nebyla původně známa skupina bytostí zvaných asurové, ale jednalo se pouze o titul. V plurálu se toto slovo objevuje až v novějších pasážích Rgvédu, a to jako označení pro bohy i smrtelníky, v pozitivním i negativním slova smyslu. Až v Atharvédu a pozdějších textech jsou asury nazýváni nepřátelé lidí či boha Indry. Podle Halea tedy rané védské náboženství neznalo specifickou skupinu božstev zvaných asurové. Tuto hypotézu podporuje i fakt že žádný z bohů, který je v Rgvédu titulován jako asura se v pozdějších textech neobjevuje v pozici protivníka bohů, naopak mnoho z nich bylo ctěno jako dévové.\n"}
{"id": "1142884", "url": "https://cs.wikipedia.org/wiki?curid=1142884", "title": "Italské egejské ostrovy", "text": "Italské egejské ostrovy\n\nItalské egejské ostrovy (italsky \"Isole italiane dell'Egeo\"; řecky Ιταλικά νησιά του Αιγαίου), do roku 1923 nazývané jako Italské okupované egejské ostrovy (italsky \"Isole occupate italiane dell'Egeo\"; Τα ιταλικά κατεχόμενα νησιά του Αιγαίου), byla skupina dvanácti hlavních ostrovů (Dodekanés) v jihovýchodní části Egejského moře, které spolu s okolními ostrůvky patřily v letech 1912 – 1943 k Italskému království.\n\nDodekanés až na Kastellorizo byly roku 1912 během Italsko-turecké války součástí Itálie. Roku 1912 Itálie souhlasila v souladu s \"dohodou Ouchy\" s návratem ostrovů do Osmanské říše, avšak s neurčitostí textu, prozatímní správu vedla dále Itálie. Roku 1923 se Turecko v Lausannské smlouvě vzdává veškerých nároků na ostrovy. Během První svétové války byl ostrov Kastellorizo obsazen Francií a roku 1919 byl připojen k Itálii. Dodekanés bylo anektováno Fašistickou Itálií se jménem \"Possedimenti Italiani dell'Egeo\".\n\nRoku 1923 civilní guvernéři nahradili vojenské velitele. Italská politika vůči domorodému obyvatelstvu měla dvě fáze: zatímco guvernér Mario Lago liberální diplomat, favorizoval mírové soužití mezi různými etnickými skupinami a Italové vybírali strategii integrace, jeho nástupce Cesare Maria De Vecchi se pustil do nucené kampaně italianizace ostrovů.\n\nJediným odvětvím, kde Lago byl neochotný bylo náboženství: východní ritus byl potlačen a sloužilo se jen v katolické ritu.\n\nItalština byla povinným jazykem a na školách se řečtina učila jako dobrovolný jazyk.\n\nMussolini chtěl z ostrovů udělat \"vitríny\" - ukázkové území Italské koloniální říše, a proto se pustil do série masivních veřejných prací, nové silnice, monumentální stavby v souladu s fašistickou architekturou aj. Mnoho příkladů italské architektury lze stále nalézt na ostrovech:\n\nPo italské kapitulaci v září 1943 se ostrovy staly bojištěm Němců, Britů a Italů. Němci zvítězili ačkoliv roku 1944 byli vyhnáni z území Řecka. Ostrovy byly obsazeny až do konce Druhé světové války. Po skončení války se dostaly pod britskou prozatímní vládu. Roku 1947 se Mírovou smlouvou dostaly pod vládu Řecka.\n"}
{"id": "1142886", "url": "https://cs.wikipedia.org/wiki?curid=1142886", "title": "Austenitizace", "text": "Austenitizace\n\nAustenitizace je ohřev oceli nad kritickou, tzv. austenitizační teplotu a následná přeměna feritické nebo feritocementické struktury na austenitickou. \n\nAustenitizace a austenit získali název po britském metalurgovi siru Roberts-Austenovi (1843–1902).\n\nPři austenitizaci se mění krystaly z feritu α na krystaly austenitu. Při neúplné austenitizaci můžou zůstat nerozpuštěny karbidy (mívají vyšší teplotu tavení) v krystalové mřížce. U některých slitin na bázi železa a oceli se můžou karbidy objevit během austenitizace. Pak se hovoří o tzv. dvoufázové austenitizaci.\n\nU ocelí představuje austenitizace úvodní etapu pro všechny druhy tepelného zpracování s rekrystalizací. Dochází k přeměně původní ferit-cementitické (perlitické) struktury (za pokojové teploty ⇒ ferit + perlit, perlit, perlit + cementit) na austenit.\n"}
{"id": "1142887", "url": "https://cs.wikipedia.org/wiki?curid=1142887", "title": "August Sauer", "text": "August Sauer\n\nAugust Sauer (12. října 1855 Wiener Neustadt – 17. září 1926 Praha) byl rakouský germanista, literární historik a vysokoškolský pedagog v Praze.\n\nAugust Sauer se narodil v rodině obchodníka Karla Josefa Sauera (1815-1898) a Josefy, rozené Höpfingerové. Roku 1873 maturoval na gymnasiu skotských benediktinů ve Vídni. Dále vystudoval německou filologii, anglistiku a vídeňské dějiny na univerzitě ve Vídni, kde roku 1877 obhájil doktorát. Po jednoročním studijním pobytu v Berlíně se ve Vídni roku 1879 habilitoval. Dále pobýval na univerzitách ve Lvově a ve Štýrském Hradci. Dekretem Rakouského ministerstva školství a kultu ze dne 30.6.1891 byl jmenován řádným profesorem a od školního roku 1891 – 1892 byl povolán do Prahy na Německou univerzitu, kde přednášel a posléze i vedl stolici německého jazyka a literatury. Ve školním roce 1897 – 1898 zastával funkci děkana filozofické fakulty a roku 1907 – 1908 byl zvolen rektorem univerzity.\nV Praze se přátelil s rodinou klasického filologa a profesora Německé univerzity Aloise Rzacha, s jehož dcerou Hedvikou (\"Heddou\") Rzachovou (1875-1953) se roku 1892 oženil. Manželé rádi pobývali v severních Čechách, zejména na panstvích Thun-Hohensteinů v Klášterci nad Ohří a v lázních Teplice. K jeho žákům patřil též spisovatel Johannes Urzidil.\n\nAugust Sauer byl členem bavorské a rakouské Akademie věd. Zabýval se také dějinami hudby, byl členem pražské Německé hudební akademie a Společnosti Němců v Čechách. Roku 1912 byl jmenován dvorním radou.\n\nVětšinu své činné vědecké práce věnoval edicím literatury sudetoněmeckých spisovatelů v edici \"Bibliothek deutschen Schriftsteller aus Böhmen, Mähren und Schlesien\", která za jeho redigování v letech 1894 – 1925 dosáhla 39 svazků. Dále se Sauer věnoval rozboru děl Johanna Wilhelma Ludwiga Gleima, Ferdinanda Raimunda, Johanna Wolfganga Goetha, Heinricha Kleista, Adalberta Stiftera a Franze Grillparzera.\n\n\n\n"}
{"id": "1142888", "url": "https://cs.wikipedia.org/wiki?curid=1142888", "title": "Averze", "text": "Averze\n\nAverze, nebo též nechuť, nelibost, nevůle (pokud je silná, tak i odpor či ošklivost), případně antipatie (zejména v sociálních vztazích; opak sympatie), je pocit záporného postoje nebo náchylnost k takovému pocitu, zpravidla s touhou vyhnout se objektu vyvolávajícímu tento pocit. Averze může být vůči některým osobám, věcem, činnostem, situacím, vzpomínkám a podobně, a může být pociťována na základě fyziologickém, mravním nebo psychickém.\n"}
{"id": "1142889", "url": "https://cs.wikipedia.org/wiki?curid=1142889", "title": "Mirko Vosátka", "text": "Mirko Vosátka\n\nMirko Vosátka (27. listopadu 1911 Terst – 19. ledna 2004 Bor u Suchdolu nad Lužnicí) byl český spisovatel, přírodovědec, skaut a vychovatel. Od devíti let byl členem skautského oddílu vedeného Jaroslavem Novákem, při pobytu ve slovinské Lublani tam založil družinu říčních skautů. Pak působil mezi normálními i vodními skauty v Československu, později v dalších podobných oddílech. Byl autorem knih o tábornictví a ochraně přírody. Měl skautskou přezdívku Grizzly.\n\nVýběr z díla:\n\n"}
{"id": "1142890", "url": "https://cs.wikipedia.org/wiki?curid=1142890", "title": "Republika Alba (1944)", "text": "Republika Alba (1944)\n\nRepublika Alba (italsky \"Repubblica di Alba\") byl krátkotrvající stát v období 10. října - 2. listopadu 1944 v Albě v severní Itálii, jako lokální odpůrce Fašistické Itálie během Druhé světové války. Byla pojmenována podle napoleonské Republice Alba existující roku 1796 v Piemontu.\n"}
{"id": "1142896", "url": "https://cs.wikipedia.org/wiki?curid=1142896", "title": "Zloději zelených koní (film)", "text": "Zloději zelených koní (film)\n\nZloději zelených koní (2016) je český film režiséra Dana Wlodarczyka. Pojednává o hledačích vltavínů. Námětem je stejnojmenný román Jiřího Hájíčka (2001); děj románu se odehrává během 12 let, film na rozdíl od předlohy zaznamenává jen asi půl roku.\n\nFilm se natáčel od 25. srpna 2015, a to hlavně v okolí Českého Krumlova, dále pak v Praze, Berouně, v Příbrami, v Jindřichově Hradci, Nesměni či na statku ve vesnici Matná.\n\n"}
{"id": "1142898", "url": "https://cs.wikipedia.org/wiki?curid=1142898", "title": "Adaptace na globální oteplování", "text": "Adaptace na globální oteplování\n\nAdaptace na globální oteplování je reakce na globální oteplování, které se snaží snížit zranitelnost společenských a biologických systémů na současné klimatické změny, a tím kompenzovat dopady globálního oteplování. I když by emise skleníkových plynů byly stabilizovány poměrně brzy, bude globální oteplování a jeho důsledky trvat mnoho let, a bude tudíž nutné se přizpůsobit výsledné změně v klimatu. Adaptace je důležitá zejména v rozvojových zemích, neboť se předpokládá, že tyto země ponesou hlavní nápor dopadů globálního oteplování. To znamená, že kapacita a potenciál, aby se lidi přizpůsobili (tzv adaptační kapacita) je nerovnoměrně rozložena napříč různými oblastmi a populacemi a rozvojové země obecně mají menší schopnost se přizpůsobit. Kromě toho, stupeň adaptace (přizpůsobení) koreluje situačním zaměřením na problematiku životního prostředí. Proto adaptace vyžaduje situační posouzení citlivosti a zranitelnosti na dopady na životní prostředí. Adaptační kapacita je úzce spojena se sociálním a ekonomickém rozvojem. Ekonomické náklady na přizpůsobení se změně klimatu budou pravděpodobně stát ročně miliardy korun během příštích několik desetiletí, i když je neznámé přesné množství peněz, které bude potřeba. Dárcovské země slíbily prostřednictvím Zeleného klimatického fondu roční příspěvek v přepočtu asi 2 biliony Kč do roku 2020 do rozvojových zemích na přizpůsobení se změnám klimatu. Tento fond byl sice zřízen v průběhu 16. konference Rámcové úmluvy OSN o změně klimatu, ale konkrétní závazky rozvinutých zemí nejsou doposud k dispozici. Problém adaptace roste s velikosti a rychlosti změny klimatu.\n\nDalší politickou reakce na změny klimatu je známá jako zmírňování změny klimatu. Cílem je snížit emise skleníkových plynů a/nebo zlepšit odstraňování těchto plynů z atmosféry Země (prostřednictvím ukládání uhlíku). Dokonce i nejúčinnější snížení množství emisí však nezabrání dalším dopadům změny klimatu, takže je nevyhnutelná potřeba pro adaptaci. V hodnocení literatury Richard Klein a kol. posuzoval možnosti pro adaptaci. Došli k závěru s velmi vysokou mírou jistoty, že v případě neexistence úsilí o zmírnění dopadů by efekt změny klimatu dosáhly takové velikosti, že pro některé přírodní ekosystémy by přizpůsobení se bylo nemožné. Pro lidské systémy by ekonomické a sociální náklady na změnu klimatu bez mitigačních opatření byly velmi vysoké.\n"}
{"id": "1142899", "url": "https://cs.wikipedia.org/wiki?curid=1142899", "title": "Anheuser-Busch InBev", "text": "Anheuser-Busch InBev\n\nAnheuser-Busch InBev (holandská výslovnost [ˈɑnɦɔi̯zər ˈbuʃ ˈɪmbɛf]; zkráceně AB InBev) je belgická nadnárodní nápojová a pivovarnická společnost s hlavním sídlem v belgické Lovani. Je to akciová společnost, která vznikla sloučením belgického InBevu a americké společnosti Anheuser Busch, která pocházela ze St. Louis ve státě Missouri. Společnost operuje na dalších více než 50 trzích. Sídla má např. v Londýně, New Yorku, Sao Paulu, St. Louis, v Mexico City, San Salvadoru, Torontu, Buenos Aires, Johannesburgu a dalších. V říjnu 2016 se společnost rozrostla odkoupením skupiny SABMiller a dokončila tak fúzi těchto dvou subjektů. \n\nAB InBev je největším pivovarnickým koncernem a jedním z největších producentů rychloobrátkového spotřebního zboží na světě. Odhadovaný roční obrat společnosti by za rok 2017 mohl činit 55 miliard USD. V roce 2016, tedy ještě před fúzí se SABMiller, byl roční výnos AB InBev 45,5 miliard USD. Dle dat Euromonitor International se odhaduje, že na celosvětovém trhu se firma podílí z asi 28 %. Nedávno společnost oznámila svůj záměr odebírat nejpozději od roku 2025 elektrickou energii pocházející zcela z obnovitelných zdrojů.\n\nV průběhu roku 2015 nabízel Anheuser-Busch (AB) InBev akcionářům SABMiller, což je dosavadní druhý největší pivovarnický koncern na světě, postupně až 42 anglických liber za jednu akcii, což by rezultovalo v kupní cenu 104 miliard dolarů za celou společnost. K SABMiller patří mj. největší česká pivovarnická skupina Plzeňský Prazdroj. Dozorčí rada SABMiller se tomuto převzetí dlouho bránila, resp. požadovala 45 liber za akcii, čímž by se prodejní cena společnosti zvýšila na celkem 111 miliard dolarů. Velkoakcionář SABMiller, tabáčnický koncern Altria Group, však byl převzetí brzy nakloněn. \n\nVe středu 14. října 2015 měla vypršet lhůta daná akcionářům SABMiller podle britského práva k tomu, aby se vyjádřili k nabídce převzetí skupinou AB InBev. Tato společnost prohlásila ve čtvrtek 8. října 2015, že vyjádření dozorčí rady konkurenta o nedostatečnosti této nabídky a podcenění hodnoty akcií SABMiller „postrádá důvěryhodnost“. Zároveň koncern AB InBev apeloval na akcionáře SABMiller, aby se k jeho nabídce zavčas vyjádřili. Aby akcionáře SABMiller získal na svou stranu, zvýšil koncern AB InBev v pondělí 12. října 2015 svou nabídku ceny za jednu akcii na 43,50 anglických liber. Důležití velkoakcionáři SABMiller (kromě tabáčnického koncernu Altria), především miliardářská rodina Santo Domingo z Kolumbie, britská finanční skupina Aberdeen a jihoafrický státní fond PIC, zůstávali v ten den ke zvýšené nabídce ještě skeptičtí. Po dalším zvýšení ceny za akcii na 44 liber v noci téhož dne však změnili svůj názor. \n\nBěhem úterý 13. října 2015 bylo oznámeno, že sloučení obou pivovarnických skupin bylo dohodnuto. Kupní cena za všechny akcie SABMiller je podle zpráv 99 miliard eur, při zohlednění zároveň přebíraných dluhů více než 110 miliard eur. Svým finančním objemem je tato megafúze třetí největší ve světových hospodářských dějinách. Kdy kupní smlouva vstoupí v platnost, nebylo zatím oznámeno. Po sloučení bude vzniklá pivovarská společnost vařit skoro třetinu piva na celém světě (obě společnosti měly v roce 2014 celkový podíl 30,6 % na světovém výstavu piva). Součástí této transakce je Plzeňský Prazdroj. Jaké následky z tohoto obchodu a z případných požadavků antimonopolních úřadů Evropské unie vzejdou pro české a jiné pivovary včetně těch již sdružených v obou dosavadních obřích skupinách, nelze zatím odhadnout.\n"}
{"id": "1142913", "url": "https://cs.wikipedia.org/wiki?curid=1142913", "title": "Jindřich VII. Bavorský", "text": "Jindřich VII. Bavorský\n\nJindřich VII. Bavorský (okolo 1005 – 16. října 1047) byl lucemburský hrabě (jako Jindřich II.) a bavorský vévoda.\n\nNarodil se okolo roku 1005 jako syn Fridricha Lucemburského, hraběte z Moselgau a Ermentrudy, hraběnky z Gleibergu.\n\nRoku 1026 zdědil po svém strýci Jidřichovi I. Lucemburské hrabství, které zahrnovalo i opatství sv. Maximina v Trevíru a sv. Willibrorda v Echternachu. Roku 1042 obdržel bavoské vévodství od císaře Jindřicha III. Černého, který potřeboval razantního bavorského vévodu, který by byl schopen vypořádat se s nájezdy maďarského krále Samuela Aby.\n\nNikdy se neoženil. Jeho bratr Giselbert se stal jeho nástupcem v Lucembursku, zatímco Bavorsko dostal Konrád I. Bavorský.\n"}
{"id": "1142921", "url": "https://cs.wikipedia.org/wiki?curid=1142921", "title": "Hans Pleydenwurff", "text": "Hans Pleydenwurff\n\nHans Pleydenwurff (* kolem 1420, Bamberg – 9. ledna 1472, Norimberk) byl německý gotický malíř.\nHansovým otcem byl Kunz (Konrad) Pleydenwurff, respektovaný malíř (1433-1466) a v letech 1461-63 starosta Bamberku. Hans Pleydenwurff se patrně vyškolil u svého otce a pak navštívil Nizozemí. Od roku 1457 žil v Norimberku a vedl zde úspěšnou dílnu. Roku 1462 mu městská rada zprostředkovala zakázku na hlavní oltář kostela sv. Alžběty ve Wroclawi, ze které roku 1464 zakoupil dům v Burgstrasse 21 a zřídil zde svou dílnu. Pleydenwurffova dílna působila i mimo Norimberk, neboť v roce 1464 se stal spolu se svou ženou členem laického náboženského sdružení Priesterbruderschaft ve Straubingu.\n\nV dílně Hanse Pleydenwurffa se učil jeden z jeho tří synů Wilhelm Pleydenwurff a jako asistent u něj také pracoval Michael Wolgemut. Krátce zde působil také švábský malíř Hans Schüchlin. Po Hansově smrti se jeho ovdovělá žena roku 1472 provdala za Michaela Wolgemuta a nevlastní syn se stal jeho partnerem ve vedení dílny. Po Wilhelmově smrti roku 1494 převzal dílnu Michael Wolgemut.\n\nMalířský rukopis a barevnost obrazů Hanse Pleydenwurffa svědčí o tom, že pobýval v Nizozemsku a seznámil se zde s díly Dierica Boutse a Rogiera van der Weyden. Jeho zkušenost s vlámskými primitivy změnila norimberské tradiční malířství, pro které byly charakteristické monumentální figury, a přinesla výraznější realismus, bezprostřednost ve vzájemném vztahu postav a složitější kompozici obrazu. Suverénní propojení mnohofigurální ústřední scény s krajinou v pozadí ve scéně \"Stětí sv. Barbory\" (Národní galerie v Praze), realistický popis detailů a psychologizace tváří rovněž dokládá poučení nizozemskou malbou. Kompozice odkazuje k dílu kolínského malíře Stefana Lochnera a detaily fyziognomie jsou patrně dílem spolupracujícího malíře Hanse Schüchlina.\n\nV pozdním období svého života spolupracoval Hans Pleydenwurff s opatstvím v Heilbronnu, pro které navrhl skleněné vitráže.\n\n"}
{"id": "1142925", "url": "https://cs.wikipedia.org/wiki?curid=1142925", "title": "Giselbert Lucemburský", "text": "Giselbert Lucemburský\n\nGiselbert Lucemburský (okolo 1007 – 14. srpna 1059) byl hrabě ze Salmu a Longwy a také z Lucemburska.\n\nNarodil se okolo roku 1007 jako syn Fridricha Lucemburského hraběte z Moselgau a Ermentrudy hraběnky z Gleibergu.\n\nPrvně byl hrabětem ze Salmu a Longwy a později po smrti jeho bratra Jindřicha II. získal hrabství Luceburska. Dostal se do sporu s arcibiskupem Trevíru Poppem a to kvůli opatství Saint-Maximin.\n\nRoku 1050 vybudoval nové opevnění Lucemburku z důvodu rozšíření populace.\n\nS neznámou ženou měl:\n"}
{"id": "1142933", "url": "https://cs.wikipedia.org/wiki?curid=1142933", "title": "Marcin Kurek", "text": "Marcin Kurek\n\nMarcin Kurek (* 12. června 1970, Świebodzin) je polský básník a překladatel z románských jazyků, odborník na iberoamerické literatury.\n\nDebutoval v r. 1997 sbírkou \"Monolog wieczorny\" (Večerní monolog). Svou druhou básnickou knihu - poému \"Oleander\" (Oleandr) - vydal v r. 2010 a obdržel za ni literární Cenu Nadace Kościelských (Nagroda Fundacji im. Kościelskich) a nominaci na Vratislavskou básnickou cenu Silesius (Wrocławska Nagroda Poetycka „Silesius”) v kategorii \"debut roku\". Přeložil a přebásnil díla řady španělsky, katalánsky a francouzsky píšících literátů (zejm. španělských, francouzských a iberoamerických), mimo jiné francouzských básníků Francise Ponge a Arthura Rimbauda, marockého spisovatele Abdelkebira Khatibiho, španělského režiséra Luise Buñuela, mexického básníka Davida Huerty či argentinského básníka a aktivisty Juana Gelmana. Za překlad \"62 básní\" katalánského básníka Joana Brossy získal v r. 2006 Cenu časopisu Literatura na světě (Nagroda „Literatury na Świecie”). \n\nŽije ve Vratislavi. Pedagogicky působí na Vratislavské univerzitě, kde přednáší hispanoamerickou literaturu. \n\n\n\n\n\n\n\n"}
{"id": "1142935", "url": "https://cs.wikipedia.org/wiki?curid=1142935", "title": "Allied Expeditionary Air Force", "text": "Allied Expeditionary Air Force\n\nAllied Expeditionary Air Force (AEAF), někdy také známé jako Allied Armies’ Expeditionary Air Force (AAEAF), česky známé jako Spojenecké expediční letectvo, bylo leteckou složkou kontrolující spojenecké taktické letecké síly a podřízenou Vrchnímu velitelství spojeneckých expedičních sil během operace Overlord.\n\nJeho efektivita nebyla ze dvou důvodů považována za zcela optimální.\n\nNefungovalo totiž jako velitelství kontrolující všechny spojenecké letecké síly podporující vylodění v Normandii protože strategické bombardéry Bomber Command RAF (pod velením ACM Arthura Harrise) a 8. letecké armády USAAF (genpor. Jimmy Doolittle) zpočátku zůstaly podřízeny běžným velitelským strukturám svých států a teprve později byly, po nátlaku vrchního velitele spojeneckých expedičních sil, gen. Dwighta D. Eisenhowera, podřízeny přímo Vrchnímu velitelství spojeneckých expedičních sil (SHAEF).\n\nDalším důvodem bylo, že velitel AEAF, \"Air Marshal\" Leigh-Mallory, byl některými svými kolegy neoblíben a jeho osobní vlastnosti jimi nebyly považovány za vhodné k této velitelské pozici.\n\nRozhodující úloha při koordinaci letecké podpory vylodění jak silami AEAF tak strategickými bombardovacími silami tedy \"de facto\" připadla zástupci spojeneckého vrchního velitele pro letecké operace, jímž byl jmenován \"Air Chief Marshal\" Arthur Tedder.\n\nSpojenecké expediční letectvo se skládalo ze dvou hlavních složek, 2. taktické letecké armády RAF\n(velitel \"Air Marshal\" Arthur Coningham) a 9. letecké armády USAAF (velitel generálporučík Lewis H. Brereton), z nichž každá podporovala v Normandii vyloděnou skupinu armád svých národních ozbrojených sil.\n\nPo operační stránce mu byla podřízena i Air Defence of Great Britain (Protivzdušná obrana Velké Británie - jak bylo krátkodobě přejmenováno Velitelství stíhacího letectva RAF) (velitel \"Air Marshal\" Roderic Hill), která na něm jinak zůstala nezávislá.\n\nVelitelství Spojeneckého expedičního letectva bylo rozpuštěno v srpnu 1944, poté, co byl letecký maršál Leigh-Mallory pověřen velením leteckých sil na Dálném východě.\n"}
{"id": "1142946", "url": "https://cs.wikipedia.org/wiki?curid=1142946", "title": "NGC 7801", "text": "NGC 7801\n\nNGC 7801 je otevřená hvězdokupa v souhvězdí Kasiopeji. Objevil ji John Herschel 8. září 1829. Její rektascenze 0h 0m 20s pro epochu J2000 je nejnižší ze všech NGC objektů.\n"}
{"id": "1142950", "url": "https://cs.wikipedia.org/wiki?curid=1142950", "title": "Adèle Haenel", "text": "Adèle Haenel\n\nAdèle Haenel (* 1. ledna 1989 Paříž, Francie) je francouzská herečka.\n\nVyrůstala ve městě Montreuil blízko Paříže. Její matka je učitelka a její otec, který je rakouského původu, pracuje jako překladatel. Chodila na hodiny herectví a ve třinácti letech vyhrála casting na hlavní roli ve filmu \"Ďáblové\", kde si zahrála po boku Vincenta Rottierse. Dala o sobě zvláště vědět rolí Floriane ve filmu \"Akvabely\", za kterou byla v roce 2008 nominována na cenu César. Následně se věnovala studiu, když se dostala do přípravných kurzů na ekonomii a obchod a poté na ekonomickou školu. V roce 2009 natočila ve Švýcarsku televizní film s názvem \"Déchaînées\".\n\nV letech 2010 a 2011 se opět vrací k filmovému natáčení. V roce 2011 se objevila ve třech různých rolích ve filmech, mimo jiné ve snímku \"Nevěstinec\" od Bertranda Bonella. V roce 2014 získala cenu César pro nejlepší herečku ve vedlejší roli za film \"Suzanne\". Během převzetí ceny učinila veřejný coming out, když přiznala lásku k režisérce Céline Sciamma, která ji režírovala v \"Akvabelách\".\n\nV březnu 2014 se objevila na divadelní prknech, ve hře \"Trois hommes verts\" od Valérie Mréjen a jejími kolegy byli Pascal Cervo, Gaëtan Vourc’h a Marie Losier. Poté ztvárnila hlavní ženskou postavu ve filmu \"Láska na první boj\" režiséra Thomase Cailleyho. Film byl představen na festivalu v Cannes v sekci Patnáctka režisérů, kde i soutěžil a tuto cenu vyhrál. V roce 2015 za tento film získala cenu César pro nejlepší herečku.\n\n"}
{"id": "1142952", "url": "https://cs.wikipedia.org/wiki?curid=1142952", "title": "Dálniční křižovatka Kaiserslautern", "text": "Dálniční křižovatka Kaiserslautern\n\nAutobahndreieck Kaiserslautern (zkráceně též Dreieck Kaiserslautern; zkratka AD Kaiserslautern) je křižovatka dvou německých dálnic, nacházející se ve spolkové zemi Porýní-Falc u města Kaiserslautern. Kříží se zde dálnice A 6 s dálnici A 63.\n\nDálniční křižovatka se nachází na území města Kaiserslautern, přičemž město Kaiserslautern se nachází jihozápadně od křižovatky. V okolí se nachází ještě obce Enkenbach-Alsenborn a Mehlingen. Křižovatka se nachází v Sárské vrchovině jižně od Nehlingenského lesa.\n\nNejbližší větší města jsou Kaiserslautern (asi 1 km po dálnici A 6 na západ), Saarbrücken (asi 70 km po dálnici A 6 na západ), Ludwighafen am Rhein (asi 65 km po dálnici A 6 na východ) a Mainz (asi 81 km po dálnici A 63 na severovýchod).\n\nAutobahndreieck Kaiserslautern je mimoúrovňová křižovatka dálnice A 6 procházející západo-východním směrem (Saarbrücken – Mannheim – Nürnberg – Waidhaus) a dálnice A 63 procházející severovýchodo-jihozápadním směrem (Mainz – Alzey – Kaiserslautern). Současně po ní prochází i evropská silnice E50, a to západo-východním směrem. Na dálnici A 6 je křižovatka označena jako sjezd 16a a na dálnici A 61 je označena jako sjezd 15.\n\nAutobahnkreuz Kaiserslautern je proveden jako mimoúrovňová křižovatka trojúhelníkového typu v neúplném provedení (tzv. rozštěpení) spojená s dálničním sjezdem. O neúplný trojúhelník se jedná proto, že zatímco ve směru od Saarbrückenu se od hlavního dálničního tahu na Mannheim odpojuje přímá rampa na dálnici A 63, tak ve směru od Mannheimu a ve směru od Mainzu lze pokračovat pouze na Saarbrücken (rampy Mannheim – Mainz chybí). Obě chybějící rampy však nahrazuje dálniční sjezd, který je součástí dálniční křižovatky a který tak lze pro spojení Mannheim – Mainz použít. Jedná se však o nepřímé propojení obou dálnic, neboť při použití tohoto dálničního sjezdu se na několik desítek metrů sjíždí mimo dálnice.\n\nTřebaže dálnice A 6 stála v místech dálniční křižovatky Kaiserslautern již od roku 1936, kdy byl zprovozněn úsek dálnice, tehdy ještě říšské dálnice, mezi obcí Wattenheim a městem Kaiserslautern (úsek končil západně od města Kaiserslautern), tak samotná dálniční křižovatka byla plánována nejdříve až v 60. letech 20. století, kdy bylo uvažováno přímé dálniční propojení měst Kaiserslautern a Mainz. Zprovozněna však byla až v roce 2004, a to spolu s posledním úsekem dálnice A 63 mezi obcí Sembach a dálniční křižovatkou Kaiserslautern.\n\nV průměru projede křižovatkou 40 600 vozidel denně.\n\n\"Mapa použitá v tomto článku byla vytvořena z mapových podkladů OpenStreetMap.org (© OpenStreetMap contributors, Licence).\"\n"}
{"id": "1142966", "url": "https://cs.wikipedia.org/wiki?curid=1142966", "title": "Dům odborů (Moskva)", "text": "Dům odborů (Moskva)\n\nDům odborů () je klasicistní budova v Moskvě, původně sloužící shromáždění ruských stavů ().\n\nPalác nechal postavit v první polovině 18. století generál kníže Dolgorukov-Krymskij. Po jeho smrti v roce 1784 byl zakoupen jménem A. B. Golicyna pro ruské stavy, které zde pořádaly plesy a recepce. Palác se na dlouhou dobu stal centrem společenského života Moskvy. \n\nV letech 1784–90 proběhla pod vedením Kazakova rozsáhlá rekonstrukce, namísto vnitřního dvora byl postaven Sloupový sál se dvěma řadami oken a mramorovou sochou Kateřiny Veliké. Další rekonstrukce vedl v letech 1903–1908 architekt Mejsner, který zvýšil budovu o třetí patro, změnil průčelí a zbořil objekty přiléhající ke Sloupovému sálu.\n\nPo Říjnové revoluci byla budova rozhodnutím Rady lidových komisařů předána odborům. První koncert pro pracující se uskutečnil v roce 1918 za přítomnosti V. I. Lenina a N. K. Krupské\n\nMoskevský odbor Ruské hudební společnosti uspořádal roku 1860 první koncert. Zahájil tradici symfonických koncertů ve Sloupové síni; koncert zorganizoval a dirigoval Nikolaj Grigorjevič Rubinštejn.\n\nVe dnech 14.–16. února 1918 proběhl ve Sloupové síni IV. Všeruský sjezd sovětů dělnických, rolnických a armádních zástupců, který mimo jiné rozhodl o dočasné změně hlavního města; sídlo nejvyšších státních a stranických orgánů bylo přeneseno z Petrohradu do Moskvy.\n\nSloupový sál byl ve dnech 23.–27. ledna 1924 místem posledního rozloučení s Leninem. Poté ještě mnohokrát sloužil jako místo rozloučení s vysokými představiteli sovětského státu (například ve dnech 6.–9. března 1953 se Stalinem). Což se odrazilo v ironickém verši Vladimira Višněvského: „Dlouho jsem neležel ve Sloupovém sále...“.\n\nVe sloupovém sále probíhaly sjezdy sovětů, odborů, zemědělců, rokovaly zde konference městských i oblastních moskevských orgánů, také zde proběhly kongresy Kominterny a dalších mezinárodních organizací.\n\nV květnu a červnu 1928 zde proběhl za účasti veřejnosti soudní proces s obviněnými v Šachtinském případu.\n\nSál je menší než Sloupový, má kapacitu 470 sedících diváků. Byl svědkem řady pozoruhodných historických událostí, v roce 1935 zde za účasti veřejnosti proběhl první moskevský proces, v témže roce Izák Jevsejevič Goron demonstroval na jevišti první tříkanálovou stereofonní aparaturu v Sovětském svazu.\n"}
{"id": "1142975", "url": "https://cs.wikipedia.org/wiki?curid=1142975", "title": "Pátá vlna", "text": "Pátá vlna\n\nPátá vlna (v anglickém originále The 5th Wave) je dobrodružný apokalyptický film natočený podle knihy Ricka Yanceyho \"Pátá vlna\". Hlavní hrdinkou je Cassie Sullivan, která přežila první 4 vlny a snaží se najít svého bratra. Ve snímku hrají Chloë Grace Moretz, Nick Robinson, Ron Livingston, Maggie Siff, Alex Roe, Maria Bello, Maika Monroe a Liev Schreiber.\n\nFilm byl uveden do kin ve Spojených státech amerických 15. ledna 2016 a v České republice 14. dubna 2016. Získal negativní ohlasy od kritiků, přesto utržil přes 110 milionů dolarů. Jeho rozpočet byl 35 milionů dolarů.\n\nMimozemská civilizace (nazývaná též Druzí) má v úmyslu získat Zemi. První vlnou vyřadili všechny stroje, elektroniku a tekoucí vodu a vrátili tak lidstvo do 18. století. Druhá vlna zničila všechna pobřežní města obrovskou vlnou tsunami. Třetí vlna přišla v podobě nákazy, kterou roznášeli ptáci. Při Čtvrté vlně začali Jiní vstupovat do lidí a zabíjet poslední přeživší. Teď se blíží Pátá vlna a nikdo neví, kdy a v jaké podobě přijde. Film sleduje příběh Cassie, jejíž matka zemřela na nákazu, otec byl zastřelen Jinými a její bratr je pohřešovaný. Cassie je rozhodnutá udělat cokoli, aby ho našla a ochránila. Při jeho hledání však potká tajemného Evana Walkera. Cassie si tedy musí vybrat mezi důvěrou a beznadějí, životem a smrtí.\n\nV březnu 2012 zakoupila společnost Columbia Pictures filmová práva na trilogii s Grahamem Kingem a Tobey Maguirem jako producenty. V dubnu 2014 bylo oznámeno, že Chloë Moretz si zahraje roli Cassie Sulivan a že režisérem bude J Blakeson a scénář napíše Susannah Grant. V červnu se připojili Nick Robinson, Alex Roe a Liev Schreiber. Následující měsíce byla oznámena další jména. Natáčení začalo v říjnu 2014 v Atlantě v Georgii a skončilo v lednu 2015.\n\nFilm vydělal 34,9 milionů dolarů v Severní Americe a 75 milionů dolarů v ostatních oblastech, celkově tak vydělal 109,9 milionů dolarů po celém světě. Rozpočet filmu činil 38 milionů dolarů. V Severní Americe byl oficiálně uveden 22. ledna 2016, společně s filmy \"Děda je lotr\" a \"The Boy\". Za první víkend docílil šesté nejvyšší návštěvnosti, kdy vydělal 10,3 milionů dolarů.\n\nFilm získal většinou negativní reakce od kritiků. Na recenzní stránce Rotten Tomatoes získal ze 118 započtených recenzí 16 procent s průměrným ratingem 4,2 bodů z deseti. Na serveru Metacritic snímek získal ze 30 recenzí 33 bodů ze sta. Na Česko-Slovenské filmové databázi snímek získal 48%.\n"}
{"id": "1142988", "url": "https://cs.wikipedia.org/wiki?curid=1142988", "title": "Astrofobie", "text": "Astrofobie\n\nAstrofobie (z řeckého \"ἀστραπή\", blesk, a \"φόβος\", strach) nebo také brontofobie (\"βροντή\" — řecky hrom) je úzkostná porucha projevující se strachem z bouřky, který je neadekvátní skutečné míře nebezpečí. Postižená osoba reaguje na blesk a hrom třasem, pocením, tachykardií a žaludeční nevolností, snaží se vyhledat co nejchráněnější místo. Úzkostné stavy jsou nejhorší o samotě, blízkost známé osoby a konejšivá slova je dokáží podstatně zmírnit. Typickým příznakem astrofobie je abnormální zájem postiženého o předpověď počasí a preventivní příprava různých úkrytů. Astrofobik často trpí příznaky paniky, pokud se ocitne při bouřce na místě, které považuje za nedostatečně chráněné; vykazuje tedy také jisté příznaky agorafobie. \n\nAstrofobie se vyskytuje nejčastěji u malých dětí, které se postupem času zpravidla strachu zbaví, pokud nezískají s bouřkou žádnou negativní zkušenost. Trpívají jí také domácí zvířata jako psi a kočky, u nichž se doporučuje podávání uklidňujícího feromonu, tzv. DAP.\n\n\n"}
{"id": "1142997", "url": "https://cs.wikipedia.org/wiki?curid=1142997", "title": "Bahrajnský záliv", "text": "Bahrajnský záliv\n\nBahrajnský záliv je zátoka Perského zálivu na východním pobřeží Saúdské Arábie, oddělená od hlavní masy vody poloostrovem Kataru. Bahrajnský záliv obklopuje ostrovy Bahrajnu.\n\nOd roku 1986 vede přes záliv 25 km dlouhý most krále Fahda. Záliv se postupně zmenšuje od roku 1963, kdy Bahrajnci zahájili zvětšování rozlohy své země pomocí navážky.\n\nV zálivu se nachází souostroví Hawár, které patří k územím chráněných v rámci Ramsarské úmluvy. Žije zde ohrožený kormorán arabský a dugong indický.\n\nProtáhlá úzká nejjižnější část zálivu, sevřená mezi pobřežím Saúdské Arábie a Kataru, bývá také označována samostatným názvem záliv Salwah.\n"}
{"id": "1142999", "url": "https://cs.wikipedia.org/wiki?curid=1142999", "title": "Arena Corinthians", "text": "Arena Corinthians\n\nArena Corinthians, také Arena de São Paulo, je sportovní stadion nacházející se v brazilském São Paulu. Je domovským stadionem fotbalového klubu SC Corinthians Paulista. Jeho kapacita je až 47 605 diváků. S tímto počtem sedadel patří mezi pátý největší fotbalový stadion v Brazílii, který slouží pro nejvyšší brazilskou ligu.\n\nStadion hostil šest zápasů v průběhu Mistrovství světa ve fotbale 2014. Dne 12. června 2014 se zde pořádal zahajovací ceremoniál a následně i úvodní zápas mezi Brazílií a Chorvatskem. Z důvodu požadavku FIFA musela být na Mistrovství světa ve fotbale 2014 zvýšená kapacita stadionu na 65.000 sedadel. Požadavkům bylo vyhověno, byla přidána dočasná sedadla, které byla po skončení turnaje odstraněna. Po rekonstrukci měl stadion kapacitu 63.267 míst.\n"}
{"id": "1143000", "url": "https://cs.wikipedia.org/wiki?curid=1143000", "title": "Bamse", "text": "Bamse\n\nBamse (1937 – 22. července, 1944) byl legendární norský pes plemene bernardýn. Proslavil se během druhé světové války jako maskot norských námořních sil.\n\nBamse se proslavil jako maskot a miláček norských námořníků a také jako zachránce lidských životů. 9. února 1940 byl jmenován na plnohodnotného člena posádky lodi Thorodd. Tato loď byla jedna z 13 norských lodí, které po pádu Norska do rukou nacistického Německa uprchly do Velké Británie. Loď následně byla přebudována na minolovku a účastnila se bojových operaci na straně spojenců. Jejími domovskými přístavy byla města Montrose a Dundee ve Skotsku. Je známo, že Bamse během tohoto období zachránil minimálně 2 životy a o záchranu dalších se pokusil.\n\nBernardýnu Bamsovi byla udělena zvířecí podoba významného britského řádu Kříže krále Jiřího za statečné činy a na jeho památku byla ve skotském městě Angus postavena jeho socha.\n\nUhynul v roce 1944 a je pohřben ve městě Montrose. Jeho pohřbu se zúčastnily posádky šesti námořních lodí a stovky místních školáků.\n"}
{"id": "1143001", "url": "https://cs.wikipedia.org/wiki?curid=1143001", "title": "Křížová cesta (Česká Kamenice)", "text": "Křížová cesta (Česká Kamenice)\n\nKřížová cesta v České Kamenici na Děčínsku se nachází 2 kilometry severně od města v severovýchodním svahu vrchu Jehla na plošině v poutním místě Bratrské oltáře.\n\nKřížová cesta byla založena roku 1887. Tvoří ji třináct obrázků v dřevěných kapličkách, zabudovaných do pískovcových skal. Čtrnáctým zastavením je Boží hrob – menší výklenek mezi třináctým zastavením a pamětní deskou. Obrázky jsou kopiemi původní křížové cesty. Originály byly roku 2010 nečekaně nalezeny P. Jordánem Červeným z Římskokatolické farnosti – děkanství Česká Kamenice.\n\nBratrské oltáře bývaly poutním místem katolíků i evangelíků. Podle lidové tradice sem přicházeli v letech 1515 – 1614 katolíci a účastnili se tajných mší, protože panství ovládala protestantská šlechta. Po bitvě na Bílé hoře pak místo tajně navštěvovali evangelíci.\n\nRoku 1887 byly do areálu přeneseny sochy sv. Jana Nepomuckého a sv. Antonína Paduánského od kostela sv. Jakuba Většího v České Kamenici. Téhož roku byl z iniciativy měšťanů z České Kamenice zhotoven nový dřevěný oltář na místě staršího, prostého. Obraz s motivem Modlitby v Getsemanské zahradě namaloval Josef Strobach, práce provedl truhlář Anton Gampe z České Kamenice. Sochy andělů pocházely od sochaře Franze Wenzela Fischera. Byla také zřízena křížová cesta a vybudována kaple Božího hrobu. U ní pak byla umístěna socha Anděla smrti.\n\nO údržbu poutního místa a přilehlého přírodního parku kolem Jehly se staral okrašlovací spolek z České Kamenice Anpflanzungs und Verschönerungsverein. Roku 1915 a 1923 byl areál opraven, postaveno schodiště, lavice a zábradlí a byly vyměněny obrazy křížové cesty. Po 2. světové válce místo pustlo.\n\nRoku 1993 byl areál vyčištěn a byla zde umístěna pamětní deska s reliéfem bývalého oltáře. Roku 2011 byly skalní výklenky osazeny kopiemi obrazů dochované křížové cesty. Po úpravě schodišť byly na původní místo umístěny kopie soch z umělého kamene. Restaurované originály soch byly přemístěny na chráněné místo.\n"}
{"id": "1143003", "url": "https://cs.wikipedia.org/wiki?curid=1143003", "title": "BarCamp", "text": "BarCamp\n\nBarCamp je mezinárodní síť uživateli samovytvořených otevřených konferencí. Jde o nestandardní formát konferencí – otevřené, participativní workshopy, jejichž obsah vytvářejí samotní účastníci. První Barcampy byly zaměřeny na webové aplikace, a byly spojeny s open source technologiemi, komunikačními protokoly a otevřenými datovými formáty.\n\nTento formát se v zahraničí používá už i pro celou řadu jiných témat, včetně veřejné dopravy, zdravotní péče a politické práce.\n\n\n= BarCampy v Česku =\n"}
{"id": "1143006", "url": "https://cs.wikipedia.org/wiki?curid=1143006", "title": "Bauer Media Group", "text": "Bauer Media Group\n\nBauer Media Group (do roku 2008 Bauer Verlagsgruppe) je německé vydavatelství, založené v roce 1875 se sídlem v Hamburku. Je součástí skupiny Heinrich Bauer Verlag KG.\n\nVlastní domácí i zahraniční časopisy, televize a rádia. Orientuje se především na časopisy pro ženy a mládež, na společenské magazíny a televizní programové tituly (např. Bravo, Cosmopolitan, Happinez, InTouch, Tina, TV Movie, Welt der Wunder).\n\n"}
{"id": "1143008", "url": "https://cs.wikipedia.org/wiki?curid=1143008", "title": "Kolo (jízdní kolo)", "text": "Kolo (jízdní kolo)\n\nKolo bicyklu je kolo navržené pro jízdní kolo. Zpočátku se nelišilo od toho, které se používalo pro vozy. Mělo okovanou dřevěnou obruč a dřevěné paprsky, což připomínalo slunce – odtud pojmenování sluneční výplet.\n\nKola – zejména to přední – se musela nějak odlehčit, neboť zprvu neexistoval řetězový převod, ale pedály byly namontovány přímo na ose kola. A aby bylo kolo rychlejší, došlo ke zvětšení se předního kola (vysoké kolo). Proto bylo vhodnější nahradit dřevěné paprsky lehkým drátěným výpletem. Za jeho vynálezce se považují Edward Alfred Cowper a John Kemp Starlet.\n\nTakový výplet byl později použit i na kolech automobilů.\n"}
{"id": "1143010", "url": "https://cs.wikipedia.org/wiki?curid=1143010", "title": "Bienále ilustrací Bratislava", "text": "Bienále ilustrací Bratislava\n\nBienále ilustrací Bratislava (zkráceně BIB) je slovenská výstava ilustrací dětské a mládežnické literatury. Je organizována každý druhý rok na podzim. První ročník se uskutečnil v roce 1967. Představuje mozaiku nejlepších ilustrací dětských knih z celého světa. Nejlepší ilustrace vycházejí i na známkách Slovenské pošty. Pořadatelem je Ministerstvo kultury Slovenské republiky. Hlavním organizátorem je Bibiana, mezinárodní dům umění pro děti.\n"}
{"id": "1143011", "url": "https://cs.wikipedia.org/wiki?curid=1143011", "title": "Biotechnologiepark Luckenwalde", "text": "Biotechnologiepark Luckenwalde\n\nBiotechnologiepark Luckenwalde je biotechnologický park, který se nachází 50 km jižně od německého města Berlín v okrese Teltow-Fläming. V parku působí 40 malých až středně velkých firem (národní i mezinárodní společnosti) z oblasti biotechnologie, lékařské techniky a vědy o živé přírodě.\n\n"}
{"id": "1143013", "url": "https://cs.wikipedia.org/wiki?curid=1143013", "title": "Operační prostor Alpské předhůří", "text": "Operační prostor Alpské předhůří\n\nOperační prostor Alpské předhůří (německy: \"Operationszone Alpenvorland\" (OPAP), italsky: \"Zona d'operazioni delle Prealpi\") byl německý prostor v oblasti alpského předhůří, který byl vytvořen za druhé světové války.\n\nOPAP byl založen 10. září 1943 okupací oblasti německým Wehrmachtem, jako reakce na spojenecké příměří s Itálií. Zahrnoval provincie Belluno, Bolzano a Trento. Ve stejný den byl vytvořen Operační prostor pobřeží Jaderského moře který zahrnoval provincie Udine, Gorizia, Terst, Pula, Rijeka, Kvarnerský záliv a Lublaň. Oba operační prostory od 23. září formálně patřily k Italské sociální republice.\n\nOPAP byl spravován vysokým komisařem Franzem Hoferem. Prostor byl spravován jako součást říšské župy (\"Reichsgau\") Tyrolsko-Vorarlbersko. Hlavním městem bylo Bolzano. Italský vliv byl silně omezen Němci, kteří nařídili obnovu zemských hranic z roku 1919. Italští vysocí úředníci v Jižním Tyrolsku byli donuceni k rezignaci a nahrazeni německy mluvícími starosty z řad místního obyvatelstva, ztotožňujícími se s Třetí říší. V září 1943 byl německý jazyk postaven na úroveň italštiny. Fašistické noviny v italštině byly zakázány, stejně jako jejich dovoz z Italské sociální republiky. Fašistická strana byla postavena mimo zákon.\n\nProsazování německých předpisů bylo zajišťováno organizací \"Südtiroler Ordnungsdienst\" (SOD, civilní policie Jižního Tyrolska).\n"}
{"id": "1143014", "url": "https://cs.wikipedia.org/wiki?curid=1143014", "title": "Blackgang Chine", "text": "Blackgang Chine\n\nBlackgang Chine je zábavní park založený v roce 1843 viktoriánským podnikatelem Alexanderem Dabellem na ostrově Wight v Anglii. Je nejstarším dosud existujícím tematickým parkem ve Velké Británii a patří také k nejstarším na světě. Blackgang Chine je umístěn na měkkém křídovém útesu blízko nejjižnějšího výběžku ostrova u městečka Ventnor. Zdejší pobřeží podléhá erozi a dochází k častým sesuvům půdy do moře, které vytvořily malebnou soutěsku (v místním nářečí \"chine\") s výhledem do krajiny. Ustupující linie pobřeží vede k tomu, že se park musí čas od času stěhovat dále do vnitrozemí ostrova. Park nabízí řadu atrakcí pro celou rodinu, jako je horská dráha, westernové městečko, pirátský přístav, modely prehistorických zvířat, skutečná kostra velryby, zahrada s miniaturní vesnicí, expozice původního způsobu života ostrovanů založeného na pašeráctví nebo sochy pohádkových postav. \n\n"}
{"id": "1143015", "url": "https://cs.wikipedia.org/wiki?curid=1143015", "title": "Důl Hlubina (Ostrava)", "text": "Důl Hlubina (Ostrava)\n\nDůl Hlubina v Ostravě byl černouhelný hlubinný důl založený v roce 1852 Salomonem Mayerem Rothschildem (1774–1855) v těsné blízkosti vysokých pecí Vítkovických železáren. Po ukončení provozu byl areál s objekty a technickým zařízením Dolu Hlubina s koksovnou a vysokými pecemi Vítkovických železáren prohlášeny v roce 2002 národní kulturní památkou ČR pro svou mimořádnou památkovou hodnotu.\n\nDůl Hlubina (Tiefbauschacht) byl založen na hranici Moravské Ostravy a Vítkovic. V roce 1871 byl pronajat na 25 let Vítkovickým kamenouhelným dolům (VKD). V roce 1895 byl začleněn jako součást VKD do správy Vítkovického horního a hutního těžířstva (VHHT). V roce 1931 byl k dolu Hlubina připojen důl Šalomoun (včetně zbytků jámy Karolína). Po roce 1939 bylo VHHT podřízeno správě koncernu Reichswerke AG für Erzbergbau und Eisenhütten \"Hermann Göring\", formálně v prosinci 1942 se stalo součástí státního koncernu Hermann Göring Werke. Po ukončení druhé světové války byla na důl uvalena národní správa a poté byl důl znárodněn. Od 1. ledna 1946 byl začleněn do národního podniku Ostravsko-karvinské doly, Ostrava, jako důlní závod. Od 1. července 1946 byl přejmenován na Důl Bohumil Laušman. V únoru 1948 byl název opět změněn na původní Důl Hlubina. Od 1. ledna 1958 byl organizačně spojen s Dolem Generál Jeremenko v jeden závod pod společným názvem Důl Hlubina. Důl Hlubina byl závodem č. 1, Důl Generál Jeremenko závodem č. 2. Od 1. července]] 1987 byl Důl Hlubina organizačně včleněn do koncernového podniku Důl Ostrava jako závod Hlubina.\n\nV rámci útlumového programu těžby uhlí v OKR byl 30. června 1991 vyvezen poslední vozík s uhlím a činnost dolu definitivně ukončena 30. června 1992. Jedinečný areál s významnou technickým zařízením a objekty, typické panoráma Ostravy a unikátní návaznost výrobního (technologického) toku od těžby uhlí, koksování až po jeho využití ve vysoké peci, dalo základ k navržení této lokality k zařazení mezi technické památky. Dne 22. října 1993 byla těžní věž a centrální povrchové objekty prohlášeny kulturní památkou a v roce 2002 prohlášeny národní kulturní památkou ČR. V současné době oblast Dolních Vítkovic prochází konverzí. Na jámě Hlubina zůstaly zachovány: elektrický těžní stroj Škoda (1940), jámová budova s těžními povaly a povaly pro mužstvo, elektrický turbokompresor Breitfeld-Daněk (1922) a kotelna s kotly Gabre (1914–1917). Je rekonstruována strojovna a po opravě budou přístupné jámová budova, strojovna, kotelna, a bývalá vila správy dolu.\n\nNa základě znalostí při těžbě uhelných slojí na jámách Antonín, Šalomoun a Karolína bylo prokázáno, že vývoj slojí pokračuje z Moravské Ostravy dále k jihu směrem k Vítkovicím. V roce 1851 byly provedeny zahloubením dva pokusné vrty v blízkosti Vítkovických železáren s kladným výsledkem. V roce 1852 v tzv. Františkově údolí, které se nacházelo na jižním okraji Moravské Ostravy a v těsní blízkosti Vítkovických železáren v obci Vítkovice. Poprvé v historii OKR byly hloubeny dvě jámy vtažná a výdušná ve vzdálenosti 24 m vedle sebe. Těžní jáma č. 1 byla hloubena v letech 1852–1857 do hloubky 244 m, měla soudkovitý tvar o rozměrech 3920 x 5520 mm. V roce 1892 byl jámový stvol rekonstruován. V roce 1924 je jáma přebudována na jámu výdušnou. V letech 1957–1961 byla jáma prohloubena na konečnou hloubku 796,6 m. V období 1995–1996 byla jáma likvidována zasypáním. \n\nV letech 1854–1856 byla hloubena větrná jáma Hlubina 1 (stará) do hloubky 155 m. Byla vyzděny, průřez s výsečový o rozměru 3700 x 3700 mm byl do úrovně 3 patra, pak měl průřez kruhový o poloměru 3520 mm. V období 1901–1902 byla jáma prohloubena do hloubky 219,4 m. V roce 1924 byla jáma zrušena. Jámová budova byla z části demolována a část upravena na kompresorovnu. \n\nDne 17. května 1921 bylo zahájeno hloubení nové těžní jámy Hlubina 2. Jáma měla průřez kruhový o průměru 6100 mm. Její hloubení bylo ukončeno 30. září 1924 v hloubce 463,12 m. V období let 1931–1932 byla prohloubena do hloubky 586,43 m. V období let 1941–1942 byla jáma prohloubena k 10. patru (780 m). V letech 1957–1961 byla jáma prohloubena na konečnou hloubku 1022,6 m. V období 1995–1996 byla jáma likvidována zasypáním. \n\nV roce 1854 byla unikátním řešením společná jámová budova pro větrní a těžní jámu se strojovnou, těžním strojem a ventilátorem. \n\nV roce 1899 byla postavena podle projektu ostravského architekta Felixe Neumanna (1860–1942) budova koupelny a cechovny, která později byla nazývána \"staré koupelny\". V rámci modernizace dolu v roce 1925 byly koupelny rozšířeny. Architekt Otokar Bém (1868–1949), který se podílel na přestavbě, plně respektoval původní záměr svého předchůdce. Zopakoval původní kompozici v soudobém pojetí architektonického detailu a přístavbu spojil krčkem se starým objektem. Výstavbou nové těžní věže, jámové budovy, oběh vozů a strojovny s novým výkonným těžním strojem bylo realizováno pokrokové technické zařízení, které bylo publikováno v soudobé odborné literatuře. V letech 1957–1961 byl postaven architektonicky významný komplex. Tvořil ho budova nové vrátnice, požární bazén s vodotryskem na nádvoří a budovy tzv. nových koupelen se vstupní dvoranou půleliptického tvaru v duchu dobově módního \"bruselského stylu\", které jsou situovány východně od Místecké ulice, dále přestavba větrné jámy, ventilátorů a výstavba nové kotelny v centrální části areálu. \n\n1854 obě jámy měly společnou jámovou budovu a strojovnu. Původní parní stroj z roku 1851, který byl určen k hloubení jámy, byl v roce 1873 nahrazen novým dvouválcovým stojatým parním těžním strojem s Kraftovým ventilovým rozvodem o výkonu 250 HP, bobinou a jednoetážovou klecí pro dva vozíky. V roce 1884 byla těžní věž stále dřevěná o výšce 13,0 m a s lanovnicemi o průměru 2,8 m. V roce 1891 byl pohon nahrazen dvouválcovým ležatým parním strojem o výkonu 500 HP. Oba parní stroje byly vyrobeny ve Vítkovických železárnách. Nad jámou byla v roce 1892 postavena vzpěrová ocelová těžní věž 18 m vysoká. V roce 1928 byly uváděny parametry parního stroje z roku 1891 vyrobeného ve Vítkovických železárnách takto: průměr pístů 700 mm, zdvih 1600 mm, těžní bubny měly průměr 5000 mm a šířku 900 mm, tlak páry 12 atm. Lano o průměru 35 mm, dvouetážová klec pro dva vozíky vedle sebe na etáž nebo pro 12 osob na etáž. Rychlost těžby 12 m/s, jízda s mužstvem 5 m/s, lanovnice měla průměr 4000 mm. \n\nNa jámě č. 2 byla v roce 1924 vztyčeny nová příhradníková ocelová těžní věž vysoká 49,8 m. Parní dvouválcový těžní stroj s ventilovým rozvodem Gutehoffnungshütte z roku 1924 byl vyrobený Vítkovickými železárnami a měl výkon 3000 HP. Písty o průměru 1200 mm a délce zdvihu 1800 mm, těžní bubny měly průměr 6500 mm, šířku 1650 mm, lano mělo průměr 56 mm. Těžní klec byla čtyřpatrová pro pro dva vozíky vedle sebe nebo 14 osob. rychlost těžby 20 m/s, jízda s mužstvem 10 m/s. Lanovnice měly průměr 5500 mm. Tento parní těžní stroj byl v 70. letech 20. století sešrotován. V roce 1940 byl instalován nový elektrický těžní stroj Škoda. V roce 1971 byl instalován nový elektrický těžní stroj KOEPE 6008 vyrobený v podniku Škoda Plzeň o výkonu 2500 kW, průměr lana 69 mm. Vedlejší těžní stroj byl dvojbubnový s elektrickým pohonem typu ETS-B, stejnosměrný motor měl výkon 1500 kW. \n\nV roce 1928 byl v kompresorovně turbokompresor soustavy Rateau z roku 1914 o sacím výkonu 12 000 mhod., parní turbína o výkonu 1470 HP poháněla dva 22 stupňové turbokompresory. Celé soustrojí bylo vyrobeno ve Škodových závodech, Plzeň. Druhé soustrojí bylo instalováno v roce 1920, mělo sací výkon 20 000 m/hod., parní turbína o výkonu 2900 HP poháněla dva 18 stupňové turbokompresory. Soustrojí bylo vyrobeno ve Škodových závodech, Plzeň. k pohonu se používala odpadní pára těžního stroje Starý kompresor soustavy Rateau-Škoda z roku 1907 se sacím výkonem 4000 m/hod. byl vyřazen z provozu. Stlačený vzduch byl určen jak pro důl, tak i pro Vítkovické železárny.\n\nKotelna měla plochu 562 m, kde byly umístěny 4 kotle typu Gabre s 1600 m otopné plochy. Komín byl vysoký 70 m s horním průměrem 2000 mm. Spalován byl uhelný prach a kaly. \n\n1867 na větrné jámě č.1 (stará) byl instalován větrník soustavy Guiball o průměru ventilátoru 3 000 mm a výkonu 2 000 m/min V roce 1892 byl instalován ventilátor soustavy Capell. \n\nV roce 1928 byl na větrné jámě větrník o výkonu 75/90 m/s soustavy Capell z roku 1892 vyroben v Dinnendahl, Stehle a. Ruhr s parním pohonem AEG Berlín. Záložní z roku 1907 vyroben ve Vítkovických železárnách a pohonem od firny První brněnská strojírna, Brno, o výkonu 60/75 m/s.\n\nDůlní vody byly čerpány elektrickými odstředivými čerpadly vyrobené ve strojírně Andritz ze 4. a 5. patra na povrch, z 7. patra na 5. patro. Na 4. patře (226 m) bylo čerpadlo z roku 1912 o kapacitě 2 m/min., výkonu motoru 230 HP. Na 5. patře (306 m) byla dvě čerpadla s kapacitou 2 m/ min. každé a výkonem motoru 250 HP. V provozu bylo čerpadlo z roku 1909, druhé z roku 1918 bylo v rezervě. Na 7. patře (444 m) bylo čerpadlo z roku 1926 o kapacitě 1 m/min, výkon motoru 75 HP.\n\n1857 bylo vytěženo první uhlí, které pocházelo z otvírek. Pravidelná těžba začala v roce 1863, kdy byly Anselmu Salomonovi Rothschildovi (1803–1911) uděleny první důlní míry. Byly dobývány jaklovecké a hrušovské sloje ostravského souvrství metodou piliřováním nebo směrným stěnováním o mocnosti 50 až 360 cm, v úklonu 5 ° až 15 °.\n\nV roce 1895 bylo dosaženo rekordní těžby jedním těžním strojem v Rakousko-Uhersku, bylo vytěženo 382 103,3 tun uhlí. \n\nTěžby na nové jámě Hlubina 2 byla zahájená 4. září 1924. Během válečných let 1942 až 1944 bylo dosaženo roční těžby přes 800 000 tun uhlí. V roce 1968 byla ukončena těžba na pobočném dole Šalomoun, z dolu Hlubina byly dotěženy zbytky jeho otevřených zásob. Taktéž od roku 1979 byla odtěžena spodní část důlního pole Alexander. Postupem do větších hloubek se zhoršovaly důlní geologické podmínky. Na počátku 50. let 20. století se dobývalo uhlí jakloveckých vrstev hloubce 300–400 m. Koncem 80. let 20. století bylo uhlí dobýváno z hloubky přes 1000 m. Těžba byla ukončena 30. června 1992. Za dobu své existence vytěžil 47,160 milionu tun uhlí.\n\n1868 první velké třídírny Hlubina a Terezie soustavy Mayerovy. V roce 1928 bylo v provozu provizorní prádlo pro kostkové a ořechové uhlí. Třídírna byla spojena lanovou dráhou s prádlem koksovny Vítkovických železáren a měla zařízení pro odstraňování železných součástek.\n\nZáplavka - Na dole Hlubina byly prováděny první pokusy se záplavkou v OKR. Jako plnící materiál, který se se zkoušel, byla granulovaná struska z vysoké pece. Důvodem byla snaha snížit náklady a potíže s odsunem strusky od vysokých pecí, snížit velikost ochranných pilířů vytěžením uhlí na těchto plochách bez rušivého vlivu na povrch. Pravidelná záplavka byla zahájená v roce 1903, po dvou letech místo strusky byly plaveny výpěrky z uhelného prádla. Výhodou záplavky, obdobně jako u základky je, že nemusel být zřízen odval, veškerý vytříděný kámen se vracel do podzemí. V období 1928–1929 bylo postaveno nové zaplavovací zařízení u jámy č. 2 s výkonem 40 m/hod.\n\nŽelezniční spojení zabezpečovala vlečka napojená na úsek dráhy Moravská Ostrava–Vítkovice Frýdlantské a montánní dráhy a také na závodní vlečku Vítkovických železáren. U dolu Hlubina byla zastávka úzkokolejné dráhy, dnes tramvajová zastávka Hlubina.\n\nDůlní koňská doprava byla nahrazena v roce 1901 benzolovou lokomotivou - první lokomotiva v OKR, lokomotiva typu Deutz. V roce 1928 bylo v provozu 10 benzínových důlních lokomotiv.\n\nPro havíře Dolu Hlubina byla postavena Hlubinská kolonie(Kolonie Hlubinská, Kolonie Hlubina, Osada jámy Hlubina, německy Tiefbauschacht Colonie, Tiefbau Colonie). Byla východně od jámy Hlubina. Výstavba probíhala ve dvou etapách: v období 1868–1873 bylo postaveno 47 domů, v období 1909–1910 bylo postaveno šest dvoupodlažních osmibytových domů. V roce 1890 byla postavena kasárna pro 51 dělníků. V roce 1892 byla postavena provizorní dělnická kasárna později adaptována pro obytné účely (1906) a od roku 1920 jako prodejna. Za 2. světové války byla poškozena a v roce 1946 demolována. V letech 1900–1901 byla postavena dělnická tzv Stará kasárna, dále závodní jídelna a tzv. Nová kasárna. Další dosud stojící noclehárna byla postavena v letech 1907–1908 stavební firmou H. Ulrich & A. Schön pro 160 havířů. V roce 1910 měla Hlubinská kolonie 56 domů, dvě noclehárny a jídelnu. V roce 1974 bylo zde 41 domů s noclehárnou a jídelnou. V roce 2012 bylo osm domů, bývalá noclehárna a budova jídelny. \n\n\n\n\n\n"}
{"id": "1143016", "url": "https://cs.wikipedia.org/wiki?curid=1143016", "title": "Třída Sierra (1998)", "text": "Třída Sierra (1998)\n\nTřída Sierra je třída oceánských hlídkových lodí mexického námořnictva.\n\nTřídu tvoří celkem čtyři jednotky, které postavily mexické loděnice Salina Cruz Naval SY v Salina Cruz a Tampico Naval SY v Tamanlipas.\n\nJednotky třídy \"Sierra\":\nVýzbroj tvoří jeden 57mm kanón Bofors. Na zádi se nachází přistávací plocha pro vrtulník. Pohonný systém tvoří dva diesely Caterpillar 3616 o celkovém výkonu 12 394 bhp. Lodní šrouby jsou dva. Nejvyšší rychlost dosahuje 18 uzlů.\n"}
{"id": "1143017", "url": "https://cs.wikipedia.org/wiki?curid=1143017", "title": "An der Etsch", "text": "An der Etsch\n\nAn der Etsch und im Gebirge bylo rychtářství Řádu německých rytířů, založené okolo roku 1260 se sídlem v Bolzanu, dnes v italské provincii Jižní Tyrolsko zahrnující několik bývalých komend v Tyrolském hrabství a přilehlém Tridentském biskupství a knížectví.\n\nByla jednou z německých provincií v rámci Svaté říše římské která držela status říšské bezprostřednosti a registrací jako říšský stav. Komenda byla podřízena \"Landkomturovi\".\n\nRoku 1202 Řád německých rytířů postavil první nemocnici na soutoku Etschu a Eisacku blízko Bolzana. Následovalo několik ubytoven podél horské silnice.\n\nSvoji samostatnost komenda ztratila roku 1805 během Napoleonských válek, kdy Tyrolsko přešlo do Bavorského království a nakonec roku 1814 bylo začleněno do Rakouského císařství. Z pohledu německých rytířů nebylo nikdy zrušeno.\n"}
{"id": "1143018", "url": "https://cs.wikipedia.org/wiki?curid=1143018", "title": "Tarantula (hudební skupina)", "text": "Tarantula (hudební skupina)\n\nTarantula byla thrash metalová kapela z Hranic (okres Přerov), která vznikla v roce 1988. Kapelu ovlivnila Metallica a album Peklo pro všechny tomu odpovídá. Po čtyřech úspěšných albech se kapela v roce 2001 rozpadla a část kapely se dala dohromady s několika členy kapely Wizard a založili kapelu Traktor.\n\n\n\n\n"}
{"id": "1143019", "url": "https://cs.wikipedia.org/wiki?curid=1143019", "title": "Třída Holzinger", "text": "Třída Holzinger\n\nTřída Holzinger (jinak též třída Aquila) je třída oceánských hlídkových lodí mexického námořnictva. Jedná se o zvětšenou verzi plavidel třídy \"Uribe\".\n\nPůvodně byla plánována stavba devíti jednotek této třídy, ale později byl jejich počet snížen na čtyři. Plavidla postavily mexické loděnice Salina Cruz Naval SY v Salina Cruz a Tampico Naval SY v Tamanlipas.\n\nJednotky třídy \"Holzinger\":\nPlavidla nesou dva navigační radary SPS-64(V)6. Výzbroj tvoří dva 20mm kanóny Bofors. Na zádi se nachází přistávací plocha pro vrtulník. Pohonný systém tvoří dva diesely MTU 20V 956 TB92 o celkovém výkonu 13 320 bhp. Lodní šrouby jsou dva. Nejvyšší rychlost dosahuje 22 uzlů.\n"}
{"id": "1143021", "url": "https://cs.wikipedia.org/wiki?curid=1143021", "title": "Třída Uribe", "text": "Třída Uribe\n\nTřída Uribe (jinak též třída Halcón) je třída oceánských hlídkových lodí mexického námořnictva.\n\nKonstrukce plavidel třídy \"Uribe\" vychází z typu Halcón/B-120 španělské loděnice Empresa Nacional Bazán. Celkem bylo španělskou loděnicí E. N. Bazán (nyní Navantia) v San Fernandu postaveno šest hlídkových lodí.\n\nJednotky třídy \"Uribe\":\nNavigační radar je typu Decca AC 1226. Výzbroj tvoří jeden 40mm kanón Bofors. Na zádi se nachází přistávací plocha pro vrtulník. Pohonný systém tvoří dva diesely MTU 20V 956 TB91 o celkovém výkonu 13 320 bhp. Lodní šrouby jsou dva. Nejvyšší rychlost dosahuje 21 uzlů. Dosah je 5000 námořních mil při rychlosti 18 uzlů.\n"}
{"id": "1143022", "url": "https://cs.wikipedia.org/wiki?curid=1143022", "title": "Září 2015", "text": "Září 2015\n\n\n"}
{"id": "1143023", "url": "https://cs.wikipedia.org/wiki?curid=1143023", "title": "Třída Montes Azules", "text": "Třída Montes Azules\n\nTřída Montes Azules je třída výsadkových a podpůrných lodí mexického námořnictva. Jedná se o největší válečné lodě postavené v mexických loděnicích. Hlavním úkolem plavidel je přeprava vozidel, osob a materiálu, popřípadě asistování při likvidaci živelních pohrom. \n\nTřídu tvoří celkem dvě jednotky postavené mexickou loděnicí Salina Cruz Naval SY v Salina Cruz.\n\nJednotky třídy \"Montes Azules\":\nVýzbroj tvoří pět 40mm kanónů. Nad nákladovou palubou se nachází přistávací plocha pro vrtulník. Pohonný systém tvoří dva diesely. Lodní šrouby jsou dva.\n"}
{"id": "1143025", "url": "https://cs.wikipedia.org/wiki?curid=1143025", "title": "Patiño (A14)", "text": "Patiño (A14)\n\nStavba zásobovacího plavidla \"Patiño\" byla objednána v prosinci 1991. Plavidlo bylo navrženo ve španělsko-nizozemské spolupráci, přičemž jeho stavbu zajistila španělská loděnice Navantia ve Ferrolu. V Nizozemsku bylo postaveno konstrukčně příbuzné plavidlo \"Amsterdam\". Plavidlo bylo na vodu spuštěno v červnu 1994 a do služby bylo přijato 16. června 1995.\n\nPosádku plavidla tvoří 148 osob a dalších 19 zajišťuje provoz vrtulníků. Na palubě se přitom nachází ubytovací prostory pro dalších 20 osob. Plavidlo má kapacitu 6820 tun lodního paliva, 1660 tun leteckého paliva a 500 tun dalších zásob (jídlo, náhradní díly atd.). K přepravě nákladu slouží tři zásobovacích stanice, kterými mohou být najednou zásobována až tři plavidla (stanice na zádi umožňuje pouze doplňování paliva). Výzbroj tvoří dva 20mm kanóny Oerlikon a dva 20mm obranné kanónové komplety Meroka. Obranu plavidla zesilují čtyři vrhače klamných cílů Mark 36 SRBOC a vlečené protitorpédové klamné cíle SLQ-25A Nixie. Na zádi se nachází letová paluba a hangár umožňující provoz trojice vrtulníků sloužících pro vertikální zásobování. Loď má také dílenské kapacity pro jejich údržbu.\n\nPohonný systém tvoří dva diesely Navantia / Burmeister and Wein, pohánějící jeden lodní šroub. Nejvyšší rychlost dosahuje 20 uzlů. Dosah je 13 450 námořních mil.\n"}
{"id": "1143027", "url": "https://cs.wikipedia.org/wiki?curid=1143027", "title": "Otec na služební cestě", "text": "Otec na služební cestě\n\nOtec na služební cestě (srbochorvatsky Otac na službenom putu/Отац на службеном путу, anglicky When Father Was Away on Business francouzsky Papa est en voyage d'affaires) je film režiséra Emira Kusturici.\n\nPříběh, který se odehrává v letech 1950 ₋ 1952, vypráví malý chlapec jménem Malik. Jeho otec není však na služební cestě, ale na práci v dole a později ve vyhnanství, za svůj výrok proti tehdejšímu režimu. Film se odehrává v bosenské metropoli Sarajevu a ukazuje těžká první léta socialistické Jugoslávie a striktního represivního režimu.\n\nNa MFF v Cannes v roce 1985 obdržel film Zlatou palmu. V současné době je považován za jedno z nejlepších děl tohoto balkánského režiséra.\n\n"}
{"id": "1143028", "url": "https://cs.wikipedia.org/wiki?curid=1143028", "title": "Barbora Škorpilová", "text": "Barbora Škorpilová\n\nBarbora Škorpilová (* 29. listopadu 1972 Praha) je česká designérka. V roce 1991 dokončila Střední uměleckoprůmyslovou školu v Praze, obor konstrukce a tvorba nábytku. V roce 1997 absolvovala VŠUP v Praze, Ateliér architektury a designu (prof. Bořek Šípek). V letech 1997-1998 pracovala jako asistentka ak. arch. Jiřího Pelcla v Ateliéru architektury a designu na VŠUP v Praze. Od roku 2001 je majitelkou studia Mimolimit, které se zabývá navrhováním staveb, interiérovým a produktovým designem.\n\n"}
{"id": "1143029", "url": "https://cs.wikipedia.org/wiki?curid=1143029", "title": "Třída Azteca", "text": "Třída Azteca\n\nTřída Azteca je třída hlídkových lodí mexického námořnictva. Celkem jich bylo postaveno 31 kusů.\n\nTřídu tvoří celkem 31 jednotek.\n\nVýzbroj tvoří jeden 40mm kanón Bofors. Pohonný systém tvoří dva diesely Ruston-Paxman-Ventura 12V o celkovém výkonu 7200 bhp. Lodní šrouby jsou dva. Nejvyšší rychlost dosahuje 23 uzlů. Dosah je 2500 námořních mil při rychlosti 12 uzů.\n"}
{"id": "1143030", "url": "https://cs.wikipedia.org/wiki?curid=1143030", "title": "Benidorm", "text": "Benidorm\n\nBenidorm je pobřežní město ve Španělsku v provincii Alicante na břehu Středozemního moře. Jeho katastrální území má rozlohu 38,51 km. Samotný Benidorm pak má přes 70 tisíc obyvatel. \n\nPůvodně to byla malá obec, dnes je město známé především díky turistickému průmyslu, plážím a výškovým budovám, které vznikly díky úspěšnému rozvoji turistiky v dané oblasti. V Benidormu se nachází nejvyšší budova ve Španělsku (mimo CTBA), Intempo s výškou 200 metrů. Celkově se zde nachází 310 budov vyšších než 35 metrů.\n"}
{"id": "1143031", "url": "https://cs.wikipedia.org/wiki?curid=1143031", "title": "Pakomárec skotský", "text": "Pakomárec skotský\n\nPakomárec skotský (, ) je druh malého krevsajícího létajícího hmyzu z čeledi pakomárcovití (\"Ceratopogonidae\").\n\nPakomárec žije převážně v močálech a mokřinách severozápadního Skotska. Nejčastěji se s ním lze setkat od pozdního jara do pozdního léta, kromě Skotska žije též na vhodných lokalitách i v jiných částech Británie, ale například i ve Skandinávii nebo v Rusku. Nejedná se o bodavý, ale o žravý hmyz. Samičky jsou známé tím, že se pohybují v mračnech a napadají lidské hostitele, i když častějším zdrojem krve bývá spíše dobytek, ovce a divoká zvěř. Možnost jejich včasné identifikace je snížena díky jejich velikosti (do 2 mm) a také díky skutečnosti, že v letu nevydávají žádný lidskému uchu slyšitelný zvuk. Jsou žravé a výsledek je bolestivý.\n\nPohybují se v blízkosti míst, kde se rozmnožují, ale jejich akční radius může být v okruhu do jednoho kilometru. Nejaktivnější jsou kolem západu slunce, po západu slunce jejich činnost polevuje. Pohybují se převážně při zemi. Jejich aktivita se též snižuje ve větru při rychlostech nad tři metry za sekundu a při vlhkosti vzduchu pod 60–75 %.\n\nPanuje přesvědčení, že mrazivé zimy stavy pakomárců redukují. Ale po nebývale studené zimě roku 2010 bylo zjištěno, že mráz ve Skotsku snížil počty predátorů jako jsou ptáci a netopýři, takže výskyt pakomárců se během následujícího léta naopak zvýšil.\n\n\n"}
{"id": "1143032", "url": "https://cs.wikipedia.org/wiki?curid=1143032", "title": "Getafe", "text": "Getafe\n\nGetafe je město ve Španělsku, v jižní části autonomní oblasti Madrid, 13 km jižně od samotné španělské metropole. Je to jedno z nejdůležitějších průmyslových měst s největší populací v centrální oblasti kolem Madridu. Žije zde obyvatel. Getafe je metropolí římskokatolické diecéze Getafe, jedné z nejmladších ve Španělsku.\n\nNachází se zde vojenská základna. Getafe je považováno za geografický střed Pyrenejského poloostrova. Nachází se zde i rektorát univerzity Karla III. a sídlí zde i fotbalový tým Getafe CF.\n\nDíky blízkosti hlavního města a španělskému hospodářskému rozvoji především ve 2. polovině 20. století vznikly v Getafe a jeho blízkosti početné továrny. V důsledku toho se zvýšila populace na 150 000 lidí. Tento nárůst si vyžádal výstavbu mnoha přístupových cest, rozšíření nabídky veřejných služeb a tak v Getafe i jeho okolí vznikla spousta sídlišť.\n\nPrvní zmínky o člověku v okolí Getafe jsou známy z období paleolitu (asi 100 000 let př. n. l.) U řeky Manzanares byly nalezeny hliněné nádoby společně s různými kamennými pomůckami.\n\nV období 2. a 3. století na toto území přišli Římané, kteří dokončili výstavbu městečka La Torrecilla, položeného u řeky Manzanares. Ze 6. a 7. století je dochován u městečka La Torrecilla hřbitov, kde své stopy zanechali Vizigóti. V 8. století napadli Getafe, podobně jako velkou část celého Pyrenejského poloostrova, Arabové.\n\nV roce 1085 se králi Alfonse VI. podařilo vymanit osady v oblasti města Getafe z arabské nadvlády. Základem pro výstavbu města bylo založení Magdalénské poustevny, která byla ale později zbourána.\n\nMěsto je obsluhováno linkou 12 madridského metra (Metrosur), která zastavuje v Getafe ve stanicích Arroyo Culebro, Conservatorio, Alonso de Mendoza, Getafe Central, Juan de la Cierva, El Casar, Los Espartales a El Bercial. Ve stanicích Getafe Central a El Casar zastavují také příměstské vlaky Cercanías.\n\nMěstem prochází dálnice A42 spojující Madrid a Toledo.\n\n"}
{"id": "1143033", "url": "https://cs.wikipedia.org/wiki?curid=1143033", "title": "Montehermoso", "text": "Montehermoso\n\nMontehermoso je španělské město na severu autonomního společenství Extremadura. Podle dat ze sčítání lidu z roku 2007 mělo 5710 obyvatel.\n\nPrvní zmínka o tomto městě pochází ze 13. století, kdy zde vznila osada čítající 15-20 rodin a hrad, který hrál významnou roli v Reconquistě.\n\nSoučasná radnice ve městě (Casa consistorial) byla vybudována v roce 1897.\n"}
{"id": "1143035", "url": "https://cs.wikipedia.org/wiki?curid=1143035", "title": "Benno Pludra", "text": "Benno Pludra\n\nBenno Pludra (1. října 1925, Mückenberg, dnes Lauchhammer, Bavorsko – 27. srpna 2014, Postupim) byl německý (NDR) spisovatel, především příběhů pro děti a mládež.\n\nStudoval na námořnické škole v Hamburku a roku 1942 vstoupil do obchodního loďstva. Po skončení války se roku 1945 navrátil ke svým rodičům žijícím v Sasku a vstoupil do komunistické strany. Absolvoval pedagogický kurz a krátce pracoval jako učitel na základní škole. Od roku 1948 studoval germanistiku, historii a dějiny umění na univerzitě v Halle a na Humboldtově univerzitě v Berlíně. Během této doby začal psát povídky publikované v novinách a časopisech. Roku 1950 přerušil univerzitní studia a odešel do východního Berlína, kde pracoval jako redaktor novin \"Der Rundfunk\". Od roku 1952 byl spisovatelem na volné noze. Děj jeho povídek a románů se většinou odehrává u moře, někdy též ve velkoměstském prostředí.\n\nBenno Pludra patří k nejúspěšnějším autorům pro děti a mládež v bývalé NDR a za své práce obdržel celou řadu ocenění, například roku 1981 Národní cenu NDR (Nationalpreis der DDR) a dvakrát (1992 a 2004) Německou cenu za literaturu pro děti (Der Deutsche Jugendliteraturpreis).\n\n"}
{"id": "1143037", "url": "https://cs.wikipedia.org/wiki?curid=1143037", "title": "Roskovec", "text": "Roskovec\n\nRoskovec je malé město na jihu střední Albánie. Nachází se mezi městy Fier a Berat v okresu Fier a má přibližně 15 000 obyvatel. Leží v nadmořské výšce 23 m n. m., v blízkosti řeky Lumi i Semanit a umělé vodní nádrže na jednom z jejích přítoků.\n\nRoskovec byl založen během období vlády komunismu v Albánii. Jeho název pochází z jihoslovanských jazyků. Většina obyvatel Roskovce se živí zemědělstvím. Žijí zde muslimové a ortodoxní křesťané.\n\nVe městě žije romská menšina.\n\nPřestože současné město vzniklo v relativně nedávné době, je úrodné údolí řeky Lumi i Semanit (Semanské řeky) osídleno již po dlouhou dobu. V období existence Osmanské říše se zde nacházelo tržiště pro cestovatele, kteří se potkávali během nedělních trhů. Moderní město bylo vybudováno pak i v roce 1968. Sestěhovali se do něj obyvatelé z okolních vesnic, kteří našli práci v místních průmyslových podnicích, mezi které patří např. společnost Albpetrol.\n"}
{"id": "1143039", "url": "https://cs.wikipedia.org/wiki?curid=1143039", "title": "V Tower", "text": "V Tower\n\nV Tower je třicetipatrový 104 metrů vysoký mrakodrap zahrnující 130 bytů na Pankrácké pláni v Praze 4, severovýchodně od křižovatky ulic Pujmanové a Milevská, na hranici Krče a Nuslí, nedaleko trojmezí s Podolím. Je nejvyšším bytovým domem v Česku. Výstavba byla zahájena v červnu 2015, dokončena byla v únoru 2018. Návrh pochází od českého architekta Radana Hubičky. Projekt stál přibližně tři miliardy korun.\n\nPůvodně se projekt jmenoval \"Epoque Pankrác bytový dům\" a byl vlastněný firmou Epoque-Lancaster, a.s. spadající do holdingové struktury zkrachovalé firmy ECM Real Estate Investments. Ta ho plánovala postavit už před ekonomickou krizí, její nástup a špatná finanční situace firmy však plány na několik let zmrazily. Nakonec projekt v roce 2012 koupila z procesu insolvenční reorganizace v ECM společnost Aceur Investment se sídlem v Lucembursku, a to prostřednictvím nákupu společnosti Epoque-Lancaster a.s., která byla přejmenována na V Tower Prague, a.s. Developerské řízení projektu dnes vedeného pod názvem „bytový dům V Tower Prague“ pro společnost V Tower Prague, a.s. provádí firma PSJ Invest, a.s.\n\nPoslední potřebné povolení získala stavba v květnu 2015. Po dlouhých odkladech stavba započala v červnu 2015. Hrubá stavba byla hotova na konci roku 2016. Výškou tak stavba překonala dosud nejvyšší rezidenční dům Česka rezidenci Eliška v Praze, mající 94 metrů. Průměrné patro zabralo stavebníkům osm dní, složitější podlaží až dvojnásobnou dobu, tedy šestnáct dní. Stavba byla dokončena necelé tři roky od začátku výstavby, v únoru 2018. V tento měsíc už si byty začali přebírat noví majitelé. Po dobu výstavby byla V Tower nejsledovanější stavba zemi, i díky jejím budoucím obyvatelům jako například Jaromír Jágr.\n\nSymbolika „V“ (Victoria) představuje obecný symbol otevřenosti, svobody, radosti a optimismu. Rovněž má stavba dle slov architekta symbolizovat mužský a ženský princip. Dvě věže se oddalují, zároveň přibližují a dole jsou přitom pevně spojené, z různých pohledů se obě věže střetávají, jedna mizí a druhá se vynoří, objeví se prázdno, pak opět splynou, říká architekt Radan Hubička. Vrchol se bude nacházet ve stejné výšce jako špička katedrály svatého Víta. Základy se nacházejí 16 metrů pod zemí.\n\nMrakodrap má 130 bytů, které se budou nacházet od 5. patra výš. Jejich plocha je v rozmezí 50 až 400 metrů čtverečních a jejich cena při prodeji stoupala přímo úměrně s výškou. Nejluxusnější jsou střešní byty zvané penthousy, které mají vlastní bazény a terasy, zároveň z nich jsou výhledy na České středohoří, Krušné hory, Krkonoše, Ještěd a celou Prahu. Pro obyvatele bytů je k dispozici například privátní fitness a bazén, služby hotelového typu včetně například čistírny a úklidu zajišťuje non stop fungující recepce. 24 hodin denně zde funguje také vlastní ochranka. Parkování je zajištěno ve třech podzemních podlažích, kde se nachází 254 parkovacích míst.\n\nDosud byla nejvyšším bytovým domem rezidence Eliška v pražských Vysočanech, která má 25 pater a výšku téměř 94 metrů.\n\nBudova disponuje moderními, efektivními a úspornými technologiemi jako například inteligentní řízení spotřeby energie, šetrné chlazení a vytápění, zároveň má velmi dobrou akustiku. Úspora energie je přibližně 40% oproti bězným stavbám tohoto druhu v roce 2015.\n\nSamotná budova se nachází na pravém břehu řeky Vltavy v Nuslích, necelých 5 kilometrů od centra Prahy a spolu s dalšími výškovými budovami vzdálenými méně než 300 m jako City Tower (109 m), City Empiria (104 m) a Panorama Hotel Prague (79 m) tvoří hlavní dominantu Prahy 4. Poblíž se nachází také další kancelářské budovy jako Main Point Pankrác, City Green Court či Trimaran. Vyvýšené místo pankrácké pláně poskytuje obyvatelům V Toweru panoramatický výhled na obytné čtvrtě Vyšehrad, Vinohrady, ale i na historické centrum s Pražským hradem. Komplex se nachází v blízkosti několika rekreačních zařízení, například park Na Pankráci nebo nedaleké obchodní centrum Arkády Pankrác. Z veřejné dopravy slouží stanice metra (linka C) a autobusová zastávka zajišťující spoje s mnoha linkami.\n\nPankrácká pláň, převyšující hladinu Vltavy o 80 m je jedinou lokalitou v centru Prahy, kde byla státními orgány povolena výstavba výškových domů.\n\nV létě roku 2015, jen pár měsíců po zahájení výstavby získala stavba dvě ocenění. Jedno z nich bylo uděleno v mezinárodní soutěži pro výškové budovy International Property Awards, kde V Tower získal první místo v kategorii High-rise Architecture (česky: výšková architektura).\n\nStavba získala jako první v Evropě certifikát LEED Platinum, který klade přísné požadavky na vztah k životnímu prostředí, komfortu a efektivitě provozu. Pro jeho získání je zapotřebí celých třicet specializovaných studií, nad rámec studií které jsou v Česku pro běžné stavby.\n\nProjekt dlouhodobě narážel na odpor místních obyvatel. Místní obyvatelé si stěžovali zejména na velmi odvážný vzhled samotné budovy či stínění okolní staveb. Projekt se během několika let taktéž potýkal s potížemi ohledně získání některých stavebních povolení. Tehdejší platné územní rozhodnutí soud zrušil na popud místního občanského sdružení.\n\n\n"}
{"id": "1143040", "url": "https://cs.wikipedia.org/wiki?curid=1143040", "title": "Dvouprvkové těleso", "text": "Dvouprvkové těleso\n\nDvouprvkové těleso (značené mj. formula_1, formula_2 nebo GF(2)) je v algebře těleso se dvěma prvky. Jedná se o těleso počtem prvků nejmenší a patřící mezi konečná tělesa.\n\nDva prvky dvouprvkového tělesa se tradičně označují 0 a 1, jedná se o neutrální prvek vůči sčítání a neutrální prvek vůči násobení. Operace odpovídají modulární aritmetice modulo 2, což znamená, že sčítání funguje jako bitová vylučovací disjunkce a násobení jako bitová konjunkce. Vyjádřeno Cayleyho tabulkami vypadají tedy operace takto:\n\nKromě výše uvedené definice popisem operací je možné definovat dvouprvkové tělese také jako faktorokruh okruhu celých čísel formula_3 podle ideálu formula_4 tvořeného sudými čísly, formálně zapsáno formula_5.\n"}
{"id": "1143041", "url": "https://cs.wikipedia.org/wiki?curid=1143041", "title": "Silnice II/302", "text": "Silnice II/302\n\nSilnice II/302 je silnice druhé třídy v Královéhradeckém kraji. Je dlouhá 18,2 km a vede po území Broumovska (spojuje města Broumov a Meziměstí). Začíná na hraničním přechodu ve Starostíně (vychází z polské silnice DK35) a končí na hraničním přechodu v Otovicích (napojení na polskou silnici DW385).\n"}
{"id": "1143042", "url": "https://cs.wikipedia.org/wiki?curid=1143042", "title": "Silnice II/303", "text": "Silnice II/303\n\nSilnice II/303 je silnice druhé třídy v Královéhradeckém kraji. Spojuje města Náchod, Hronov, Police nad Metují a Broumov, odkud pokračuje do Janoviček, kde u restaurace Zámeček silnice končí (dál směrem k polským hranicím pokračuje jako lesní cesta).\n\nJedná se o nejdůležitější silniční spojnici Broumovska s vnitrozemím (a jedinou spojnicí určenou pro nákladní dopravu).\n\nCelková délka silnice je 38,8 km.\n\n"}
{"id": "1143043", "url": "https://cs.wikipedia.org/wiki?curid=1143043", "title": "Zálesíit", "text": "Zálesíit\n\nZálesíit (dříve označován jako Agardit-(Ca)) je minerál ze skupiny arsenátů, člen mixitové řady. Poprvé byl objeven na jeho typové lokalitě Zálesí (Javorník) v České republice, po které byl v roce 1999 dle J. Sejkory, T. Řídkošila, V. Šreina pojmenován.\n\nJedná se o sekundární minerál Cu a As bohatých ložisek, nejčastěji produkt zvětrávání chalkopyritu a arsenopyritu.\n\n\nChryzokol, Konichalcit, Klinoklas, Malachit, Tyrolit, Uranofán a Zeunerit\n\nJedná se o velmi vzácný, málo se vyskytující minerál…\n\n\n"}
{"id": "1143045", "url": "https://cs.wikipedia.org/wiki?curid=1143045", "title": "Askold (kníže)", "text": "Askold (kníže)\n\nAskold (ve staré severštině se předpokládá \"Haskuldr\" či \"Höskuldr\", v kronikách \"Асколдъ\" a \"Осколдъ\"; zemřel 882) byl kyjevský kníže. Podle jedné z hypotéz vládl společně s Direm.\n\nPodle Pověsti dávných let byli Askold a Dir družiníky novgorodského knížete Rurika.\n"}
{"id": "1143047", "url": "https://cs.wikipedia.org/wiki?curid=1143047", "title": "Golicyn", "text": "Golicyn\n\nRuské příjmení Golicyn () má více nositelů:\n\n"}
{"id": "1143048", "url": "https://cs.wikipedia.org/wiki?curid=1143048", "title": "Vazačka", "text": "Vazačka\n\nVazačka ( \"Wasatschka\" či \"Wassatschka\" a \"Wasačka\") je zaniklá osada v okrese Mladá Boleslav, v jižní části bývalého vojenského prostoru Ralsko, kvůli jehož založení zanikla. Ležela asi 2 km na severozápad od města Bělá pod Bezdězem, jemuž byla správně podřízena. Původní zabrané katastrální území bylo \"Bělá pod Bezdězem\", současné je \"Vrchbělá\".\n\nDoba vzniku osady patrně není známa. Zmiňuje ji \"Historický lexikon obcí České republiky\" počínající sčítáním lidu v roce 1869, ale\nobjevuje se již na mapě prvního vojenského mapování z let 1764–1768. \n\nPři sčítání lidu v roce 1921 bylo ve Vazačce spočteno 11 domů a 62 obyvatel (z nich bylo 35 Čechů a 27 Němců). Zdravotní obvod, faru, poštu, telegraf a četnickou stanici měli obyvatelé osady v Bělé pod Bezdězem (2,3 km). Nejbližší železniční stanice byla v Bezdězu (5,8 km).\n\nDo roku 1950 patřila do bývalého okresu Mnichovo Hradiště. Zařazení do vojenského prostoru po roce 1945 znamenalo její zánik. V místě osady byl vybudován areál kasáren.\n\nPo odchodu sovětských vojsk převzalo vojenský objekt Ministerstvo obrany, které ho převedlo v roce 2007 do vlastnictví Bělé pod Bezdězem. Město následně stavby a pozemky nabídlo k prodeji podnikatelům a firmám. Byla zde vybudována průmyslová zóna s novou obslužnou komunikací.\n\nPo několika domech původní osady zbylo několik znatelných pozůstatků v podobě více než metr vysokých obvodových zdí. Místo Vazačky částečně připomíná nedaleká zděná výklenková kaplička v osamocené skupince čtyř jírovců, která byla v zuboženém stavu opravena v roce 2012.\n"}
{"id": "1143051", "url": "https://cs.wikipedia.org/wiki?curid=1143051", "title": "Shanghai Rolex Masters 2015", "text": "Shanghai Rolex Masters 2015\n\nShanghai Rolex Masters 2015 byl tenisový turnaj pořádaný jako součást mužského okruhu ATP World Tour, hraný v komplexu Qizhong Forest Sports City Arena na otevřených dvorcích s tvrdým povrchem. Konal se mezi 11. až 18. říjnem 2015 v čínském Šanghaji jako 7. ročník turnaje.\n\nTurnaj se po grandslamu řadil do druhé nejvyšší kategorie okruhu ATP World Tour Masters 1000 a představoval předposlední událost této devítidílné série. Dotace činila 7 021 335 amerických dolarů.\n\nPosledním přímým účastníkem singlové soutěže se stal 52. rakouský hráč žebříčku ATP Andreas Haider-Maurer. Nejvýše nasazeným hráčem ve dvouhře byl první hráč světa Novak Djoković ze Srbska, jenž turnaj ovládl a dosáhl tak na dvacátou pátou trofej ze série Masters. Obhájce titulu a třetí muž pořadí Roger Federer vypadl po volném losu se španělským kvalifikantem Albertem Ramosem-Viñolasem ve druhém kole. v deblové soutěži triumfoval jihoafricko-brazilský pár Raven Klaasen a Marcelo Melo.\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráč postoupil jako tzv. šťastný poražený:\n\n\nNásledující páry obdržely divokou kartu do hlavní soutěže:\n\nNásledující pár nastoupil z pozice náhradníka:\n\n\n\n\n"}
{"id": "1143052", "url": "https://cs.wikipedia.org/wiki?curid=1143052", "title": "Tianjin Open 2015", "text": "Tianjin Open 2015\n\nTianjin Open 2015 byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem v mezinárodním tenisovém centru. Probíhal mezi 12. až 18. říjnem 2015 v čínském přímo spravovaném městě Tchien-ťinu, jakožto 2. ročník turnaje.\n\nTurnaj s rozpočtem 500 000 dolarů patřil do kategorie WTA International Tournaments. Oproti minulému ročníku byla dotace navýšena o čtvrt milionu dolarů. Poslední přímou postupující do hlavní soutěže dvouhry byla 165. čínská hráčka žebříčku WTA Chan Sin-jün. Nejvýše nasazenou hráčkou ve dvouhře se stala osmá hráčka žebříčku a úřadující šampionka US Open Flavia Pennettaová z Itálie, kterou v úvodním kole vyřadila ukrajinská kvalifikantka Ljudmila Kičenoková. Šestnáctý kariérní titul z dvouhry si připsala polská tenistka Agnieszka Radwańská, která si vítězstvím zajistila postup na Turnaj mistryň 2015. Deblovou soutěž ovládly domácí turnajové dvojky Sü I-fan a Čeng Saj-saj.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\nNásledující páry obdržely divokou kartu do hlavní soutěže:\n\nNásledující pár postoupil do hlavní soutěže jako náhradník:\n\n\n\n"}
{"id": "1143054", "url": "https://cs.wikipedia.org/wiki?curid=1143054", "title": "Kissin' Time", "text": "Kissin' Time\n\n„Kissin' Time“ je píseň amerického zpěváka Bobby Rydella z roku 1959. V roce 1974 převzala a textově přepracovala tuto píseň americká rocková skupina Kiss .Ta ji vydala na svém debutovém albu nazvaném \"Kiss\".\n„Kissin' Time“ se objevila na následujících albech Kiss:\n\n"}
{"id": "1143055", "url": "https://cs.wikipedia.org/wiki?curid=1143055", "title": "Let Me Go, Rock 'n' Roll", "text": "Let Me Go, Rock 'n' Roll\n\nLet Me Go, Rock 'n' Roll je píseň americké rockové skupiny Kiss vydaná na albu Hotter Than Hell. Píseň vyšla jako jediný singl tohoto druhého alba skupiny. Neumístila se v hitparádách,ale i tak je od sedmdesátých let až po současnost hrána pravidelně na koncertech skupiny. Píseň napsal Gene Simmons během pracovní pauzy na oběd.\n\n„Let Me Go, Rock 'n' Roll“ se objevila na následujících albech Kiss:\n\n"}
{"id": "1143057", "url": "https://cs.wikipedia.org/wiki?curid=1143057", "title": "Hotter Than Hell (píseň)", "text": "Hotter Than Hell (píseň)\n\nHotter Than Hell je píseň americké rockové skupiny Kiss vydaná na albu Hotter Than Hell. Píseň napsal Paul Stanley a je v ni slyšet vliv skupiny Free.\n\n„Strutter“ se objevila na následujících albech Kiss:\n"}
{"id": "1143058", "url": "https://cs.wikipedia.org/wiki?curid=1143058", "title": "Křížová cesta (Řečice)", "text": "Křížová cesta (Řečice)\n\nKřížová cesta v Řečici na Žďársku vede z obce západním směrem na vrch Niva.\n\nKřížová cesta byla vybudována roku 2005. Tvoří ji čtrnáct dřevěných sloupků s vrcholovou kapličkou s pašijovým obrázkem. Cesta byla postavena k poctě zemřelého Svatého otce Jana Pavla II. Vychází z obce od kaple Svaté Rodiny a končí u Kalvárie se třemi kříži. K jednotlivým zastavením byla přidána květinová úprava, stávající stromy doplnily lavičky a 50 nových lip do nově vzniklé aleje.\n\nDne 4. září 2005 byla cesta požehnána a byla sloužena polní mše na vrcholku kopce Niva.\n\n"}
{"id": "1143059", "url": "https://cs.wikipedia.org/wiki?curid=1143059", "title": "Shout It Out Loud", "text": "Shout It Out Loud\n\nShout It Out Loud je píseň americké rockové skupiny Kiss vydaná na albu Destroyer. Píseň vyšla jako singl tohoto úspěšného alba skupiny. Song se umístil v hitparádě \"Billboard\" Hot 100 ,a v Kanadě se dne 22. května 1976 stal číslem 1. což se skupině podařilo poprvé.\n\n„Shout It Out Loud“ se objevila na následujících albech Kiss:\n\n"}
{"id": "1143061", "url": "https://cs.wikipedia.org/wiki?curid=1143061", "title": "Křížová cesta (Brumov-Bylnice)", "text": "Křížová cesta (Brumov-Bylnice)\n\nKřížová cesta v Brumově-Bylnici na Zlínsku se nachází v Bylnické části města a vede od křižovatky ulic Říky a Zahrady směrem na severozápad k lesu Důbravka.\n\nKřížová cesta byla založena roku 1997. Tvoří ji čtrnáct pašijových obrázků v rámečku připevněných na dřevěné kříže. Každé zastavení je oplechováno, jednotlivé obrázky jsou chráněny sklem. Cesta byla zhotovena s pomocí farníků Bylnice, Singulární společnost Bylnice zajistila dřevo. Roku 2010 byla provedena oprava cesty - byly zhotoveny nové rámečky a opraveny nápisy.\n\nKřížová cesta byla posvěcena 23. března 1997 na Květnou neděli za přítomnosti kněží Mariánů.\n\n\n"}
{"id": "1143065", "url": "https://cs.wikipedia.org/wiki?curid=1143065", "title": "Flaming Youth (píseň)", "text": "Flaming Youth (píseň)\n\nFlaming Youth je píseň americké rockové skupiny Kiss vydaná na albu Destroyer. Píseň vyšla jako singl tohoto úspěšného alba skupiny. Song se umístil v USA na 72 místě a v Kanadě na 73 místě.\n\n"}
{"id": "1143069", "url": "https://cs.wikipedia.org/wiki?curid=1143069", "title": "Hrabata z Lucemburku (Wigerichovci)", "text": "Hrabata z Lucemburku (Wigerichovci)\n\nHrabata z Lucemburku z rodu Wigerichovců někdy též označovaní jako Moselská dynastie byli prvními panovníky Lucemburského hrabství, kterému vládli od roku 968, resp. od roku 1059 do roku 1136. S Lucemburskou dynastií, vládnoucí také v Českých zemích, nejsou po meči příbuzní. \n\nHrabata z Lucemburku odvozují svůj původ od Wigericha, župního hraběte (německy \"Gaugraf\") v Bidgau a falckraběte lotrinského. Byl leníkem dolnolotrinských vévodů a jeho ženou byla Kunigunda, dcera princezny Ermentrud Franské a po matce tedy vnučka neustrijského krále Ludvíka II. Koktavého. Kunigundina otce neznáme, pouze víme, že Kunigunda byla dědičkou řady statků v Ardenách. Potomci Wigericha a Kunigundy posléze získali řadu statků v oblasti pomezí dnešní Belgie, Francie a Německa a stali se mj. župními hrabaty ardenskými, henegavskými a brabantskými, hrabaty z Verdunu, markrabími antverpskými, hrabaty z Baru a nakonec i vévody horno- a dolnolotrinskými. Wigerichův nejmladší syn Siegfried se roku 968 stal hrabětem v pozdějším Lucembursku, ovšem sám se tituloval jen jako župní hrabě z Moselgau (Moselské župy). Siegfriedův vnuk Giselbert používal titul hraběte ze Salmu a právě od Giselbertova mladší syna Heřmana povstala větev hrabat ze Salmu, která ze všech větví Wigerichovců přežila nejdéle, až do roku 1784.\n\nGiselbertův starší syn Konrád I., který se jako první od roku 1059 tituloval hrabě z Lucemburku, založil lucemburskou pošlost, vládnoucí do roku 1136, kdy poslední lucemburský hrabě, Konrád II. umírá bez mužských potomků. Císař proto toto uprázdněné říšské léno přiřkl Jindřichovi, synovi hraběte Gotfrieda z Namuru a Ermesindy, dcery Konráda I. Lucemburského. Přes Jindřichovu dceru Ermesindu a jejího druhého manžela Walrama nastupuje roku 1247 v Lucembursku dynastie hrabat arlonských, v Čechách známá jako Lucemburkové.\n\n\"Související informace naleznete v článku Seznam lucemburských panovníků\"\n\n"}
{"id": "1143070", "url": "https://cs.wikipedia.org/wiki?curid=1143070", "title": "Detroit Rock City", "text": "Detroit Rock City\n\nDetroit Rock City je píseň americké rockové skupiny Kiss která vyšla na albu Destroyer. Píseň vypráví o skalním fanouškovi skupiny KISS, který se zabije při autonehodě cestou na koncert. Song je velice oblíbený fanoušky i mnoha kritiky, ale v době vydání se moc dobře neprodával a v rozhlase se také neuchytil. Nakonec se začala hrát B-strana s baladou Beth, kterou napsal a nazpíval bubeník Peter Criss a z které se stal obrovský hit.\n\n"}
{"id": "1143075", "url": "https://cs.wikipedia.org/wiki?curid=1143075", "title": "Wigerichovci", "text": "Wigerichovci\n\nWigerichovci či tzv. Ardenská dynastie byli rodem doloženým od raného středověku na dnešním belgicko-lucemburském pomezí, který postupně ovládl řadu zemí v oblasti, získal mj. vládu v Lucemburském hrabství a Bavorském vévodství a jedna z jeho vedlejších větví - hrabata ze Salm-Neuburku, získala četné statky na Moravě a vymřela jako poslední větev rodu v roce 1784.\n\nPrvním známým příslušníkem rodu je Wigerich (snad 886-před 919), župní hrabě (německy \"Gaugraf\") v Bidgau a falckrabí lotrinský (pozdější Rýnská Falc). Byl nejspíše synem ardenského župního hraběte Odoacara/Regniera a manželem jakési Kunigundy (888 či 895-po 923), jejíž matkou byla princezna Ermentrud Franská (nar. kol. 870), dcera neustrijského krále Ludvíka II. Wigerich a jeho potomci byli leníky vévodů z Lotharingie (Lotrinska) a posléze získali řadu statků v oblasti pomezí dnešní Belgie, Francie a Německa a stali se mj. župními hrabaty ardenskými, henegavskými a brabantskými, hrabaty z Verdunu, markrabími antverpskými, hrabaty z Baru a nakonec i vévody horno- a dolnolotrinskými. Wigerichův nejmladší syn Siegfried (zem. 998) se stal prvním hrabětem z Lucemburku, i když sám se tituloval ještě jen jako župní hrabě z Moselgau (Moselské župy). Siegfriedův prvorozený syn, Jindřich I. (zem. 1026), se stal vévodou bavorským a otcovy statky zdědil druhorozený Bedřich I. (zem. 1019). Bedřichův nejstarší syn Jindřich II. (zem. 1047) zdědil po bezdětném strýci Bavorské vévodství, druhorozený Bedřich II. (zem. 1065) zdědil po příbuzných Dolnolotrinské vévodství, třetí Adalbero (zem. 1072) se stal biskupem v Metách a nejmladší Giselbert (zem. 1056 či 1059) zdědil bývalé župní hrabství Moselgau a od r. 1036 se psal jako hrabě ze Salmu. Starší z Giselbertových dvou synů, Konrád I. (zem. 1086), se jako první z rodu psal jako hrabě lucemburský. Mladší syn Heřman Lucemburský, v rodové linii vedený jako Heřman X. (zem. 1088), se stal hrabětem ze Salmu a vlastním zakladatelem rodu Salmů. Byl také německým vzdorokrálem jako protivník Jindřicha IV., císaře Svaté říše římské.\n\n\n\n"}
{"id": "1143086", "url": "https://cs.wikipedia.org/wiki?curid=1143086", "title": "Blueprint Negev", "text": "Blueprint Negev\n\nBlueprint Negev je program Židovského národního fondu zaměřený na investice a územní plánování v jižní části státu Izrael v Negevské poušti. \n\nProgram byl vyhlášen na konferenci v Herzliji v roce 2003. Jeho součástí je výstavba velkého parku s umělým jezerem v Beerševě, výstavba nových vesnic a měst a posílení stávajících sídel. V rámci programu také došlo k velkým investicím v údolí Timna poblíž Ejlatu.\n\nV roce 2009 se uvádělo, že v Beerševě již bylo investováno 30 milionů amerických dolarů. Došlo už taky k založení šesti nových židovských sídel v Negevu. Jde o vesnice Be'er Milka, Cukim, Eli'av (dříve Charuv), Giv'ot Bar, Merchav Am a Sansana. Další významné investice byly realizovány v starších obcích. V rámci programu probíhá po roce 2010 i výstavba nového obytného celku Karmit.\n"}
{"id": "1143088", "url": "https://cs.wikipedia.org/wiki?curid=1143088", "title": "Pavel Šťastný", "text": "Pavel Šťastný\n\nPavel Šťastný (* 24. června 1965 Roudnice nad Labem) je český designér, výtvarník a typograf.\nV letech 1986–1989 pracoval jako vedoucí galerie Nová síň. Roku 1989 začal studovat na Vysoké škole uměleckoprůmyslové v Praze v ateliéru písma a knižní kultury a ateliéru malby. 25. listopadu téhož roku zvítězil v soutěži na logo Občanského fóra.\n\nPozději byl spoluvlastníkem reklamní agentury ANY (1990–2001) jako creative-direktor a současně ještě jako art-direktor u Young & Rubicam (1994–1995). Od roku 2002 pracoval u firmy Post Production House která se specializovala na televizní reklamy. Pro Českou centrálu cestovního ruchu vytvářel prezentační expozice České republiky na veletrzích po celém světě. Působí jako kurátor výstav a módních přehlídek. Je majitelem designové a realizační firmy Plechárna a členem TypoDesignClubu.\n\n\n"}
{"id": "1143089", "url": "https://cs.wikipedia.org/wiki?curid=1143089", "title": "Martin-Joseph Mengal", "text": "Martin-Joseph Mengal\n\nMartin-Joseph Mengal (27. ledna 1784 Gent – 4. července 1851 tamtéž) byl belgický hornista, dirigent, hudební skladatel a pedagog.\n\nPocházel z hudební rodiny. Od dětství hrál na housle a na trubku, ve dvanácti letech začal komponovat a ve třinácti byl již prvním hornistou opery v Gentu. V roce 1804 odešel do Paříže, aby studoval na pařížské konzervatoři. Jeho učiteli byli Frédéric Duvernoy na hornu a Charles-Simon Catel ve skladbě. V prosinci téhož roku však musel nastoupit vojenskou službu. Zúčastnil se bojů ve Válce třetí koalice, válce Napoleona proti koalici Británie, Ruska, Švédska a Rakouska, většinou jako člen vojenských kapel.\n\nPo návratu do Paříže hrál v orchestru divadla Théâtre Feydeau a zkomponoval několik oper. Přátelství s ředitelem pařížské konzervatoře a hudebním skladatelem Antonínem Rejchou a diplomatem Charlesem Mauricem de Talleyrand-Périgord mu umožnilo uvádět svá díla v pařížské komické opeře (Théâtre national de l'Opéra-Comique).\n\nV roce 1825 se Mengal vrátil do Gentu. V roce 1830 se stal dirigentem Opery v Antverpách a krátce i v Haagu. Konečně v roce 1835 byl jmenován ředitelem Královské konzervatoře v Gentu. Mezi jeho žáky byl např. François-Auguste Gevaert. Toto místo zastával až do své smrti v roce 1851.\n\nJeho mladší bratr, Jean-Baptiste Mengal (1792–1878), byl rovněž hudebním skladatelem.\n\n\n\n\n\n"}
{"id": "1143091", "url": "https://cs.wikipedia.org/wiki?curid=1143091", "title": "Kanton Chalindrey", "text": "Kanton Chalindrey\n\nKanton Chalindrey (fr. \"Canton de Chalindrey\") je francouzský kanton v departementu Haute-Marne v regionu Grand Est. Tvoří ho 45 obcí. Zřízen byl v roce 2015.\n\n\n"}
{"id": "1143097", "url": "https://cs.wikipedia.org/wiki?curid=1143097", "title": "Jiří Loukotka", "text": "Jiří Loukotka\n\nJiří Loukotka (3. února 1925 Mirotice – 11. listopadu 1981 Brno) byl český marxista a ředitel Ústavu vědeckého ateismu ČSAV v Brně. Maturoval v roce 1944 v Písku a po válce studoval na Filozofické fakultě Univerzity Karlovy dějepis a filozofii. Od roku 1949 byl učitelem ve Vlčnově a v roce 1954 se stal učitelem marxistické filozofie na Farmaceutické fakultě Masarykovy univerzity a na JAMU. V roce 1966 se habilitoval a v roce 1971 byl jmenován profesorem. V letech 1970–76 byl ředitelem Ústavu Marxismu-leninismu VŠZ v Brně. Od roku 1972 byl ředitelem Ústavu vědeckého ateismu ČSAV v Brně. \n\n"}
{"id": "1143098", "url": "https://cs.wikipedia.org/wiki?curid=1143098", "title": "Španělská krajka", "text": "Španělská krajka\n\nŠpanělská krajka je označení používané pro řadu druhů vyráběných ve Španělsku, resp. pro imitace (někdy jen domněle) španělských krajek.\nPrvní písemné údaje u výrobě krajky ve Španělsku pocházejí z poloviny 16. století. Na vzhled a způsob zhotovení působil italský a také arabský vliv. V 17. století bylo známé, že se výrobou zabývá až 12 000 krajkářek, hlavně v klášterech. Vedle liturgických rouch bylo použití krajky brzy běžné také v širokých vrstvách obyvatel (např. závoj mantila). Výrobky se vyvážely od 18. století také do španělských kolonií v Americe. Koncem 19. století se jako zaměstnání uvádělo u 34 000 krajkářek .\n\nPodle způsobu zhotovení se často rozeznávají 4 druhy:\nZ názvů jsou nejznámější: \"Point d´Espagne\", \"Blondes\" a \"Rose point\".\nNejstarší varianta, \"Point d´Espagne\", byla známá už v polovině 15. století. Sestává ze zlatých a stříbrných nití, na kterých je vyšívaný vzor z barevného hedvábí. \n\n\"Blondes\" má vzory z tlusté niti na lehké tylové půdici.\n\n\"Rose point\" je šitá krajka velmi podobná benátské\n\nKrajka se zcela jistým španělským původem je hrubý paličkovaný guipure z bílé, zlaté nebo stříbrné příze. Paličkuje se z kordonetových nití ve třech jemnostech: Uprostřed je nejhrubší nit překřížena jemnou nití a sloupce z třetího druhu příze spojují jednotlivé části a dávají tak tvar celkovému vzoru.\n\n"}
{"id": "1143100", "url": "https://cs.wikipedia.org/wiki?curid=1143100", "title": "Rudolf Nowak", "text": "Rudolf Nowak\n\nRudolf Nowak (1919 – 2004) byl český fotbalista, útočník.\n\nV československé lize hrál za SK České Budějovice ve 13 zápasech a dal 5 ligových gólů.\n\n\n"}
{"id": "1143102", "url": "https://cs.wikipedia.org/wiki?curid=1143102", "title": "Hal Robson-Kanu", "text": "Hal Robson-Kanu\n\nThomas Henry Alex „Hal“ Robson-Kanu (* 21. května 1989, Londýn, Anglie, Spojené království) je britský fotbalový útočník, v současnosti hráč anglického klubu West Bromwich Albion. V mládežnických kategoriích reprezentoval Anglii a Wales, na seniorské úrovni obléká dres Walesu.\n\n\nRobson-Kanu hrál od svých 10 do 15 let v londýnském Arsenalu, poté s ním klub přestal počítat a hráč se stěhoval do akademie Readingu, kde tehdy působil trenér Brendan Rodgers.\n\nPrvní zkušenosti se seniorskou kopanou sbíral na hostování v Southend United FC (jaro 2008). Jaro 2009 strávil na hostování v klubu Swindon Town FC. Po návratu se stal stabilním členem základní sestavy Readingu.\n\nReprezentoval Anglii v mládežnických kategoriích U19 a U20.\n\nHal Robson-Kanu poté nastupoval ve velšské mládežnické reprezentaci U21.\n\nSvůj debut za velšský národní A-tým absolvoval 23. 5. 2010 v přátelském utkání v Osijeku proti týmu Chorvatska (prohra 0:2). Se svým mužstvem se mohl v říjnu 2015 radovat po úspěšné kvalifikaci z postupu na EURO 2016 ve Francii (byl to premiérový postup Walesu na evropský šampionát). V závěrečné 23členné nominaci na mistrovství Evropy nechyběl. V úvodním zápase Walesu v základní skupině B proti Slovensku vstřelil v 81. minutě vítězný gól na konečných 2:1. Ve čtvrtfinále proti Belgii přispěl opět vítězným gólem k výhře Walesu 3:1, chytrou fintou zmátl 3 bránící hráče soupeře.\n\n"}
{"id": "1143109", "url": "https://cs.wikipedia.org/wiki?curid=1143109", "title": "Ivan Hodovský", "text": "Ivan Hodovský\n\nIvan Hodovský (13. března 1938, Brno – 8. dubna 2009, Babice nad Svitavou) byl český marxistický filozof. Maturoval v roce 1956 na Jedenáctileté střední škole v Blansku a poté v letech 1956-1961 studoval dějepis a filozofii na Filozofické fakultě Univerzity Jana Evangelisty Purkyně v Brně. Mezi roky 1968–1969 studoval moderní německou filozofii na v Darmstadtu (SRN), kde jen učil u prof. Karl Anna Schlechta. V roce 1976 se stal kandidátem věd, v roce 1986 docentem pro obor dějiny filozofie. Obhajobou doktorské dizertace \"Problém světa v křesťanské filozofii a teologii\" (1988) získal titul DrSc.\n\nV letech 1964–70 působil jako odborný asistent na FF UJEP v Brně, 1970–90 byl vědeckým pracovníkem Ústavu vědeckého ateismu ČSAV, od roku 1983 Ústavu pro výzkum společenského vědomí ČSAV v Brně. V letech 1982–1990 byl jeho ředitelem. Následně v letech 1990-1994 pracoval na Filozofické fakultě Masarykovy univerzity v Brně, posléze od roku 1994 do roku 2000 vyučoval na Pedagogické fakultě Univerzity Palackého v Olomouci, aby se opět vrátil na Masarykovu univerzitu, tentokrát Pedagogickou fakultu, kde částečně působil až do své smrti.\n\n\n\n"}
{"id": "1143117", "url": "https://cs.wikipedia.org/wiki?curid=1143117", "title": "Joe Ledley", "text": "Joe Ledley\n\nJoseph Christopher \"Joe\" Ledley (* 23. ledna 1987, Cardiff, Wales, Spojené království) je velšský fotbalový záložník a reprezentant, v současnosti hráč anglického klubu Derby County FC.\n\n\nLedley působil v seniorské kopané v klubech Cardiff City FC (Wales), Celtic FC (Skotsko), Crystal Palace FC (Anglie) a Derby County FC (Anglie).\n\nJoe Ledley nastupoval za velšské mládežnické reprezentace U17, U19 a U21.\n\nSvůj debut za velšský národní A-tým absolvoval 7. 9. 2005 v kvalifikačním utkání ve Varšavě proti týmu Polska (prohra 0:1). Se svým mužstvem se mohl v říjnu 2015 radovat po úspěšné kvalifikaci z postupu na EURO 2016 ve Francii (byl to premiérový postup Walesu na evropský šampionát). V závěrečné 23členné nominaci na šampionát nechyběl.\n\n"}
{"id": "1143123", "url": "https://cs.wikipedia.org/wiki?curid=1143123", "title": "Pohřebiště nizozemských panovníků", "text": "Pohřebiště nizozemských panovníků\n\nToto je seznam pohřebišť nizozemských panovníků. Nizozemské království existuje od roku 1815 (resp. 1806 až 1810 za Napoleona Bonaparta). Všichni králové z nasavské dynastie byli pochováni v rodinné hrobce Nového kostela (\"Nieuwe Kerk\") v Delftu.\n\n"}
{"id": "1143130", "url": "https://cs.wikipedia.org/wiki?curid=1143130", "title": "Chris Gunter", "text": "Chris Gunter\n\nChristopher Ross \"Chris\" Gunter (* 21. července 1989, Newport, Wales, Spojené království) je velšský fotbalový obránce a reprezentant, v současnosti hráč anglického klubu Reading FC.\n\n\nChris Gunter nastupoval za velšské mládežnické reprezentace U17, U19 a U21.\n\nSvůj debut za velšský národní A-tým absolvoval 26. 5. 2007 v přátelském utkání ve Wrexhamu proti týmu Nového Zélandu (remíza 2:2). Se svým mužstvem se mohl v říjnu 2015 radovat po úspěšné kvalifikaci z postupu na EURO 2016 ve Francii (byl to premiérový postup Walesu na evropský šampionát). V závěrečné 23členné nominaci na šampionát nechyběl.\n\n"}
{"id": "1143131", "url": "https://cs.wikipedia.org/wiki?curid=1143131", "title": "Milan Daňhel", "text": "Milan Daňhel\n\nMilan Daňhel (* 30. prosince 1941) je český marxista a odborný asistent Ústavu vědeckého ateismu ČSAV v Brně.\nMaturoval v Uherském Hradišti v roce 1959 a poté studoval na FF MU filozofii a psychologii. V letech 1963–68 byl asistentem na katedře marxistické filozofie VÚT v Brně. V roce 1981 emigroval do SRN.\n\n"}
{"id": "1143138", "url": "https://cs.wikipedia.org/wiki?curid=1143138", "title": "Zábělce", "text": "Zábělce\n\nZábělce (též \"Zábelec\" či \"Zábelce\", ) je zaniklá osada či skupina chalup v okrese Česká Lípa, na východě bývalého vojenského prostoru Ralsko, kvůli jehož založení zanikla. Ležela asi 9,5 km na severovýchod od Kuřívod a asi 5,5 km na jihozápad od Osečné. Byla správně podřízena později též zaniklé obci Palohlavy. Původní zabrané katastrální území bylo \"Palohlavy\", současné je \"Náhlov\" v novodobém městě Ralsko.\n\nOsada ležela na travnaté stráni nad údolími Čertova potoka a Zábrdky. Zdejší usedlosti stály roztroušeně po obou stranách cesty z Dolní Noviny do údolí Zábrdky. Osada se nalézala asi 1,5 km severovýchodně od Palohlav.\n\nOsada nemá dlouhou historii, na mapě z roku 1843 jsou ještě nezastavěné pozemky – pole a louky. Později zde bylo postaveno pět domů. Poblíž bylo několik samot, např. Krba. Zábelec vznikl proto, že rozrostlé rodiny v Palohlavech potřebovaly nové prostory, a tak si vybraly pozemky na Zábelci. Voda zde nebyla, tak si postavili vodovod (vodojem stále stojí nad osadou, vodárna je v údolí Zábrdky).\n\n"}
{"id": "1143144", "url": "https://cs.wikipedia.org/wiki?curid=1143144", "title": "Jean-Féry Rebel", "text": "Jean-Féry Rebel\n\nJean-Féry Rebel (18. dubna 1666 Paříž – 2. ledna 1747 tamtéž) byl francouzský barokní hudební skladatel, dirigent, houslista a cembalista.\n\nJean-Féry Rebel byl synem Jeana Rebela, zpěváka-tenora v soukromé kapele Ludvíka XIV.. Jako dítě vynikl jako zázračný houslista. Již ve věku osmi let patřil mezi otcovy oblíbené doprovazeče. Později byl žákem velkého skladatele Jeana-Baptista Lullyho. Stal se houslistou, cembalistou, dirigentem a hudebním skladatelem.\n\nRoku 1699 se Rebel stal prvním houslistou Královské akademie hudby (\"Académie royale de musique\") a královské opery. V roce 1700 odcestoval s operní společností doprovázející nastávajího španělského krále Filipa V. Španělského do Španělska. \n\nV roce 1702 se oženil s Catherine Claude Coutyovou a měl s ní šest dětí. Ze Španělska se vrátil v roce 1705 a získal místo v prestižním souboru známým jako \"Vingt-quatre violons du roy\" (24 králových houslistů). V roce 1716 byl vybrán jako \"Maitre de Musique\" Akademie a v sezóně 1734-1735 dirigoval veřejné koncerty zvané \"Concert Spirituel\". Sloužil také jako dvorní skladatel Ludvíka XIV.\n\nZemřel v Paříži 2. ledna 1747. Jeho syn François Rebel (1701-1775) se stal také znamenitým houslistou a skladatelem. Byl rovněž členem \"Vingt-quatre violons du roy\" a komponoval a řídil opery společně s Françoisem Francœurem.\n\nRebel byl jedním z prvních francouzských skladatelů, kteří komponovali sonáty v italském stylu. Řada jeho skladeb se vyznačuje složitými rytmy a zvláštní harmonií, kterou jeho současníci ne zcela pochopili a docenili. Jeho \"Les caractères de la danse\" kombinují hudbu s tancem a přinášejí nezvyklé metrické myšlenky. Tato skladba měla úspěch i v Londýně, kde ji v roce 1725 uvedl Georg Friedrich Händel. Na počest svého učitele Lullyho zkomponoval skladbu \"Le tombeau de M. Lully\". Některé Rebelovy skladby jsou uváděny jako taneční symfonie (\"Une symphonie de danse\"). Mezi těmito skladbami vyniká \"Les élémens\" popisující stvoření světa.\n\n\n\n\n\n"}
{"id": "1143160", "url": "https://cs.wikipedia.org/wiki?curid=1143160", "title": "Adej Ad", "text": "Adej Ad\n\nAdej Ad ( עדי עד, doslova „\"Navěky\"“, Adei Ad) je izraelská osada neoficiálního charakteru (tzv. outpost) v bloku židovských osad Guš Šilo okolo osady Šilo na Západním břehu Jordánu v Oblastní radě Mate Binjamin.\n\nNachází se v nadmořské výšce cca 790 metrů na východním okraji centrálního hornatého hřbetu Samařska. Leží cca 30 kilometrů severoseverovýchodně od historického jádra Jeruzalému, cca 20 kilometrů severovýchodně od Ramalláhu a cca 53 kilometrů východně od centra Tel Avivu.\n\nVesnice je na dopravní síť Západního břehu Jordánu napojena pomocí místní komunikace, která ji západním směrem propojuje s mateřskou osadou Šilo a která na východ od Adej Ad ústí do silnice číslo 458 (takzvaná Alonova silnice).\n\nAdej Ad leží v hustě osídlené části centrálního Samařska, kde jsou palestinské i židovské obce vzájemně promíseny.\n\nNázev osady odkazuje na biblický citát z Knihy Izajáš 26,4 - „\"Doufejte v Hospodina věčně\"“. Podle jiného zdroje jde o odkaz na Knihu žalmů 132,14 - „\"To je místo mého odpočinku navždy, usídlím se tady, neboť po něm toužím\"“.\n\nOsada byla založena v měsící tišri židovského roku 5759 (podzim 1998). Tehdy se v této lokalitě usadilo osadnické jádro. Krátce poté tu už žily v mobilních domech dvě rodiny. Většina veřejných služeb se náchází v mateřských osadách Šilo a Švut Rachel. V Adej Ad funguje synagoga a mikve. Dále je tu v provozu společenské centrum.\n\nZpráva organizace Mír nyní z roku 2007 uvádí, že téměř 27 % osady stojí na pozemcích v soukromém vlastnictví Palestinců. V lednu 2015 deník Haarec uvedl, že osadníci z Adej Ad házeli kamení po konvoji vyslaném na místo americkým konzulátem v Jeruzalémě s cílem ověřit tvrzení palestinských majitelů okolních pozemků, že jim obyvatelé Adej Ad zničili jejich olivový háj. V srpnu 2015 proběhla v Adej Ad razie izraelských bezpečnostních složek v rámci vyšetřování útoku proti arabské rodině v nedaleké palestinské vesnici Duma, který je přičítán židovským extrémistům. Žádná konkrétní spojitost útoku s obyvateli této osady ale nebyla oznámena. V září 2015 izraelská média přinesla informace o záměru izraelské vlády zpětně legalizovat výstavbu osady Adej Ad, která podle zjištění státu neleží na soukromých palestinských pozemcích. Šlo o reakci na petici organizace Ješ Din, která naopak jménem údajných palestinských vlastníků zdejší půdy požadovala demolici osady.\n\nPřesně údaje o počtu obyvatel nejsou k dispozici, protože nejde o oficiálně samostatnou obec, byť fakticky má Adej Ad samostatné členství v Oblastní radě Mate Binjamin. Roku 2007 je tu uváděno 80 trvale bydlících obyvatel. Internetový portál Oblastní rady Mate Binjamin zde eviduje 23 rodin.\n\n\n"}
{"id": "1143164", "url": "https://cs.wikipedia.org/wiki?curid=1143164", "title": "Přírodní památka", "text": "Přírodní památka\n\nPřírodní památka(PP): je v Česku \"Přírodní útvar menší rozlohy, zejména geologický či geomorfologický útvar, naleziště vzácných nerostů nebo ohrožených druhů ve fragmentech ekosystémů, s regionálním ekologickým, vědeckým či estetickým významem, a to i takový, který vedle přírody formoval svou činností člověk\". PP může orgán ochrany přírody vyhlásit a stanovít přitom také její bližší ochranné podmínky.\nV rámci Světové komise chráněných území je klasifikovaná v kategorii III.\n\nTermín zavedl Alexander von Humboldt na přelomu 18. a 19. století, což dalo začátek trendu zachovávání památek při ochraně přírody. Velkým propagátorem ochrany stromů byl Hugo Wilhelm Conwentz, který podporoval jako přírodní památky pojmout také vzácné druhy rostlin a zvířat.\n\nTabulka zachycuje přehled přírodních památek podle jednotlivých zemí, kde je tato kategorie ochrany přírody zavedena.\n\n"}
{"id": "1143170", "url": "https://cs.wikipedia.org/wiki?curid=1143170", "title": "Lucie Klímová", "text": "Lucie Klímová\n\nLucie Klímová (5. ledna 1884, Praha – 6. října 1961, Křižany v Podještědí) byla česká umělkyně, akademická malířka a zpěvačka.\n\nNavštěvovala kurzy v malírně porcelánu v Telči a večerní kurzy na Uměleckoprůmyslové školy v Praze. V mladých letech se věnovala zpěvu – byla členkou Pěveckého sdružení pražských učitelek za vedení Metoda Doležela. Byla první interpretkou, která zpívala v úpravě pro hlas a orchestr \"Baladu dětskou\" a \"Baladu horskou\" od Vítězslava Nováka.\n\nVystudovala od roku 1919 až 1925 na Akademii výtvarných umění v Praze u profesorů Jakuba Obrovského, Vratislava Nechleby nebo Otakara Nejedlého. Studijní cesty podnikla do Itálie, Francie, Německa a na Korsiku. Byla jednou z prvních absolventek Akademie; ženy mohly na vysokých školách studovat až po školské reformě v roce 1918. V letech 1931 a 1935 Klímová malovala jižní motivy s Josefem Vackem v Jugoslávii. Pobývala také ve Zděchově, kde mecenášem malířské společnosti byl Ludvík Klímek. Žila střídavé na Novém Světě v Praze 1 nebo v Křižanech, kam zajížděla již od roku 1946 a kde strávila celé měsíce, „provázena malířem Vackem“.\nVytvořila akvarelové návrhy na pohlednice Prahy. Nejčastěji malovala krajiny a květiny. Vystavovala ve 30. letech 20. století na mnoha výstavách výtvarných umělkyň a na salonech ve Zlíně, Poličce, Rakovníku. Od roku 1932 byla členkou v Kruhu výtvarných umělkyň (KVU) nebo Klubu výtvarných umělců Aleš (SVU Aleš).\n\nJejími uměleckými vzory byli Jan Preisler, Antonín Slavíček, Vincent van Gogh a také Václav Špála. Výtvarné dílo Lucie Klímové zahrnuje především krajiny a zátiší, kterým se věnovala v průběhu celé své tvůrčí kariéry. Tvořila svá díla po většinu života jako členka Alše. Vždy malovala v přírodě, v ateliéru však opravovala a dokončovala své práce, inspirované přírodou.\n\n\n\n"}
{"id": "1143172", "url": "https://cs.wikipedia.org/wiki?curid=1143172", "title": "Eš Kodeš", "text": "Eš Kodeš\n\nEš Kodeš ( אש קודש, doslova „\"Posvátný oheň\"“, Esh Kodesh) je izraelská osada neoficiálního charakteru (tzv. outpost) v bloku židovských osad okolo osady Šilo na Západním břehu Jordánu v Oblastní radě Mate Binjamin.\n\nNachází se v nadmořské výšce cca 820 metrů na východním okraji centrálního hornatého hřbetu Samařska. Leží cca 34 kilometrů severoseverovýchodně od historického jádra Jeruzalému, cca 22 kilometrů severovýchodně od Ramalláhu a cca 53 kilometrů východně od centra Tel Avivu.\n\nVesnice je na dopravní síť Západního břehu Jordánu napojena pomocí místní komunikace, která sem odbočuje z jihu od osady Adej Ad, od které pak vede spojení západním směrem k mateřské osadě Šilo a na východ směrem k silnici číslo 458 (takzvaná Alonova silnice).\n\nEš Kodeš leží v hustě osídlené části centrálního Samařska, kde jsou palestinské i židovské obce vzájemně promíseny. V této lokalitě vzniklo od konce 20. století několik menších židovských osad, které vytvářejí souvislý blok rozptýlené zástavby o ploše mnoha kilometrů čtverečních (tzv. Guš Šilo).\n\nJméno osady odkazuje na knihu \"Eš Kodeš\", kterou napsal rabín Kalonymus Kalman Shapira, a také na Eš Kodeš Gilmora, který byl zabit při teroristickém útoku v Jeruzalémě.\n\nOsada byla založena v měsící tevet židovského roku 5761 (prosinec 2000). Obyvatelé vyznávaji náboženský sionismus. Vesnice leží v hornaté krajině a obyvatelé se snaží o zakládání pěstování oliv a révy. Většina veřejných služeb se náchází v mateřských osadách Šilo a Švut Rachel. V Eš Kodeš funguje synagoga, mikve, společenské centrum, hřiště, knihovna a je tu postaráno o předškolní péči o děti.\n\nZpráva organizace Mír nyní z roku 2007 uvádí, že osada nestojí na žádných pozemcích v soukromém vlastnictví Palestinců. V srpnu 2015 proběhly u Eš Kodeš potyčky mezi Palestinci a místními osadníky kvůli sporům o vlastnictví okolních zemědělských pozemků. Krátce předtím došlo k útoku proti arabské rodině v nedaleké palestinské vesnici Duma, který byl přičítán židovským extrémistům. Izraelská stanice Aruc 2 uvedla, že útočníci měli přijít do Dumy ve směru od Eš Kodeš, ovšem ne přímo z Eš Kodeš.\n\nPřesně údaje o počtu obyvatel nejsou k dispozici, protože nejde o oficiálně samostatnou obec, byť fakticky má Eš Kodeš samostatné členství v Oblastní radě Mate Binjamin. Roku 2007 je tu uváděno 36 trvale bydlících obyvatel. Internetový portál Oblastní rady Mate Binjamin zde eviduje už 31 rodin.\n\n\n"}
{"id": "1143175", "url": "https://cs.wikipedia.org/wiki?curid=1143175", "title": "Frédéric Duvernoy", "text": "Frédéric Duvernoy\n\nFrédérick Nicolas Duvernoy (16. října 1765 Montbéliard – 19. července 1838 Paříž) byl francouzský hornista, hudební skladatel a pedagog.\n\nFrédéric Nicolas Duvernoy byl v hudbě samouk. Do Paříže přijel v roce 1788 a stal se hornistou v orchestru italské komedie. V roce 1790 se stal členem orchestru Národní gard a v roce 1797 prvním hornistou orchestru Pařížské opery. V roce 1801 byl zproštěn povinností v orchestru, aby se mohl věnovat sólové dráze a skladatelské činnosti. Stal se také členem soukromé kapely Napoleona Bonaparte \"Chapelle de l'Empereur\".\n\nJako sólista na lesní roh si získal vynikající pověst po celé Evropě. V roce 1795 se stal profesorem na pařížské konzervatoři. Vychoval řadu vynikajících sólistů, jako např. belgického skladatele Martina-Josepha Mengala a vytvořil vlastní metodu výuky hry na lesní roh, která je dodnes používána.\n\nJako skladatel byl především autorem skladeb pro svůj nástroj. Komponoval koncerty pro lesní roh a orchestr, etudy, koncertantní symfonie a komorní skladby.\n\n\n\n"}
{"id": "1143177", "url": "https://cs.wikipedia.org/wiki?curid=1143177", "title": "Americký bezsrstý teriér", "text": "Americký bezsrstý teriér\n\nAmerický bezsrstý teriér (anglicky: American Hairless Terrier) je malé psí plemeno původem ze Spojených států. Dělí se na dvě varianty: bezsrstou a osrstěnou. Oficiálně není uznané Mezinárodní kynologickou federací (FCI), o uznání ale usiluje. Standard, je možné najít pod číslem 925.\n\nHistorie amerického bezsrstého teriéra není příliš dlouhá: začíná totiž až v roce 1972 v Louisianě a to u krysí teriérky rodiny Scottových, které se narodilo jedno bezsrsté štěně, které majitelé pojmenovali Josephine. Toto štěně se narodilo jen s krátkým chmýřím a srst jí vypadala až později, v 8. týdnu již byla úplně holá. Josephine, přezdívaná Jo, se později také stala matkou a dle očekávání se narodila holá štěňata. Gen, který Jo předala svým štěňatům, je recesivní, tzn. vzniká pouze v případě, že rodiči štěňat jsou bezsrstí psi. Není vědecky vysvětlitelné, jak se tedy Jo mohla jako jediná z vrhu narodit holá.\n\nPřestože se toto plemeno může zdát zvláštní a pro někoho i odpudivé, našlo si své příznivce a jeho oblíbenost stoupla do té míry, že se v Česku nachází několik chovatelských stanic těchto psů. Zde toto plemeno zastřešuje Klub chovatelů málopočetných plemen psů (KCHMPP). Nejčastěji je využíváno jako společenský pes vhodný pro lidi alergické na srst zvířat.\n\nPřestože FCI plemeno ještě neuznalo, přední chovatelé o to usilují. United Kennel Club toto plemeno uznal v roce 2004. American Kennel Club již od ledna 2016 zařazuje Amerického bezsrstého teriéra do skupiny teriérů.\nAmerický bezsrstý teriér je malé, kompaktní psí plemeno, které se vyskytuje ve dvou variantách: osrstěné a bezsrsté. Kůže je přiléhavá, bez vrásek, různě zbarvená. Nejběžnější zbarvení je přirozené růžové, ale postupem času se na takové kůži vytvoří hnědé pihy, které se zvětšují. Přítomnost chlupů či srsti u bezsrsté varianty či Albinismus je vylučující vada. Bezsrstá varianta nemá žádnou srst (chmýří do 3mm délky) až na hmatové vousky. Pohyb je hbitý a energický.\n\nHlava je úměrně velká, s mozkovnou a čumákem v poměru 1:1. Stop je vyznačený. Lebka široká, mírně klenutá. Uši jsou vzpřímené, ve tvaru V a posazené daleko od sebe. Jsou poměrně velké a vždy natočené vpřed. Oči šikmo posazené, kulaté, velké a mírně vypouklé. Duhovka může být různobarevná, ale většinou má stejnou barvu jako nosní houba. Ta je většinou černá nebo masová. Zuby jsou silné, v nůžkovém nebo klešťovém skusu (preferuje se nůžkový). Krk je štíhlý, středně dlouhý a dobře osvalený. Hřbet je přiměřeně dlouhý a úzký, žebra nevystupují. Obezita je brána jako chyba. Nohy jsou dlouhé a úzké, ale dobře osvalené a lehké. Zakončené zaječími tlapkami s dlouhými drápky. Ty mohou být i vícebarevné. Ocas je u kořene silný a směrem ke špičce se zužuje. Měl by být nesen v linii nebo nad linií hřbetu.\n\nVšechna štěňata se rodí osrstěná, přičemž tato srst se ztratí během první šesti až osmi týdnů života.\n\nAmerický bezsrstý teriér je energický a bystrý pes, který se hodí i pro výcvik a sport. Je inteligentní a naprosto neagresivní. Přestože předkové těchto psů byli šlechtěni k lovu, nemají příliš vyvinutý lovecký pud. Přesto se jedná o nebojácné a houževnaté psy, kteří se mohou zdát křehcí, ale velká zátěž v podobě pohybu jim rozhodně neškodí. Americký bezsrstý teriér je přátelský společník, který dobře vychází i s dětmi, a na rozdíl od jiných teriérů v povaze je vyrovnaný. Dobře se snáší i s ostatními psy a kočkami, ale v případě koček je vhodné je spolu seznámit již v nízkém věku. Američtí bezsrstí teriéři milují lidskou společnost a samotu špatně snáší, což někdy vede až k separační úzkosti. Někteří jedinci mohou být na svých majitelích až závislí. K cizím jsou přátelští a milí, nejsou to dobří hlídači a navíc jsou poměrně tiší.\n\n"}
{"id": "1143180", "url": "https://cs.wikipedia.org/wiki?curid=1143180", "title": "Směrnice (kniha)", "text": "Směrnice (kniha)\n\nSměrnice (v it. originále \"Orientamenti\") jsou knihou Julia Evoly vydanou prvně roku 1950 v Římě jako příloha časopisu Imperium. Autor v tomto díle načrtává v jedenácti krátkých kapitolách ideje, jež mají být bráněny na duchovní a politické rovině lidmi, kteří se po roce 1945 nechtěli spokojit s kolapsem dřívějších struktur a rozvojem moderní konzumní společnosti. Kniha si postupně získala značnou oblibu u radikalizující se mládeže, která nepolevuje ani po pětašedesáti letech od prvního vydání.\n\nEvola byl roku 1951 na základě tohoto díla obviněn ze snahy o obnovení fašismu. Během soudního líčení byl však zcela zproštěn obžaloby. Dle jeho vlastních slov šlo o snahu politické policie nalézt obětního beránka.\n\nV roce 1971 vyšlo druhé přepracované vydání (nakladatelství Edizioni Europa), v němž autor odstranil některé dobově podmíněné narážky a dílu vdechnul obecnější charakter. Celkem vyšly čtyři řádná italská vydání, zhruba dvacet neautorizovaných (pirátských) edic a postupně překlady do nejméně devíti evropských jazyků. Roku 2015 vyšel v malém nákladu překlad český.\n\nAutor na jiném místě shrnul obsah jedenácti kapitol \"Směrnic\" takto:\n\n"}
{"id": "1143184", "url": "https://cs.wikipedia.org/wiki?curid=1143184", "title": "Kida", "text": "Kida\n\nKida ( קידה, doslova „\"Poklona\"“, Kida nebo Keida) je izraelská osada neoficiálního charakteru (tzv. outpost) v bloku židovských osad okolo osady Šilo na Západním břehu Jordánu v Oblastní radě Mate Binjamin.\n\nNachází se v nadmořské výšce cca 800 metrů na východním okraji centrálního hornatého hřbetu Samařska. Leží cca 32 kilometrů severoseverovýchodně od historického jádra Jeruzalému, cca 20 kilometrů severovýchodně od Ramalláhu a cca 53 kilometrů východně od centra Tel Avivu.\n\nVesnice je na dopravní síť Západního břehu Jordánu napojena pomocí místní komunikace, která sem odbočuje z jihu od osady Adej Ad, od které pak vede spojení západním směrem k mateřské osadě Šilo a na východ směrem k silnici číslo 458 (takzvaná Alonova silnice).\n\nKida leží v hustě osídlené části centrálního Samařska, kde jsou palestinské i židovské obce vzájemně promíseny. V této lokalitě vzniklo od konce 20. století několik menších židovských osad, které vytvářejí souvislý blok rozptýlené zástavby o ploše mnoha kilometrů čtverečních (tzv. Guš Šilo).\n\nJméno osady odkazuje na rostlinu hebrejsky nazývanou Kida (latinsky \"Calicotome villosa\"), která roste na okolních svazích.\n\nOsada byla založena v měsící sivan židovského roku 5763 (červen 2003). Zakladateli byli obyvatelé okolních osad. Vznik Kidy byl motivován snahou vytvořit teritoriální souvislost mezi osadami na horském hřbetu Samařska a v Jordánském údolí. Obyvatelé vyznávaji náboženský sionismus. Většina veřejných služeb se náchází v mateřských osadách Šilo a Švut Rachel. V Kida funguje synagoga a je tu postaráno o předškolní péči o děti. Kromě mobilních domů zde vyrůstají i první zděné vily. Mezi obyvateli osady jsou i důstojníci izraelské armády. Rozvíjí se i turistický ruch.\n\nZa vznikem vesnice stála osadnická organizace Amana. Kida je podle listu Haarec situována na státní půdě, která byla dříve rezervována pro potřeby Světové sionistické organizace, a také na soukromých parcelách palestinských majitelů. V roce 2004 byl předložen plán na zpětnou legalizaci osady, ale byl zamítnut. Vláda Ariela Šarona zahrnula osadu mezi 26 outpostů, které měly být vysídleny. V roce 2009 devět záložních důstojníků izraelské armády žijících v osadě pohrozilo, že vypoví službu v armádě, pokud bude jejich vesnice zbořena. K demolici ovšem nedošlo a na 10. výročí založení osady byl přítomen i plukovník izraelské armády Josi Pinto a izraelští politici.\n\nPřesně údaje o počtu obyvatel nejsou k dispozici, protože nejde o oficiálně samostatnou obec, byť fakticky má Kida samostatné členství v Oblastní radě Mate Binjamin. Internetový portál Oblastní rady Mate Binjamin zde eviduje 53 rodin. Osada prochází stavební expanzí a má v plánu dosáhnout výhledově kapacity 500 rodin.\n\n\n"}
{"id": "1143193", "url": "https://cs.wikipedia.org/wiki?curid=1143193", "title": "Nina Čampulková", "text": "Nina Čampulková\n\nNina Čampulková (* 10. října 1945 Praha) je kladenská výtvarnice, ilustrátorka, režisérka a scenáristka animovaných filmů. Narodila se jako jediná dcera akademického malíře a grafika Vladimíra Kováře, který byl žákem Maxe Švabinského a Vratislava Nechleby. Její matka Marie, rozená Čechurová, profesorka českého jazyka, později novinářka Československé tiskové kanceláře, záhy ovdověla a o své malé děti, pětiletou Ninu a tříletého Ivana, se musela sama postarat.\n\nMladá Nina byla přijata na Střední umělecko-průmyslovou školu na obor Výstavnictví a aranžérství. Ninina matka v té době získala práci v tehdejší NDR a své děti si vzala s sebou. Nina v Německu pobyla jeden rok. Studovala zde housle, ruštinu a němčinu, navštěvovala výtvarné kurzy. Po návratu konečně nastoupila ke studiu SUPŠ na dnešním Olšanském náměstí. Po dokončení studia získala Nina umístěnku do Tábora jako aranžérka výkladních skříní a měla v úmyslu se dostat na UMPRUM obor Koberce a gobelíny. Okolnosti ji však přivedly ke studiu filmové a televizní grafiky u profesora Adolfa Hoffemeistera a jeho asistenta Miloslava Jágra.\n\nVe čtvrtém ročníku se jí narodila dcera Terezie a s manželem se přestěhovali na Kladno. Oporou jí zde byly kladenské rodačky a světové malířky sestry Válovy. V pátém ročníku se jí narodil syn Filip. Mezi lety 1979-89 pracovala pro Krátký film Praha, kde působila jako výtvarnice, scenáristka i režisérka a kde vznikaly její filmy jako \"Auccasin a Nicoletta\", \"Páv není jediný\", \"Kolik je na světě věcí\", \"O rybáři, který nikdy nic nechytil\", \"Dům u pěti set básníků\". Syn Filip záhy emigroval do Německa. K tomu ještě po roce 1989 zanikl Krátký film.\n\nZdravotní stav (2015) ji brání v tvorbě. Většinu času věnuje péči o svou domácnost a čtyřnohé přátele. Její zatím poslední práce je ilustrace k písni Panna vejpůl pro obec Sedlec, vystavená na náměstí.\n\n"}
{"id": "1143195", "url": "https://cs.wikipedia.org/wiki?curid=1143195", "title": "Chráněné krajinné oblasti v Česku", "text": "Chráněné krajinné oblasti v Česku\n\nChráněná krajinná oblast (CHKO) je v systému ochrany přírody České republiky a dříve Československa od poloviny 50. let 20. století od vyhlášení prvních zákonů o státní ochraně přírody označení pro velkoplošné chráněné území nižšího stupně ochrany, než jaký platí pro národní parky.\n\nZákon České republiky č. 114/1992 Sb., o ochraně přírody a krajiny, charakterizuje CHKO jako rozsáhlé území s harmonicky utvářenou krajinou, charakteristicky vyvinutým reliéfem, významným podílem přirozených ekosystémů lesních a trvalých travních porostů s hojným zastoupením dřevin, případně s dochovanými památkami historického osídlení. Hospodářské využívání těchto území se provádí podle zón odstupňované ochrany tak, aby se udržoval a zlepšoval jejich přírodní stav a byly zachovány, popřípadě znovu vytvářeny optimální ekologické funkce těchto území. Rekreační využití CHKO je přípustné, pokud nepoškozuje přírodní hodnoty chráněných území. CHKO se vyhlašují vládním nařízením.\n\nNa území České republiky je vyhlášeno 26 CHKO o celkové rozloze 1 076 111 ha. Mezi nejznámější a také nejnavštěvovanější CHKO v ČR patří např. CHKO Šumava, CHKO Český ráj, CHKO Moravský kras nebo CHKO Český kras.\n\nV roce 1960 byly v českých krajích Československa 2 CHKO, o 10 let později jich bylo v České socialistické republice 7, v roce 1991 jich bylo v České republice evidováno 24. Nejstarší CHKO v Česku byla CHKO Český ráj, zřízená v roce 1955.\n\nSpráva chráněné krajinné oblasti má na území CHKO pravomoci státní správy, tedy vede správní řízení a je dotčeným orgánem ve stavebním řízení. Správy CHKO sdružuje jedna zastřešující organizace – Agentura ochrany přírody a krajiny se sídlem v Praze.\n\nChráněná území v Československu byla vyhlašována od roku 1838, tehdy vznikly první dvě rezervace. V roce 1933 bylo v Československu přes sto přírodních rezervací.\nV roce 1956 byl přijat zákon č. 40/1956 Sb. o státní ochraně přírody, s působností jen pro české kraje, a to ode dne vyhlášení (24. srpna 1956), na Slovensku č. 1/1955 Sb. SNR. Tyto zákony definovaly formy chráněných území. Pro chráněné krajinné oblasti byla použita zkratka CHKO. Byly řazeny spolu s národními parky pod velkoplošná chráněná území. Zákony byly doplňovány řadou vyhlášek a nařízení, které upravovaly mj. i plošný rozsah CHKO.\n\nV roce 1992 byl v reakci na změněné názory společnosti přijat Českou národní radou zákon nový, již citovaný č. 114/1992 Sb., který názvosloví u CHKO nezměnil.\n\nTabulka níže zachycuje všech 26 CHKO v České republice spolu s datem zřízení a rozlohou.\n\n"}
{"id": "1143196", "url": "https://cs.wikipedia.org/wiki?curid=1143196", "title": "Chráněná krajinná oblast na Slovensku", "text": "Chráněná krajinná oblast na Slovensku\n\nChráněná krajinná oblast (CHKO) je v systému ochrany přírody Slovenska a dříve Československa od poloviny 50. let 20. století (od vyhlášení prvních zákonů o státní ochraně přírody) označení pro velkoplošné chráněné území nižšího stupně ochrany, než jaký platí pro národní parky.\n\nChráněná území v Československu byla vyhlašována od roku 1838, tehdy vznikly první dvě rezervace. V roce 1933 bylo v Československu přes sto přírodních rezervací.\nV roce 1956 byl přijat zákon č. 40/1956 Sb. o státní ochraně přírody, s působností jen pro české kraje, a to ode dne vyhlášení (24. srpna 1956), na Slovensku č. 1/1955 Zb. SNR. Tyto zákony definovaly formy chráněných území. Pro chráněné krajinné oblasti byla použita zkratka CHKO. Byly řazeny spolu s národními parky pod velkoplošná chráněná území. Zákony byly doplňovány řadou vyhlášek a nařízení, které upravovaly mj. i plošný rozsah CHKO.\n\n"}
{"id": "1143199", "url": "https://cs.wikipedia.org/wiki?curid=1143199", "title": "Přírodní rezervace", "text": "Přírodní rezervace\n\nPřírodní rezervace (PR) je v České republice jedním z tzv. zvláště chráněných území. Na rozdíl od velkoplošných chráněných území – národního parku (NP) a chráněné krajinné oblasti (CHKO) – je maloplošným chráněným územím s regionálním významem. (Význačnější kategorií ochrany maloplošných území je národní přírodní rezervace.) Kromě ochrany menšího území soustředěných přírodních hodnot slouží k ochraně vzácného a regionálně významného biotopu (např. rašeliniště), případně většího počtu vzácných druhů rostlin nebo živočichů.\n\nK 2. lednu 2018 je v České republice zřízeno 810 přírodních rezervací (viz chráněná území v Česku) o celkové rozloze 42 934 ha, což představuje 0,54 % rozlohy ČR.\n\nPřírodní rezervaci vyhlašuje vyhláškou krajský úřad, správa chráněné krajinné oblasti, správa národního parku nebo statutární město.\n\nPodle odst. 1 § 33 zákona 114/1992 Sb., o ochraně přírody a krajiny, může orgán ochrany přírody vyhlásit za přírodní rezervaci menší území soustředěných přírodních hodnot se zastoupením ekosystémů typických a významných pro příslušnou geografickou oblast, přičemž také stanoví bližší ochranné podmínky. Zákon stanovuje také zákazy a omezení některých činností v přírodních rezervacích. Podle § 34 \"Základní ochranné podmínky v přírodních rezervacích\" odst. 1 je na celém území přírodní rezervace zakázáno:<br>\na) hospodařit na pozemcích způsobem vyžadujícím intenzivní technologie, zejména prostředky a činnosti, které mohou způsobit změny v biologické rozmanitosti, struktuře a funkci ekosystému anebo nevratně poškozovat půdní povrch,<br>\nb) používat biocidy,<br>\nc) povolovat a umisťovat nové stavby,<br>\nd) povolovat nebo uskutečňovat záměrné rozšiřování geograficky nepůvodních druhů rostlin a živočichů,<br>\ne) sbírat či odchytávat rostliny a živočichy, kromě výkonu práva myslivosti a rybářství či sběru lesních plodů,<br>\nf) měnit dochované přírodní prostředí v rozporu s bližšími podmínkami ochrany přírodní rezervace.<br>\nTaké výkon práva myslivosti a rybářství může příslušný orgán omezit, pokud je výkon v rozporu s podmínkami ochrany území přírodní rezervace.\n\nZákon v § 37 \"Ochranná pásma zvláště chráněných území\" stanoví:\n(1) Je-li třeba zabezpečit zvláště chráněná území, s výjimkou chráněné krajinné oblasti, před rušivými vlivy z okolí, může být pro ně vyhlášeno ochranné pásmo, ve kterém lze vymezit činnosti a zásahy, které jsou vázány na předchozí souhlas orgánu ochrany přírody. Ochranné pásmo vyhlašuje orgán, který zvláště chráněné území vyhlásil, a to stejným způsobem. Pokud se ochranné pásmo národní přírodní rezervace, národní přírodní památky, přírodní rezervace nebo přírodní památky nevyhlásí, je jím území do vzdálenosti 50 m od hranic zvláště chráněného území. Orgán ochrany přírody může při vyhlášení zvláště chráněného území stanovit, že se zvláště chráněné území vyhlašuje bez ochranného pásma.<br>\n(2) K umisťování, povolování nebo provádění staveb, změně způsobu využití pozemků, terénním úpravám, změnám vodního režimu pozemků nebo k nakládání s vodami, k použití chemických prostředků a ke změnám druhu pozemku v ochranném pásmu zvláště chráněného území je nutný souhlas orgánu ochrany přírody.\n\nKategorie s názvem „přírodní rezervace“ existuje v řadě států světa, ovšem ne všude se tím míní podobná kategorie ochrany jako v ČR. Například v některých středoafrických státech odpovídá kategorie spíše českým národním parkům, v Nizozemsku jsou přírodní rezervace vyhlašovány na rozdíl od jiných kategorií na soukromé půdě aj.\n\n\n\n\n\n\n\n\n\n\n\n\n"}
{"id": "1143208", "url": "https://cs.wikipedia.org/wiki?curid=1143208", "title": "Jiří František August Buquoy", "text": "Jiří František August Buquoy\n\nHrabě Jiří František August Buquoy ( \"Georg Franz August von Buquoy\", 7. září 1781 v Bruselu – 19. dubna 1851 v Praze) byl rakouský a český národní ekonom a spisovatel, vědec, národohospodář, podnikatel a vynálezce. Pocházel ze šlechtického rodu Buquoyů.\n\nNarodil se jako syn Leopolda Alberta Longueval-Buquoye (11. prosince 1744 Nové Hrady – 18. července 1795) a Adélaïdy Jeanne de Preud'homme d'Hailly (1717 – ?), úplným jménem Jiří František August z Longueval, hrabě z Buquoy, baron z Vaux (\"Georg Franz August de Longueval, Graf von Buquoy, Baron von Vaux\"). Jeho bratr byl malíř Ludvík Arnošt.\n\nV Praze studoval matematiku, fyziku a chemii, cestoval po Evropě a navštívil Francii, Švýcarsko, Itálii a v Čechách se věnoval správě rodového majetku. Byl také zaměstnavatelem i mecenášem hudebního skladatele Václava Jana Tomáška, jemuž i zaplatil oční operaci.\n\nDne 15. července 1806 se oženil s Marií Gabrielou z Rottenhanu. Měli spolu pět dětí: čtyři dcery a syna Jiřího Jana.\n\nZabýval se moderními technickými metodami. V letech 1811–1818 nechal například vyrobit pro své panství dva dřevěné parní stroje. Vlastnil sklárny, pro které vyvinul neprůhledné hyalitové sklo v barvě černé (1817) a červené (1819). V roce 1838 založil přírodní rezervace Žofínský (28. srpna) a Hojnovodský prales (30. srpna), první v Čechách. \n\nZabýval se také vydáváním knih o matematice, národohospodářské a filozofické. \n\nDokončil přestavbu zámku Rožmberk a výstavbu empírového zámku na Nových Hradech.\n\nJeho hlavní matematickou prací je „Analytische Bestimmung des Gesetzes der virtuellen Geschwindigkeiten in mechanischer und statistischer Hinsicht“ (Lipsko 1812) , zabýval se praktickou mechanikou: na svém panství Červený hrádek dal už v letech 1811–1814 podle vlastních návrhů zbudovat a používat – v Čechách vůbec poprvé – dva dřevěné parní stroje. Stavěl sklárny a zasazoval se o technický pokrok. Na Novohradsku proslul svými výzkumy v oblasti sklářství: zmodernizoval výrobu křišťálového skla, vynalezl a vyráběl ve vlastních svých sklárnách černé hyalitové sklo, podobné obsidiánu, jehož tajemství dodnes zaměstnává znalce. Červená hyalitová skla produkovaly v té době i sklárny hraběte Harracha. Jednalo se o druh tehdy módního silnostěnného skla broušeného do jednoduchých tvarů a používaného ve formě sklenic, mís, váz apod. Buquoyské sklárny také vyráběly vrstvená opakní skla kalená kostní moučkou a vybrušovaná přes vrstvení, takže hotové užitné sklo vypadalo jako polodrahokam. Tato móda těžkých skel končí před rokem 1850 a pak i buquoyské sklářství upadá až ke svému zániku ve 2. polovině 19. století. \n\nHrabě Jiří František se věnoval i ekonomické teorii v četných pracích (nejvýznamnější z nich je \"\"Die Theorie des Nationalwirthschaft\"\", Lipsko, 1815), homeopatii, přírodní filosofii (\"\"Skizzen zu einem Gesetzbuche der Natur\"\", Lipsko, 1817) a poezii.\n\nJako zemský vlastenec se stavěl proti vídeňskému centralismu a za revoluce 1848 se ocitl v řadách Národního výboru vedle Palackého a Riegra, Deyma a Eberta. V karlovarském týdeníku \"Wochenblätter für Freiheit und Gesetz\" se tehdy (29. června 1848) dokonce objevila zpráva, že cílem povstání je prý samostatné České království s Buquoyem jako panovníkem. Byl ovšem stoupencem zemského, nikoliv jazykového (etnického) vlastenectví. \n\nV roce 1848 byl z Prahy dočasně vyhoštěn. \n\nHrabě Jiří František z Buquoy zemřel 19. dubna 1851 ve svém pražském paláci Velkopřevorském náměstí (dnešní francouzské velvyslanectví) na Malé Straně.\n\n"}
{"id": "1143209", "url": "https://cs.wikipedia.org/wiki?curid=1143209", "title": "Israhel van Meckenem starší", "text": "Israhel van Meckenem starší\n\nIsrahel van Meckenem starší (pravděpodobně kolem 1430, Mechelen – po roce 1466, Bocholt) byl dolnorýnský rytec a zlatník.\n\nNarozen v Melchen, v letech 1457-1461 je doložen v Bocholtu, mezi roky 1464-1466 působil v Bonnu. Jméno van Meckenem (van Meckenheim) odkazuje v Dolnoněmčině (Niederdeutsch) k místu původu, tedy Meckenheimu v Porýní. Jeho syn Israhel van Meckenem mladší byl spolupracovníkem Monogramisty E.S.\n\nIsrahel van Meckenem starší je pravděpodobně identický s dolnorýnským umělcem, známým jako \"Meister der Berliner Passion\", který byl aktivní ve druhé polovině 15. století. Byl autorem série mědirytů s námětem \"Umučení Krista\" (1482), z nichž sedm se zachovalo ve starém rukopisu z kláštera v Arnhemu, uloženém v berlínském kabinetu mědirytin (Kupferstichkabinett). Je považován za předchůdce mistra známého jako Monogramista E.S.\n\n\n"}
{"id": "1143210", "url": "https://cs.wikipedia.org/wiki?curid=1143210", "title": "Roskovec (rozcestník)", "text": "Roskovec (rozcestník)\n\nRoskovec může znamenat:\n\n\n"}
{"id": "1143211", "url": "https://cs.wikipedia.org/wiki?curid=1143211", "title": "Michael Rogers", "text": "Michael Rogers\n\nMichael Rogers, zkráceně Mick Rogers (* 20. prosince 1979 Barnham, Nový Jižní Wales) je australský profesionální cyklista, člen Team Tinkoff-Saxo. Je trojnásobným mistrem světa v časovce.\n\nZačínal jako dráhař, v roce 1997 se stal juniorským mistrem světa v bodovacím závodě a ve stíhačce družstev, o rok později vyhrál Hry Commonwealthu ve scratchi. Na Mistrovství světa v silniční cyklistice 1999 skončil na druhém místě v časovce jednotlivců kategorie do 23 let a o rok později vybojoval ve stejné disciplíně bronzovou medaili. V roce 2002 vyhrál australský etapový závod Tour Down Under, ačkoli po kolizi s doprovodným motocyklem musel jednu etapu dokončit na kole vypůjčeném od jednoho z diváků. V roce 2003 vyhrál závody Kolem Belgie a Kolem Německa. Na Mistrovství světa v silniční cyklistice 2003 skončil v časovce jednotlivců na druhém místě, ale vítězný David Millar byl dodatečně diskvalifikován pro užívání zakázaných látek a titul připadl Rogersovi, který ho dokázal obhájit v letech 2004 a 2005. V roce 2004 skončil čtvrtý v časovce na olympiádě, v roce 2012 byl však olympijský vítěz Tyler Hamilton usvědčen z dopingu a zbaven všech medailí, Rogers se tak posunul na třetí příčku, bronzovou medaili obdržel roku 2015.\n\nRogers dále skončil druhý v celkové klasifikaci závodu Tour de Suisse 2005, druhý na Kolem Katalánska 2007, v roce 2010 vyhrál Kolem Andalusie i Kolem Kalifornie, na Critérium du Dauphiné 2012 byl druhý. Na olympiádě 2008 byl pátý v závodě s hromadným startem a osmý v časovce. Nejlepšími jeho výsledky na Grand Tours je celkově šesté místo na Giro d'Italia 2009 a deváté místo na Tour de France 2006. Vyhrál tři etapy na Giru, jediné etapové vítězství na Tour si připsal v roce 2014, kdy vyhrál po samostatném úniku nejdelší etapu tohoto ročníku.\n\nNa přelomu let 2013 a 2014 dostal půlroční zákaz závodění po pozitivním testu na clenbuterol, byl však později omilostněn s vysvětlením, že nález byl způsoben požitím závadného masa během startu v Číně.\n\n"}
{"id": "1143213", "url": "https://cs.wikipedia.org/wiki?curid=1143213", "title": "Knihovna Varšavské univerzity", "text": "Knihovna Varšavské univerzity\n\nKnihovna Varšavské univerzity () byla založena v roce 1816 pro učitele a studenty univerzity ve Varšavě.\n\nNa počátku 20. století knihovna získala novou, moderní budovu v oblasti univerzity na ulici Krakovské Předměstí v centru města. O sto let později, v roce 1999 získala novou moderní budovu ve čtvrtí Powiśle, za hlavním kampusem univerzity směrem k řece Visle. Po zhruba 100 letech a při stálém růstu knihovních fondů bylo naléhavě třeba postavit novou budovu, která by také splňovala současné nároky na požární bezpečnost. Po roce 1989 připadla budova Ústředního výboru Polské sjednocené dělnické strany Polské republice. Počáteční myšlenka umístit knihovnu v typické kancelářské budově se ukázala jako nepraktická. Budova byla tedy pronajata na nově založené Varšavské burze cenných papírů a ze zisku z pronájmu měla byt financována výstavba nové univerzitní knihovny. V roce 1993 byla vypsána soutěž, kterou vyhráli architekti Marek Budzyński a Zbigniew Badowski. Stavba začala v roce 1995 a trvala až do roku 1999.\n\nBudova se skládá z hlavního bloku se čtyřmi podlažími a z nízké přední budovy, oddělené průchodem. Na střeše je botanická zahrada o rozloze 1,5 ha, navržená zahradní architektkou Irenou Bajerskou. Jedná se o jednu z největších střešních zahrad v Evropě, ale přístup je pouze přes schodiště, takže není vhodná pro osoby se zdravotním postižením. Celkový objem všech prostorů knihovny činí 260 000 m, plocha je 64.000 m.\n\nKnihovní fond zahrnuje (podle soupisu s 31. prosince 2012) 3,1 milionů jednotek, včetně:\n\nVe vstupním prostoru knihovny stojí na čtyřech vysokých pilířích sochy filozofů Kazimierze Twardowského, Jana Łukasiewicze, Alfreda Tarského a Stanisława Leśniewského.\nCelá fasáda přední budovy je pokryta měděnými pláty se zelenou patinou a mezi nimi jsou vysoká okna. Na západní straně je osm panelů, na nichž jsou:\n\nBudova s netradiční architekturou se stala jednou z turistických atrakcí města a je oblíbeným místem setkávání varšavských studentů.\n\n"}
{"id": "1143214", "url": "https://cs.wikipedia.org/wiki?curid=1143214", "title": "Liška šedohnědá", "text": "Liška šedohnědá\n\nLiška šedohnědá (\"Vulpes velox\"), jinak také liška velkouchá, je šelma z čeledi psovití (Canidae) a rodu \"Vulpes\". Druh popsal Thomas Say roku 1823.\n\nLiška šedohnědá se vyskytuje v Severní Americe, konkrétně dává přednost prériím, hojná je například v oblasti Great Plaines ve středu Severní Ameriky, viz mapka.\n\nTento druh lišky dosahuje velikosti kočky domácí (\"Felis catus\"), je tedy dlouhá asi 80 cm a na výšku měří 30 cm. Její tělo má rezavo-šedé zbarvení, ocas je černý. Liška šedohnědá má krátké nohy, i navzdory tomu však dovede vyvinout vysokou rychlost. Jde o nočního živočicha, přes den odpočívá a v noci se vydává za potravou, kterou tvoří hlavně drobní obratlovci, například myši, někdy však také rostlinná potrava. Samci a samice mají podobný vzhled, i když samci jsou o něco větší. Jejich váha se pohybuje od 5 do 7 kg.\nLišky šedohnědé byly dříve ohroženy díky nastraženým jedovatým pastím na kojoty a jiné dravce, které sežraly a zahynuly následkem otravy. Populace se ovšem díky ochraně zvětšila a liška šedohnědá je dnes podle IUCN málo dotčeným druhem (LC) se stabilní populací.\n\n"}
{"id": "1143216", "url": "https://cs.wikipedia.org/wiki?curid=1143216", "title": "Achija", "text": "Achija\n\nAchija ( אחיה, Ahiya) je izraelská osada neoficiálního charakteru (tzv. outpost) v bloku židovských osad Guš Šilo okolo osady Šilo na Západním břehu Jordánu v Oblastní radě Mate Binjamin.\n\nNachází se v nadmořské výšce cca 840 metrů na východním okraji centrálního hornatého hřbetu Samařska. Leží cca 32 kilometrů severoseverovýchodně od historického jádra Jeruzalému, cca 21 kilometrů severovýchodně od Ramalláhu a cca 52 kilometrů východně od centra Tel Avivu.\n\nVesnice je na dopravní síť Západního břehu Jordánu napojena pomocí místní komunikace, která vede k jihu a pak ústí do další místní silnice, která směřuje západním směrem k mateřské osadě Šilo a na východ směrem k silnici číslo 458 (takzvaná Alonova silnice).\n\nAchija leží v hustě osídlené části centrálního Samařska, kde jsou palestinské i židovské obce vzájemně promíseny. V této lokalitě vzniklo od konce 20. století několik menších židovských osad, které vytvářejí souvislý blok rozptýlené zástavby o ploše mnoha kilometrů čtverečních.\n\nJméno osady znamená doslova „\"Bratr\" či \"Přítel Hospodina\"“. Odkazuje taky na jméno biblické postavy Achijáše Šíloského.\n\nOsada byla založena v měsící tamuz židovského roku 5757 (červen 1997). Tehdy šlo o jeden mobilní dům. Aktuální webové stránky uvádějí, že v osadě již kromě mobilních obytných domů vyrostlo také pět prvních zděných domů. Obyvatelé vyznávaji náboženský sionismus. Vesnice leží v hornaté krajině, obyvatelé rozvíjejí zemědělskou výrobu. Působí zde lis na olivy a vinařství. Většina veřejných služeb se náchází v mateřských osadách Šilo a Švut Rachel. V Achija funguje synagoga, mikve, návštěvnické centrum a je tu postaráno o předškolní péči o děti.\n\nZpráva organizace Mír nyní z roku 2007 uvádí, že 18,5 % plochy osady stojí na pozemcích v soukromém vlastnictví Palestinců.\n\nPřesně údaje o počtu obyvatel nejsou k dispozici, protože nejde o oficiálně samostatnou obec, byť fakticky má Achija samostatné členství v Oblastní radě Mate Binjamin. Roku 2007 je tu uváděno 48 trvale bydlících obyvatel. Internetový portál Oblastní rady Mate Binjamin zde eviduje už 30 rodin.\n\n\n"}
{"id": "1143218", "url": "https://cs.wikipedia.org/wiki?curid=1143218", "title": "Rikki Ducornet", "text": "Rikki Ducornet\n\nRikki Ducornet (* 19. dubna 1949 Canton, New York) je americká spisovatelka. Vydala osm románů, několik knih povídek a básnických sbírek. V češtině jí vyšel krátký román \"Kabinet\" (\"Netsuke\", 2011; česky 2012, Odeon, edice Světová knihovna).\n\n\n\n\n\n"}
{"id": "1143219", "url": "https://cs.wikipedia.org/wiki?curid=1143219", "title": "Pohřebiště italských panovníků", "text": "Pohřebiště italských panovníků\n\nToto je seznam pohřebišť italských panovníků spojeného Italského království, které existovalo v letech 1861 až 1946 (za panování Savojských, z jejichž řad již v letech 1713 až 1720 pocházeli králové sicilští a 1720 až 1861 také sardinsko-piemontští). Rodinné hroby se nacházejí v bazilice di Superga v Turíně a od sjednocení Itálie v římském Pantheonu.\n"}
{"id": "1143220", "url": "https://cs.wikipedia.org/wiki?curid=1143220", "title": "Karel Hlavoň", "text": "Karel Hlavoň\n\nKarel Hlavoň (22. ledna 1930 – 30. července 2009) byl český marxista. \n\nPůvodně se vyučil strojním zámečníkem a pracoval v montáži turbin podniku První brněnské strojírny. V roce 1950 absolvoval desetiměsíční státní kurs pro přípravu pracujících na vysoké školy a do roku 1954 studoval na FF MU filozofii a historii. Následně působil na katedře filozofie FF MU a přednášel marxismus, etiku, dějiny etiky a dějiny německé klasické filozofie. Docentem se stal v roce 1979 prací \"Mravní krize křesťanství\". V letech 1971–80 působil externě na Ústavu vědeckého ateismu ČSAV v Brně, po přeměně ústavu na Ústav pro výzkum společenského vědomí a vědeckého ateismu ČSAV v něm spoluzakládal v letech 1986–89 oddělení etiky. \n\n\n"}
{"id": "1143226", "url": "https://cs.wikipedia.org/wiki?curid=1143226", "title": "Charles-Simon Catel", "text": "Charles-Simon Catel\n\nCharles-Simon Catel (10. června 1773 L'Aigle – 29. listopadu 1830 Paříž) byl francouzský hudební skladatel a pedagog.\n\nCharles-Simon Catel studoval na Královské pěvecké škole (\"L’École royale de chant\") v Paříži. Od roku 1790 působil jako asistent dirigenta orchestru Národní gardy François-Josepha Gosseca. Stal se členem akademické instituce Institut de France a komponoval vojenskou a slavnostní hudbu pro oficielní státní ceremonie. Mezi těmito skladbami je např. Hymna vítězství (\"L'Hymne à la Victoire\") na slova Ponce Denise Écoucharda Lebruna.\n\nByl jmenován profesorem harmonie na pařížské konzervatoři. V roce 1814 však byl propuštěn. Mezi jeho studenty byli např. skladatelé Joseph Daussoigne-Méhul, Martin-Joseph Mengal a Nicolas-Charles Bochsa. Je autorem učebnice harmonie \"Treatise on Harmony\", která vyšla v Paříži v roce 1802.\n\nZemřel v Paříži 29. listopadu 1830 ve věku 57 let. Je pohřben na hřbitově Père-Lachaise.\n\n\n\n\n\n\n\n"}
{"id": "1143233", "url": "https://cs.wikipedia.org/wiki?curid=1143233", "title": "Champův ostrov", "text": "Champův ostrov\n\nChampův ostrov () je arktický ostrov v centrální části souostroví Země Františka Josefa v Severním ledovém oceánu.\n\nRozloha ostrova činí 374 km² a nejvyšší bod dosahuje výšky 507 m n. m. Většinu jeho povrchu pokrývá ledovec a významnější nezaledněné oblasti se nachází zejména na jihozápadním pobřeží. Je nejjižnějším ostrovem Zichyho země. Na severu je od Salisburyho ostrova oddělen jen úzkým průlivem. Jižnější části souostroví jsou od Champova ostrova odděleny \"Markhamovým průlivem.\"\n\nSvé jméno ostrov dostal po Williamu S. Champovi, který zastoupil zesnulého Williama Zieglera a vedl výpravu, která zachránila členy Zieglerovy polární expedice.\n\nV srpnu roku 2006 byla na \"Terstském mysu\" Champova ostrova objevena část sto let staré lyže.\n"}
{"id": "1143234", "url": "https://cs.wikipedia.org/wiki?curid=1143234", "title": "Třída Bear", "text": "Třída Bear\n\nTřída Bear (jinak též třída Famous) je třída kutrů Pobřežní stráže Spojených států amerických kategorizovaných jako \"Medium endurance cutter\". Vzhledem k velikosti a schopnostem plavidel je lze kategorizovat i jako fregaty. Celkem bylo postaveno 13 jednotek této třídy. Kutry ve službě nahradily starší plavidla třídy \"Treasury\". V době míru je jejich hlavním úkolem ochrana výhradní námořní ekonomické zóny země. V případě války mohou být upraveny pro doprovod konvojů a protiponorkový boj.\n\nU americké pobřežní stráže tuto třídu nahradí oceánské hlídkové lodě postavené v rámci programu Offshore Patrol Cutter.\n\nJednotky třídy \"Bear\":\n\nVýzbroj tvoří jeden 76mm kanón OTO Melara, dva 40mm minomety a dva 12,7mm kulomety. V případě války je možná instalace obranného systému Phalanx CIWS. Na zádi se nachází přistávací plocha s hangárem pro jeden vrtulník HH-65 Dolphin (speciální verze typu AS 365 Dauphin), nebo HH-60J Jayhawk. Během války by plavidla byla vybavena sonarem SQR-19. Pohonný systém tvoří dva diesely Alco o celkovém výkonu 7000 hp. Lodní šrouby jsou dva. Nejvyšší rychlost dosahuje 19,5 uzlu.\n\n"}
{"id": "1143276", "url": "https://cs.wikipedia.org/wiki?curid=1143276", "title": "Kanton Chaumont-1", "text": "Kanton Chaumont-1\n\nKanton Chaumont-1 (fr. \"Canton de Chaumont-1\") je francouzský kanton v departementu Haute-Marne v regionu Grand Est. Tvoří ho 6 obcí a část města Chaumont. Zřízen byl v roce 2015.\n\n\n"}
{"id": "1143283", "url": "https://cs.wikipedia.org/wiki?curid=1143283", "title": "Lužickosrbská mytologie", "text": "Lužickosrbská mytologie\n\nLužickosrbská mytologie, součást mytologie slovanské, se nedochovala v autentických dobových pramenech. Přesto se však v pozdějších pramenech objevují božstva smyšlená. Nejstarší je zpráva o Flinsovi z roku 1492, poté o Jutrobogovi z roku 1590 a o bohyně Cice ze 17. století. Nejvíce božstev se objevuje v knize \"Grundtræk til En Nord-Slavisk og Vendisk Gudelære\" dánského spisovatele Bernharda Severina Ingemanna z roku 1824. Kromě autentických i smyšlených slovanských bohů se zde objevují i božstva severská a baltská, a autor je dělí na dobrá a zlá:\n\nDobrá: Triglau (Bog), Swantewit, Radegast, Prove, Sieba, Siebog, Schwayxtix, Zislbog, Podaga, Rugiwit, Karewit, Juthrbog, Dziewonna, Woda (Ódin) a Balduri (Balder) \n\nZlá: Zernebog (Pya), Percunust, Flins, Zirnitra (Zir), Berstuk, Marowit (domácí božstvo) a Hela (Hel).\n\nFlins se poprvé objevuje v \"Chronecken der Sassen\" Corda Boteho z roku 1492, kde se praví že jeho idol stál poblíž Budyšína na vysoké věži a v roce 1116:\n\nUváděno je také podání že idol měl pouze zástěru a že lev měl přední nohy na jeho hlavě, zatímco zadní na levém rameni. Zničen měl být saským vévodou Lotharem a biskupem Adelgotem. Karel Jaromír Erben Flinse považoval za sluneční božstvo a spekuloval o jeho spojitosti s legendárním Trutem, drakobijcem a zakladatelem Trutnova.\n\nS největší pravděpodobností jde o smyšlenku kronikáře.\n\nJutrobog je poprvé objevuje v \"Meißnische Land- und Berg-Chronica\" Petra Albina z roku 1589 jako Juterbog a je srovnáván s římskou Aurorou.\n\nPodle Karla Jaromíra Erbena stál jeho chrám, zbořený až v druhé polovině 16. století, v braniborském městě Jüterbog. Odmítá také jeho spojení s jitrem či úsvitem a s ohledem na hornolužické \"jutry\" „Velikonoce“ jej vykládá jako božstvo jarní rovnodennosti totožné s Jarovítem.\n\nKarevít je bůh, ochránce starobylého města Charenza (Korenica) na Rujáně. Když je zobrazován sám, jeho nahá socha má dvě tváře, na prsou má volskou hlavu a na břiše hlavu kohouta. Když je zobrazován společně s Rujevítem, má dokonce šest hlav, čtyři mužské a dvě ženské. Na prsou má lví hlavu.\n\nProtějšek Živy, podle Vollmera bohyně lásky.\n\nZirnitra (nebo Zir) je černý lužickosrbský drak a bůh kouzel. Zirnitra doslova znamená „zplnomocněný kouzly“. Rosvodiz je jeho příjmení.\n\n"}
{"id": "1143287", "url": "https://cs.wikipedia.org/wiki?curid=1143287", "title": "Velký Nepál", "text": "Velký Nepál\n\nVelký Nepál je iredentistická politická koncepce, jejímž cílem je připojit k Nepálu území ztracená po porážce v anglo-gurkhské válce v letech 1815 a 1816, která jsou součástí Indie.\n\nGurkhské království s vládnoucí dynastií Šáhů v průběhu 18. století sjednotilo území současného Nepálu a v rámci své expanze dobylo také Sikkim, Kumáón a Garhwál. Sahalo od řeky Satludž na západě po řeku Tista na východě. Sáugalíská smlouva, kterou donutila Nepálce podepsat po válce Britská Východoindická společnost, však znamenala ztrátu těchto území o celkové rozloze 105 000 km². V roce 2005 vznikla strana Unified Nepal National Front, která požaduje revizi této smlouvy a návrat Nepálu do původních hranic, nepálská vláda však tento plán oficiálně nepodporuje.\n\n\n"}
{"id": "1143288", "url": "https://cs.wikipedia.org/wiki?curid=1143288", "title": "Evangelický kostel svaté Trojice (Zvolen)", "text": "Evangelický kostel svaté Trojice (Zvolen)\n\nEvangelický kostel svaté Trojice na Náměstí Slovenského národního povstání ve Zvolenu na Slovensku je noegotickou stavbou. Původní chrám z roku 1795 byl jednoduchou stavbou, avšak v roce 1922 byla dokončena přestavba kostela v neogotickém slohu.\n\nPůvodní jednoduchý kostel vznikl přestavěním evangelíky zakoupeného Bossaniovského měšťanského domu. Kostel byl dokončen roku 1785. Věž byla přistavěna později v letech 1856–1857 a postavil ji František Mikš z Tuhár. V letech 1830–1832 bydlel na v malém domku na dvoře fary u kostela kněz Karol Kuzmány. V letech 1921–1922 byl kostel přestavěn v novogotickém slohu \" Slovensko českou účastinnou stavebnou spoločnosťou\" z Banské Bystrice.\n\nDobové interiérové zařízení kostela má nádech secesního dekoru. \nSocha Krista na oltáři a reliéf poslední večeře jsou dílem Jana Urbana z Olomouce. \nVarhany jsou vyrobeny firmou \"Rieger\" z Krnova. \nKostelní lavice jsou ze Zvolenské dílny Samuela Figuscha. \nHistoricky cennými předměty jsou i staré kalichy a Patena na Večeři Páně z 18. století.\n\n"}
{"id": "1143289", "url": "https://cs.wikipedia.org/wiki?curid=1143289", "title": "Hvězda typu Beta Cephei", "text": "Hvězda typu Beta Cephei\n\nHvězdy typu Beta Cephei, také označované jako hvězdy typu Beta Canis Majoris jsou proměnné hvězdy, které vykazují malé změny jasnosti způsobené pulzací jejich povrchu. Obvykle jsou to horké hvězdy spektrální třídy B. Neměly by se zaměňovat s cefeidami, tedy hvězdami typu delta Cephei.\n\nTyto hvězdy jsou hvězdy hlavní posloupnosti s hmotností 7 až 20 Sluncí. Patří sem některé z nejjasnějších hvězd noční oblohy, například Becrux a Agena. Je sem také zařazena Spica, ovšem její pulzace se roku 1970 z neznámého důvodu zastavily. Jasnost (ve viditelném světle) těchto hvězd se mění o 0,01 až 0,3 hvězdné velikosti v periodách 0,1-0,3 dne (2,4-7,2 hodin). Změny zářivého výkonu jsou však větší, v ultrafialovém záření až o 1. Prototyp těchto hvězd, Beta Cephei mění jasnost v rozmezí 3,16-3,27behem 4,57 hodin. Hvězdy dosahují nejvyšší jasnosti, když jsou nejmenší a nejteplejší.\n"}
{"id": "1143290", "url": "https://cs.wikipedia.org/wiki?curid=1143290", "title": "MultiCash Classic", "text": "MultiCash Classic\n\nMultiCash Classic, nebo také MCC, je aplikace elektronického bankovnictví. Může být instalována lokálně nebo síťově (pro přístup z více počítačů).\n"}
{"id": "1143291", "url": "https://cs.wikipedia.org/wiki?curid=1143291", "title": "Evangelický kostel (Senica)", "text": "Evangelický kostel (Senica)\n\nEvangelický kostel na Hollého ulici v Senici na Slovensku je toleranční kostel původně bez věže vybudovaný v letech 1783–1784 v klasicistním slohu. Věž je z roku 1794. Kostel slouží Evangelické církvi augsburského vyznání na Slovensku.\n\nSeničtí evangelíci si vystavěli v roce 1631 kostel, který stojí na Náměstí osvobození. Od roku 1654 se stal katolickým. Nynější kostel se jim podařilo postavit až po 130 letech od prvního. Bylo to v období ukončení protireformace a také díky tolerančnímu patentu, který vyhlásil Josef II. 13. října 1781. Mezi významné osobnosti sboru patřily Štefan Pilárik, Viliam Paulíny, Martin Braxatoris Sládkovič, kterým spolu s dalšími 18 faráři působícími ve sboru odhalili pamětní desku na tamní faře 15. května 2011 při příležitosti 420. výročí církevního sboru.\nObdélníková budova kostela s dodatečně dostavěnou věží, má jednořadé okna s půlkruhovým ukončením. Nahradily původní dvouřadé v roce 1884. Vnější fasáda je hladká s pásovou rustikou a je ukončena podstrešnou římsou. Na průčelí má kordonovou římsu. Podélný síňový prostor je zaklenut valenou segmentovou klenbou a medziklenbovými pásy. Ze tří stran je zděná pilířová empora s dřevěným parapetem, pilastry a geometricky dělenými kazetami. Bílé barvě kontrastuje zlatá.\n\nOltář je dřevěný, polychromovaný, klasické sloupové architektury, ukončené kladím s nástavcem v jehož středu je kazatelna, která má rezonanční stříšku. Oltář je ze stran opticky podpírán vertikálními meandrovými volutami. Oltářní obraz je olejomalba na plátně z roku 1884, namaloval ji malíř Oeser a jejím námětem je ukřižované Kristovo tělo. Obraz mě dramatickou, světelně kontrastní konpozici.\n\nPodle věnování pochází z roku 1829 a daroval je Michal Žarnócsay. Varhany jsou dřevěné, polychromované a mají klasicistní dvoudílnou skříň. Varhanní skříň nese vysoký podstavec.\n\nKřtitelnice pochází z období vzniku kostela, je kamenná, kulatá s hnědozelenou polychromií. Kalich lupenové profilace je přikrytý dřevěným víkem, zdobeným plastickou skupinou křtu Krista.\n\nStallum je dvousedadlové, dřevěné a polychromované. Na parapetu je zdobené dvěma kazetami s volutami a rokaj. Podobné výzdoby prvky se objevují i na bocích bohatě zdobeného varhan.\n\n"}
{"id": "1143298", "url": "https://cs.wikipedia.org/wiki?curid=1143298", "title": "Herta Lindnerová", "text": "Herta Lindnerová\n\nHerta Lindnerová (prosince 1920, Bohosudov – března 1943, věznice Plötzensee) byla odpůrkyně nacismu a účastnice protinacistického hnutí odporu.\n\nPocházela z manželství Němce a Češky. Působila jako členka Komunistického svazu mládeže. Po obsazení českého pohraničí Němci pomáhala v Drážďanech formovat odbojovou organizaci \"Lindenbrüder\", která se maskovala jako horolezecké sdružení. V listopadu 1941 byla spolu s dalšími odbojáři organizace zatčena a následně vězněna rok v Berlíně. Roku 1943 ji nacisté nechali popravit. Je po ní pojmenován park v Krupce, kde je instalována její busta.\n\n"}
{"id": "1143304", "url": "https://cs.wikipedia.org/wiki?curid=1143304", "title": "Kanton Chaumont-2", "text": "Kanton Chaumont-2\n\nKanton Chaumont-2 (fr. \"Canton de Chaumont-2\") je francouzský kanton v departementu Haute-Marne v regionu Grand Est. Tvoří ho 4 obce a část města Chaumont. Zřízen byl v roce 2015.\n\n\n"}
{"id": "1143305", "url": "https://cs.wikipedia.org/wiki?curid=1143305", "title": "Evangelický kostel (Pribylina)", "text": "Evangelický kostel (Pribylina)\n\nEvangelický kostel v Pribylině byl postaven v roce 1902. Postaven je v neorománském stylu.\n\nKostel byl postaven na místě původního dřevěného evangelického kostela z roku 1806.\n\nKostel je postaven v neorománském stylu podle projektu architekta Milana Michala Harminca. Byl tu poprvé použit rabicový systém pro závěsnou gotizujicí klenbu.\n\nV církevním sboru od výstavby kostela sloužili tito faráři:\nSlužby Boží se konají každou neděli v 10:00 a 14:00.\nKontakt na farní úřad v Pribylině přes ECAV\n"}
{"id": "1143307", "url": "https://cs.wikipedia.org/wiki?curid=1143307", "title": "Svlačec rolní", "text": "Svlačec rolní\n\nSvlačec rolní (\"Convolvulus arvensis\") je vytrvalá, středně vysoká, narůžověle kvetoucí, ovíjivá rostlina známá jako houževnatý plevel polí a zahrad. Je jedním z mnoha druhů globálně se vyskytujícího rodu svlačec a v české flóře je považován za archeofyt.\n\nDruh je rozšířen téměř po celé Evropě, neroste pouze v nejsevernějších oblastech. Jeho původní výskyt sahá z Evropy přes Malou Asii, jižní Sibiř a Střední Asii až na Dálný východ a do severozápadních oblastí Afriky. Zavlečen byl do Severní i Jižní Ameriky, Austrálie a na Nový Zéland. V České republice je, vyjma nejvyšších oblastí, hojně rozšířený po celém území.\n\nSvlačec rolní roste jako plevelný druh téměř na všech typech půd, zvláště častý bývá na půdách vápnitých. Vyskytuje se na polích, pastvinách, v zahradách, ve vinicích, u cest a nezřídka na stanovištích dotčených lidskou činností, od nížin až po horní hranici pěstování polních kultur. Je náročný na světlo, a proto se vyskytuje většinou v řídkých plodinách.\n\nVytrvalá bylina s poléhavými nebo vlevo se ovíjivými lodyhami až metr dlouhými. Vyrůstají z trvalého, dlouhého, plazivého, silně se větvícího oddenku s mnoha postranními kořeny, které společně vytvářejí mohutný kořenový systém sahající až 3 m hluboko. Větvené, tupě šestihranné lodyhy, lysé nebo řídce chlupaté, jsou střídavě porostlé dlouze řapíkatými listy, které se směrem k vrcholu lodyhy zmenšují. Jejich průměrně 4 cm dlouhé čepele jsou úzce vejčité až kopinaté, vespod mají dva špičaté laloky, na konci jsou tupě špičaté a po obvodě celokrajné, žilnatinu mají zpeřenou. Mladé rostliny po poranění roní bílé mléko.\n\nVonné, srostloplátečné, oboupohlavné květy vyrůstají po jednom až třech z úžlabí listů na dlouhých stopkách se dvěma listenci. Vytrvalý kalich je tvořen pěti cípy 5 mm dlouhými, tři jsou o málo delší. Široce nálevkovitá koruna je pěticípá, asi 2 cm dlouhá a bývá bílá nebo narůžovělá. V květu je pět tyčinek, s nitkami spodem přirostlými ke koruně, s extrorzními prašníky a svrchní semeník nesoucí na vrcholu dlouhou čnělku s dvoulaločnou bliznou.\n\nKvěty se otevírají jen za slunného počasí, ráno mezi sedmou a osmou hodinou a zavírají se tentýž den v 13 až 14 hodin, tehdy jsou již odkvetlé. Kvetou od května do září, opylovány jsou létajícím hmyzem hledajícím na dně květu nektar. V případě neopylení hmyzem se květy při zavírání obvykle opylí autogamně.\n\nPlodem je vejčitá dvoupouzdrá tobolka, asi 6 mm velká, která jen částečně vyčnívá z vytrvalého kalichu. Obsahuje zpravidla 4 semena v obrysu nepravidelně hruškovitá, 3 mm dlouhá a matně šedočerně zbarvená. Ploidie druhu 2n = 50.\n\nRostlina se rozmnožuje semeny a hlavně kořenovými výhonky. Z jedné rostliny se získá až 500 semen, která si podržují klíčivost i 20 let. Tobolky pukají až po dokonalém vyschnutí a proto jen menší část semen vypadá na pole hned, větší část zůstane až do jara v tobolkách na suchých rostlinách nebo se sklidí s plodinami. Semena mají tvrdé osemení a proto po uzrání klíčí jen ojediněle, většinou potřebují k narušení osemení přezimovat a na jaře pak klíčí spolehlivě. Průchod trávicím traktem zvířat jejich klíčivost zvyšuje. Semena jsou nejčastěji roznášena zaplevelenými komposty, půdou nebo stroji či nářadím.\n\nPo vyklíčení se kořenový systém rostliny rychle rozrůstá a již za dva měsíce dosahuje přes metr hluboko. Na podzim se na oddencích zakládají pupeny, ze kterých na jaře vyrůstají nové lodyhy. Oddenky se silně větví, vytvářejí složitou síť a jejich poškození znásobuje množství pupenů. Část těchto lodyh však nevyjde na povrch, ale vytváří v půdě spirály. V kořenech se ukládají zásobní látky a pupeny jsou schopné vyklíčit i za dva roky. Orba a kypření půdy způsobuje rozšiřování křehkých kořenových úlomků po celém poli, mají velkou regenerační schopnost a mohou rašit až z hloubky 80 cm.\n\nRostliny mají své přirozené nepřátele, řídce se vyskytující motýly tmavoskvrnku svlačcovou (\"Tyta luctuosa\") a pernatušku svlačcovou (\"Emmelina monodactyla\"), jejichž larvy se živí listy, květy a dozrávajícími semeny.\n\nSvlačec rolní je stará léčivá rostlina, obsahující v listech mnohé alkaloidy, živice, projímavé pryskyřice a třísloviny. V lidovém léčitelství se používá ve směsích s jinými bylinami pro zvýšení vylučování žluče a zlepšení peristaltiky střev. Působí též jako silné projímadlo.\n\nJe znám jako nebezpečný plevelný druh škodící kulturním rostlinám. Hlavní škodlivost nespočívá v odebíraní živin – ty získává z větších hloubek, kam kořeny pěstovaných rostlin nesahají –, ale v oplétání lodyh rostlin, které následně za deště polehají a tím se snižují výnosy. V pícninách zhoršuje kvalitu krmiva. Při silnějším zaplevelení půdy jej lze potlačit jen herbicidy.\n\nPopínavé lodyhy se nepřichycují úponky, ale ovíjejí se okolo opory. Vrchol stonku průběžně vykonává „pátrací pohyby“, otáčí se proti směru hodinových ručiček v kruhu o průměru několika centimetrů. Otáčku dokončí za příznivých podmínek za jednu až dvě hodiny. Toto otáčení je způsobováno nestejně velkým přirůstáním po stranách vrcholu stonku.\n\n\n \n"}
{"id": "1143312", "url": "https://cs.wikipedia.org/wiki?curid=1143312", "title": "Murzim", "text": "Murzim\n\nMurzim (také Mirzam, Murzam, \"β Canis Majoris\", \"β CMa\") je hvězda v souhvězdí Velkého psa vzdálená od Země asi 490 světelných let. Tato hvězda představuje hlavu psa.\n\nMurzim je proměnná hvězda typu Beta Cephei, jejíž zdánlivá jasnost se mění v rozmezí 1,97 až 2,01 s periodou 6 hodin, změna je tak malá, že ji nelze postřehnout pouhým okem.\n\nHvězda je 13krát až 14krát hmotnější než Slunce a její poloměr je 8-11krát větší.\n"}
{"id": "1143313", "url": "https://cs.wikipedia.org/wiki?curid=1143313", "title": "Rick a Morty", "text": "Rick a Morty\n\nRick a Morty (v anglickém originále Rick and Morty) je americký animovaný seriál. Jedná se o sci-fi komedii pro dospělé. Hlavními postavami jsou vědec Rick, který trpí alkoholismem a sklony k násilí, a jeho vnuk Morty, často zvaný \"idiot\", který není zdaleka tak chytrý a má působit jako maskování. Dále také jejich rodina (sestra Summer, otec Jerry a matka Beth, kteří jsou velmi mladí). Seriál se inspiroval oběma hlavními postavami ve filmu Návrat do budoucnosti (předobrazem vědce Ricka je doktor Emmet Brown a předobrazem Mortyho je Marty McFly). Rickova \"hláška\" je Wubba-Lubba-Dub-Dub! Byla poprvé použita v díle Meeseeks a zkáza (řada 1, díl 5) v jazyce Ptakočlověka to znamená: 'Mám velké bolesti, pomozte mi'. Rick to říká když řekne nějaký vtip nebo je šťastný.\n\nPrvní řada seriálu měla premiéru 2. prosince 2013 a čítá jedenáct dílů. Druhá řada se vydání dočkala 26. července 2015 a třetí dne 1. dubna 2017. Obě dvě řady mají po deseti dílech. Dne 10. května 2018 bylo oznámeno, že seriál získá 70 dílů, avšak v zatím neznámém počtu řad. O rok později dne 15. května 2019 společnost WarnerMedia uvedla, že čtvrtá řada bude mít premiéru v listopadu 2019.\n\nV České republice jej začala v září roku 2017 vysílat stanice Prima Comedy Central.\n\n\n"}
{"id": "1143315", "url": "https://cs.wikipedia.org/wiki?curid=1143315", "title": "Ludvík Klímek", "text": "Ludvík Klímek\n\nLudvík Klímek (18. února 1907, Vsetín – 31. července 1959, Vsetín) byl český umělec, akademický malíř a podnikatel-hoteliér.\n\nVyučil se dekorativním malířem kostelů. V roce 1933 vydali soukromým nákladem bratři Ludvík a František Klímkovi soubor dvaceti perokreseb \"Hrady Slovenska a Podkarpatskej Rusi\" podle předloh Ludvíka Klímka s předmluvou Ivana Houdka.. Seznámil se s malířem Antonínem Strnadelem, který jako absolvent uměleckého učiliště sbíral své samostatné malířské zkušenosti z rodného Valašska. Pod jeho vlivem, se rozhodl studovat umení v Praze. Vystudoval od roku 1936 až 1939 na Akademii výtvarných umění (AVU) v Praze v proslulé krajinářské speciálce profesora Otakara Nejedlého. Jeho studium na Akademii skončilo uzavření vysokých škol 17. listopadu 1939.\n\nV letech 1939–1942 vybudoval s bratrem Františkem turistický hotel \"Na staré Vartě\" ve Zděchově, který byl později přejmenován na \"Hotel Klímek\". V podkroví hotelu si Ludvík Klímek zbudoval ateliér. Později si ve druhém patře část hostinských pokojů přestavěl na druhý ateliér. Od roku 1942 zde v přátelské atmosféře hostil řadu umělců, kromě profesorů Antonína Strnadla a Otakara Nejedlého také malíři Josefa Brože, Jožku Barucha, Lucii Klímovou, Jana Kobzáně nebo Karla Hofmana. Tím se stal důležitým mecenášem malířské společnosti, která ve Zdechově v průběhu 40. až 80. let 20. stoleti vznikla. V Hotelu Klímek pobývali také Karel Langer, Stanislav Krátký, Karel Stehlík, Josef Vacke, Joža Uprka nebo Karel Putz, ktéry namaloval v roce 1949 čtyři portréty Ludvíka Klímka.\n\nByl členem Klubu výtvarných umělců Aleš. Nejčastěji maloval krajiny a květiny. Dalším častým motivem, kterému se věnoval byly kytice. Ojediněle pak na jeho obrazech spatříme figurální motivy.\n\n\n\n"}
{"id": "1143317", "url": "https://cs.wikipedia.org/wiki?curid=1143317", "title": "Barnes", "text": "Barnes\n\nBarnes může být:\n\n\n"}
{"id": "1143319", "url": "https://cs.wikipedia.org/wiki?curid=1143319", "title": "František Hanáček (malíř)", "text": "František Hanáček (malíř)\n\nFrantišek Hanáček (* 8. července 1954, Kyjov, Československo) je český malíř.\n\nVystudoval Střední uměleckoprůmyslovou školu v Uherském Hradišti, po té navštěvoval Vysokou školu výtvarných umění Kunsthochschule v Berlíně. Je absolventem Akademie výtvarných umění v Praze, kde byl žákem Aloise Fišárka a Karla Součka.\n\n\n\n\nOficiální stránky autora\n\n"}
{"id": "1143320", "url": "https://cs.wikipedia.org/wiki?curid=1143320", "title": "Křížová cesta (Hostišová)", "text": "Křížová cesta (Hostišová)\n\nKřížová cesta v Hostišové na Zlínsku se nachází na severním okraji obce u lesa.\n\nKřížová cesta byla založena roku 2009. Tvoří ji čtrnáct dřevěných sloupků s vrcholovou kapličkou pro pašijový obrázek. U posledního zastavení je vztyčen dřevěný kříž.\n\nCesta vznikla z iniciativy Hostišovského rodáka pana Oldřicha Vojáčka. Ten vytvořil dřevěné kapličky, ve kterých byly umístěny rozměrné keramické kachle s motivy Křížové cesty od otrokovického výtvarníka Emila Slámy s verši pražské básnířky Jarmily Kuřitkové Moosové, nazvanými Mystérium kříže. Dubové dřevo na upevňovací sloupky věnovala obec Hostišová.\n\nKřížová cesta byla otevřena 26. září 2009 a posvěcena P. Vavřincem Černým.\n\n\n\n"}
{"id": "1143321", "url": "https://cs.wikipedia.org/wiki?curid=1143321", "title": "Darren Barber", "text": "Darren Barber\n\nDarren Barber (* 26. prosince 1968, Victoria, Kanada) je bývalý kanadský veslař. Na olympijských hrách 1992 v Barceloně získal zlatou medaili na osmě.\n\n"}
{"id": "1143322", "url": "https://cs.wikipedia.org/wiki?curid=1143322", "title": "Ansgar Ahlbrecht", "text": "Ansgar Ahlbrecht\n\nAnsgar Ahlbrecht, O.S.B. (22. října 1928, Brand) je německý římskokatolický kněz, benediktin a 81. opat z Niederaltaichu.\n\nNarodil se 22. října 1928 v Brandu. Studoval v Bonnu a Innsbrucku. Stal se doktorem teologie. Vstoupil do řádu svatého Benedikta. Dne 31. října 1954 složil své věčné sliby. Na kněze byl vysvěcen 23. března 1958. Roku 1956 byl zaměstnancem a později ředitelem Ekumenického institutu opatství Niederaltaichu. Byl vedoucím redaktorem ekumenického časopisu \"UNA SANCTA\". V letech 1963-1965 byl účastníkem 2. vatikánského koncilu.\n\nDne 2. dubna 1968 byl zvolen opatem Niederaltaichu a 3. června 1968 přijal opatskou benedikci. Roku 1969 odstoupil ze své funkce.\n\nOd roku 1970 pracuje jako překladatel, 16 let působil jako redaktor německého vydání mezinárodního teologického časopisu \"CONCILIUM\".\n\n"}
{"id": "1143324", "url": "https://cs.wikipedia.org/wiki?curid=1143324", "title": "Lahovická cyklolávka", "text": "Lahovická cyklolávka\n\nLahovická cyklolávka je zavěšená lávka pro cyklisty a chodce pod Radotínským mostem na jižní části Pražského okruhu u Lahovic. Její výstavba probíhala mezi lety 2010 a 2014 a uvedení do provozu se uskutečnilo po několika odkladech dne 12. dubna 2014. Vede po ní cyklotrasa A102, spojující levý a pravý břeh Vltavy.\n\nLahovická cyklolávka zajišťuje propojení Komořan a Lahovic přes Vltavu a slouží také jako alternativa k Mostu Závodu míru. Je významnou spojnicí dvou páteřních pražských cyklotras, pravobřežní A2 a levobřežní A1, vedoucích podél Vltavy. Po lávce samotné je vedena cyklotrasa A102 z Radotína do Komořan, a to jako stezka pro pěší a cyklisty. Délka samotné cyklolávky činí 225 m, nájezdové rampy měří 420 m, tudíž celková délka stavby je 645 metrů. Její šířka je 3,5 metru a vede v maximální výšce nad povrchem 18 metrů.\n\nPodobná lávka je také součástí mostu přes Berounku. Podle pražského radního Petra Štěpánka počítalo město s tím, že lávku vybuduje Ředitelství silnic a dálnic (ŘSD) tak, jak ji prezentovalo ve svých materiálech, avšak ŘSD v dokumentaci pro stavební řízení mělo pouze úchyty pro lávku a začalo tvrdit, že pěší lávky nejsou zahrnuty do předmětu činnosti ŘSD a nelze na ně ani čerpat finanční prostředky; v územním rozhodnutí byla podle něj pouze podmínka, že konstrukce mostu má umožňovat budoucí propojení břehů zavěšenou lávkou. Město na svém webu oponuje, že převedení pěších a cyklistů bývá součástí staveb dálnic a mnohdy vůbec podmínkou územních rozhodnutí a že příslib vybudování lávky měl vliv také na postoj k dálničnímu mostu, protože město lávku považovalo za alespoň částečné vyvážení nevýhod, které dálnice přinese. Ve stavebním povolení je lávka uvedena s označením komunikace SO 204/3.\n\nPodobná zavěšená lávka v části mostu přes Berounku byla zprovozněna včas, již v roce 2010. Lahovická cyklolávka přes Vltavu byla dokončena také na podzim 2010, ale bez nájezdových ramp. Zprovoznění lávky přes Vltavu se o několik let zpozdilo mimo jiné kvůli sporu o prodej pozemku, na němž měla stát pravobřežní rampa, i kvůli dalším procesním průtahům a také kvůli povodním v roce 2013, které poškodily příjezdovou cestu ke staveništi. Jeden z vlastníků dotčených pozemků odmítal prodat pouze třináctinu pozemku, která byla nutná pro výstavbu lávky, byl ochoten prodat jen celou parcelu; tu pak město v roce 2011 za 1,5 milionu Kč skutečně koupilo. Během doby, než byla lávka uvedena do provozu, opakovaně docházelo ke krádežím kovových roštů, které tvoří povrch lávky. Výstavba nájezdových ramp byla zahájena 1. srpna 2013. Podle informací z počátku března 2014 městská zastupitelka Monika Krobová Hášová odhadovala dokončení lávky v dubnu 2014 a TSK odhadovala zprovoznění lávky na květen téhož roku.\n\nPůvodně plánovanou cenu nájezdových ramp 50 milionů Kč se podařilo díky soutěži snížit na 20 milionů Kč; samotná lávka bez nájezdů stála kolem 60 milionů Kč, celkem tedy stavba vyšla na 80 mil. Kč. Lávka byla díky mimořádně teplému březnu uvedena do provozu již v sobotu 12. dubna 2014. Na nákladech na vybudování ramp se podílelo město Praha i Státní fond dopravní infrastruktury. Podle TSK hl. m. Prahy je tato lávka vůbec nejdražším úsekem cyklostezky v hlavním městě Praze.\n"}
{"id": "1143326", "url": "https://cs.wikipedia.org/wiki?curid=1143326", "title": "Greelyho ostrov", "text": "Greelyho ostrov\n\nGreelyho ostrov () je arktický ostrov v souostroví Země Františka Josefa v Severním ledovém oceánu. Nachází se v severovýchodní části centrální skupiny ostrovů zvané Zichyho země. Jeho rozloha je 127 km² a nejvyšší bod dosahuje výšky 474 m n. m. S výjimkou malých pobřežních oblastí je zcela zaledněn. Pojmenován byl po americkém polárníkovi A. Greelym. Na jihu sousedí s Zieglerovým ostrovem, od kterého je oddělen úzkým průlivem. Na jižním cípu se nachází kolonie alkounů malých.\n\n\nNa obou ostrovech hnízdí alkouni malí.\n"}
{"id": "1143329", "url": "https://cs.wikipedia.org/wiki?curid=1143329", "title": "Křížová cesta (Velíková)", "text": "Křížová cesta (Velíková)\n\nKřížová cesta ve Velíkové ve Zlíně se nachází v severní části obce v lese.\n\nKřížová cesta byla vybudována roku 2005. Zastavení tvoří obrázky zavěšené na stromech v lesním průseku. Nacházejí se oboustranně podél cesty, první a poslední je v blízkosti jesliček.\n\nV lese nad obcí byla spolu s křížovou cestou zhotovena také Boží muka s Pannou Marií, kamenný sloup s Madonou a soškami svatých a jesličky v podobě krmelce. V jesličkách jsou ozdobné, latinsky psané texty s obrázkem Panny Marie. Součástí poutního místa jsou také lavičky.\n\nKřížová cesta je vedená po modře značené turistické stezce z Vizovic přes Rakovou, Slušovice, Hrobice na Vlčkovou přes na rozcestí U Tří kamenů k rajnochovické osadě Kotáry přes Troják, Hošťálkovou, Semetín až do Vsetína.\n\n"}
{"id": "1143332", "url": "https://cs.wikipedia.org/wiki?curid=1143332", "title": "Lukáš Walter", "text": "Lukáš Walter\n\nLukáš Walter (* 1979 Most) je český designér a restaurátor zaměřený na nábytkářskou tvorbu. Po té, co vystudoval nábytkářskou tvorbu na střední škole v Hamru, se věnoval cestování po Evropě. Po návratu pracoval se skupinou restaurátorů v Praze a v roce 2010 se odpoutal a začal dělat restaurátora na vlastních nohou. S Robertem Dvořákem založili projekt Lukas & Robertson, pod kterým vytvářejí designový nábytek. Většina děl je vytvořena na základě zrestaurovaného nábytku. \n\nLukáš Walter nepoužívá aglomerované materiály a zakládá si na tom, aby byl nábytek z masivního dřeva nebo z jiných klasických materiálů.\nFirma Lukas & Robertson se objevuje i na výstavách designu.\n"}
{"id": "1143336", "url": "https://cs.wikipedia.org/wiki?curid=1143336", "title": "Koslowski", "text": "Koslowski\n\nKoslowski je příjmení více osobností:\n\n\nPodobná příjmení\n"}
{"id": "1143338", "url": "https://cs.wikipedia.org/wiki?curid=1143338", "title": "Jora a Manda", "text": "Jora a Manda\n\nJora a Manda je jednoaktová česká zpěvohra v hanáckém nářečí – jedna z tzv. hanáckých oper či operet – ze 70. let 18. století. Autorem hudby je moravský skladatel Josef Pekárek, kantor v Hněvotíně. Libreto opery napsal Josef Bulín (řádovým jménem Mauritius), kněz z premonstrátského kláštera působící na Svatém Kopečku u Olomouce.\n\nLibreto zpěvohry \"Jora a Manda\" publikoval Josef Heřman Agapit Gallaš ve své \"Múze moravské\" roku 1813; k plánovanému vydání notového záznamu v té době z finančních důvodů nedošlo. V guberniální sbírce moravské lidové hudby z roku 1819 se zachovala většina árií v lidovém podání (až na árii \"Moj Jořičko, moje potěšeni\"). Kromě toho se melodie ze zpěvohry zachovaly v zápisech skrbeňského učitele Františka Malovaného (1831–1895), a to v podobě zpěvu s klavírním doprovodem. Ztracen je nyní zápis z pozůstalosti Aloise Vojtěcha Šembery pod názvem \"Marina a Getroda\", stejně jako opis učitele Jaroslava Balcárka z první čtvrtiny 19. století, který sloužil za podklad ještě roku 1911 Emilu Axmanovi. Tato zpěvohra má mnoho společných rysů se zpěvohrou týchž autorů \"Maréna a Kedrota\" patrně ze stejné doby, totiž z doby kolem roku 1778.\n\nOpera – pro malý rozsah nazývaná v pramenech „opereta“ – má pět strofických árií (po dvou po každou z titulní postav a jeden duet) a závěrečný „chorus“ neboli další duet obou. Mezi nimi byly čtyři recitativy s ariosními místy. Tyto recitativy se ve známých opisech nedochovaly a starší literatura (ještě roku 1968 Tomislav Volek) se domnívala, že opera recitativy neměla, pouze mluvené dialogy. Avšak roku 1948 byl objeven part Jory i s recitativy, což tuto otázku rozhodlo. V zápise Malovaného je na závěr připojen tanec „zásmažka“. Původní instrumentální doprovod byl psán pro typický lidový trojhlas dvou houslí a violoncella.\n\nSituace vesnických námluv s neohrabaným ženichem je v českém divadle 16.–18. častá, i když charakterizace postav v \"Jorovi a Mandě\" je poměrně originální. Libreto je přes milostný námět především komické a značně rozverné, obsahuje řadu lidových rčení a obratů a je napsáno ve stylizovaném, poněkud karikovaném hanáckém nářečí. O hudbě Tomislav Volek tvrdí, že byla „na nejmenší možnou míru zjednodušena“, a Jan Trojan považuje Pekárka za „méně zdatného komponistu“ a hovoří o „krajním zjednodušení skladebných prostředků“. Rytmus je prostý a zpěv je sylabický bez jakýchkoli ozdob. Harmonickým základem je lidový trojhlas, i když často jen naznačený s malou diferenciací hlasů. Zejména recitativy napodobují vzor italské opery jen velmi neuměle a nevýrazně. Árie jsou velmi příbuzné lidovým tanečním písním, jak se zachovaly na jiných místech, například čtyři z (fakticky) šesti árií jsou napsána v rytmu starého hanáckého třídobého tance „cófavá“. Mezi charakteristické prvky moravské lidové hudby, které lze ve zpěvohře \"Jora a Manda\" nalézt, patří tzv. „mollezza dura“, krátké vybočení ze základní mollové tóniny do durové paralely a zpět, a „moravská modulace“, spojení tonického kvintakordu s kvintakordem na malé septimě.\n\nPodle Volka Bulín a Pekárek psali \"Marénu a Kedrotu\" a \"Joru a Mandu\" „nepochybně pro lidové posluchače“, přinejmenším provozování v klášterním prostředí není doloženo, i když spojitost s tradicí hanáckých oper hraných v premonstrátském klášteře Hradisko u Olomouce ve 40. a 50. letech 18. století zajišťuje osoba libretisty, hradišťského premonstráta Bulína. Z těchto dvou zpěvoher se \"Jora a Manda\" stali populárnější, melodie z nich zlidověly a nejznámější z nich – Jorova \"Doneste mně včel vojanské mondóre\" – nalezli Bedřich Václavek a Robert Smetana ve 49 starých zpěvnících.\n\nEmil Axman vydal již roku 1911 úpravu zpěvohry (bez recitativů) pro zpěvní hlasy a klavírní doprovod. V této podobě byla zpěvohra \"Jora a Manda\" hrána amatéry, například v roce 1933 studenty Učitelského ústavu ve Slezské Ostravě. V roce 1950 připravil instrumentované znění Emanuel Kuksa pro Konzervatoř Brno, další, autentičtější úpravu pro Československý rozhlas Brno vypracoval roku 1980 Pavel Vašina. Díky dostupné edici je tato zpěvohra hrána koncertně i scénicky hudebními školami a amatéry, ale na repertoár ji zařadilo i Moravské divadlo Olomouc (2001).\n\n\nManda si stěžuje na svého nápadníka Joru, který ji pronásleduje svými žádostmi o její ruku. Dokáže ji všude najít a Manda se ani nemůže objevit v hospodě, protože tam Jora vždy sedí a vždy ji donutí, aby se s ním až do půlnoci veselila. Přitom není mladý, hezký ani mohovitý, je to „ťololo“ a „hamala“, navíc chodí nemytý a nečesaný. Zato Manda je mladá roba jako lusk a věří, že najde lepšího ženicha, sobě rovného (árie \"Ten náš Jora s cedoló o vdaňó mě žvance\").\n\nA už je tu sám Jora, hledající svou Mandičku, již zasypává nejněžnějšími výrazy a přirovnáními. Její vnady i upravený oděv mu ranily srdíčko, nehodlá polevit, dokud si u Mandiných rodičů nevyprosí její ruku. Kdyby ji však dostal někdo jiný, zlostí zahyne, lítostí mu pukne srdce (árie \"Kde je moja Mandička, kde je ta má hobička?\").\n\nManda jej vítá nevrle a odhání ho, Jora je zprvu pokorný a povolný (recitativ \"Tebe také decke Jodáš za mnó vláči\"). Věří totiž, že budou brzy svoji, ale urážky, jimiž ho Manda častuje, jej postupně rozohní, jejich rozhovor nabírá obrátky: pro Mandu je „pes lebavý“, na kterého „dež se podiva, be se blola“, pro Joru je Manda „pěkná couda“, kterou jako by „starém sérem vemaloval“. Jora hrozí, že odejde a že pro něj bude Manda ještě plakat, což se Mandě nechce věřit (árie-duet \"Šak se mě to brzo zhoji\").\n\nJora ztrácí trpělivost: čtyři roky už za Mandou chodí, slibovala mu, že bude jeho, a teď dělá drahoty. Však on si ještě dnes najde jinou ženu (recitativ \"Tenkráť sem obzobal, tenkráť sem doptáčel\"). Teď se dá na vojnu, tam se brzy stane pánem, který bude sedlákům rozkazovat, německy „deškorovať“, i ženu hodnější než Manda dostane. Až se dostane ke Skalici, na tureckou hranici, už ho Manda nikdy neuvidí (árie \"Doneste mě včel vojanské mondore\").\n\nManda rychle poznává, že chybila – chlapů je málo a už je lapily jiné roby, a i když vždycky muže odháněla, pannou přece jen zůstat nechce. Už po Jorovi pláče a volá ho zpět (recitativ \"Já nešťastná Manda, co sem hodělala\"). Najednou je z Jory „Jořeček“, Manda si představuje, jak smutno jí bez něho bude u muziky, jak se ostatní roby vdají a ona se bude muset živit prodáváním peroutek, hrozí se toho, že Turci Joru zabijí. Poslední košili by prodala, aby Joru z vojny vykoupila, a chce mu darovat své srdce (árie \"Moj Jořičko, moje potěšeni\").\n\nTu se Jora objeví; Manda se vzpamatuje a vítá ho odměřeně, ale dobromyslně. Jora vypráví, že ho na vojnu nevzali, že prý se nehodí – a ostatně když vojnu viděl, ještě sám rád utekl. Manda mu konečně přiznává, že na něho čekala a že nyní chce jeho namlouvání vyslyšet a stát se jeho poslušnou ženou. Za takových podmínek Jora rád souhlasí (recitativ \"Ale co ja vedim, to náš Jora jide\"). Tak se oba sešli a už se nerozloučí, čeká je šťastný společný život (chorus-duet \"Hle, jož sme se zešle, Manda a Jorka\").\n\n"}
{"id": "1143339", "url": "https://cs.wikipedia.org/wiki?curid=1143339", "title": "Tetrahymena", "text": "Tetrahymena\n\nTetrahymena je označení pro skupinu prvoků z kmene nálevníci, žijících volně, běžně ve stojatých vodách. Preferují parazitický, či komenzální způsob života. Často bývají používáni jako modelový organismus (často druhy \"T. thermophila \"a \"T. pyriformis\").\n"}
{"id": "1143343", "url": "https://cs.wikipedia.org/wiki?curid=1143343", "title": "Adam Kraft", "text": "Adam Kraft\n\nAdam Kraft, také Krafft (* kolem 1455–1460, Norimberk – 21. ledna 1509, Norimberk, pohřben ve Schwabachu) byl německý pozdně gotický sochař.\nAdam Kraft se narodil v Norimberku jako syn tesaře. O jeho životě a školení je málo informací. Jako tovaryš pracoval nějakou dobu v Ulmu a Štrasburku, většinu života však strávil v Norimberku a jeho okolí. Uzavřel dvě manželství, ale zůstal bezdětný. Měl jen malou dílnu s dvěma nebo třemi spolupracovníky a dům se zahradou v Lodersgasse. Přes četné zakázky byl celý život ve finanční tísni.\nAdam Kraft pracoval jako tovaryš na Katedrále v Ulmu (1471) a jeho rukopis byl rozeznán na kazatelně katedrály ve Štrasburku (1485).\nKraft byl mimořádně technicky zdatný. Jeho scény Utrpení Krista vyjadřují hluboký soucit. Portréty světců jsou vznešené a výrazné, zatímco trýznitelé Krista jsou vulgární a odpudiví. Gotický idealismus se v Kraftově díle mísí s přirozeným německým realismem a silou výrazu.Jeho nejslavnějším dílem je 20 m vysoké pastoforium z jemnozrnného pískovce v norimberském kostele St. Lorenz, který byl objednán Hansem Imhoffem. Písemný záznam o zakázce a provedení práce se zachoval. Za války bylo pastoforium ukryto před bombardováním a poškozená vrchní část byla restaurována. Svatostánek podpírají tři postavy, z nichž jedna je považována za autoportrét sochaře.\n\nDalším významným dílem Adama Krafta je Schreyer-Landauerův epitaf, umístěný na vnější západní straně chóru kostela sv. Sebalda v Norimberku. Tvoří ho rozměrné reliéfy se scénami \"Krista nesoucího kříž\", \"Ukládání do hrobu\" a \"Znovuvzkříšení\". Epitaf objednali norimberští patricijové Sebald Schreyer a Matthäus Landauer v letech 1490–92 a Kraftův výkon sklidil velké uznání také od bamberského arcibiskupa, který o něm prohlásil, že se jedná o \"\"dílo vytvořené vznešeným duchem umělce\"\"\n\nKraft nebo jeho dílna byl autorem také menších sochařských prací, jako byla reliéfní domovní znamení v Norimberku nebo kamenné schodiště a jiné práce v domě Petera Imhoffa (Tucherstraße 20).\n\n"}
{"id": "1143344", "url": "https://cs.wikipedia.org/wiki?curid=1143344", "title": "Miloš Stehlík", "text": "Miloš Stehlík\n\nMiloš Stehlík (14. listopadu 1923 Brno – 13. února 2020 Brno) byl český historik umění se zaměřením na barokní sochařství na Moravě, pracovník státní památkové péče a vysokoškolský pedagog.\n\nMaturoval na reálném gymnáziu v Brně (1942) a poté studoval na jazykové škole (1942–1944). V letech 1945–1949 studoval dějiny umění (prof. A. Kutal, V. Richter, A. Friedl) a klasickou archeologii (prof. G. Hejzlar) na filosofické fakultě Masarykovy univerzity v Brně. Od roku 1946 byl knihovníkem Semináře dějin umění FF MU Brno. V roce 1949 získal doktorát a stal se pracovníkem Památkového úřadu pro Moravu a Slezsko (dnes NPÚ v Brně). Od roku 1956 byl externím pedagogem Masarykovy univerzity, od roku 1991 docentem oboru teorie dějin umění, v roce 1993 mu byl udělen profesorský titul. Stehlík zemřel stářím 13. února 2020 ve Vojenské nemocnici v Brně.\n\n\nDlouhodobě se věnoval především baroknímu sochařství na Moravě a ve Slezsku. Přispíval články do periodik Časopis Matice moravské, Zprávy památkové péče, Zprávy památkového ústavu v Brně, Umění, Vlastivědný věstník moravský, do Sborníku prací filozofické fakulty brněnské univerzity. Je autorem hesel v Dictionary of Art (1996) a Nové encyklopedii českého výtvarného umění. Stehlík psal také verše, které mu byly vydány ve třech sbírkách.\n\n\n\n"}
{"id": "1143345", "url": "https://cs.wikipedia.org/wiki?curid=1143345", "title": "Diego Boneta", "text": "Diego Boneta\n\nDiego Andrés González Boneta (* 29. listopadu 1990, Mexico City, Mexiko) je mexický zpěvák a herec. Proslavil se rolí Rocca v mexické telenovele \"Rebelde\" a rolí Javiera v seriálu stanice The CW \"\".Prvním album nazvané \"Responde\" vydal v roce 2005 a brazilskou verzi alba nahranou v portugalštině vydal v roce 2006. Jako Alex Santiago se objevil v seriálu \"Prolhané krásky.\" Hlavní roli Drewa Boleyho získal ve filmové produkci \"Rock of Ages\", která byla vydána v červnu 2012. Aktuálně hraje v seriálu stanice Fox \"Scream Queens\".\n\nNarodil se v Ciudad de México v Mexiku, je synem Astrid Boneta a Lauro González, kteří pracují jako inženýři. Jeho otec pochází z Mexika, ale jeho matka se narodila ve Spojených státech.\n\nBěhem účinkování v telenovele Rebelde, vydal v roce 2005 debutové album nazvané Diego. První singl \"Responde\" se umístil na 13. místě mexického hudebního žebříčku. Poté co dokončil natáčení telenovely, vydal se na mezinárodní turné s mexickou popovou skupinou RBD jako host. K propagaci alba v Mexiku vysoupil na třech koncertech Hilary Duff v roce 2006 (Ciudad de Mexico, Guadalajara a Monterrey).\n\nDruhé album nazvané \"Indigo\" vydal 25. března 2008.\n\nHereckou kariéru zahájil v Mexiku, kde vystoupil v několika televizních pořadech: reality show \"Códigu F.A.M.A.,\" telenovelách \"legrijes y rebujos\" a \"Misión S.O.S.\" Proslavil se rolí v telenovel \"Rebelde.\" V roce 2010 se objevil v amerických seriálech \"Prolhané krásky\" a \"\". V roce 2011 si poprvé zahrál ve filmu \"Protivný sprostý holky\" \"2\", po boku Meaghan Martin.\n\nVelký Hollywoodský zlom v kariéře nastal s obsazením do hlavní role ve filmové adaptaci Broadwayského muzikálu \"Rock of Ages\". Zahrál si Drewa Boleye, mladého kluka z Los Angeles, který sní o tom být slavnou rockovou hvězdou. Režisér Adam Shankman ho nazval \"novou velkou věcí\" a porovnal ho se Zacem Efronem, Channingem Tatum a Liamem Hemsworthem. V květnu 2013 začal natáčett film v Západní Virginii nazvaný \"Another You\", po boku Ksenie Solo.\n\nV roce 2014 bylo oznámeno, že si zahraje ve filmu \"City of Dead Men\", roli Michaela. Film měl premiéru 31. března 2015. V roce 2015 začal natáčet mini seriál \"The Dovekeepers\" a nahrál písničku \"The Warrior\", která bude sloužit jako znělka seriálu a také se objeví na jeho třetím albu, které plánuje vydat v prosinci 2015. V únoru 2015 získal roli v seriálu stanice FOX \"Scream Queens\".\n"}
{"id": "1143347", "url": "https://cs.wikipedia.org/wiki?curid=1143347", "title": "Sergej Nilus", "text": "Sergej Nilus\n\nSergej Nilus (, \"Sergej Aleksandrovič Nilus\"; 28. srpna 1862 Moskva – 14. ledna 1929 Krutěc, Vladimirská oblast) byl ruský spisovatel náboženských textů a vystudovaný právník, který se považoval za mystika.\n\nV roce 1905 publikoval první úplnou verzi falza \"Protokoly sionských mudrců\" a to ve formě závěrečné kapitoly knihy \"Velké v malém aneb Antikrist jako nastávající politická možnost\", o příchodu antikrista. Zkrácená podoba protokolů byla vydaná již v srpnu a září 1903 v Kruševanových novinách \"Znamja\" (Знамя).\n\nJeho bratrem byl ruský životopisec, kritik a spisovatel Pjotr Nilus (1869–1943).\n\nNarodil se roku 1862 v Moskvě do málo nábožensky založené rodiny Alexandra Petroviče Niluse, jehož předci přišli do Ruska ze Švýcarska. Nilus byl vlastníkem půdy v gubernii Orel, kam v dětském věku Sergej Nilus jezdil na letní prázdniny. V letech 1873–1882 studoval moskevské gymnázium, po jehož ukončení nastoupil na Právnickou fakultu Lomonosovovy univerzity. Právo na vysoké škole absolvoval v roce 1886. Následně působil jako smírčí soudce v Zakavkazsku. Odtud se přestěhoval do západofrancouzského Biarritzu, kde žil s partnetkou Nataljou Chomarovskou až do vyčerpání majetku a rozchodu dvojice.\n\nPo pádu z koně se rozhodl splnit slib z dětství a navštívit Trojicko-sergijevskou lávru. Příklon k ruskému pravoslaví dokonalo setkání s biskupem Janem Kronštadtským, jemuž přičítal své uzdravení z krční infekce.\n\nMezi lety 1901–1902 vydal knihu \"Velké v malém aneb Antikrist jako nastávající politická možnost\". Reedice z roku 1905 obsahovala dvanáctou kapitolu v podobě \"Protokolú sionských mudrců\" (česky vydáno jako \"Protokoly ze shromáždění sionských mudrců\", 1926). Tajné vyšetřování z nařízení ruského premiéra Pjotra Stolypina odhalilo, že se \"Protokoly\" poprvé objevili v pařížských antisemitských kruzích v období 1897–1898.\n\nV roce 1906 se Nilus oženil s Jelenou Alexandrovnou Ozerovou, dvorní dámou carevny Alexandry Fjdorovny. Následují rok se přestěhoval do kláštera Optina Pustyň, kde prožil pět let. Publikoval zde několik knih duchovní tematiky, včetně \"Rozhovoru sv. Serafima s Motovilovem\", stále čteného ortodoxního textu.\n\nZemřel roku 1929 na infarkt myokardu ve vesnici Krutěc, ležící ve Vladimirské oblasti.\n\n\n"}
{"id": "1143348", "url": "https://cs.wikipedia.org/wiki?curid=1143348", "title": "Amant Gris", "text": "Amant Gris\n\nAmant Gris (FR) , v překladu \"Šedý milenec\", je anglický plnokrevník, bělouš, narozený 11. března 1999 ve Francii (Departtement: Calvados, Region: Basse Normandie). Chovateli jsou J. Perrot a G. Havlíčková, majitel Ing. Josef Hájek (Hřebčín Albertovec), z matky Amade Praline FR (Rusticaro FR) a otce House Rules USA. Amant Gris za svou kariéru startoval v celkem 53 dostizích, z toho 34 rovinových a 19 překážkových, a celkový zisk činil téměř 2 miliony korun. Amant Grisovi patří titul nejlepšího steeplera České republiky pro rok 2008, udělovaný Jockey Clubem ČR. Nejčastěji byl v sedle temperamentního valacha žokej Jiří Chaloupka, ovšem až s žokejem Markem Stromským z Hřebčína Albertovec, kde si Amant Gris užívá odpočinek, vstoupil do povědomí veřejnosti.\n\nFrancouzská klisna anglického plnokrevníka Amande Praline (FR) byla do ČR importována roku 1991 Ing. Václavem Chaloupkou, trojnásobným vítězem Velké Pardubické. Její dobré umístění na tuzemských dostizích bylo důvodem pro zařazení do chovu. V Hřebčíně Napajedla, kde byla v chovu po dobu dvou let, porodila dvě klisny - Amadaru po Dara Monarch (GB) roku 1996 a Annu Jane po Laten v roce 1997. Ing. Chaloupka Amade Praline získal zpět již jako březí po House Rules (USA), následně byla vrácena do francouzského chovu, kde porodila roku 1999 Amant Grise. Ten se, bez své matky, vrátil do ČR jako odstávče.\n\nKlisna Amade Praline za svůj pobyt ve Francii, po Amant Grisovi, porodila tři hřebce a zpět v České republice, u Ing. Václava Chaloupky (Tochovice) hřebce Amant Douxe. Toto byl její poslední potomek.\n\nVe dvou letech Amant Gris startoval 5x, z toho 1x zvítězil a 2x byl druhý. V Ceně Zimního favorita doběhl na pátém místě. Jako tříletý získal 1. místo v Memoriálu dr. Frankenbergera (předzkouška pro klasické dostihy), v Českém Derby se umístil na příčce páté. Ve čtyřech letech byl vítězem 4 rovinových dostihů a z celkových 34 rovinových dostihů v jeho kariéře zvítězil 7x, vše pod vedením Ing. Václava Chaloupky. Rovinovým jezdcem Amant Grise byl žokej Jiří Chaloupka.\n\nRoku 2007 přechází Amant Gris do Hřebčína Albertovec, majitel Ing. Hájek. Z celkem 15 překážkových dostihů získal 5 vítězství a 5 umístění. V letech 2007 - 2008 byl trenérem Ing. Milan Teimer, od roku 2009 Radek Holčák. Zranění utrpěl Amant Gris roku 2009, ten rok také Velkou Pardubickou z tohoto důvodu nestartoval. Sportovní kariéru ukončil roku 2011 po zranění ve Velké Pardubické, které ho vyloučilo z dalšího dostihového sportu. Překážkovým jezdcem Amant Grise byl (s výjimkou 3 dostihů) žokej Marek Stromský.\n\nAmant Gris startoval v prestižní Velké Pardubické celkem třikrát. Na svou premiéru se startovním číslem 15 vyběhl v sedle s ž. Markem Stromským 12. 10. 2008 pod vedením trenéra Ing. Milana Teimera. Od počátku dostihu se Amant Gris držel spolu se stájovým kolegou Klipem (pro něj závod skončil předčasně tragickým pádem) na předních příčkách. V ostrém tempu dostihu nezaostával ani Amant Gris a v cílovém souboji porazil bílou Sixteen o dvě a půl délky v rekordním čase 08:58,49. Marek Stromský se tak při svém sedmém startu Velké Pardubucké stal poprvé „vítězem“ v sedle Amant Grise. Zlatou trofej do Hřebčína Albertovec nedovezl, jelikož byl později diskvalifikován za neobjetí točného bodu.\n\nNa druhý start nejtěžšího dostihu Evropy vedl Amant Grise opět žokej Marek Stromský, tentokráte již pod trenérem Radkem Holčákem. 120. Velkou pardubickou se startovním číslem 20 jel Amant Gris společně s 18 koňmi dne 10.10.2010. Amant Gris přešel 31 překážek bezchybně a pohyboval se do třetí příčky. I v cílové rovině měl Albertovský bělouš dostatek sil na prvenství. Váňův Tiumen Amant Grise několik metrů před finišem přitlačil na bariéru a žokej Marek Stromský byl nucen ze své vnitřní stopy vybočit. Tento objízdný manévr stál dvojici čas i energii. Amant Gris Tiumenovi podlehl o nos a Marek Stromský už po druhé zlatou trofej pro vítěze nejslavnějšího dostihu nad hlavu nezvedl. Dostihová komise po finiši shledala, že Váňův Tiumen Amant Grise tísnil, a uznala mu pokutu 500 korun, výsledek však zůstal nezměněm.\n\nTřetí účast na pardubické grand steeplechase a poslední naději vkládal Hřebčín Albertovec do bojovného valacha a Marka Stromského roku 2011. Tentokráte se Amant Gris na Anglickém skoku zranil, do cíle docválal na osmém místě a stou dvacátou první slavnou Velkou tak ukončil svou bohatou dostihovou kariéru.\n\nPřesto, že Amant Gris oficiálně zlatou trofej na Velké Pardubické nezískal, je v Hřebčíně Albertovec považován za dvojnásobného morálního vítěze.\n\n\n"}
{"id": "1143350", "url": "https://cs.wikipedia.org/wiki?curid=1143350", "title": "SK Tuřany", "text": "SK Tuřany\n\nSportovní klub Tuřany je moravský fotbalový klub z brněnských Tuřan, který byl založen roku 1930. Klubovými barvami jsou červená a bílá. Od sezony 2005/06 nastupuje v I. B třídě Jihomoravského kraje – od sezony 2007/08 ve skupině „B“ (7. nejvyšší soutěž).\n\nNejvětším úspěchem klubu je druholigová účast v ročníku 1952, v novodobé historii pak 3. místo v Jihomoravském župním přeboru (5. nejvyšší soutěž) ze sezony 1995/96.\n\nNejslavnějšími odchovanci, kteří okusili i nejvyšší soutěž, jsou Jaroslav Proch (1940/41 za SK Židenice), Augustin Badin (1974/75 a 1975/76 za TJ LIAZ Jablonec) a Miroslav Čtvrtníček (1996/97 za FC Bohemians Praha). V sezoně 1954 za klub chytal Zdeněk Placheta. V letech 1995 – 1997 zde trénoval bývalý reprezentant Karel Jarůšek, místní „A“ mužstvo vedl také olympijský vítěz Rostislav Václavíček – oba získali jako hráči mistrovský titul se Zbrojovkou Brno.\n\nZdroj: \n\nTuřanská fotbalová tradice sahá až do 20. let 20. století, prvními soupeři byla družstva Sokolnic, Šlapanic, Ponětovic, Žatčan či Židlochovic. Na jaře 1930 byl založen klub \"SK Viktoria Tuřany\", zvolen výkonný výbor oddílu a podána přihláška do BZMŽF (Bradova Západomoravská župa footballová). První oficiální zápas sehráli tuřanští 28. října 1930 s SK Žabovřesky, z něhož odešli poraženi 1:4. První úspěchy klub slavil na hřišti \"Na stání\", které dalo základ pro dnešní stánek SK Tuřany.\n\nPoznámky:\n\nSK Tuřany „B“ je rezervním týmem Tuřan, který po sestupu z Brněnského městského přeboru (8. nejvyšší soutěž) v sezoně 2014/15 nebyl v dalším ročníku přihlášen do žádné soutěže. Předtím byl naposled nepřihlášen v sezoně 2002/03. Od sezony 2016/17 obnovil činnost.\n\nPoznámky:\n\n"}
{"id": "1143356", "url": "https://cs.wikipedia.org/wiki?curid=1143356", "title": "Miroslav Čtvrtníček (rozcestník)", "text": "Miroslav Čtvrtníček (rozcestník)\n\nJméno Miroslav Čtvrtníček nosí nebo v minulosti nosilo více osob:\n\n"}
{"id": "1143357", "url": "https://cs.wikipedia.org/wiki?curid=1143357", "title": "Miroslav Čtvrtníček (1972)", "text": "Miroslav Čtvrtníček (1972)\n\nMiroslav Čtvrtníček (* 26. února 1972, Brno) je bývalý český prvoligový fotbalista.\n\nOdchovanec brněnských Tuřan hrál druhou ligu za FC LeRK Brno a SK LeRK Prostějov. Na jaře 1997 nastoupil v dresu FC Bohemians Praha k 8 prvoligovým střetnutím, neskóroval. Debutoval v neděli 23. února 1997 na hřišti Českých Budějovic (prohra 1:2, odehrál celé utkání), ve svém šestém utkání v neděli 6. dubna 1997 byl v Drnovicích po necelé hodině hry vyloučen (prohra 0:6). Poslední prvoligový zápas, do něhož zasáhl jako střídající hráč na 7 minut (střídal Dalibora Slezáka), se hrál v neděli 1. června 1997 v rámci předposledního 29. kola ročníku 1996/97. Bohemians v Opavě podlehli vysoko 0:4 a sestoupili do druhé ligy.\n\nPo brankáři Jaroslavu Prochovi a Augustinu Badinovi byl historicky třetím fotbalistou z Tuřan, který zasáhl do nejvyšší soutěže.\n\n"}
{"id": "1143359", "url": "https://cs.wikipedia.org/wiki?curid=1143359", "title": "Radim Straka (1976)", "text": "Radim Straka (1976)\n\nRadim Straka (* 7. září 1976) je bývalý český prvoligový fotbalový brankář. Jeho otec Radim Straka je bývalým prvoligovým brankářem Jablonce.\n\nV nejvyšší soutěži odchytal za FC Bohemians Praha jedno celé utkání, v němž udržel čisté konto. Hrálo se ve středu 11. června 1997 v rámci 30. kola ročníku 1996/97, domácí Bohemka – už bez šance na záchranu – v něm hostila žižkovskou Viktorii a zápas skončil 0:0.\n\n"}
{"id": "1143363", "url": "https://cs.wikipedia.org/wiki?curid=1143363", "title": "Evangelický kostel (Panenská ulice)", "text": "Evangelický kostel (Panenská ulice)\n\nMalý evangelický kostel v Bratislavě na Panenské ulici (vstup z Lýcejní). Patří Evangelické církvi augsburského vyznání na Slovensku.\n\nDnešní Malý kostel pro Slovensko-maďarskou část sboru postavili na místě zbouraného německého dřevěného artikulárního kostela. Panovnice Marie Terezie dovolila po Velkém kostele postavit i druhý (Malý) kostel, který podle projektů M. Walcha zrealizoval František Römisch. R. 1980 pod vedením prof. Kramára byl kostel obnoven.\n\nJednoduchý prostor se sbory ze tří stran má dnes dominantní průčelí s barokním oltářem a kazatelnou a obrazem o historii křesťanství a evangelíků u nás.\n\nVarhany byly postaveny r. 1878 a jsou dílem jednoho z nejvýznamnějších Slovenských varhanářů Martina Saska z Brezové pod Bradlom.\n\n"}
{"id": "1143364", "url": "https://cs.wikipedia.org/wiki?curid=1143364", "title": "Evangelický kostel (Legionářská ulice)", "text": "Evangelický kostel (Legionářská ulice)\n\nNový evangelický kostel na Legionářské ulici v Bratislavě je postaven ve funkcionalistickém slohu. V roce 1997 byl kostel zapsán do Ústředního seznamu památkového fondu pod číslem 11007/1 a od roku 2002 je v kategorii národní kulturní památka SR.\n\nPo vzniku Československé republiky již Malý kostel nestačil rostoucímu počtu Slováků, rozhodla se slovenská část sboru v roce 1933 postavit nový kostel na Legionářské ulici podle projektů Milana Michala Harminca.\n\nKostel je kvalitním funkcionalistickým dílem. Má cihlový kabřincový povrch, asymetricky umístěnou věž, plochou střechu a přísný interiér. Je zapsán do seznamu DOCOMOMO. Kostel má v parteru travertinový obklad, po stranách převýšení sálového prostoru je chór. Kostel je součástí komplexu staveb s farou a internátem.\n\nNachází se v zadní části nad vchodem.\n\n\n"}
{"id": "1143365", "url": "https://cs.wikipedia.org/wiki?curid=1143365", "title": "Velký evangelický kostel (Panenská ulice)", "text": "Velký evangelický kostel (Panenská ulice)\n\nVelký evangelický kostel v Bratislavě na Panenské, původně Německý evangelický kostel, postavil stavitel Matej Walch v letech 1774–76 ve strohém slohu barokního klasicismu.\n\nJelikož dřevěný kostel, který stál na místě dnešního Malého kostela již nepostačoval a protože syn Marie Terezie Josef II. byl nakloněn reformaci, dovolili si bratislavští němečtí evangelíci požádat o výstavbu nového kostela. Byl vystaven podle císařského povolení s podmínkami, aby neměl věž a nesměl být ani výstavní. 30. listopadu 1776 v něm sloužil evangelický duchovní Michal Klein první Služby Boží a na následující den byl kostel posvěcen. Tehdy se jmenoval Německý evangelický kostel.\n\nKrov postavil hamburský tesař neznámého jména. Krov je po architektonické, umělecké i památkové stránce skvostem a je v celé Evropě jedinečný. Pod valbovou střechou důmyslné konstrukce se skrývá monumentální centrální prostor se dvěma sbory, kolem překrytý pěti poli kleneb, které vytvářejí kvalitní akustický prostor. Na stavbě pracovali i projektanti R. Wimmer a polír D. Zimními.\n\nPoprvé se na Slovensku objevil kazatelnový oltář, oltářní obraz do něj namaloval a daroval rodák Adam Friedrich Oeser.\n\nDnešní varhany jsou třetím nástrojem v historii kostela. Byly postaveny r. 1923 firmou Gebrüder Rieger - Jägerndorf na návrh tehdejšího varhaníka G. Rhodese. Autorem architektonicko-výtvarného řešení je bratislavský architekt Christian Ludwig.\n\n"}
{"id": "1143366", "url": "https://cs.wikipedia.org/wiki?curid=1143366", "title": "Radim Straka", "text": "Radim Straka\n\nJméno Radim Straka označuje vícero osob:\n\n"}
{"id": "1143373", "url": "https://cs.wikipedia.org/wiki?curid=1143373", "title": "BK Zubři Bystřice nad Pernštejnem", "text": "BK Zubři Bystřice nad Pernštejnem\n\nBK Zubři Bystřice nad Pernštejnem (celým názvem: Bruslařský klub Zubři Bystřice nad Pernštejnem) je český klub ledního hokeje, který sídlí v Bystřicích nad Pernštejnem v Kraji Vysočina. Založen byl v roce 2015 po výstavbě nového zimního stadionu ve městě. Od sezóny 2015/16 působí v Krajské soutěži Vysočina, čtvrté české nejvyšší soutěži ledního hokeje. Klubové barvy jsou žlutá, bílá a černá.\n\nSvé domácí zápasy odehrává na zimním stadionu Bystřice nad Pernštejnem s kapacitou 200 diváků.\n\n\nZdroj: \n\n\n\nZdroj: \n\n"}
{"id": "1143374", "url": "https://cs.wikipedia.org/wiki?curid=1143374", "title": "Točna (rozcestník)", "text": "Točna (rozcestník)\n\nTočna může být: \n"}
{"id": "1143380", "url": "https://cs.wikipedia.org/wiki?curid=1143380", "title": "Katedrála svaté Kateřiny (Alexandrie)", "text": "Katedrála svaté Kateřiny (Alexandrie)\n\nKatedrála svaté Kateřiny Alexandrijské v Alexandrii je katedrální kostel městského apoštolského vikariátu a zároveň klášterní kostel řádu františkánů, jehož součástí je také ordinario. Novobarokní bazilika byla vystavěna v letech 1847-1856 podle návrhu italského františkánského architekta Serafina da Baceno.\n\nFrantiškáni v Alexandrii působí od 17. století a jejich hlavním úkolem byla péče o evropské poutníky do Svaté země. Ve 40. letech 19. století zde založili nové klášterní budovy a školu. Nový kostel, klasicistní bazilika s kupolí, byla koncipována také jako katedrála apoštolského vikariátu, založeného v roce 1839 a zasvěceného svaté Kateřině Alexandrijské. Slavnostní vysvěcení katedrály proběhlo 24. listopadu 1850. V roce 1927 bylo podle návrhu Maria Aveny přistavěno dnešní průčelí ve stylu římského baroka.\n\nV katedrále je také „dočasně“ pochován italský král Viktor Emanuel III., jenž zemřel 28. prosince 1947 v alexandrijském exilu, poté, co byl donucen vzdát se trůnu Italského království. Jeho tělo dodnes odpočívá v hlavním oltáři katedrály. Snahy o přenesení jeho ostatků do Pantheonu v Římě se setkaly s odporem italské veřejnosti.\n\nAž do 50. let 20. století v Alexandrii žilo přibližně 70 000 italských katolíků a katedrálu navštěvovali také francouzští a maltézští poutníci a konvertité z řad arabského obyvatelstva. V důsledku Násirova režimu zbylo sotva padesát katolických rodin, a zdejší křesťanská komunita je tvořena především z řad turistů.\n\nV roce 2003 františkánský kněž objevil vedle katedrály kostel klášterní školy, který byl zazděný a dlouhou dobu zcela zapomenutý. Kostel pochází přibližně z téže doby a uchovává fresky s neobvyklými motivy.\n"}
{"id": "1143381", "url": "https://cs.wikipedia.org/wiki?curid=1143381", "title": "Obratiště", "text": "Obratiště\n\nObratiště je plocha pozemní komunikace nebo statická konstrukce na dráze, která umožňuje otočení vozidel a jízdních souprav do opačného směru. Základními typy obratišť jsou obratiště okružní (smyčka, otočka), na němž se vozidlo nebo jízdní souprava obrací pouhou jízdou vpřed, a obratiště úvraťové, na němž se využívá též couvání (či zpětný pohyb) vozidla nebo soupravy. Obratištěm může být též část vodní cesty určená pro obracení plavidel. Na letištích mohou být u pojezdových drah obratiště letadel. \n\nČasto je slovo obratiště využíváno či chápáno jako synonymum slov smyčka, otočka, točna, točka atd. Smyčková obratiště jsou však pouze jedním z typů obratišť. \n\nČSN 73 6100, Názvosloví silnic a dálnic, z roku 1965 definovala výraz obratiště jen jako „rozšířené ukončení slepé silniční komunikace, které umožňuje otáčení vozidla do opačného dopravního směru“. V definici přitom není vymezeno, zda by toto rozšíření mělo být využíváno jako objízdné (smyčka) nebo úvraťové (pro obracení s couváním). \n\nOjediněle se objevila v Dolních Počernicích, a to počátkem 70. let 20. století, ještě před jejich připojením k Praze, varianta obraciště. Zpracovatel soupisu pomístních jmen Dolních Počernic uvedl, že mladší generace pro označení pozemků v jihovýchodní části katastru místo názvu „Za Panenkou Marií“ užívá nový název „Za obracištěm“, a to „podle obraciště městských autobusů Dopravních podniků hlavního města Prahy“. Lingvistka Libuše Olivová tehdy uvedla, že je to podoba jinde dosud nedoložená. Podle Olivové ani jednu z variant nelze považovat za nesystémovou a nespisovnou, protože rozbor úplného materiálu daného slovotvorného typu jmen nachází jak názvy odvozené z dokonavých sloves, tak názvy z nedokonavých sloves. Varianta „obraciště“ se zdá být bližší běžně mluvenému jazyku v prostředí venkovském, kde se v názvech zemědělských strojů běžně vyskytují výrazy odvozené od nedokonavého slovesa obracet: obracák, obraceč, obracečka, obracedlo. Původní technický (dopravní) termín se tedy podle Olivové v tomto prostředí, které leží těsně na okraji městské civilizace, jen hláskově obměnil a přizpůsobil jazyku lidovému, aniž přitom vybočil ze spisovné normy. Podoba „obraciště“ se vzácně objevuje i později, například v jednacích materiálech rady města Ostravy („Na dotčeném pozemku je navrženo vybudování obraciště.“), v plánu zimní údržby obce Nové Hamry na Karlovarsku (3 výskyty v sousloví „obraciště autobusu“) nebo v Domažlickém deníku (3 výskyty v jednom článku).\n\nObratiště se zřizují na konci delších slepých komunikací (doporučeno u komunikací o délce větší než 100 m, kde by již bylo nepřiměřené couvat) a u průběžných komunikací v místech, kde je třeba umožnit obracení vozidel, zejména vozidel hromadné osobní dopravy (autobusové obratiště, trolejbusové obratiště), vozidel zimní údržby komunikací a podobně.\n\nPokud jsou na obratišti nebo u obratiště zřízena parkovací nebo odstavná stání, neměla by bránit průjezdu vozidel, pokud to provozní účel obratiště vyžaduje. \n\nU okružního obratiště pro osobní automobily se počítá s vnějším průměrem minimálně 12 metrů, u okružního obratiště pro autobusy, trolejbusy nebo nákladní automobily s vnějším průměrem minimálně 25 metrů. Funkci okružního obratiště může plnit i kruhový objezd. \n\nÚvraťové obratiště pro osobní automobily může mít tvar T, L nebo Y. Pro nákladní automobily se zřizuje jen výjimečně (odvoz odpadu, hasiči atd.). Pro autobusy a trolejbusy nemají být úvraťová obratiště zřizována.\n\nJako kombinované obratiště se označuje plocha, kterou menší vozidla mohou využívat jako okružní obratiště, ale velká vozidla musí při obracení najíždět a couvat podobně jako na úvraťovém obratišti.\n\nZ kolejových drah se obratiště používají zejména v tramvajové dopravě, a to nejčastěji v podobě tramvajové smyčky. Kolejová smyčka může být jednokolejná nebo může být v celé délce či části délky vícekolejná, přičemž kolejové větve mohou být vedeny buď shodným směrem, nebo může část z nich být vedena opačným směrem. Úvraťové obratiště se nazývá kolejový trojúhelník. \n\nMezi obratiště lze v širším smyslu počítat též kolejové přejezdy, které umožňují obousměrným vozidlům nebo vlakům přejet na kolej pro opačný směr (v metru používáno téměř výhradně), popřípadě přepojit u souprav obousměrné tažné vozidlo na druhý konec vlaku.\n\nJednotlivá vozidla je možno otáčet na točnách; v minulosti bylo používáno typicky pro parní lokomotivy s přivěšeným tendrem.\n\nObratiště (Runway turn pad) je vymezená plocha na letišti navazující na RWY za účelem dokončení otáčky o 180 stupňů prováděné na RWY.\n\nObratiště na vodní cestě je místo určené či doporučené pro obracení plavidel. Může být označeno plavebním znakem E.8 (Místo doporučené pro obrat) podle českých pravidel plavebního provozu. Naopak zákaz provádět obrat je značen plavebním znakem A.8. Obraty plavidel řeší § 69 vyhlášky č. 67/2015 Sb. V úsecích obratišť označených signálním znakem E.8 je zakázáno stání plavidel. \n\nKřížovkářské slovníky uvádějí, že obratiště lodí je označováno slovem rondo. \n\nMezi mediálně nejzmiňovajší obratiště lodí v Česku patří obratiště v Českých Budějovicích na Vltavě pod Jiráskovým jezem. \n\n"}
{"id": "1143382", "url": "https://cs.wikipedia.org/wiki?curid=1143382", "title": "Křížová cesta 21. století (Kuks)", "text": "Křížová cesta 21. století (Kuks)\n\nKřížová cesta 21. století se nachází nedaleko obce Stanovice, dva kilometry západně od barokního areálu v Kuksu. Soubor soch je nazýván „Příběhem utrpení a nadějí člověka“.\n\nIdea Křížové cesty 21. století navazuje na záměr hraběte Šporka vybudovat v letech 1718–1732 za účasti významného barokního sochaře Matyáše Bernarda Brauna u Kuksu křížovou cestu – duchovní dominantu kraje. Toto bylo splněno jen částečně zhotovením Betlému na návrší nad Stanovicemi.\n\nNa možnost navázat na Šporkovu ideu upozornil v roce 2000 Jiří Kaše, jeden ze znalců Braunova díla. Křížová cesta vznikla z iniciativy akademického sochaře Vladimíra Preclíka. Kvůli realizaci svého záměru založil roku 2004 občanské sdružení Křížová cesta a přizval ke spolupráci 15 českých sochařů tří generací se zkušeností tvorby v kameni a s blízkým vztahem k východním Čechám: Vojtěcha Adamce, Václava Fialu, Stanislava Hanzíka, Jana Hendrycha, Ellen Jilemnickou, Ivana Jilemnického, Jiřího Kačera, Daniela Klose, Jana Koblasu, Maria Kotrbu, Jiřího Marka, Čestmíra Mudruňku, Jaromíru Němcovou a Michala Šaršeho.\n\nSochy vznikaly v průběhu čtyř let a materiálem pro ně byl hořický pískovec. Některé z nich byly vytvářeny přímo v kamenolomu, další v ateliérech. Sochař Preclík se otevření cesty nedožil a nespatřil ani svou sochu \"Katedrála prosby\", kterou až po jeho smrti podle autorova modelu realizoval spolu s kameníky sochař Zdeněk Hejl. Zůstalo tu však autorovo zamyšlení nad plastikou, které je současně i krédem této křížové cesty. Do „srdce“ \"Katedrály prosby\" vložili členové občanského sdružení speciální nerezovou schránku s replikou Preclíkovy sochy \"Opora\" a text se zprávou pro budoucí generace o záměrech projektu a jména všech autorů soch.\n\nPro netradiční křížovou cestu bylo vybráno úpatí zalesněného svahu nad železniční tratí mezi Žirčí a Stanovicemi. Některé ze soch stojí přímo na hraně terasy nad touto tratí. Celý areál je dlouhý přibližně jeden kilometr a je volně přístupný z kteréhokoliv místa. Nachází se na trase naučné stezky „Půjdem spolu do Betléma“, která vede z Kuksu do Braunova Betléma, a na červené turistické trase.\n\nProjekt podpořil Královéhradecký kraj. Dne 4. října 2008 byla cesta slavnostně otevřena a posvěcena královéhradeckým biskupem Mons. ThLic. Dominikem Dukou O.P.\n\nAutor: Daniel Klose, *1973\n\nAutor: Stanislav Hanzík, *1931\n\nAutor: Vojtěch Adamec, *1933\n\nAutorka: Ellen Jilemnická, *1946\n\nAutor: Vladimír Preclík, 1929–2008\n\nAutor: Jan Koblasa, *1932\n\nAutor: Ivan Jilemnický, *1944\n\nAutor: Jan Hendrych, *1936\n\nAutor: Václav Fiala, *1955\n\nAutor: Marius Kotrba, *1959\n\nAutor: Čestmír Mudruňka, *1935\n\nAutor: Michal Šarše, *1956\n\nAutor: Jiří Marek, *1972\n\nAutorka: Jaromíra Němcová, *1959\n\nAutor: Jiří Kačer, *1952\n\n\n"}
{"id": "1143386", "url": "https://cs.wikipedia.org/wiki?curid=1143386", "title": "Hynek Bonuš", "text": "Hynek Bonuš\n\nHynek Bonuš (1923 – 1995) byl český fotbalista, obránce. Hrál i hokejovou ligu za AC Stadion České Budějovice.\n\nV československé lize hrál za SK České Budějovice. Gól v lize nedal.\n\n\n"}
{"id": "1143390", "url": "https://cs.wikipedia.org/wiki?curid=1143390", "title": "Bedřich Váška", "text": "Bedřich Váška\n\nBedřich Váška (5. března 1879 Mladá Vožice – 9. prosince 1978 Worcester, USA) byl český violoncellista.\n\nNarodil se do rodiny mladovožického učitele Antonína Vášky. Od útlého dětství projevoval zájem o hudbu. Své první školení získal mladý Bedřich od svého otce. Hrál na klavír, housle a poté i na varhany. Později tyto nástroje vyměnil za violoncello. Po odchodu na táborské gymnázium často účinkoval na různých veřejných produkcích. V letech 1879–1897 studoval na pražské konzervatoři u prof. H. Wihana. Dva roky studoval ve Frankfurtu nad Mohanem u profesora H. Beckera. Následně byl povolán na pražskou konzervatoř, aby se stal nástupcem svého učitele profesora Wihana. V roce 1900 se stal sólistou symfonického orchestru v Sestrorecku u Petrohradu, odkud přešel do Lvova. V roce 1901 působil jako sólový cellista a I. koncertní mistr \"Filharmonické společnosti\" ve Varšavě, kde setrval do roku 1905. Po návratu do vlasti koncertoval s Ševčíkovo-Lhotského kvartetem, které koncertovalo s velkým úspěchem ve všech evropských státech. V roce 1906 se Váška oženil. Za manželku si vzal Gustu Ondříčkovou. Po roce 1910 na radu svého švagra Františka Ondříčka odcestoval do New Yorku. Působil hlavně v New Yorku a v Bostnu. Na newyorské univerzitě se stal profesorem hry na violoncello a vyučoval padesát žáků. Váška byl rovněž členem \"Eastmanova kvarteta\" v Rochesteru.\n\nRoku 1919 založil \"New York Strung Quartet\" s O. Čadkem, J. Šiškovským a L. Schwabem. Po třech letech příprav kvarteto vystoupilo a mělo velký úspěch. Následovali zájezdy po amerických a kanadských městech. V roce 1930 po náhlém úmrtí O. Čadka se kvarteto rozešlo. Váška pak hrál jako člen \"Worcester Quartet\" a pokračoval v kariéře sólové hry a ve vyučování. V roce 1952 zemřela jeho žena Gusta. Bedřich Váška se oženil podruhé a v roce 1959 si vzal svou žačku violoncellistku \"Lydií K. Kingovou\". Bedřich Váška zemřel 9. prosince 1978 ve Worcesteru ve státě Massachusetts ve Spojených státech amerických. V roce 1980 byla urna s jeho popelem převezena jeho manželkou do rodinné hrobky na hřbitově u kostela sv. Mikuláše v Mladé Vožici.\n\n\n"}
{"id": "1143394", "url": "https://cs.wikipedia.org/wiki?curid=1143394", "title": "Andy Crosby", "text": "Andy Crosby\n\nAndrew \"Andy\" Crosby (* 5. listopadu 1965, Bella Coola, Kanada) je bývalý kanadský veslař. Na olympijských hrách 1992 v Barceloně získal zlatou medaili na osmě.\n\n"}
{"id": "1143395", "url": "https://cs.wikipedia.org/wiki?curid=1143395", "title": "Nikolaj Panin", "text": "Nikolaj Panin\n\nNikolaj Panin (8. ledna 1872 Chrenovoje — 19. ledna 1956 Leningrad) byl ruský krasobruslař, olympijský vítěz z roku 1908.\n\nNarodil se ve vesnici Chrenovoje ve Voroněžské gubernii jako Nikolaj Alexandrovič Kolomenkin. Jako student matematiky a fyziky na petrohradské univerzitě se začal věnovat různým sportům: atletice, veslování, cyklistice, rychlobruslení i krasobruslení. Protože tehdy za provozování sportovních aktivit hrozilo vyloučení ze studia, vystupoval pod pseudonymem Panin. V roce 1901 získal první titul krasobruslařského mistra Ruska, na mistrovství světa v krasobruslení 1903, které se konalo v Petrohradě, skončil na druhém místě. Na mistrovství Evropy v krasobruslení získal bronzovou medaili v roce 1904 a stříbrnou v roce 1908. Na olympiádě v Londýně 1908 vyhrál soutěž ve speciálních figurách. Tato disciplína, která pak už nikdy nebyla součástí olympijského programu, spočívala ve vyrývání různých ornamentů do ledu pomocí brusle při jízdě na jedné noze, rozhodčí posuzovali čistotu kresby. Panin tak získal historicky jediné olympijské prvenství pro carské Rusko. Zúčastnil se také soutěže jednotlivců, kde skončil po povinné sestavě na druhém místě za Ulrichem Salchowem. Obvinil rozhodčí, že švédskému reprezentantovi nadržují, a na protest do volné jízdy nenastoupil.\n\nByl také dvanáctinásobným mistrem Ruska ve střelbě, na olympiádě 1912 nastoupil v soutěži na 50 metrů libovolnou pistolí a skončil na osmém místě mezi jednotlivci a čtvrtý s ruským družstvem. Ještě v roce 1928, jako šestapadesátiletý, vyhrál ve střelbě Všesvazovou spartakiádu. Po ukončení závodní kariéry působil jako funkcionář Ruského olympijského výboru, zaměstnanec finančního úřadu a trenér krasobruslení na Lesgaftově institutu, za druhé světové války byl instruktorem pro fyzickou přípravu partyzánských oddílů. V roce 1940 byl jmenován zasloužilým mistrem sportu, v roce 2009 byl uveden do Síně slávy světového krasobruslení.\n\n"}
{"id": "1143396", "url": "https://cs.wikipedia.org/wiki?curid=1143396", "title": "Hotel Adlon", "text": "Hotel Adlon\n\nHotel Adlon je hotel na ulici Unter den Linden, hlavním bulváru v centru Berlína, přímo naproti Braniborské bráně.\n\nPrvní Hotel Adlon byl postaven v roce 1907 Lorenzem Adlonem, úspěšným berlínským obchodníkem s vínem a restauratérem. Adlon chtěl svůj hotel postavit na Pariser Platz v srdci Berlína. Císař Vilém II. mu osobně pomohl získat a poté nechat strhnout Palais Redern, budovu navrženou Karlem Friedrichem Schinkelem, stojící na místě, které si Adlon vybral. Na stavbě spolupracovali architekti Robert Leibnitz a Carl Gause, který se dokončení nedožil.\n\nAdlon byl v meziválečném období jedním z nejznámějších hotelů v Evropě a navštěvovaly ho celebrity jako Louise Brooks, Charlie Chaplin, Herbert Hoover, Josephine Baker a Marlene Dietrich. Byl také oblíbeným místem setkávání se novinářů, situovaný v srdci vládní čtvrti vedle Britské ambasády, na stejném náměstí jako velvyslanectví Francie a Americká ambasáda a pouze pár ulic vzdálený od Úřadu kancléře a jiných vládních sídel.\n\nHotel zůstal otevřený i během Druhé světové války, i když během posledních dnů bitvy o Berlín byl zčásti předělán na vojenskou polní nemocnici. Hotel přežil válku bez vážných poškození, protože se mu bombardování a ostřelování vyhnulo. Avšak v noci na 2. května 1945 vypukl v hotelovém vinném sklípku požár způsobený opilými sovětskými vojáky a zanechal hlavní budovu v ruinách.\n\nPo skončení války vláda Východního Německa znovuotevřela nepoškozené zadní křídlo pod jménem Hotel Adlon. Zničená hlavní budova hotelu byla zdemolována spolu s ostatními budovami na Pariser Platz. Náměstí bylo ponecháno jako opuštěný, trávou zarostlý prostor mezi Východem a Západem s Braniborskou bránou stojící osamoceně u Berlínské zdi.\n\nV roce 1964 byly ostatní části budovy zrenovovány a byla předělána fasáda. Avšak v 70. letech byl zbytek původního Hotelu Adlon pro veřejnost uzavřený a byl změněn na ubytovnu pro východoněmecké učně. Nakonec byla budova v roce 1984 zbourána.\n\nPo znovusjednocení Německa byl pozemek koupen západoněmeckou investiční firmou. Byla zde navržena budova částečně inspirovaná originálem, a 23. srpna 1997 prezident Spolkové republiky Německo otevřel nový Hotel Adlon, který stál na stejném místě jako původní hotel. Momentálně funguje jako Hotel Adlon Kempinski Berlin, součást hotelové sítě Kempinski. Díky svému úspěchu byl dvakrát rozšířen o nová křídla podél Behrenstrasse. Ta jsou známá jako Adlon Palais a Adlon Residenz.\n\n\n"}
{"id": "1143406", "url": "https://cs.wikipedia.org/wiki?curid=1143406", "title": "Kanton Chaumont-3", "text": "Kanton Chaumont-3\n\nKanton Chaumont-3 (fr. \"Canton de Chaumont-3\") je francouzský kanton v departementu Haute-Marne v regionu Grand Est. Tvoří ho 5 obcí a část města Chaumont. Zřízen byl v roce 2015.\n\n\n"}
{"id": "1143408", "url": "https://cs.wikipedia.org/wiki?curid=1143408", "title": "Karl Allmendinger", "text": "Karl Allmendinger\n\nKarl Allmendinger (3. února 1891, Abtsgmünd – 2. října 1965, Ellwangen) byl německý generál pěchoty, sloužící během 1. a 2. světové války. Byl držitelem Rytířského kříže Železného kříže. Řád byl udělován za velkou statečnost na bitevním poli nebo za úspěšné vojenské velení.\n\nByl synem Karla Allmendingera, známého jako Felix Nabor, spisovatele a básníka.\n\nZačátkem roku 1944 byl pověřen vedením 17. armády se kterou ustoupil ze Sevastopolu přes Černé moře do Rumunska. V červenci 1944 byl odvolán a poslán do výslužby (zálohy). \n\nRoku 1945 byl zajat vojáky USA ale roku 1946 byl propuštěn. Po propuštění ze zajetí bydlel ve městě Ellwangen.\n\n\n"}
{"id": "1143415", "url": "https://cs.wikipedia.org/wiki?curid=1143415", "title": "Kanton Eurville-Bienville", "text": "Kanton Eurville-Bienville\n\nKanton Eurville-Bienville (fr. \"Canton d'Eurville-Bienville\") je francouzský kanton v departementu Haute-Marne v regionu Grand Est. Tvoří ho 17 obcí. Zřízen byl v roce 2015.\n\n\n"}
{"id": "1143416", "url": "https://cs.wikipedia.org/wiki?curid=1143416", "title": "Spiros Antoniou", "text": "Spiros Antoniou\n\nSpiros Antoniou (řecky \"\", * 24. října 1973, Athény) je řecký deathmetalový zpěvák, baskytarista a malíř. Nejvíce je spojovaný s řeckou symfonickou-death metalovou kapelou Septicflesh.\n\nAntoniou pod pseudonymem „Seth Siro Anton“, namaloval několik bookletů kapelám jako Decapitated, Devian, Vader, Paradise Lost, Belphegor, Nile, Soilwork, Caliban, Heaven Shall Burn, Serenity, Kamelot, Flowing Tears, Moonspell, Methedras, Universum a Old Man's Child.\n\nSeznam alb.\n\n"}
{"id": "1143422", "url": "https://cs.wikipedia.org/wiki?curid=1143422", "title": "Jurij Ščekočichin", "text": "Jurij Ščekočichin\n\nJurij Petrovič Ščekočichin (rusky \"Юрий Петрович Щекочихин\", 9. června 1950, Kirovabad, dnes Gandža – 3. července 2003, Moskva) byl ruský politik a investigativní novinář, redaktor opozičního listu Novaja Gazeta. Od roku 1995 byl poslancem Státní dumy za liberální stranu Jabloko, v prosinci 1999 byl zvolen podruhé.\n\nVěnoval se tématům korupce a organizovaného zločinu na nejvyšší úrovni, čímž si nadělal hodně nepřátel. Byl velkým kritikem čečenských válek. Spolupracoval s řadou lidskoprávních organizací, např. Memorial, která usiluje o udržení památky obětí komunistického režimu a zveřejňuje informace spojené s totalitou. \n\nZemřel v roce 2003 za nevyjasněných okolností 16 dní poté, co byl hospitalizován s masivním otokem mozku a dalšími zdravotními problémy. Jeho smrt bývá dávána do souvislosti s jeho články o vysokých důstojnících Federální služby bezpečnosti; zemřel několik dní před plánovanou cestou do USA, kde se měl kvůli vyšetřování FSB setkat s americkou FBI. \n\nOficiálně byla příčinou smrti alergická reakce; žádost rodiny o lékařskou zprávu úřady zamítly. Po více než pěti letech získali jeho blízcí povolení k exhumaci, po takové době však už tkáně nebyly k přezkumu příčiny úmrtí použitelné. \n\nŠčekočichin byl dvakrát ženatý, měl dva syny.\n\n"}
{"id": "1143424", "url": "https://cs.wikipedia.org/wiki?curid=1143424", "title": "Kostel Sedmibolestné Panny Marie (Pohorelá)", "text": "Kostel Sedmibolestné Panny Marie (Pohorelá)\n\nKostel Sedmibolestné Panny Marie v Pohorelé byl dostavěn roku 1768 nadací hraběte Štěpána II. Koháriho (1649-1731). Stavět ho začal Ignác II. Koháry. (1726-1777).\n\n5. dubna 1883 propukl v obci velký požár. Zničil skoro celou vesnici. Poškozený byl i kostel. Byl opraven roce 1906.\n\nKostel byl původně zasvěcen sv. Štěpánovi, uherskému králi. V roce 1964 byl konsekrovaný a bylo změněno patrocínium na Sedmibolestnou Pannu Marii.\n\nChrám je postaven v románském slohu, je jednolodní a má rovnou půdu.\n\nObraz sv. Štěpána je od mistra Vojtěcha Klimkovicsa z roku 1855. V presbytáři je umělecky vyřezávaná lavice bulharského cara Ferdinanda Coburga. Sloh lavice je neogotický. Má 7 polí pro sedm osob. Nad středním polem je umístěn erb rodiny Coburgovců. Oltář je ze začátku 20. století. Zdobí ho sochy sv. Alžběty Uherské a sv. Imricha.\n\nKostel má starokřesťanské směrování v prostoru. Věž je na západní straně kostela, hlavní oltář je na východní. Na chóru jsou dvojmanuálové varhany zn. Rieger. Varhany daroval kolem roku 1910 Ferdinand Coburg.\n\n"}
{"id": "1143428", "url": "https://cs.wikipedia.org/wiki?curid=1143428", "title": "Stibarsen", "text": "Stibarsen\n\nStibarsen nebo též Allemontit je minerál, který je v podstatě přírodní slitinou arsenu a antimonu. Název stibarsen pochází z latiny a to sloučením názvů dvou prvků \"Stib\"ium a \"Arsen\"icum. Název allemontit dostal podle naleziště Monêtier-Allemont ve Francii. Používají se oba názvy, avšak výrazem allemontit se spíše popisují dobře vyvinuté ledvinité agregáty stibarsenu. \n\nJe hydrotermálního původu, ale můžeme ho také nalézt v granitických pegmatitech.\n\n\nV pegmatitech s Antimonem, Stibiotantalitem, Mikrolitem, na hydrotermálních ložiscích společně s Arsenem, Pyrargyritem, Proustitem, Pyrostilpnitem a Dyskrasitem\n\n\n\n"}
{"id": "1143429", "url": "https://cs.wikipedia.org/wiki?curid=1143429", "title": "DCF", "text": "DCF\n\nDCF může znamenat: \n"}
{"id": "1143432", "url": "https://cs.wikipedia.org/wiki?curid=1143432", "title": "Albánské království (1272–1368)", "text": "Albánské království (1272–1368)\n\nAlbánské království bylo založeno roku 1272 králem Karlem I. z Anjou na území Epirského despotátu. Království se rozkládalo na pobřeží mezi Dračí a Butrintem. Roku 1281 byl Karel I. nucen opustit vnitřní oblasti z důvodu útoků Byzantské říše a jeho síla byla oslabována vypuknutím Sicilských nešpor. Většinu území Epiru ztratil. Město Drač zůstalo v rukou potomků Karla až do roku 1368. Poté si jej podmanil Karel Topia.\n\n\nRoku 1294 se Karel II. vzdal svých práv v Albánii ve prospěch svého syna Filipa, knížete z Taranta a Achaje. Zde vádl pod titulem \"Pán královstí Albánie\" avšak byli králové.\n\n\nRoku 1332 Robert nastoupil pos vém otci Filipovi. Robertův strýc Jan získal od Roberta za 5 000 zlatých Achajské knížectví a tím se zmenšilo Albánské království a Jan se stal vévodou z Drače.\n\n\nRoku 1368 Drač získal Karel Topia který byl Benátskou republikou uznán jako \"Kníže Albánie\".\n\n"}
{"id": "1143436", "url": "https://cs.wikipedia.org/wiki?curid=1143436", "title": "Valéria Tyrolová", "text": "Valéria Tyrolová\n\nValéria Tyrolová (18. srpna 1936 – 1987 Oravská Polhora) byla československá hráčka basketbalu. Byla vysoká 166 cm. Je zařazena na čestné listině mistrů sportu.\nZa basketbalové reprezentační družstvo Československa v letech 1956 až 1960 hrála celkem 60 utkání a má podíl na dosažených sportovních výsledcích. Zúčastnila se Mistrovství světa 1957 v Brazílii - 3. místo a dvou Mistrovství Evropy 1958, 1960, na nichž získala tři bronzové medaile za třetí místa na MS 1957 a ME v letech 1958 a 1960.\n\nV československé basketbalové lize žen hrála celkem 15 sezón (1955–1970) za družstvo Lokomotiva Bratislava, s nímž získala v ligové soutěži tři tituly vicemistra Československa (1962, 1968, 1969), pětkrát třetí místo (1958, 1963, 1965, 1966, 1970) a jedno čtvrté místo (1960).\n\n\n\n\n\n"}
{"id": "1143438", "url": "https://cs.wikipedia.org/wiki?curid=1143438", "title": "Despotát Angelokastron a Lepanto", "text": "Despotát Angelokastron a Lepanto\n\nDespotát Angelokastron a Lepanto byl krátkotrvající státní útvar, ve kterém v pozdním středověku vládl vůdce Gjin Bua Spata. Zahrnoval i západní Řecko. Byl vytvořen roku 1359, kdy byl v bitvě u Achelous poražen Nikeforos II. Orsini, despota Epiru, a zanikl roku 1374, kdy byl sjednocen s despotátem Arta.\n"}
{"id": "1143440", "url": "https://cs.wikipedia.org/wiki?curid=1143440", "title": "Anna Hřímalá", "text": "Anna Hřímalá\n\nAnna Hřímalá, křtěná \"Anna Johanna\" (25. ledna 1841 Plzeň – 1897 Salzburg), byla česká klavíristka, operní pěvkyně a překladatelka děl Jaroslava Vrchlického do ruštiny.\n\n"}
{"id": "1143444", "url": "https://cs.wikipedia.org/wiki?curid=1143444", "title": "GJ 832", "text": "GJ 832\n\nGJ 832 nebo také Gliese 832 je hvězda spektrálního typu M3. Jde o červeného trpaslíka v souhvězdí Jeřába, který je od Země vzdálen asi 16,1 světelných let od Země. Oproti Slunci má zhruba poloviční velikost.\n"}
{"id": "1143445", "url": "https://cs.wikipedia.org/wiki?curid=1143445", "title": "Stanislava Dimitrivová-Grégrová", "text": "Stanislava Dimitrivová-Grégrová\n\nStanislava Dimitrivová roz. Grégrová (* 26. srpna 1947, Brno) je československá hráčka basketbalu. Je vysoká 178 cm. Je zařazena na čestné listině mistrů sportu.\nV basketbalovém reprezentačním družstvu Československa v letech 1970 až 1974 hrála celkem 77 utkání a má podíl na dosažených sportovních výsledcích. Zúčastnila se Mistrovství světa 1971 v Brazílii - 2. místo a dvou Mistrovství Evropy 1970, 1972, na nichž získala stříbrnou medaili za druhé místo na MS 1971 a bronzovou medaili za třetí místo na MS 1972. Na Mistrovství Evropy juniorek v roce 1965 (Sofie, Bulharsko) s družstvem Československa skončila na třetím místě a byla nejlepší střelkyní družstva.\n\nV československé basketbalové lize žen hrála celkem 10 sezón (1966-1976) za družstva Spartak ZJŠ Brno (1966-1967) a KPS Brno (1967-1976), s kterým získala v ligové soutěži dva tituly vicemistra Československa (1974, 1976), dvakrát třetí místo (1971, 1973) a čtvrté místo (1975). Je na 69. místě v dlouhodobé tabulce střelkyň československé basketbalové ligy žen za období 1963-1993 s počtem 1977 bodů., \n\n\n\n\n\n"}
{"id": "1143447", "url": "https://cs.wikipedia.org/wiki?curid=1143447", "title": "Finish", "text": "Finish\n\nFinish je značka výrobků pro mytí nádobí v myčce. Prodává se ve více než 40 zemích celého světa. Od roku 1987 značka spadá pod křídla Reckitt Benckiser. Předchůdce této značky je Calgonit.\n\nPočátky Finishe sahají, až do poloviny minulého století. Konkrétně do roku 1953, kdy Finish založila společnost Economics Laboratory. Díky dlouhé tradici a nejnovějším technologiím přišel Finish na svět s řadou novinek.\n\nZa zmínku určitě stojí rok 1969 a první biologický čistič nádobí anebo přelomový rok 1995 a první dvouvrstvé tablety do myčky, známé jako Powerball. Tříkomorové kapsle se dostaly na svět roku 1999.\n\nFinish se zaměřuje na dvě odvětví, na mycí prostředky a na podpůrné prostředky do myčky na nádobí. \n\n"}
{"id": "1143449", "url": "https://cs.wikipedia.org/wiki?curid=1143449", "title": "Sázka", "text": "Sázka\n\nSázka je smlouva, kterou se každá ze stran zavazuje, že splní výhru té straně, jejíž tvrzení o určité skutečnosti se ukáže správným. Předmětem sázky jsou tedy vzájemná protichůdná tvrzení, podmínkou platnosti ovšem je, aby skutečnost, ke které se tvrzení vztahují, byla všem neznámá nebo aby její znalost nebyla nikomu z účastníků zatajena. Sázku lze proto uzavřít i tehdy, když např. jedna ze stran pouze nevěří určitému tvrzení. Z toho také plyne, že výsledek sázky může záviset jak na neovlivnitelné náhodě, tak třeba na znalostech nebo schopnostech nějaké osoby. Výhrou mohou být peníze, věci či jiná plnění, např. závazek něco vykonat.\n\nPrávně je v České republice sázka upravena v § 2873–2880 občanského zákoníku a patří mezi tzv. odvážné smlouvy, protože prospěch z ní závisí na nejisté události. Plnění z ní není vymahatelné (nelze vymáhat ani půjčku na sázku) a není také možné takový dluh platně uznat nebo za něj např. zaručit. Na druhou stranu výhra patří mezi tzv. naturální obligace, proto ji nelze požadovat zpět, jestliže už byla dána dobrovolně. Výjimkou je situace, kdy ji dala osoba s nedostatečnými duševními nebo rozumovými schopnostmi. Přemrštěnou výhru může také soud na návrh toho, kdo sázku prohrál, přiměřeně snížit.\n\nOdlišný právní režim mají loterie, kurzové sázení a jiné podobné sázkové hry podle zákona č. 202/1990 Sb., o loteriích a jiných podobných hrách.\n"}
{"id": "1143453", "url": "https://cs.wikipedia.org/wiki?curid=1143453", "title": "Marek Kozák", "text": "Marek Kozák\n\nMarek Kozák (* 8. června 1993 Frýdek-Místek) je český hudební skladatel, varhaník a klavírista.\n\nV období studia na ZUŠ v Brušperku se stal laureátem několika soutěží. Po základní škole nastoupil na Janáčkovu konzervatoř a Gymnázium v Ostravě, kde studoval hru na klavír u Moniky Tugendliebové a hru na varhany u Martiny Zelové. Na HAMU v Praze studoval u profesora Ivana Klánského.\n\nV roce 2010 získal 2. cenu na Mezinárodní smetanovské klavírní soutěži v Plzni a 1. cenu na soutěžní přehlídce konzervatoří v Pardubicích. V roce 2011 získal 1. cenu, zvláštní cenu za provedení skladby F. Liszta a titul absolutního vítěze na Brněnské klavírní soutěži. V roce 2014 na Mezinárodní smetanovské klavírní soutěži v Plzni získal cenu Bedřicha Smetany za nejlepší interpretaci skladeb Bedřicha Smetany. Několikrát koncertně vystupoval na Slovensku, v Německu a v Polsku. Účastník prvního, druhého a třetího kola 17. Chopinovy mezinárodní klavírní soutěže 2015 ve Varšavě.\n\nMarek Kozák se také zabývá skládáním - za Malou suitu č. 2 pro varhany získal 2. cenu na soutěži Generace 2009.\n\n"}
{"id": "1143454", "url": "https://cs.wikipedia.org/wiki?curid=1143454", "title": "Sondážní raketa", "text": "Sondážní raketa\n\nSondážní raketa je raketa, která nese přístroje sloužící k provádění vědeckých pokusů a k měření během suborbitálního letu. Rakety většinou dosahují vrcholu dráhy ve výšce 50 až 1500 km nad Zemí, což je oblast mezi maximální výškou dosažitelnou pro meteorologické balony (asi 40 km) a minimální výškou pro satelity (asi 120 km). Některé sondážní rakety, jako například Black Brant X a XII, mají apogeum neboli vrchol dráhy letu mezi 1000 a 1500 kilometry, což je nejvíc v této třídě.\n\nSondážní rakety často používají nadbytečné vojenské raketové motory. NASA pro své vylepšené rakety Orion vysílané s nákladem 270–450 kg do exoatmosféry (100–200 km) běžně používá motory Terrier Mk 70.\n\nSondážní raketa se obvykle skládá z rakety s motorem na tuhé palivo a užitečného, vědeckého, nákladu. Let probíhá po eliptické oběžné dráze protínající povrch Země, s vertikální poloosou. Dosažení vrcholu – apogea – nastává za méně než 30 minut, obvykle mezi 5. až 20. minutou letu. Raketa se po spotřebování paliva v prvním stupni oddělí a odpadne, zatímco náklad pokračuje v letu samostatně a po dosažení apogea a návratu do stratosféry přistane na zemi pomocí padáku.\n\nSondážní rakety jsou výhodné pro svoji nízkou cenu, krátkou dobu přípravy startu (někdy méně než 6 měsíců) a schopnost provádět výzkum v oblastech (výškách), jež nejsou dosažitelné pro horkovzdušné balony či orbitální satelity. Používají se též k testování konstrukcí a zařízení, jež mají být použity v dražších orbitálních satelitech a raketách. Menší rozměry sondážních raket umožňují jejich start z dočasných základen, čímž umožňují vědecká bádání na odlehlých stanovištích, dokonce i uprostřed oceánu, kde je lze odpalovat z lodí.\n\nSondážní rakety se běžně používají k:\n\n"}
{"id": "1143455", "url": "https://cs.wikipedia.org/wiki?curid=1143455", "title": "Ali Muhammad al-Nimr", "text": "Ali Muhammad al-Nimr\n\nAli Muhammad Nimr (* 1994/1995) je Saúdský Arab, který byl v roce 2011 coby sedmnáctiletý zadržen za účast na protestní demonstraci. Nyní mu podle islámského práva šaría hrozí stětí hlavy, přičemž následně má být jeho bezhlavé tělo ukřižováno. Nejvyšší soud zamítl jeho odvolání. Konečné slovo bude mít saúdskoarabský král Salmán bin Abd al-Azíz.\n\nJeho matka se obrátila se žádostí o pomoc na amerického prezidenta Baracka Obamu. Proti popravě mladíka protestovali někteří evropští politici, např. britský premiér David Cameron, francouzský prezident François Hollande nebo francouzský premiér Manuel Valls. Na jeho obranu vystoupila lidskoprávní organizace Amnesty International. \n\nAli Muhammad byl zatčen 12. února 2012, když jel na kole ze školy. Policie jej údajně srazila svým autem, čímž mu způsobila několik zlomenin. Jeho obvinění však tehdy nebyla tak závažná jako později. Téhož roku v červenci však policie zatkla jeho strýce, šíitského duchovního Nimra Bakira al-Nimra. Jeho kázání se tou dobou radikalizovala a neváhal nazvat tehdejšího korunního prince, dnešního saúdského krále Salmána bin Abd al-Azíze tyranem, zorganizoval petici požadující pro menšinové šíitské věřící stejná práva jako pro většinové sunnity a vyhrožoval odtržením východní části Saúdské Arábie.\n\nAliho obvinění, sestávající z neloajality k panovníkovi, účasti na demonstraci a používání mobilního telefonu k podněcování účasti dalších osob v protestech, bylo rozšířeno o obvinění z ukrývání uprchlíků a útoku na policii Molotovovými koktejly a kameny.\n"}
{"id": "1143463", "url": "https://cs.wikipedia.org/wiki?curid=1143463", "title": "Julie Žižlavská", "text": "Julie Žižlavská\n\nJulie Žižlavská roz. Koukalová (* 17. května 1934) je československá hráčka basketbalu. Je vysoká 165 cm. Je zařazena na čestné listině mistrů sportu.\nZa basketbalové reprezentační družstvo Československa v letech 1951 až 1961 hrála celkem 123 utkání a má podíl na dosažených sportovních výsledcích. Zúčastnila se Mistrovství světa 1959 Moskva - 3. místo a dvou Mistrovství Evropy 1954, 1960, na nichž získala stříbrnou medaili za druhé místo na ME v roce 1954 a dvě bronzové medaile za třetí místa na MS 1959 a ME 1960.\n\nV československé basketbalové lize žen hrála celkem 12 sezón (1954-1966) za kluby (s nimiž získala): Slavia VŠ Praha - jedno třetí místo (1957), Slavia VŠ Brno - třikrát druhé místo (1959, 1960, 1961) a jedno třetí místo (1962) a KPS Brno - dvě druhá místa (1965, 1966) a jedno třetí místo (1964), přitom v sezoně 1962/63 přešel tým Slavie VŠ Brno kolektivně do KPS Brno. \n\n\n\n\n\n"}
{"id": "1143465", "url": "https://cs.wikipedia.org/wiki?curid=1143465", "title": "Benátská charta", "text": "Benátská charta\n\nBenátská charta (\"Mezinárodní charta o konzervaci a restaurování památek a sídel\") je mezinárodní listina stanovující pravidla památkové péče. Byla schválena na II. Mezinárodním kongresu architektů a techniků historických památek v Benátkách v roce 1964. Na její přípravě se podílel a za Československo ji podepsal historik umění Jakub Pavel. Činnost okolo Benátské charty pokračovala vznikem Mezinárodní rady pro památky a sídla (zkráceně ICOMOS) ve Varšavě v roce 1965.\n\nCharta navazovala na Athénskou chartu, která v roce 1931 mimo jiné stanovila základní mezinárodně platné principy pro moderní památkovou péči. Benátská charta stručně definuje základní pojmy, postupy konzervace, restaurování, vykopávek a dokumentace. Její obsah byl několikrát revidován (mj. v letech 1993, 1995, 2010).\n\n"}
{"id": "1143466", "url": "https://cs.wikipedia.org/wiki?curid=1143466", "title": "Arthur Tedder", "text": "Arthur Tedder\n\nMaršál Royal Air Force Arthur William Tedder, první baron Tedder, GCB (11. července 1890 – 3. června 1967) byl důstojníkem britské armády a později Royal Air Force.\n\nPo absolvování studia historie na Magdalene College univerzity v Cambridge v roce 1913 a krátkém působení v britské koloniální správě na Fidži se po vypuknutí první světové války vrátil do Evropy, aby nastoupil aktivní službu v armádě, jejímž dobrovolným záložním důstojníkem se stal během svých vysokoškolských studií. Po krátké týlové službě v hodnosti poručíka Dorsetshirského pluku, během níž jej nebojové zranění kolene učinilo nezpůsobilým k frontové službě u pěchoty, zažádal o přeložení k Royal Flying Corps, jehož příslušníkem se stal v lednu 1916. Od července 1916 začal působit jako pilot 25. peruti RFC na západní frontě a postupně začal zastávat různé velitelské funkce u jednotek letectva. Válku zakončil v dočasné válečné hodnosti podplukovníka Royal Air Force a funkci velitele křídla.\n\nV meziválečné době pokračoval ve službě u \"Royal Air Force\" (zpočátku v hodnosti majora, od srpna 1919 změněné na Squadron Leader v souvislosti s novým označením hodností RAF), jak při velení jednotkám, tak ve štábech. Vystudoval také Štábní akademii Královského námořnictva a Imperial Defence College a působil následně jako zástupce velitele Štábní akademie RAF. V roce 1934 byl povýšen do hodnosti Air Commodore a začal působit ve funkci ředitele leteckého výcviku RAF. Po krátkém působení jako velitel sil RAF na Dálném východě byl v roce 1937 povýšen do hodnosti Air Vice Marshal (odpovídá přibližně generálmajorovi) a pověřen řízením technického výzkumu a rozvoje na ministerstvu letectví.\n\nPo vypuknutí druhé světové války působil nejprve od konce listopadu 1940 jako zástupce velitele britských leteckých sil na Středním východě, jímž byl Air Chief Marshal Arthur Longmore, v hodnosti Air Marshal, a posléze v červnu 1941 jej v jejich čele vystřídal. V červenci 1942 byl povýšen do hodnosti \"Air Chief Marshal\".\n\nJako velitel leteckých sil na severoafrickém bojišti dohlížel na zefektivnění jak jejich struktury, tak operačních postupů, například při použití koncentrovaného kobercového bombardování omezeného úseku fronty k taktické podpoře pozemních sil, kterému se v dobovém tisku začalo říkat \"Tedder Carpet\" (Tedderův koberec). Vzdušné síly pod jeho velením se podílely například na spojeneckém úspěchu v druhé bitvě u Alameinu.\n\nV únoru 1943 převzal velení spojeneckých vzdušných sil ve Středomoří, jako podřízený Dwighta D. Eisenhowera coby vrchního spojeneckého velitele na tomto bojišti, a v jejich čele se podílel na vyloděních na Sicílii a v Itálii.\nV době příprav operace Overlord byl jmenován zástupcem vrchního velitele spojeneckých expedičních sil (jímž byl generál Eisenhower se kterým již předtím Tedder úspěšně spolupracoval ve Středomoří) pro letecké operace, a v této funkci koordinoval vzdušnou podporu operace poskytovanou jak taktickými Spojeneckými expedičními letectvy, podřízenými leteckému maršálu Leigh-Mallorymu, tak i nasazení strategických bombardovacích sil Bomber Command RAF (ACM Arthur Harris) a 8. letecké armády USAAF (genpor. Jimmy Doolittle) při podpoře přípravy vyloďovacích operací a bojů o Normandii, například během operací Goodwood a Cobra.\nJako zástupce generála Eisenhowera také spolupodepsal kapitulační akt Německa během ceremonie v Berlíně coby představitel ozbrojených sil západních spojenců.\n\nV září 1945 byl povýšen do hodnosti Marshal of the Royal Air Force a v lednu 1946 vystřídal Charlese Portala ve funkci náčelníka generálního štábu RAF.\nV únoru 1946 mu také byl udělen šlechtický titul baron Tedder z Glenguin v hrabství Stirling.\nVe funkci náčelníka štábu letectva se mu podařilo zvětšit početní stavy Fighter Command a v době počínající studené války se Royal Air Force pod jeho velením účastnilo berlínského vzdušného mostu.\nV roce 1950 byl pověřen velením Štábní delegace britských ozbrojených sil ve Washingtonu a v roce 1951 odešel do výslužby.\n\nV následujícím civilním životě pracoval jak v neziskovém sektoru, například v oblasti rozvoje univerzitního vzdělávání a jako člen rady guvernérů BBC, tak v postavení předsedy dozorčí rady Standard Motor Company. Zemřel na následky Parkinsonovy choroby v roce 1967.\n\n"}
{"id": "1143467", "url": "https://cs.wikipedia.org/wiki?curid=1143467", "title": "Přírodní parky v Česku", "text": "Přírodní parky v Česku\n\nPřírodní park (zkracováno jako PřP, někdy též PPk) je v Česku obecně chráněné území podle zákona č. 114/1992 Sb. o ochraně přírody a krajiny.\n\nPřírodní parky zřizují krajské úřady vyhláškou, ve které omezují činnosti, jež by mohly vést k rušení, poškození nebo k zničení dochovaného stavu území, cenného pro svůj krajinný ráz a soustředěné estetické a přírodní hodnoty.\n\nPředchůdcem přírodních parků byly tzv. klidové oblasti, které však byly zřizované pro omezení negativních vlivů na rekreační využívání těchto oblastí. Z klidových oblastí se podle uvedeného zákona staly přírodní parky.\n\nK roku 2012 bylo v Česku celkem 153 přírodních parků.\n\n\n\nÚplný seznam vyhlášených přírodních parků k 1. lednu 2005.\n\n\n\n\n\nÚplný seznam vyhlášených přírodních parků k 1. lednu 2005.\n\n\n\nÚplný seznam vyhlášených přírodních parků k 1. lednu 2005.\n\n\n\n\n\n"}
{"id": "1143470", "url": "https://cs.wikipedia.org/wiki?curid=1143470", "title": "Orientale lumen", "text": "Orientale lumen\n\nOrientale lumen neboli Světlo z východu je apoštolský list papeže Jana Pavla II., který je věnován východnímu křesťanství. Zveřejněn byl 2. května 1995. Byl napsán při příležitosti 100. výročí apoštolského listu \"Orientalium dignitas\" (1894) papeže Lva XIII.\n\n\nPro řeckokatolíky je to asi nejvýznamnější dokument Jana Pavla II.\n"}
{"id": "1143474", "url": "https://cs.wikipedia.org/wiki?curid=1143474", "title": "L4Linux", "text": "L4Linux\n\nLLinux je varianta operačního systému Linux která je upravená do té míry, že může běžet virtualizovaně na L4 (konkrétně Fiasco.OC). L4 je mikrojádro a operační systém LLinux spouští služby. LLinux není fork, ale varianta, a je binárně kompatibilní se systémem Linux/x86, který může nahradit linuxové jádro libovolné Linuxové distribuce.\n\nLLinux je vyvíjen Real-Time Operating System Project Dresden (DROPS) s cílem umožnit sdílení strojového času programů v reálném čase, a spouštět je na počítači současně, ve stejnou dobu.\n\nLLinux také umožňuje nastavit virtualizované prostředí vzdáleně, podobně jako Xen a KVM, ale existuje několik důležitých rozdílů mezi Xenem a L4Linuxem.\n\nLAndroid je fork LLinuxu který zahrnuje změny do hlavní linie linuxového jádra pro operační systém Android. Jedná se o společný projekt skupiny operačních systémů v Technické univerzitě Drážďany a předsedou pro bezpečnost v odvětví telekomunikací Technické univerzitě Berlín.\n\n"}
{"id": "1143478", "url": "https://cs.wikipedia.org/wiki?curid=1143478", "title": "Hrejkovický rybník", "text": "Hrejkovický rybník\n\nHrejkovický rybník (nazývaný také jako \"Hrejkovák\") je rybník, který se nachází na severním okraji obce Hrejkovice v okrese Písek v Jihočeském kraji.\n\nRybník je napájen Hrejkovickým potokem, který přitéká od severu a plyne dále jižním směrem přes obec Hrejkovice k obci Velká.\nHrejkovický rybník je využíván k chovu ryb a v letních měsících je oblíbeným místem pro koupání.\n"}
{"id": "1143481", "url": "https://cs.wikipedia.org/wiki?curid=1143481", "title": "William Nathan Oatis", "text": "William Nathan Oatis\n\nWilliam Nathan Oatis (4. leden 1914 Marion USA – 16. září 1997 Brooklyn) byl americký novinář, který po svém zatčení v Československu v roce 1951 získal mezinárodní proslulost. Byl obviněn ze špionáže a ve vykonstruovaném procesu odsouzen, propuštěn byl v roce 1953.\n\n"}
{"id": "1143482", "url": "https://cs.wikipedia.org/wiki?curid=1143482", "title": "Annum ingressi", "text": "Annum ingressi\n\nAnnum ingressi je apoštolská epištola napsaná roku 1902 papežem Lvem XIII. Byla adresována biskupům celého světa kvůli přezkoumání jeho 25letého pontifikátu. Vyzýval k odolnosti proti Svobodným zednářům.\n"}
{"id": "1143486", "url": "https://cs.wikipedia.org/wiki?curid=1143486", "title": "Annum sacrum", "text": "Annum sacrum\n\nAnnum sacrum (česky: \"Svatý rok\") je encyklika papeže Lva XIII. o zasvěcení celého světa Nejsvětějšímu Srdci Ježíšovu. Vydána byla 25. května 1899 ve dvacátém druhém roku jeho pontifikátu.\n\n\"Annum sacrum\" byla vydána 25. května 1899 v očekávání vyhlášení Svatého roku v roce 1900. \n\nPodle Russella Hittingera byli následné encykliky psány v odkazu na \"Rerum novarum\".\n\nLev XIII. sjednocuje královský majestát Krista s oddaností k Nejsvětějšímu Srdci Ježíšovu.\n\nEcyklika a zasvěcení byly ovlivněny dvěma dopisy blahoslavené Marie od Božského Srdce Droste zu Vischering, která uvedla že v jejích vizích jí Ježíš Kristus požádal o toto zasvěcení.\n\nEncyklika zahrnuje Modlitbu zasvěcení do Nejsvětějšího Srdce Ježíšova, složenou Lvem XIII.\n\n"}
{"id": "1143492", "url": "https://cs.wikipedia.org/wiki?curid=1143492", "title": "Ľudmila Pěčová-Chmelíková", "text": "Ľudmila Pěčová-Chmelíková\n\nĽudmila Pěčová roz. Chmelíková (* 30. ledna 1955 Banská Bystrica) je československá hráčka basketbalu. Je vysoká 172 cm. Je zařazena na čestné listině mistrů sportu a od 12. února 2018 i v Síni slávy slovenského basketbalu.\n\nV basketbalovém reprezentačním družstvu Československa v letech 1974 až 1981 hrála celkem 121 utkání a má podíl na dosažených sportovních výsledcích. Zúčastnila se Olympijských her 1976 (Montreal, Kanada) – 4. místo, Mistrovství světa 1975 v Kolumbii – 3. místo, čtyř Mistrovství Evropy 1974, 1976, 1980, 1981, na nichž získala dvě stříbrné medaile za druhá místa na ME 1974 a 1976 a dvě bronzové medaile za třetí místa na MS 1975 a ME 1981. Na Mistrovství Evropy juniorek do 18 let v roce 1971 (Subotica, Jugoslávie) s družstvem Československa získala za druhé místo titul vicemistra Evropy.\n\nV československé basketbalové lize žen hrála celkem 9 sezón (1972–1983), z toho 7 sezón za družstvo Sparta Praha, s nímž získala v ligové soutěži 7 titulů mistra Československa (1974–1981). Další dvě sezóny hrála za družstvo Slavia Banská Bystrica (1972/73 11. místo) a SCP Ružomberok (1982/83 7. místo). Je na 141. místě v dlouhodobé tabulce střelkyň československé ligy žen za období 1963–1993 s počtem 1098 bodů. S družstvem Sparta Praha se zúčastnila 7 ročníků Poháru mistrů evropských zemí v basketbalu žen (PMEZ), v němž se stala dvakrát finalistou poháru, z toho v roce 1976 vítězem Poháru mistrů a v roce 1978 na druhém místě po prohře ve finále s klubem GS San Giovanni, Itálie. Dále dvakrát prohrála v semifinále Poháru mistrů proti CUC Clermont Ferrrand (1975, 1977) a třikrát hrála ve čtvrtfinálové skupině (1978–1981). \n\n\nJe (uveden počet zápasů, vítězství – porážky) a celkový výsledek v soutěži\nS klubem Sparta Praha v Poháru mistrů evropských zemí v basketbalu žen (PMEZ):\n\n\n\n"}
{"id": "1143496", "url": "https://cs.wikipedia.org/wiki?curid=1143496", "title": "Boris Vladimirovič Zachoder", "text": "Boris Vladimirovič Zachoder\n\nBoris Vladimirovič Zachoder (; 9. září 1918 Kagul – 7. listopadu 2000 Moskva) byl ruský sovětský spisovatel dětské literatury, básník, scenárista a překladatel.\n"}
{"id": "1143498", "url": "https://cs.wikipedia.org/wiki?curid=1143498", "title": "UKáčko.tv", "text": "UKáčko.tv\n\nUKáčko.tv je internetová televize studentů Univerzity Karlovy v Praze, která zahájila vysílání v roce 2009. Funguje pod hlavičkou UK Media z.s. Vytváří reportáže z univerzitního a studentského prostředí, z dění na univerzitě a v kultuře, rozhovory se zajímavými osobnostmi, natáčí recenze, návody, ale i videa pro pobavení. Od svého vzniku uveřejnila přes 130 videí.\n\nKoncept online televize vznikl v roce 2009. Původním záměrem bylo vytvoření platformy pro natáčení video obsahu pro články na e-zinu UKáčko.cz. Postupem času se televize a její tvorba začala osamostatňovat a v současnosti tvoří samostatné médium v rámci spolku UK media. \nProjekt studentské televize se v minulosti sice potýkal s nestabilitou, ale postupně se vypracoval. Současný tým je funkční od začátku akademického roku 2014/2015. Je tvořen studenty z různých fakult (FSV, PF, PedF, FHS, KTF, …).\n\nÚčelem studentské televize je setkávání studentů se zájmem o audiovizuální tvorbu a jejich vzdělávání. UKáčko.tv neusiluje o tvorbu profesionálního zpravodajství, snaží se spíše o informování studentů o různorodosti a možnostech, které studentský život nabízí, zábavu a praktické informování lehce stravitelnou formou. \nJakožto internetová televize je UKáčko.tv dostupné zejména na YouTube kanálu, případně na sociálních sítích. Webové stránky jsou připraveny ke spuštění na konci roku 2015. Cílovou skupinou je cca 60 000 studentů a zaměstnanců UK.\n\nUKáčko.tv je jedním z médií fungujících pod mateřskou organizací UK media, společně s portálem UKáčko.cz, časopisem z Právnické fakulty Paragraf a internetovým časopisem studentů FFakt.\n\n"}
{"id": "1143506", "url": "https://cs.wikipedia.org/wiki?curid=1143506", "title": "Duncan Druce", "text": "Duncan Druce\n\nDuncan Druce (1939 Cheshire – 12. října 2015) byl britský houslista, hudební skladatel a muzikolog.\n\nNarodil se roku 1939 v Cheshire. V roce 1957 začal studovat na King's College v Cambridgi, která mu později udělila dvě první ceny. Poté absolvoval doktorandské studium na Univerzitě v Leedsu. V roce 1948 pokračoval dalším magisterským studiem na Univerzitě v Yorku. Tématem jeho diplomové práce byla hudba Jižní Indie. Po dokončení studia působil jako producent hudebních pořadů BBC. Kromě toho se stal známým jako znamenitý houslista a violista. Mimořádného ocenění se mu dostalo za účast na interpretaci jednoho z klíčových děl hudby 20. století \"Pierrot Lunaire\" Arnolda Schoenberga s komorním souborem Fires of London. \n\nNa druhé straně se stal významnou osobností interpretace staré hudby. Vedle tradičních nástrojů houslí a violy se stal virtuózem i na violu d'amore. Byl členem Akademie staré hudby (\"Academy of Ancient Music\") založené Christopherem Hogwoodem a působil v souborech jako \"Yorkshire Baroque Soloists\" nebo \"Pennine Chamber Ensemble\".\n\nV roce 1991 se Druce rozhodl odstoupit ze svého dlouholetého působení jako odborný asistent na univerzitě v Leedsu, aby mohl i nadále plnit stále rostoucí požadavky na jeho interpretační a skladatelskou činnost. Na částečný úvazek však až do své smrti přednášel skladbu na \"University of Huddersfield\". Zemřel dne 12. října 2015 ve věku 76 let.\n\nMezi jeho nejznámější díla patří nové dokončení Requiem Wolfganga Amadea Mozarta, které bylo poprvé provedeno na koncertě The Proms v roce 1991. Rovněž dokončil Mozartův \"Kvintet pro klarinet a smyčce KS 516c\" a jednu větu \"Koncertu pro lesní roh a orchestr KS 494a\". Zajímal se i o rumunskou lidovou hudbu, kterou přepisoval ze zvukových záznamů.\n\nJeho Smyčcový kvartet č.3 nese podtitul \"Homage to Smetana\" (Pocta Bedřichu Smetanovi).\n\n\n"}
{"id": "1143507", "url": "https://cs.wikipedia.org/wiki?curid=1143507", "title": "Jakub Pavel", "text": "Jakub Pavel\n\nJakub Pavel (19. července 1903 Komařice – 10. května 1974 Praha) byl český historik umění a památkář.\n\nV letech 1922–1928 studoval na Filozofické fakultě Univerzity Karlovy zeměpis a všeobecné dějiny a na Faculté des Lettres v Remeši s podporou stipendia francouzské vlády. \nStudia ukončil v Praze obhajobou disertace roku 1928. \n\nPůsobil jako středoškolský učitel v Českém Brodě a v Praze (1930–1942) a ve Státním fotoměřickém ústavu (1942–1945). Po válce pracoval na ministerstvu školství (1945–1949) a ve Státním ústavu památkové péče (1949–1961). Od roku 1961 byl docentem dějin umění na Vysoké škole uměleckoprůmyslové v Praze. \n\nVěnoval se teorii památkové péče, byl spoluautorem a signatářem Benátské charty, která v roce 1964 položila základy moderní mezinárodní památkové péči.\n\n"}
{"id": "1143508", "url": "https://cs.wikipedia.org/wiki?curid=1143508", "title": "María Ángela Astorch", "text": "María Ángela Astorch\n\nMaría Ángela Astorch (Maria Ines Jerónima Astorch; 1. září 1592, Barcelona – 2. prosince 1665, Murcia) byla španělská řeholnice Řádu klarisek-kapucínek a mystička. Katolickou církví je uctívána jako blahoslavená.\n\nNarodila se 1. září 1592 v Barceloně do rodiny, kde byla nejmladší ze čtyř sourozenců. Její otec Cristóbal Cortey prodával knihy a matka Catalina Astroch byla univerzální dědičkou Pedra Miguela Astrocha s podmínkou, že všechny její potomci budou nosit příjmení Astorch. Oba její rodiče zemřeli za čtyři roky. Marie se stala sirotkem v péči hospodyně Sarrií.\n\nRoku 1599 byla nalezena otrávená a mrtvá. Její sestra Isabela Astorch která byla řeholnicí v nově založeném Monasterio de Capuchinas v Barceloně se zúčastnila jejího pohřbu se zakladatelkou kláštera Ángelou Serafinou Prat. Uprostřed příprav na pohřeb Marie ožila. Zázrak byl přičítán k modlitbám sestry Angely.\n\nPoté budila dojem vysoce nadaného dítěte. Naučila se číst a tvrdě pracovat. Ke čtení měla velkou lásku, zvláště milovala knihy v latině.\n\nDne 16. září 1603 v 11 letech vstoupila do kláštera svaté Markéty v Barceloně, založený matkou Angelou Serafinou Prat. Protože byla velmi mladá, musela počkat pět let. Dne 7. září 1608 vstoupila do noviciátu a 8. září 1609 složila své věčné sliby. Poté se stala učitelkou a novicmistryní.\n\nDne 9. května 1614 jako novicmistryně odešla do Zaragozy založit nový klášter. Roku 1624 se stala vikářkou a o tři roky později abatyší. Dne 2. června 1645 odešla s dalšími čtyřmi sestrami založil nový klášter Povýšení Nejsvětější svátosti do Murcie. Nový klášter trpěl častými povodněmi, zvláště roku 1651 a 1653. Abatyší zůstala až do roku 1661. Při zpěvu \"Pange lingua\" zemřela 2. prosince 1665. Její ostatky jsou uloženy v klášteře v Murcii.\n\nProces blahořečení byl započat roku 1668. Dne 29. září 1850 byla papežem Piem IX. prohlášena za Ctihodnou.\n\nDne 11. února 1982 papež Jan Pavel II. uznal zázrak na její přímluvu. Blahořečena byla 23. května 1982.\n\n"}
{"id": "1143510", "url": "https://cs.wikipedia.org/wiki?curid=1143510", "title": "Chřestýš zamlklý", "text": "Chřestýš zamlklý\n\nChřestýš zamlklý \"(Crotalus catalinensis)\" je druh jedovatého hada z čeledi zmijovití. Je endemitem mexického ostrova Isla Santa Catalina ležícího v Kalifornském zálivu. V současné době nejsou známy žádné jeho poddruhy. Vyznačuje se poměrně krátkým, štíhlým tělem a ocasem bez chřestících článků.\n\nK nejdůležitějším poznávacím znakům patří absence chřestidla. Tato adaptace mu umožňuje přiblížit se ke kořisti nepozorovaně. Tělo má asi 68 cm dlouhé a štíhlé. Hlava ve tvaru trojúhelníku je zřetelně odlišena od těla. Vyskytuje se ve dvou barevných formách. Běžnější je světle hnědé nebo červenohnědé tělo s tmavými skvrnami ohraničené tmavě hnědou a následně bílou barvou. Méně běžná je popelavě šedá forma s tmavě šedými skvrnami.\n\nVyskytuje se ve skalnatých a písčitých oblastech porostlých pouštními rostlinami a křovím. Loví v noci. Živí se různými malými plazy, ale hlavní složku jeho potravy tvoří křeček Slevinův \"(Peromyscus slevini)\", který je ale klasifikován jako kriticky ohrožený a jeho populace je velice nízká a stále klesá.\n\nNení zcela jisté, který druh je mu nejvíce příbuzný. Předpokládá se ale, že jde buď o chřestýše mohavského \"(Crotalus scutulatus)\" nebo o chřestýše červeného \"(Crotalus ruber)\".\n\nChřestýš zamlklý je považován za kriticky ohrožený druh z mnoha důvodů. Jeho populace klesá a 70 % jeho potravy tvoří jediný druh hlodavce. Vyskytuje se pouze na jedné lokalitě o výměře asi 40 km2. V minulosti se jednalo o vcelku hojný druh, ale jeho početnost poklesla pravděpodobně především v důsledku odchytu jedinců do chovů. Jedním z dalších důvodu poklesu populace je konkurence ze strany ferálních koček domácích, které zde však byly v roce 2002 vyhubeny.\n\n"}
{"id": "1143513", "url": "https://cs.wikipedia.org/wiki?curid=1143513", "title": "Kanuriové", "text": "Kanuriové\n\nKanuriové jsou africký národ obývající okolí Čadského jezera. Odhady jejich počtu se pohybují mezi pěti až deseti miliony. Hovoří kanurijštinou, která patří mezi nilosaharské jazyky. Více než 99 % Kanuriů vyznává sunnitský islám. Exonymum, kterým toto etnikum nazývají sousední Hausové, zní \"Beriberi\".\n\nPodle legendy přišli předkové Kanuriů do svých současných sídel z Jemenu. Od 8. století existovala v oblasti mocná říše Kanem, která kontrolovala obchodní cesty přes Saharu a v dobách největší slávy zasahovala až do Fezzánu. Vládnoucí vrstva přijala islám už v 11. století. Na tuto říši navázal stát Kanem-Bornu, existující až do roku 1900, kdy francouzská vojenská expedice zabila jeho vládce Rabaha a zemi Kanuriů si rozdělily evropské velmoci. V Maiduguri dosud sídlí tradiční panovník \"shehu\" (od roku 2009 je jím Abubakar Ibn Umar Garbai El-Kanemi), který má však pouze ceremoniální pravomoci.\n\nKanuriové obývají převážně severovýchod Nigérie: tvoří 3,6 % obyvatel země, ve státech Borno a Yobe jsou většinovým etnikem. Žijí také v přilehlých oblastech Nigeru, Čadu a Kamerunu, početná je i diaspora, například v Súdánu se uvádí přes tři sta tisíc kanurijských přistěhovalců. U příbuzných etnik Mangari a Kanembu existují spory, zda je počítat ke Kanuriům nebo uznávat jako samostatné národnosti. Rozdělení etnika mezi více zemí vede ke snahám o změnu hranic, hypotetický stát všech Kanuriů by měl rozlohu přes 500 000 km². Roku 1954 bylo založeno nacionalistické hnutí Borno Youth Movement. Kanuriové tvoří také většinu příslušníků militantní islamistické skupiny Boko Haram.\n\nZatímco příbuzná etnika Tubuové a Zagháwové setrvávají u kočovného pasteveckého způsobu života, Kanuriové jsou převážně zemědělci a obchodníci. Pěstují čirok, kukuřici a arašídy, chovají ovce, kozy a koně. Tradičním zdrojem obživy je také těžba soli a rybolov na Čadském jezeře, který však komplikuje postupné vysychání jezera. Kanuriové jsou nápadní vysokou postavou a velmi tmavou pletí. Žijí ve velkých rodinách, u zámožných mužů je běžná polygamie. Kanurijské vesnice jsou tvořeny domy z hlíny s kuželovou slaměnou střechou. Dosud se udržuje tradiční slavnostní oblečení a starodávný zvyk skarifikace.\n\nKanurijského původu byl přítel Josefa II. a průkopník zednářství Angelo Soliman a bývalý nigerijský prezident Sani Abacha.\n\n"}
{"id": "1143516", "url": "https://cs.wikipedia.org/wiki?curid=1143516", "title": "Lenka Grimmová-Nechvátalová", "text": "Lenka Grimmová-Nechvátalová\n\nLenka Grimmová roz. Nechvátalová (* 27. února 1955, Brno) je československá hráčka basketbalu. Je vysoká 174 cm. Je zařazena na čestné listině mistrů sportu.\nV basketbalovém reprezentačním družstvu Československa v letech 1973 až 1978 hrála celkem 166 utkání a má podíl na dosažených sportovních výsledcích. Zúčastnila se Olympijských her 1976 (Montreal, Kanada) - 4. místo, Mistrovství světa 1975 v Kolumbii - 3. místo, tří Mistrovství Evropy 1974, 1976, 1978, na nichž získala dvě stříbrné medaile za druhá místa na ME 1974 a 1976 a dvě bronzové medaile za třetí místa na MS 1975 a ME 1978.\n\nV československé basketbalové lize žen hrála celkem 13 sezón (1972-1989) za družstva KPS Brno (1972-1984) a Moravská Slavia Brno (1986-1989). S KPS Brno získala v ligové soutěži čtyři tituly vicemistra Československa (1974, 1976, 1977, 1980) a třikrát třetí místo (1973, 1981, 1683) a třikrát čtvrté místo. V letech 1975-1987 byla dvakrát vybrána do nejlepší pětice hráček československé ligy. Je na 33. místě v dlouhodobé tabulce střelkyň československé basketbalové ligy žen za období 1963-1993 s počtem 2659 bodů. S klubem se zúčastnila jednoho ročníku Evropskéjo poháru vítězů pohárů 1974 a pěti ročníků Evroprkého poháru Liliany Ronchetti (1978, 1979, 1981, 1982, 1984), v němž v roce 1982 klub prohrál až ve finále poháru proti Spartaku Moskva Reg. 68-89. , \n\n\n\n\n\n\n"}
{"id": "1143521", "url": "https://cs.wikipedia.org/wiki?curid=1143521", "title": "Wilsonova socha ve Vrchlického sadech", "text": "Wilsonova socha ve Vrchlického sadech\n\nWilsonova socha ve Vrchlického sadech je spjata s počátky naší státnosti, se jmény 28. amerického prezidenta Thomase Woodrow Wilsona (* 1856 - † 1924) a T. G. Masaryka. Masaryk získával podporu pro náš autonomní stát mezi Američany dlouhou dobu. Podpora W. Wilsona a Spojených států amerických v Masarykově snaze o vytvoření samostatného československého státu se datuje ke konci první světové války (září 1918). Tehdy tato podpora umožnila národům Rakouska-Uherska, aby utvářely svůj vlastní osud. Socha symbolizuje i partnerství duchovního rázu obou státníků na úrovni společných vizí i přes fakt, že se osobně spolu setkali jen jednou a to v New Yorku. Z pohledu současného má socha symbolizovat spojenecké vztahy mezi Čechy a Američany. \n\nPůvodní pomník byl darem Američanů českého a slovenského původu. Byl slavnostně odhalen 4. července 1928 v rámci oslav výročí deseti let od vzniku Československa. Autorem sochy byl Albín Polášek a autorem návrhu pomníku pak architekt Bohumil Hübschmann. Pomník byl věnován americkému prezidentu Woodrow Wilsonovi, jenž úřadoval v USA v rozmezí let 1913 až 1921 a který se podstatně zasloužil o poválečnou organizaci Evropy včetně vzniku Československa. Původně pomník stával naproti historické budově Wilsonova nádraží v místech, kde se dnes nachází nová nádražní hala. Krátce poté, co Německo vyhlásilo válku USA (v prosinci roku 1941) německá okupační správa přikázala německému vojsku Wilsonovu sochu strhnout a zničit. Původní místo ve Vrchlického sadech, kde socha stávala bylo pak v letech 1972 až 1977 zastavěno novou nádražní halou. \n\nMožnost zhotovit repliku Poláškovy sochy co nejvíce totožné s původním originálem byla celkem reálná. Podobnost s původním (originálním) pomníkem si přála Nadace Albína Poláška, která vlastní autorská práva po tvůrci původního monumentu. Zachovaly se totiž fotografie, Poláškovy pracovní postupy a další detaily. Také se zachovala původní hlava sochy uložená v depozitáři lapidária Národního muzea. \n\nAmerická nevládní a nezisková organizace - společnost American Friends of the Czech Republic (AFoCR) vyhlásila 16. června 2008 výběrové řízení, jehož tématem bylo obnovení pomníku prezidenta Woodrowa Wilsona v Praze. Do soutěže se přihlásilo celkem třináct jednotlivců a týmů sochařů. Nakonec byli vybráni tři finalisté:\n\nPo další diskuzi komise zvolila (s přihlédnutím k výraznému duchovnímu obsahu návrhu pomníku) jako vítěze tým složený z Václava Frýdeckého, Michala Blažka a Daniela Talavery. Tým měl na realizaci sochy 18 měsíců. Podstavec pro sochu měl být (a také je) dílem kanceláře Hulec & Špička Architekti (Mikuláš Hulec, Daniel Špička). \n\nJádrem sporu byl odlitek hlavy původní Wilsonovy sochy od Albína Poláška. Když společnost Američtí přátelé České republiky vyhlásila soutěž na zhotovení pomníku, zapůjčil si sochař Oldřich Hejtmánek originál původní hlavy v lapidáriu Národního muzea a vytvořil podle něj pro AFoCR kopii (odlitek). To bylo ještě před vyhlášením výsledků soutěže. Výběrová komise ale stanovila jiného vítěze (sochařský tým ve složení: Václav Frýdecký, Michal Blažek a Daniel Talavera). Po prohraném výběrovém řízení odmítl Hejtmánek poskytnout odlitek vítězi soutěže. Realizační tým tak musel hlavu podle originálu opět nezávisle vymodelovat. \n\nVznik pomníku byl poznamenán osobním sporem dvojice sochařů Michala Blažka a Oldřicha Hejtmánka. Soutěž na vytvoření repliky vyhrál Blažek a jeho společníci. Hejtmánek zpochybňoval objektivitu soutěže. Blažek tvrdil, že Hejtmánek zcizil odlitek hlavy původní sochy. Na to reagoval Blažek nadávkami a fyzickým napadením Hejtmánka. K napadení došlo na veřejnosti ve Vrchlického sadech dne 7. září 2009 dopoledne, během prostorové zkoušky umístění polystyrénového modelu sochy, při níž architekti hledali optimální výšku podstavce památníku. Prvoinstanční Obvodní soud pro Prahu 1 za to odsoudil Blažka k podmíněnému trestu v délce trvání jeden měsíc vězení (se zkušební dobou jednoho roku ) a verdikt začátkem ledna 2011 potvrdil i odvolací pražský městský soud. \n\nRealizační tým zahájil práci v červnu 2008. Hlavu sochy museli vymodelovat znovu podle originálu. Pak vytvořili sádrový model sochy. Po jeho rozřezání na díly byly jednotlivé části finální sochy odlity do bronzu ve slévárně v pražských Lysolajích. V nitru bronzové sochy (3,5 metru vysoké) jsou (pro příští generace) uloženy i písemné dokumenty a fotografie. Ty popisují historii pomníku i proces jeho znovuobnovení.\nPomník je umístěn poblíž křižovatky ulic Jeruzalémská a Opletalova a to tak, že socha státníka je lícovou stranou orientována směrem k budově nádraží. Na podstavci pomníku je nápis \"WOODROW WILSON\". Podstavec spočívá na čtyřech schůdcích. Čelní hrana předposledního nese nápis \"SVĚT MUSÍ BÝT ZABEZPEČEN PRO DEMOKRACII\", vrchní hrana posledního pak totéž ale v jazyce anglickém (\"THE WORLD MUST BE SAFE FOR DEMOKRACY\").\nSoučástí pomníku je i symbolická \"cesta svobody\". Jedná se o dvojici úzkých pásů složených z tmavě cihlově zbarvených desek se jmény lidí, kteří na projekt finančně přispěli. \"Cesta\" vede trávníkem symetricky jak napravo tak i nalevo od centrálního podstavce, na kterém je socha ve výšce umístěna. \n\nSpolečnost \"Američtí přátelé České republiky\" (American Friends of the Czech Republic ) (AFoCR) inicializovala myšlenku vytvořit kopii sochy. Ke zdaru celé akce (především získání finančních prostředků) přispělo hlavní město Praha, Městská část Praha 1 a společnost AFoCR. Slavnostní odhalení pomníku se uskutečnilo dne 5. října 2011 , tedy po 70 letech od zničení originálu. \n\n"}
{"id": "1143522", "url": "https://cs.wikipedia.org/wiki?curid=1143522", "title": "Absbergové", "text": "Absbergové\n\nAbsbergové byl místní šlechtický rod ve Frankách.\n\nRod si vzal jméno z obce Absberg, která se dnes nachází v distriktu Weißenburg-Gunzenhausen ve Středních Frankách. Mezi významné členy rodu patří Heinrich IV. von Absberg, biskup Řezna a Thomas von Absberg loupežný rytíř, který okrádal bohaté cestovatele, královské legáty nebo kupce z Norimberku a Augsburgu. Byl potrestán tak, že roku 1523 Švabská legie zničila hrad, který byl rodinným sídlem. Vše je potvrzeno v dřevorytu od Hanse Wandereisena. Rod vymřel roku 1647.\n"}
{"id": "1143523", "url": "https://cs.wikipedia.org/wiki?curid=1143523", "title": "Svobodná hora", "text": "Svobodná hora\n\nSvobodná hora (640 m n. m.) je významný bod Netonické vrchoviny, která je okrskem Bavorovské vrchoviny v Šumavském podhůří. Svobodná hora je nejvyšší vrchol Chelčické vrchoviny, která je podokrskem Netonické vrchoviny. Nachází se na pravém břehu řeky Blanice, 2 km východně od Bavorova a 5 km jihozápadně od Vodňan.\n\nZhruba 130 metrů jihozápadně od vrcholu se nachází vyhlídka na šumavské vrcholy Boubín a Bobík. Těsně pod vrcholem se nachází dřevěný křížek s ukřižováním, na vrcholu ateistický betonový monolit.\n\nHora je porostlá převážně smrky a buky. Na západním svahu Svobodné hory v údolí Blanice se nachází přírodní památka Bavorovská stráň, jsou zde chráněna druhově bohatá luční společenstva.\n\nV roce 2009 se měla na vrcholu vybudovat dřevěná rozhledna podle projektu architekta Jiřího Ondřicha, který se inspiroval rozhlednou na vrcholu Boubín. Konstrukce je podle autora projektu založená na čtyřech patkách spojených ocelovými vztyčníky. Se schodištěm uprostřed a s ochozem ve výši pětadvaceti metrů. Rozhledna se měla začít stavět v roce 2010. Město Vodňany nakonec od vybudování rozhledny upustilo.\n\nDne 28.10.2019 byla na Svobodné hoře slavnostně otevřena 24,5 m vysoká rozhledna. Vyhlídková plošina je ve výšce 21 m. Investorem bylo Město Vodňany, které získalo finanční podporu z Programu rozvoje venkova. Rozhledna se nazývá Haniperk, jméno vzešlo z veřejné ankety.\n\nZ rozhledny je možno spatřit na jihovýchodě zámek Hluboká, kostel na Rudolfově u Českých Budějovic, České Budějovice, Novohradské hory a horu Kleť s vysílačem, na jihu vrcholy Chlum, Knížecí Stolec a Libín, na jihozápadě šumavské hory Bobík, Boubín a na západě Mařský vrch u Vimperka s vysílačem. Dále zříceninu Helfenburk u Bavorova a město Bavorov a na severu města Písek a Protivín. Na západě pak blízké město Vodňany a na obzoru jadernou elektrárnu Temelín.\n"}
{"id": "1143538", "url": "https://cs.wikipedia.org/wiki?curid=1143538", "title": "Mirza", "text": "Mirza\n\nMirza je jméno odvozené z perského výrazu \"amirzade\" (syn vládce). Nositeli jsou například:\n\n\n"}
{"id": "1143541", "url": "https://cs.wikipedia.org/wiki?curid=1143541", "title": "Ahlefeldtové", "text": "Ahlefeldtové\n\nAhlefeldtové též Ahlefeldové jsou dánský a německý šlechtický rod. Pochází z Holštýnska a patří k tzv. \"Equites Originarii\" (původním rytířům) tamní Ridderskab. Mají shodný erb s dalšími holštýnskými rody: žijícími Rumohry a vymřelými Botzendaly († kolem 1535) a Rastorpy († 1749). Podle vlastní rodové legendy ovšem odvozují skandinávské větve rodu svůj původ od prastarých vymřelých dánských rodů Hvide a Brahe, v Německu usazené větve upřednostňují výklad o původu od švábského hraběte Hunolda ze Schwabecku, jehož pravnuk Konrad zavraždil hraběte Hermanna I. z Winzenburgu, vládce Durynska a roku 1153 uprchl před trestem k dánskému králi Svenovi III.\n\nNejstaršími známými členy rodu jsou v l. 1220 a 1221 zmínění Benedikt a Schack z Predöhlu (\"Benedictus et Scacco de Prodole\"). Doložená přímá nepřerušená rodu vede k Benediktovi Ahlefeldtovi († 1340) jehož synové a vnukové sloužili králi Valdemarovi IV. Dánskému a získali velký majetek v Dánsku.\n\nV Šlesvicku zdědili majetek v Søgårdu, Noeru (dánsky Nøru), Königsförde-Lindau, Sakstorpu a Geltingu. Byli rovněž v letech 1662–1725 držiteli tamního zámku Gråsten (německy \"Gravenstein\"), dnes letního sídla dánské královské rodiny. V Holštýnsku zdědili majetky v Bossee, Lehmkulenu, Wittmoldu, Deutsch-Nienhofu, Emkendorfu, Kl. Nordsee, Haseldorfu a Fresenburgu. \n\nGodske (německy \"Gottschalk\") Ahlefeldt († 1541) byl posledním katolickým biskupem ve Schleswigu. \n\nKrálovský nejvyšší rada Burchard Ahlefeldt získal roku 1672 titul dánského lenního hraběte (tj. hraběte s přímým držením lenního statku/hrabství Eskilsmark s tím, že titul lenního hraběte dědil vždy nejstarší syn, mladší, nedědící potomci byli \"jen\" titulárními hrabaty).\n\nJeho příbuzný Frederik Ahlefeldt (1623–1686) byl povýšen 14. prosince 1665 císařem Leopoldem I. na hraběte Svaté říše římské. Dále 7. května 1672 získal stejně jako Burchard titul dánského hraběte. Zdědil dánské hrabství (ostrov) Langeland a dále zakoupil ve francouzské části Lotrinska (v bývalém Knížecím biskupství metském) panství Réchicourt a ve francouzském Horním Alsasku svobodné panství Mörsberg.\n\nJeden z jeho vnuků, hrabě Christian Ahlefeldt, zdědil hrabství Laurvig v Norsku. 9. srpna 1785 obdržel královské povolení pro sebe a své potomky aby mohli používat jméno Ahlefeldt-Laurvigen, norské hrabství rod prodal roku 1805 a utržené peníze použil jako peněžní fideikomis.\n\nZ téže větve pocházel Julius Ludvig, hrabě Ahlefeldt-Laurvig(en) (1849–1912), který se roku 1875 oženil s baronesou Camilou Jessy Bille-Brahe (1853–1927), s níž vyženil zámek a baronii Egeskov na ostrově Fyn a změnil jméno na Ahlefeldt-Laurvig-Bille. \n\nPruská větev rodu, odštěpená roku 1783 a založená hrabětem Carlem Friedrichem (1750–1829), sídlila na šlesvickém zámečku Ludwigsburg v obci Waabs byla 12. března 1913 uznána jako svobodní páni Pruského království pod jménem Ahlefeldt-Dehn\n\nJedna členka rodu, Benedikta z Ahlefeldtu, byla v druhé polovině 17. století manželkou hraběte Kryštofa Rudolfa Bredy († 1680), pána panství Lemberk. Erb Ahlefeldtů tak zdobí krb v rytířském sále tohoto severočeského zámku. \n\nPočátkem 19. století vlastnila Marie Terezie princezna z Thurn-Taxisu (1755–1823), provdaná za dánského hraběte Ferdinanda Christiana z Ahlefeldt-Laurvigen-Langelandu (1747–1815) velkostatky Trnová a Dobrovice a spoluvlastnila velkostatek Loučeň. Marie Terezie byla hudební skladatelka a klavíristka. Dlouhé roky působila s manželem, divadelním ředitelem, v Dánsku. Manželé se později přestěhovali do Prahy, kde také oba zemřeli.\n\n"}
{"id": "1143548", "url": "https://cs.wikipedia.org/wiki?curid=1143548", "title": "Alvenslebenové", "text": "Alvenslebenové\n\nAlvenslebenové je německý šlechtický rod, jehož nejstarším známým členem je Wichard de Alvensleve zmíněný roku 1163 jako ministeriál biskupství Halberstadt. Jméno rodiny pochází z názvu hradu Alvensleben, dnes v Bebertalu.\n\nAgnatická linie rodiny začíná Gebhardem von Alvensleben. Byli dědiční senešalové biskupství a knížectví Halberstadt a jejich sídly byly hrady Erxleben a Kalbe ve Staré marce. Byli občasnými kastelány hradu Calvörde.\n\nSkládá se ze zlatého štítu, na kterém se nachází dvě červená břevna. Na prvním břevně jsou umístěny dvě stříbrné růže a na druhém jedna růže. Nad štítem se nachází přilba se zlato-červenými přikrývadly.\n"}
{"id": "1143552", "url": "https://cs.wikipedia.org/wiki?curid=1143552", "title": "UGMK Jekatěrinburg", "text": "UGMK Jekatěrinburg\n\nUGMK Jekatěrinburg je ruský ženský basketbalový klub z Jekatěrinburgu. Založen byl roku 1938. Zkratka „UGMK“ značí majitele klubu – ruskou těžební společnost „Уральская горно-металлургическая компания“ (Uralská hornicko-metalurgická společnost).\n\nKlub vznikl v roce 1938 jako ženské basketbalové družstvo v podniku „Уральский завод тяжёлого машиностроения“ (Uralský závod těžkého strojírenství). Tým nesl název „Zenit“. V roce 1958 se „Zenit“ spojil s dalším klubem při zmíněném podniku „Avantgard“, spojené družstvo přijalo název „Trud“. Od roku 1960 až do roku 2000 nesl tým název „Uralmaš“.\n\nNejvyšší sovětskou basketbalovou soutěž okusil tým poprvé v roce 1964. Největším úspěchem týmu byla dvě třetí místa z let 1973 a 1974.\n\nV roce 2000 přešel klub do vlastnictví společnosti „Уральская горно-металлургическая компания“ (UGMK, Uralská hornicko-metalurgická společnost). Klub se přejmenoval nejprve na „Uralmaš–UGMK“, od roku 2001 pak nese dnešní název „UGMK“.\n\nS příchodem silného vlastníka nastal rozkvět klubu. Hráčky UGMK od roku 2000 devětkrát triumfovaly v ruské lize, sedmkrát vyhrály ruský pohár, dvakrát vyhrály Euroligu (2002/03, 2012/13) a jednou Superpohár (2013).\n\n"}
{"id": "1143563", "url": "https://cs.wikipedia.org/wiki?curid=1143563", "title": "Gl 687 AB", "text": "Gl 687 AB\n\nGl 687 AB je hvězda spektrálního typu M3. Je to jedna z nejbližších hvězd od sluneční soustavy, které jsou klasifikovány jako červený trpaslík. Nachází se v souhvězdí Draka, cca 14,8 světelných let od Slunce. Kolem hvězdy obíhá exoplaneta o velikosti Neptunu Gliese 687b.\n"}
{"id": "1143565", "url": "https://cs.wikipedia.org/wiki?curid=1143565", "title": "Nicolae Rusu", "text": "Nicolae Rusu\n\nNicolae Mircea Rusu (* 26. února 1948, Risipeni, Fălești, Brašov, Moldávie) je rumunský spisovatel, literární historik a kritik, žijící v Moldavsku.\n\nNarodil se 26. února 1948 ve vesnici Risipeni, Fălești, poblíž Brašova. Oba jeho rodiče, matka Emiliei (rozená Tudorache) a otec Petru Rusu, byli rumunské národnosti. Základní školu navštěvoval v Brašově, střední školu studoval nejprve na gymnáziu Andrei Șaguna a poté přešel na kišiněvskou polytechniku, kterou absolvoval v roce 1970. Po ukončení studia pracoval deset let jako ekonom a současně získal diplom na Filozofické fakultě Univerzity v Bukurešti, obor obecná filozofie.\n\nZačínal jako novinář v redakci deníku \"Ziarul\", kde publikoval reportáže, recenze a filmové kritiky. Poté pracoval jako technický redaktor a redaktor oddělení kritiky, později jako vedoucí redaktor v časopisu \"Luceafărul\". Počátkem 80. let řídil literární rubriku časopisu \"Amfiteatru\". Vedle tohoto časopisu publikoval zároveň řadu článků a kritik v časopisech \"Luceafărul\" a \"Viața studențească\". V časopisu \"Săptămâna\" (Týden) vedl sekci literární historie. V letech 1983 – 1985 studoval na Literárním institutu Maxima Gorkého v Moskvě. Byl funkcionářem a od roku 1987 ředitelem Literárního fondu Obce spisovatelů Moldavska v Kišiněvu.\nV roce 1992 odjel do USA, kde byl v New Yorku hlavním redaktorem časopisu o rumunské kultuře a spiriualitě \"Lumină lină\" (Gracious light). Řada jeho reportáží a esejí byla přeložena do angličtiny. Po návratu do vlasti, jako zastánce proevropské orientace země kritizoval poměry v nově vzniklé Moldavské republice, zejména \"divokou\" privatizaci majetku. Do té byla nešťastným způsobem zapojena i místní Obec spisovatelů, které byl členem. Tyto skutečnosti měly zřejmě za následek, že v noci 12. května 1992 byl před svým domem napaden neznámými útočníky, kteří mu polili tvář kyselinou sírovou. Utrpěl těžké popáleniny na obličeji a hrudníku a prodělal řadu plastických operací. Jako součást léčebné terapie mu bylo doporučeno psát. Nadále působí v Literárním fondu Obce spisovatelů a v moldavské pobočce PEN klubu.\n\nJako spisovatel začal Nicolae Rusu v roce 1969 románem \"Utopica\"; od poloviny 70. let publikoval psychologicky a eticky zaměřené povídky a knihy pro děti a mládež. Literární věhlas získal dvojrománem \"Şobolaniada\" (\"Krysiáda\") a \"Revelion pe epavă\" (\"Silvestr na vraku\"), kterému později přidal název Ztroskotání. První z nich vyšel v roce 1998 a druhý v roce 2005. Autor v nich literárně zpracoval osobní tragickou zkušenost na pozadí společensko-politických poměrů, které panovaly v Besarábii v devadesátých letech 20. století, v době po rozpadu komunistického režimu. V rozhovorech s novináři k tomu říká „tento román by neexistoval, kdyby na mě nebyl spáchán dodnes neobjasněný atentát“.\n\n\n\n"}
{"id": "1143566", "url": "https://cs.wikipedia.org/wiki?curid=1143566", "title": "Třída Reliance", "text": "Třída Reliance\n\nTřída Reliance je třída kutrů Pobřežní stráže Spojených států amerických kategorizovaných jako \"Medium endurance cutter\". Vzhledem k velikosti a schopnostem plavidel je lze kategorizovat i jako fregaty. Celkem bylo v 60. letech 20. století postaveno 16 jednotek této třídy. Ve službě nahradily zastaralé kutry z období druhé světové války.\n\nHlavním úkolem těchto plavidel je prosazování námořního práva a mise SAR na otevřeném moři. Obvyklá délka jedné patroly je šest až sedm týdnů, přičemž po třech týdnech je nutné doplnění paliva a zásob. Prvních pět lodí této třídy představovalo první americké válečné lodě s pohonným systémem koncepce CODAG.\n\nZahraničními uživateli třídy jsou Srí Lanka a Kolumbie.\n\nU americké pobřežní stráže tuto třídu nahradí oceánské hlídkové lodě postavené v rámci programu Offshore Patrol Cutter.\n\nCelkem bylo v letech 1964–1969 do služby přijato 16 kutrů této třídy. Na stavbě této třídy se podílely loděnice Todd Shipyards v Seattlu (615–617), Cristy Corporation v Sturgeon Bay ve státě Wisconsin (618), US Coast Guard yards v Baltimore ve státě Maryland (619–620, 628–630) a American Shipbuilding Company v Lorain ve státě Ohio (621–627).\n\nJednotky třídy \"Reliance\":\nPo dokončení tvořil výzbroj jeden 76mm kanón OTO Melara ve věži na přídi a dva 12,7mm kulomety M2HB. Na zádi se nachází přistávací plocha pro jeden vrtulník HH-65 Dolphin (speciální verze typu AS 365 Dauphin), loď však není vybavena hangárem.\n\nDalší vybavení mohlo být na kutry instalováno v případě války. Jednalo se o sonar SQS-17 (později SQS-36), další 12,7mm kulomety, vrhače a skluzavky hlubinných pum, nebo torpédomety pro vypouštění lehkých protiponorkových torpéd. V praxi však toto vybavení nikdy instalováno nebylo.\n\nZ hlediska pohonného systému se třída dělila na dvě podskupiny. Prvních pět jednotek mělo pohon koncepce CODAG se dvěma diesely Cooper-Bessemer Corporation FVBM-12 a dvěma plynovými turbínami Solar Aircraft Company, pohánějící dva lodní šrouby. Zbylých 11 jednotek poháněla dvojice dieselů Alco 16V-251, každý o výkonu 2500 koňských sil, pohánějící dva lodní šrouby. Nejvyšší rychlost dosahuje 18 uzlů. Dosah je 2700 námořních mil.\n\nV letech 1986–1997 všechny kutry prošly střednědobou modernizací v rámci programu MMA (\"Major Maintenance Availability\"). Všechna plavidla prošla generálkou, například došlo ke sjednocení jejich pohonu diesely Alco 16V-251, k vylepšení ubytovacích prostor posádky, ke zlepšení stability plavidel, k odstranění azbestu z interiérů, byl upraven výfukový systém a modernizovány elektronické a komunikační systémy. Rovněž původní 76mm kanón nahradil 25mm kanón Mk 38 Bushmaster.\n"}
{"id": "1143567", "url": "https://cs.wikipedia.org/wiki?curid=1143567", "title": "Cercocebus", "text": "Cercocebus\n\nMangabej (\"Cercocebus\") je rod primáta z čeledi kočkodanovitých (\"Cercopithecidae\") a podřádu úzkonosých (\"Catarrhini\"). Žijí v afrických deštných lesích, obývají i plantáže. Čas tráví ve skupinách od 10 do 30 jedinců složené z jednoho až třech samců, samic a mláďat. Mangabejové jsou býložravci, ale někdy se živí hmyzem. V zajetí se dožívají asi 30 let.\n\n"}
{"id": "1143568", "url": "https://cs.wikipedia.org/wiki?curid=1143568", "title": "Křížová cesta ke svobodě", "text": "Křížová cesta ke svobodě\n\nKřížová cesta ke svobodě je pomník vytvořený sochařem Romanem Podrázkým jako připomínka politických vězňů nasazených za komunistického režimu v Československu k těžbě uranu na Jáchymovsku, Slavkovsku a Příbramsku. Pomník je umístěn v Jáchymově na prostranství před kostelem svatého Jáchyma a svaté Anny. Odhalen byl 25. května 1996.\n\nPamětní místo vzniklo z iniciativy Konfederace politických vězňů. Tvoří jej soubor kamenů, které jsou pomníkem vězňům uranových dolů na Jáchymovsku, Slavkovsku a Příbramsku. Autorem Křížové cesty je sochař Roman Podrázský.\n\nKamenů je celkem 16. Prvním zastavením je Brána svobody, na kterou navazuje řada pamětních kamenů s názvy bývalých pracovních táborů, ve kterých byl těžen uran.\n\nV Jáchymově se každoročně setkávají političtí vězni u příležitosti vzpomínky „Jáchymovské peklo“ organizované Konfederací politických vězňů. „Brána svobody“ a pamětní kameny jsou hlavním pietním místem.\n\nPamátník byl odhalen 25. května 1996. Stal se prvním zastavením naučné stezky „Jáchymovské peklo“.\n\n\n"}
{"id": "1143573", "url": "https://cs.wikipedia.org/wiki?curid=1143573", "title": "Václav Trmač", "text": "Václav Trmač\n\nReverendus Dominus ICLic. Václav Trmač (* 15. března 1959 Tišnov) je český římskokatolický kněz, děkan blanenského děkanství.\n\nNa kněze byl vysvěcen 24. června 1989. Od roku 1999 působí jako farář v Jedovnicích, v letech 1999 až 2015 byl také administrátor excurrendo ve farnosti Ostrov u Macochy. Od roku 1999, kromě funkce blanenského děkana, vykonává rovněž funkci soudce církevního soudu v Brně. Podílel se na opravách moderního senetářovského kostela, který patří do jedovnické farnosti.\nK jeho zájmům patří mj. fotografování, uspořádal několik fotografických výstav.\n\n"}
{"id": "1143578", "url": "https://cs.wikipedia.org/wiki?curid=1143578", "title": "Dorćol", "text": "Dorćol\n\nDorćol (v srbské cyrilici Дорћол) je městská část v Bělehradu, metropoli Srbska. Nachází se východně od centra města, na břehu řeky Dunaje. Administrativně je součástí městské opštiny Stari Grad (\"Staré město\").\n\nRozděluje se na dolní (\"Donji Dorćol\"), který se nachází v blízkosti Dunaje a horní (\"Gornji Dorćol\"), který tvoří část dnešního centra města.\n\nNázev této čtvrti pochází z tureckého slova \"dört\" (čtyři) a \"yol\" (cesta) a původně znamenalo čtyři cesty, nebo křižovatka. Obdobně se jmenuje město Dörtyol v současném Turecku; podobný historický název byl do srbštiny zkomolen do dnešní podoby. \n\nDorćol byl během období turecké vlády nad západním Balkánem Turky obydlenou čtvrtí Bělehradu (čímž se odlišoval od břehu Sávy, kde se nachází např. Terazije, které byly obydlené pravoslavnými Srby). Kromě toho zde žila početná židovská komunita, podle níž dnes nese název ulice \"Jevrejska\", která se na Dorćolu nachází. Židé přišli na Dorćol v 15. a 16. století Dále tu byla pak i menšina armánská. Multikulturní charakter si tato čtvrť udržela ještě nějakou dobu poté, co Srbsko vyhlásilo v 19. století nezávislost. V krátkém období rakouské okupace Srbska v letech 1717-1739 měl na Dorćolu sídlo rakouský vojenský velitel Srbska. S rakouskou správou přišla také celá řada německých rodin. Turecké obyvatelstvo bylo vystěhováno.\n\nBěhem první světové války byl Dorćol posledním místem, kde se srbské vojsko bránilo před jednotkami Rakousko-Uherska po útoku na Bělehrad v roce 1915. \n\nDorćol trpěl značné škody také během bombardování Jugoslávie v dubnu 1941. Těžce poničen byl chrám svatého Alexandra Něvského, který řada místních obyvatel používala po jistou dobou jako kryt. Místní Židé byli po příchodu německé armády označeni žlutými hvězdami a odvezeni do koncentračních táborů Staro sajmište nebo Banjica.\n\nObnova Dorćolu po válce se uskutečnila již v dobách socialistické Jugoslávie. Celá čtvrť byla do značné míry přebudována a vznikla spousta administrativních nebo obytných budov funkcionalistického, či brutalistického střihu. V roce 1974 byl v blízkosti Dunaje vybudováno sportovní centrum. \n\nZápadní a severní části čtvrti plní dnes charakter obytných čtvrtí. Východní část Dorćolu spolu s břehem Dunaje slouží pro účely dopravy a průmyslu. Nacházejí se tam početné sklady a dílny bělehradského dopravního podniku, vodáren a služeb kanalizace, teplárna, logistická centra, překladiště aj. Na západním okraji Dorćolu ohraničuje tuto průmyslovou část čtvrti bývalá textilní továrna Beko, která dnes slouží jako alternativní výstavní prostor.\n\nPodél Dunaje vede také železniční trať, která obchází známý soutok řek Sávy a Dunaje u pevnosti Kalemegdan. Trať poté prochází do Dorćolu směrem k Pančevskému mostu. Promenáda na břehu Dunaje nese název podle Gavrila Principa a patří k známým místem pro relaxaci v srbské metropoli. \n\nHlavní dopravní osou čtvrti je ulice \"Cara Dušana\".\n\n\nNa Dorćolu se také nachází nejstarší dům v Bělehradě, který byl vybudován v letech 1717-1724.\n"}
{"id": "1143580", "url": "https://cs.wikipedia.org/wiki?curid=1143580", "title": "Kostel svaté Alžběty (Muľa)", "text": "Kostel svaté Alžběty (Muľa)\n\nKostel svaté Alžběty je kostel v obci Muľa (okres Velký Krtíš), který navrhl István Medgyaszay na soukromou objednávku rodiny Körffyovců. Budova s odvážnými architektonickými řešeními byla první železobetonovou konstrukcí mezi kostely na území bývalého Uherska. \n\nCentrální dispozici stavby tvoří oktagonální půdorys s oltářním výklenkem, do tohoto prostoru vede hlavní vstup do kostela. Klenba hlavního prostoru kostela sestává z předem vybetonovaných tenkých skořepinových segmentů, které jsou spojeny zvnějšku viditelným vyzdvihnutým železobetonovým věncem. Hmotovou skladbu doplňuje štíhlá zvonice s otevřenou arkádou a vzhůru se zužujícím štítem. Spojovací článek mezi věží a hlavní síní tvoří pěvecký chór. Sakristie, navazující na věž, má rovný strop. Ztvárnění okenních otvorů svědčí o inspiraci z gotiky. \nVýzdoba interiéru kostela je prostá, bez zbytečných, narušujících prvků. Oltáře ve stylu secesní novogotiky jsou dílem L. Tihanyiho. Po obvodu kopule jsou vysoké sochy andělů (cherubínů) od maďarského sochaře Ference Sidlóa, průčelí zdobí rámy s oblými obrysy. Architekt zde dosáhl s uplatňováním železobetonu vzájemnou integraci nového materiálu a kulturního dědictví lidového umění, ztvárňujíc tak národní styl.\n\n\n"}
{"id": "1143584", "url": "https://cs.wikipedia.org/wiki?curid=1143584", "title": "Kostel Narození Panny Marie (Prečín)", "text": "Kostel Narození Panny Marie (Prečín)\n\nKostel Narození Panny Marie je římskokatolický kostel v obci Prečín z roku 1637, barokně přestavěný v letech 1737-1798. Předsíň pochází z počátku 19. století.\n\n"}
{"id": "1143586", "url": "https://cs.wikipedia.org/wiki?curid=1143586", "title": "Sara Bareilles", "text": "Sara Bareilles\n\nSara Beth Bareilles (* 7. prosince 1979 Eureka, Kalifornie, USA) je americká skladatelka a zpěvačka. Do pozornosti širší veřejnosti se dostala v roce 2007 díky hitu „Love song“, který obsadil čtvrtou příčku v Billboard 100 chart. Jen v Americe prodala přes jeden milion záznamů a více než 7 milionů singlů. Byla pětkrát nominovaná na cenu Grammy Award stejně jako na Grammy Award za Album roku, na kterou se někteří lidé dívají jako na nejprestižnější cenu hudebního průmyslu v Americe. Ve třetím ročníku pořadu NBC s názvem The Sing-off byla jedním z porotců po boku Bena Foldse a Shawna Stockmana. V únoru roku 2012 umístila VH1 (americká hudební televizní stanice) Bareilles na 80. místo v seznamu Top 100 nejlepších žen v hudbě.\n\nBareilles se narodila a vyrůstala ve městě Eureka, Kalifornie v Humboldt Country. Je jednou ze tří dcer Bonnie Halvorsen (rozené Capellas), pracovnice v pohřebním ústavu, a Paula Bareilles, pojišťovacího agenta. Má nevlastní sestru Melody. Je italského, anglického, německého, portugalského a francouzského původu; umí italsky a také v Itálii rok pobývala. Vyrůstala v katolické rodině. Zpívala ve sboru na střední škole, Limited Edition, a působila v místním divadle.\n\nPo absolvování střední školy v roce 1998, Bareilles nastoupila na komunikační studijní program na University of California, Los Angeles, kde se stala členem koedukační kapely s názvem Awaken a Capella, kterou lze slyšet na jejím albu „\"Dysfunktional Family“ v písničce „Gravity“ a „I want you“ od skupiny The Jackson 5. Písnička „Gravity“ byla zahrnuta v roce 2004 na CD s nejlepšími písničkami vysokoškolských hudebních skupin. Vystupovala na výročním studentském koncertě\" UCLA Spring Sing, kde dvakrát vyhrála. Sama se naučila hrát na piano, kytaru a ukulele.\n\nPo absolvování UCLA v roce 2002, Bareilles vystupovala v lokálních barech a klubech (např. v Hotel Café a v Genghis Cohen v Los Angeles). V roce 2003 vydala dvě dema: „The First One“ v dubnu a „The Summer Sessions“ v říjnu. V roce 2004 se objevila jako barová zpěvačka v nezávislém filmu Girl play, kde zpívá píseň „Undertow“.\n\nV lednu 2004, Bareilles nahrála své první album „Careful Confessions“. Dne 15. dubna 2005 podepsala kontrakt se společností Epic Records. Zbytek roku 2005 a začátek následujícího roku strávila psaním a přepracováváním písní pro její další album.\n"}
{"id": "1143591", "url": "https://cs.wikipedia.org/wiki?curid=1143591", "title": "Kostel Navštívení Panny Marie (Považská Bystrica)", "text": "Kostel Navštívení Panny Marie (Považská Bystrica)\n\nKostel Navštívení Panny Marie je z části gotická sakrální stavba v Považské Bystrici. Kostel vznikl v 14. století, dochované spisy dokládají existenci farnosti již v roce 1332. Jeho prvním soukromým patronem byl Ján Podmanický St. Kostel byl v roce 1941 kompletně přestavěn na trojlodní stavbu, nechávaje pouze věž a presbytář z původního gotického kostela. Do sedmdesátých let 20. století, před asanací, dotvářel architektonický interiér původního centra Považské Bystrice. Stále se v něm nacházejí významné architektonické elementy. Mezi ně patří i renesanční epitaf Rafaela Podmanického.\n"}
{"id": "1143594", "url": "https://cs.wikipedia.org/wiki?curid=1143594", "title": "Souostroví císařovny Evženie", "text": "Souostroví císařovny Evženie\n\nSouostroví císařovny Evženie leží v zálivu Petra Velikého v Japonském moři. Je tvořeno pěticí větších ostrovů (Ruský, Popova, Rikorda, Rejneke, Škota), dvěma desítkami menších a množstvím skalisek. Největší Ruský ostrov zaujímá dvě třetiny rozlohy souostroví. Administrativně je souostroví součástí Vladivostoku. Ostrovy jsou nazvány po francouzské císařovně Evženii. Celková rozloha ostrovů je 125 km², nejvyšší bod měří 291,2 m. V roce 2005 na ostrovech žilo 6810 obyvatel.\n\nPoprvé ostrovy popsali angličtí a francouzští námořníci v padesátých letech 18. století a tehdy je také pojmenovali po francouzské císařovně Evženii. Do map je poprvé zakreslili Francouzi v roce 1855. V roce 1858 souostroví poprvé spatřili ruští námořníci na korvetě Amerika plující pod velením Jevfimije Vasiljeviče Puťatina. V roce 1859 byly ostrovy zčásti prozkoumány a popsány posádkami klipru Strelok a korvety Amerika. Ve stejném roce byla vydána první ruská mapa zálivu Petra Velikého, některé z ostrovů na ní byly zakresleny. Podrobně bylo souostroví prozkoumáno v roce 1862 výpravou vedenou podplukovníkem Vasilijem Matvějevičem Babkinem, tehdy také téměř všechny ostrovy dostaly dnešní jména. Na mapě zálivu Petra Velikého z roku 1865 jsou již ostrovy zachyceny všechny.\n\nVe druhé třetině 20. století se jméno souostroví z ruských map vytratilo. V navigační příručce pro záliv Petra Velikého z roku 1984 se ostrovy Popova, Rejneke, Rikorda a další nazývají „ostrovy položenými jižně od Ruského ostrova“. V mezinárodním rejstříku geografických názvů se k roku 2018 nazývají souostrovím Evženie ().\n"}
{"id": "1143596", "url": "https://cs.wikipedia.org/wiki?curid=1143596", "title": "FC Medlánky", "text": "FC Medlánky\n\nFC Medlánky (celým názvem: Football Club Medlánky) je český fotbalový klub, který sídlí v brněnských Medlánkách v Jihomoravském kraji. Založen byl roku 1929. Klubovými barvami jsou červená a bílá. Od sezony 2008/09 nastupuje v I. B třídě Jihomoravského kraje – sk. A (7. nejvyšší soutěž).\n\nMužstvo v minulosti vedl mj. olympijský vítěz Rostislav Václavíček. Trénoval zde také Ervin Šima.\n\nZdroj: \n\n\nZdroj: \n\n\n\nZdroj: \n\nPoznámky:\n\nFC Medlánky „B“ je rezervním týmem Medlánek, které od sezony 2015/16 hraje v Brněnském městském přeboru (8. nejvyšší soutěž).\n\n\nZdroj: \n\n\n\nZdroj: \n\n\n28.7.2015 bylo předáno Městské části nové fotbalové hřiště s umělou trávou. Nové hřiště nahradilo původní škvárové hřiště. Medlánky se tedy po mnoha letech dočkaly velké změny.\n\n"}
{"id": "1143597", "url": "https://cs.wikipedia.org/wiki?curid=1143597", "title": "Epitaf Rafaela Podmanického", "text": "Epitaf Rafaela Podmanického\n\nEpitaf Rafaela Podmanického se nachází v kostele navštívení Panny Marie v Považské Bystrici. Epitaf vznikl pravděpodobně mezi lety 1558 a 1559. Jeho autorem je významný rakouský sochař Hans Saphoy. Epitaf je pravděpodobně částí sarkofágu, Rafaela Podmanického, který pocházel z uherského rodu Podmanických. Epitaf dala zhotovit jeho manželka Jana Lomnická.\n\nEpitaf zobrazuje muže v plné zbroji obehnaného erby a nápisem. Na náhrobku je pozoruhodné, že nápis je psán ve staré slovenštině, což bylo v Uhersku v 16. století nezvyklé. Nápis obsahuje tento text\nZa vlády Podmanických to ale nebylo zvláštní, protože Považská Bystrica byla v té době spolu s Varínem jediným městem na Slovensku, kde se jako výlučný jazyk cechovních mistrů používala slovenština.\n\n"}
{"id": "1143598", "url": "https://cs.wikipedia.org/wiki?curid=1143598", "title": "Peter Vischer starší", "text": "Peter Vischer starší\n\nPeter Vischer starší (kolem 1455 Norimberk – 7. ledna 1529 Norimberk) byl německý raně renesanční sochař-kovolijec, nejznámější člen rozvětvené umělecké rodiny Vischerů v Norimberku.\n\nPeter byl synem Hermanna Vischera, mistra a hlavy cechu kovolijců v Norimberku. Sám se stal mistrem roku 1489 a na pozvání kurfiřta Filipa \"Vzpřímeného\" Falckého z rodu Wittelsbachů odešel do Heidelbergu. Brzy se však vrátil do Norimbeku a vedl zde rodinnou dílnu se svými syny. Byl celkem třikrát ženatý, ale první dvě manželství (1489, 1493) trvala jen krátce. Jeho třetí manželka Margareta, která je poprvé zmiňována roku 1506, zemřela 1522. Také jeho dva nejstarší synové zemřeli dříve než on. Busta Petera Vischera staršího je umístěna v Památníku Walhalla mezi nejslavnějšími německými osobnostmi. \nHermann Vischer starší přišel do Norimberku v roce 1453 a stal se zde hlavou cechu kovolijců. Jeho syn Peter Vischer starší vedl rodinnou dílnu za pomoci svých pěti synů Hermanna (1486–1517), Petera (1487–1528), Hanse, Jakoba a Paula. \n\nHermann byl krátce ženatý a po smrti své ženy roku 1513 podnikl cestu do Itálie, ale zemřel při nehodě roku 1517. Peter Vischer mladší byl zřejmě synem z druhého manželství. Oženil se před rokem 1516, ale zemřel už roku 1528. Po smrti otce (1529) dílnu zdědil Paul, který roku 1528 odmítl pozvání Herzoga Albrechta von Preußen aby přesídlil do Kaliningradu. Později dílnu prodal Hansovi, který dokončil otcovy zakázky a roku 1559 se z Norimberka odstěhoval. Hansův syn Georg (1522–1592) se specializoval na drobné bronzové sošky. O nejmladším synovi Paulovi nejsou žádné informace.\n\nPeter Vischer starší byl technicky nejzdatnějším sochařem rodiny Vischerů a většina děl je připisována jemu. Jeho návrhy bronzových soch však poznamenal poněkud afektovaný realismus a přehnaně bujná fantazie. Mistrovským dílem z Vischerovy dílny je památník Sv. Sebalda, patrona Norimberku. Stříbrný relikviář světce je na podstavci uvnitř gotické architektury, obklopený množstvím renesančních figur.\n\nDvě Vischerovy sochy (Král Artuš, Theodorich Veliký) pro hrobku Maxmiliána I., císaře Svaté říše římské, jsou považovány za nejvýznamnější německou práci 16. století. Autorem předlohy byl Albrecht Dürer a sochy nesou silný italský vliv. \n\nSamotný Peter Vischer starší pravděpodobně nikdy Itálii nenavštívil, ale mohl se s italským uměním seznámit prostřednictvím Albrechta Dürera, který podnikl první cestu do Itálie 1494–95, nebo také na dvoře Maxmiliána I., kde pracoval benátský umělec Jacopo de' Barbari.\n\n\n\n\n"}
{"id": "1143600", "url": "https://cs.wikipedia.org/wiki?curid=1143600", "title": "TTT Riga", "text": "TTT Riga\n\nTTT Riga, znamá též pod názvem Daugava Riga, je původně sovětský, dnes lotyšský ženský basketbalový klub z města Riga. Založen byl v roce 1958. V šedesátých a sedmdesátých letech 20. století se jednalo o nejlepší evropský ženský basketbalový klub – během tohoto období tým vyhrál celkem 18× Pohár mistrů evropských zemí.\n\nZkratka TTT pochází z názvu „Трамвайно-Троллейбусный Трест“, v překladu „Tramvajovo-trolejbusový trust“. Šlo tedy původně o klub působící v rámci rižského dopravního podniku.\n\nPod vedením slavného lotyšského basketbalového hráče a trenéra Olgertse \"Bohumse\" Altbergse, TTT Riga dobyla svůj první evropský titul v sezóně 1959/60, kdy vyhrála Pohár mistrů evropských zemí (od roku 1997 známý jako Euroliga žen). Během dalších 22 let klub přidal dalších 17 evropských titulů, včetně 12 po sobě jdoucích titulů z let 1964–1975. Hráčky jako Dzidra Uztupe-Karamisevová, Vita Silinová-Luková (Karpovová), Dzintra Kiepeová-Bakaová a další přenášely ženský basketbal na novou úroveň. V roce 1965 do klubu věku 13 let přišla Uljana Semjonovová, obecně považovaná za nejlepší hráčku své doby. V 18 sezónách mezinárodních soutěží Uljana Semjonovová nikdy neprohrála zápas, do kterého nastoupila – záznam, který se téměř jistě již nikdy nepodaří zopakovat.\n\nKonec 80. let a 90. léta však znamenaly výrazný úpadek slavného klubu. Nejlepší lotyšské hráčky v čele se Semjonovovou odešly do zahraničí a pokračovaly ve svých profesionálních kariérách ve Francii, Španělsku či Itálii. Teprve deset let poté, co Lotyšsko získalo nezávislost, se klub znovu zúčastnil evropských pohárů – byl účastníkem Poháru Ronchettiové v roce 2001. Další účast následovala až o pět let později.\n\nTeprve podzim 2006 přinesl zlom v historii klubu. Nové vedení a nový management zahájily dlouhodobou práci s cílem opět přivést do kdysi slavného klubu nejlepší lotyšské hráčky, také přišly první zahraniční internacionálky - například brazilská hvězda WNBA Iziane Castro Marquesová. V dalších letech se klub třikrát zúčastnil Euroligy, do play-off však nikdy nepostoupil.\n\n"}
{"id": "1143602", "url": "https://cs.wikipedia.org/wiki?curid=1143602", "title": "Alajský hřbet", "text": "Alajský hřbet\n\nAlajský hřbet (rusky Алайский хребет) je horský hřbet ve střední Asii náležící do horské soustavy Pamíro-Alaje. Leží takřka výhradně na území Kyrgyzstánu, pouze jeho nejzápadnější část tvoří hranici mezi Kyrgyzstánem a Tádžikistánem a jeho nejvýchodnější část tvoří hranici mezi Kyrgyzstánem a Čínou. Ze západu navazuje v Matčinském horském uzlu na Turkestánský a Zeravšanský hřbet, ze severu je obklopen Ferganskou kotlinou, na východě navazuje na horská pásma Ťan-šanu, z jihu je od Zaalajského hřbetu Pamíru oddělen Alajskou dolinou. Dosahuje délky 350 km a šířky 20 km. Nejvyšším bodem je 5544 m n. m. vysoký Pik Tandykul.\n\nAlajský hřbet byl, stejně jako celý Pamiro-Alaj, vyvrásněn již Hercynským vrásněním v paleozoiku. Dalšími horotvornými procesy pak prošel při vrásnění Kimmerském a Alpinském. Pohoří je tektonicky aktivní do současnosti a jsou zde četná zemětřesení.\nHorský hřbet má asymetrickou stavbu - severní svah je pozvolný a vybíhá z něj řada bočních hřbetů, jižní svah je příkrý a krátký.\n\n"}
{"id": "1143604", "url": "https://cs.wikipedia.org/wiki?curid=1143604", "title": "Hong Kong Tennis Open 2015", "text": "Hong Kong Tennis Open 2015\n\nHong Kong Tennis Open 2015, oficiálně se jménem sponzora Prudential Hong Kong Tennis Open 2015, byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem Plexipave v místním tenisovém klubu. Konal se mezi 12. až 18. říjnem 2015 v čínském Hongkongu. Od svého založení v roce 1980 představoval 6. ročník události.\n\nTurnaj s rozpočtem 250 000 dolarů patřil do kategorie WTA International Tournaments. Poslední přímou postupující do hlavní singlové soutěže byla 151. tchajwanská tenistka Čang Kchaj-čen. Nejvýše nasazenou hráčkou ve dvouhře se stala desátá hráčka žebříčku Angelique Kerberová z Německa. Světová čtyřka Garbiñe Muguruzaová se odhlásila pro zranění kotníku.\n\nSinglovou část vyhrála Srbka Jelena Jankovićová. Deblovou polovinu ovládl francouzsko-kazašský pár Alizé Cornetová a Jaroslava Švedovová.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\nNásledující páry obdržely divokou kartu do hlavní soutěže:\n\n\n\n"}
{"id": "1143607", "url": "https://cs.wikipedia.org/wiki?curid=1143607", "title": "SK Slavkov u Brna", "text": "SK Slavkov u Brna\n\nSK Slavkov u Brna (celým názvem: Sportovní klub Slavkov u Brna) je český fotbalový klub, který sídlí ve Slavkově u Brna v Jihomoravském kraji. Založen byl v červnu 1921. Klubovými barvami jsou modrá a bílá. Od sezony 2015/16 nastupoval v I. B třídě Jihomoravského kraje - sk. A, odkud po sezoně 2017/18 sestoupil do Okresního přeboru Vyškovska (8. nejvyšší soutěž).\n\nMužstvo v minulosti vedli mj. olympijský vítěz Rostislav Václavíček či Roman Kukleta. Největším úspěchem klubu je účast ve 3. nejvyšší soutěži (poprvé 1941/42), v novodobé historii pak vítězství v Jihomoravském župním přeboru (5. nejvyšší soutěž) v sezoně 1998/99 a následná 5. příčka v divizním (čtvrtoligovém) ročníku 1999/00.\n\nV sezonách 2010/11, 2011/12 a 2012/13 za Slavkov hrál Jiří Kopunec, od sezony 2017/18 zde opět nastupuje.\n\nV historii klubu se jeho název vyvíjel takto:\n\n\nV neděli 20. května 1920 vystoupil studentský spolek poprvé na veřejnosti jako sportovní oddíl. Bylo to utkání v kopané, soupeřem byly Bučovice a hrálo se za zámeckou alejí. Mužstvo nastoupilo v tehdy klasickém systému 2–3–5 (tedy 2 obránci, 3 středopolaři a 5 útočníků). Historickou sestavu tvořili: Eremiáš – Přikryl, Vrabec – Vrána, Láznička, Spáčil – Walter, Picek, Paraček, Vykoupil, Krapek. Výsledek zápasu byl 5:5, branky slavkovských vstřelili Walter (3), Krapek a Vykoupil. Toto první vystoupení velmi přispělo k myšlence založení \"Sportovního klubu Slavkov\". V roce 1920 po veřejném cvičení Sokola bylo upraveno hřiště s pevnými brankami.\n\nV červnu 1921 byl ve Slavkově založen organizovaný sportovní oddíl kopané. Prvním předsedou byl pan Hnilica. Bylo povoleno vybudování hřiště za kostelem, v nynější Jiráskově ulici. Mužstvo bylo zařazeno do mistrovské soutěže a v prvních sezonách se střetávalo mj. s Bučovicemi, Slavíkovicemi, Líšní, Kyjovem, Vyškovem, Šlapanicemi či Strážnicí a kluby z brněnského předměstí.\n\nV  roce 1937, kdy byl oddíl účastníkem 4. nejvyšší soutěže (2. nejvyšší župní) – I. B třídy BZMŽF (Bradova Západomoravská župa footballová), si vedl znamenitě v Župním poháru. Porazil 3 divizní (druholigové) celky: SK Žabovřesky vysoko 5:1, dále šokoval výhrou nad Královým Polem v poměru 4:1 a ve čtvrtfinále zvládl vyřadit i SK Arsenal Husovice těsně 2:1. V semifinále porazil SK Líšeň (I. A třída) nejtěsněji 1:0. Ve finále se slavkovští doma utkali s prvoligovým SK Židenice, před návštěvou 2 000 diváků skončil zápas vítězstvím hostů 2:11.\n\nSezona 1940/41 byla pro slavkovskou kopanou dosud nejvýznamnější. Po dlouholetém úsilí se konečně podařilo klubu vyhrát svůj okrsek I. B třídy a postoupit do I. A třídy Bradovy Západomoravské župy footballové (3. nejvyšší soutěž). Slavkovští měli tříbodový náskok na druhou Moravskou Slaviu Brno, která ještě na jaře 1937 hrála I. ligu. O postup do třetí nejvyšší soutěže se zasloužili B. Pavézka (brankář) – M. Hrubý, F. Jandl, R. Hložek, J. Vrána, J. Smutník, A. Pavézka, J. Šimáček, K. Zavadil, Vl. Tesařík, K. Rozehnal, J. Hanák a Eduard Strnad.\n\nV roce 1961 hrál oddíl opětovně I. A třídu již v nově vybudovaném areálu dnešního stadionu.\n\nV letech 1967, 1968 a 1969 hostoval ve Slavkově první zahraniční soupeř FC Thunringen z Rakouska. Slavkovští navštívili Rakousko dvakrát v letech 1968 a 1969.\n\nV červnu 1991 proběhly oslavy 70. výročí organizované kopané ve Slavkově.\n\nV březnu 1993 došlo k dohodě s FC BOBY Brno o partnerské spolupráci. Juniorské mužstvo Brna hrávalo od sezony 1993/94 svá utkání v MSFL na hřišti ve Slavkově.\n\n\nZdroj: \n\n\n\nZdroj: \n\nPoznámky:\n\nSK Slavkov u Brna „B“ byl rezervním mužstvem Slavkova u Brna, které naposled hrálo Okresní soutěž Vyškovska – sk. B (9. nejvyšší soutěž) v sezoně 2011/12.\n\n\nZdroj: \n\n\n\nZdroj: \n\n"}
{"id": "1143608", "url": "https://cs.wikipedia.org/wiki?curid=1143608", "title": "Generali Ladies Linz 2015", "text": "Generali Ladies Linz 2015\n\nGenerali Ladies Linz 2015 byl tenisový turnaj pořádaný jako součást ženského okruhu WTA Tour, hraný na krytých dvorcích s tvrdým povrchem DecoTurf stadionu TipsArena Linz. Konal se mezi 12. až 18. říjnem 2015 v rakouském Linci jako 29. ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Poslední přímou postupující do hlavní singlové soutěže byla 90. belgická tenistka žebříčku WTA Kirsten Flipkensová. Nejvýše nasazenou hráčkou ve dvouhře se stala sedmá tenistka světa Lucie Šafářová z České republiky, kterou v úvodním kole vyřadila Rumunka Andreea Mituová. Dvouhru vyhrála Ruska Anastasija Pavljučenkovová a získala tak třetí halovou trofej v řadě. Deblovou část ovládla americká dvojice Raquel Kopsová-Jonesová a Abigail Spearsová, jejíž členky se tak jako poslední kvalifikovaly na WTA Finals 2015.\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\nNásledující hráčka postoupila jako šťastná poražená:\n\n\nNásledující páry obdržely divokou kartu do hlavní soutěže:\n\n\n"}
{"id": "1143610", "url": "https://cs.wikipedia.org/wiki?curid=1143610", "title": "Generali Ladies Linz 2015 – ženská dvouhra", "text": "Generali Ladies Linz 2015 – ženská dvouhra\n\nDo soutěže ženské dvouhry na tenisovém turnaji Generali Ladies Linz 2015 nastoupilo třicet dva hráček. Obhájkyní titulu byla tenistka Karolína Plíšková, která zvolila start na paralelně probíhajícím Tianjin Open v čínském Tchien-ťinu. Nejvýše nasazená Lucie Šafářová, vracející se po přestávce způsobené bakteriální infekcí, podlehla v úvodním kole rumunské hráčce Andreee Mituové.\n\nVítězkou dvouhry se stala sedmá nasazená Ruska Anastasija Pavljučenkovová, jež ve finále zdolala německou tenistku Annu-Lenu Friedsamovou po dvousetovém průběhu 6–4 a 6–3. V probíhající sezóně si připsala premiérové turnajové vítězství, které představovalo osmý singlový titul na okruhu WTA Tour. Vyhrála tak třetí halový turnaj za sebou, když naposledy předtím nastoupila do pařížského Open GDF Suez 2014 a moskevského Kremlin Cupu 2014, jež oba ovládla. V hale navýšila svou neporazitelnost na patnáct zápasů\n\nČtyři nejvýše nasazené hráčky měly volný los do druhého kola.\n\n"}
{"id": "1143611", "url": "https://cs.wikipedia.org/wiki?curid=1143611", "title": "Tianjin Open 2015 – ženská dvouhra", "text": "Tianjin Open 2015 – ženská dvouhra\n\nDo soutěže ženské dvouhry na tenisovém turnaji Tianjin Open 2015 nastoupilo třicet dva hráček. Obhájkyní titulu byla americká tenistka Alison Riskeová, kterou v úvodním kole vyřadila Maďarka Tímea Babosová.\n\nVítězkou dvouhry se stala druhá nasazená Agnieszka Radwańská z Polska, když ve finále zdolala po dvousetovém průběhu 6–1 a 6–2 nenasazenou Danku Kovinićovou, pro níž to bylo první finále na okruhu WTA Tour. V probíhající sezóně si připsala po triumfu v Tokiu druhé turnajové vítězství, které představovalo šestnáctý singlový titul na okruhu WTA Tour. Polka si vítězstvím navíc zajistila postup na Turnaj mistryň 2015.\n\n"}
{"id": "1143612", "url": "https://cs.wikipedia.org/wiki?curid=1143612", "title": "Kyčelník", "text": "Kyčelník\n\nKyčelník ( \"ileum\") je spodní úsek tenkého střeva u většiny vyšších obratlovců včetně savců, plazů a ptáků. Přechází do tlustého střeva (\"colon\"), přesněji do jeho slepého výběžku neboli slepého střeva, od něhož jej odděluje Bauhinova chlopeň (\"valvula ileoceacalis\"), jejímž úkolem je zabraňovat pronikání obsahu tlustého střeva zpět do tenkého střeva. \n\nJedná se o svalovou trubici pokrytou pobřišnicí a velmi pohyblivě upevněnou jejím tenkým zdvojením neboli mezentériem k zadní stěně břišní. Takový způsob upevnění umožňuje tenkému střevu peristaltické pohyby, jimiž se v něm promíchává trávenina (chymus) a posouvá dál. Prostřednictvím mezentéria je tenké střevo bohatě zásobováno krví a vedou jím též mízní cévy. Sliznice kyčelníku již není tak zřasená a ve stěně se nacházejí okrsky lymforetikulární tkáně (Peyerovy plaky). Dochází zde k absorpci vitamínu B12 a solí žlučových kyselin. Kyčelník přechází na pravou stranu břišní dutiny, kde ústí do tlustého střeva. \n\nKonečný úsek kyčelníku, tzv. terminální ileum, bývá často postižen při Crohnově nemoci. \n\nLačník (\"jejunum\") a kyčelník (\"ileum\") do sebe plynule přecházejí a hranice mezi nimi není přesná. U člověka je poměr délek lačníku a kyčelníku 3:2. Na rozdíl od lačníku jsou kličky kyčelníku v břišní dutině níže a více vlevo, je také užší, má méně kruhových záhybů a klků a má ve stěně množství lymfatických uzlíků. Mrtvoly mají obvykle lačník prázdný, zatímco v kyčelníku bývá víc střevního obsahu.\n"}
{"id": "1143613", "url": "https://cs.wikipedia.org/wiki?curid=1143613", "title": "Hong Kong Tennis Open 2015 – ženská dvouhra", "text": "Hong Kong Tennis Open 2015 – ženská dvouhra\n\nDo soutěže ženské dvouhry na tenisovém turnaji Hong Kong Tennis Open 2015 nastoupilo třicet dva hráček. Obhájkyní titulu byla německá tenistka Sabine Lisická, která do turnaje nezasáhla pro kolenní zranění. Také původně plánovaná nejvýše nasazená a světová čtyřka Garbiñe Muguruzaová se odhlásila pro poranění kotníku.\n\nVítězkou dvouhry se stala čtvrtá nasazená Srbka Jelena Jankovićová, jež ve finále zdolala německou turnajovou dvojku Angelique Kerberovou po třísetovém průběhu 3–6, 7–6 a 6–1. V probíhající sezóně si připsala – po zářijovém Guangzhou International Women's Open, druhé turnajové vítězství, které představovalo patnáctý singlový titul na okruhu WTA Tour.\n\n"}
{"id": "1143615", "url": "https://cs.wikipedia.org/wiki?curid=1143615", "title": "Sonny Silooy", "text": "Sonny Silooy\n\nJan Jacobus \"Sonny\" Silooy (* 31. srpna 1963, Rotterdam, Nizozemsko) je bývalý nizozemský fotbalový obránce a reprezentant. Velkou část své kariéry strávil v nizozemském klubu AFC Ajax, s nímž nasbíral celou řadů prvenství, stal se mj. vítězem Poháru vítězů pohárů 1986/87, Poháru UEFA 1991/92, Interkontinentálního poháru 1995 a Superpoháru UEFA 1995.\nMimo Nizozemsko působil na klubové úrovni ve Francii a Německu. Po skončení aktivní hráčské kariéry se stal trenérem.\n\nJeho synem je fotbalista Joël Silooy.\n\n\nZúčastnil se Mistrovství světa hráčů do 20 let 1983 v Mexiku, kde byli mladí Nizozemci vyřazeni ve čtvrtfinále svými vrstevníky z Argentiny (prohra 1:2). \n\nV A-mužstvu Nizozemska debutoval 12. 10. 1983 v kvalifikačním utkání v Dublinu proti týmu Irska (výhra 3:2).\n\nCelkem odehrál v letech 1983–1993 v nizozemském národním A-mužstvu 25 zápasů, gól nevstřelil. Na seniorské úrovni se nezúčastnil žádného kontinentálního ani světového šampionátu.\n\n"}
{"id": "1143616", "url": "https://cs.wikipedia.org/wiki?curid=1143616", "title": "Victor Sikora", "text": "Victor Sikora\n\nVictor Tadeusz Sikora (* 31. srpna 1978, Rotterdam, Nizozemsko) je bývalý nizozemský fotbalový záložník a reprezentant polského původu. Část své kariéry strávil v nizozemském klubu AFC Ajax, s nímž získal v sezóně 2003/04 titul v nizozemské lize. Mimo Nizozemsko působil na klubové úrovni v USA a Austrálii.\n\nSikora působil v klubech Go Ahead Eagles, Vitesse, AFC Ajax, SC Heerenveen, NAC Breda (všechny Nizozemsko), FC Dallas (USA), Perth Glory FC (Austrálie).\n\nV A-mužstvu Nizozemska debutoval 28. 2. 2001 v přátelském utkání v Amsterdamu proti týmu Turecka (remíza 0:0).\n\nCelkem odehrál v letech 2001–2002 v nizozemském národním A-mužstvu 6 zápasů, gól nevstřelil. \n\n"}
{"id": "1143617", "url": "https://cs.wikipedia.org/wiki?curid=1143617", "title": "Henk Duut", "text": "Henk Duut\n\nHenk Duut (* 14. ledna 1964, Rotterdam, Nizozemsko) je bývalý nizozemský fotbalový obránce a reprezentant. Část své kariéry strávil v nizozemském klubu Feyenoord, s nímž se stal vítězem nizozemské ligy i poháru.\nPo skončení aktivní hráčské kariéry se stal trenérem.\n\nDuut hrál ve své kariéře za kluby Feyenoord a Fortuna Sittard.\n\nZúčastnil se Mistrovství světa hráčů do 20 let 1983 v Mexiku, kde byli mladí Nizozemci vyřazeni ve čtvrtfinále svými vrstevníky z Argentiny (prohra 1:2). \n\n"}
{"id": "1143621", "url": "https://cs.wikipedia.org/wiki?curid=1143621", "title": "FC Boskovice", "text": "FC Boskovice\n\nFC Boskovice (celým názvem: Football Club Boskovice) je český fotbalový klub, který sídlí v Boskovicích v Jihomoravském kraji. Založen byl roku 1921 jako \"SK Boskovice\". Od sezony 2015/16 hraje Přebor Jihomoravského kraje (5. nejvyšší soutěž).\n\nNejvětším úspěchem klubu je účast ve 3. nejvyšší soutěži (prve 1945/46, naposled v ročníku 1954).\n\nZdroj: \n\n\nV prvních letech „boskovské kopané“ zde existovalo několik oddílů: \"SK Boskovice\", židovský \"Makabi Boskovice\", dělnická \"Rudá hvězda Boskovice\" a na Bělé \"„Mazuráci“\". Teprve později došlo ke sjednocení kopané v Boskovicích v \"AC Velen Boskovice\".\nV březnu 1933 započala výstavba stadionu v Červené zahradě. První utkání se na něm odehrálo v den 15. výročí vzniku Československé republiky (28. října 1933), slavnostní otevření stadionu proběhlo 12. srpna 1934 a zúčastnil se ho i předseda Západomoravské župy footballové mjr. Brada. V 50. letech byl stadion přebudován a rozšířen. V 90. letech bylo vybudováno náhradní škvárové hřiště a plocha hlavního hřiště byla zatravněna. Na počátku nového tisíciletí byla místo škvárového hřiště vybudována hrací plocha s umělou trávou III. generace. K dispozici jsou čtyři kabiny pro hráče a jedna pro rozhodčí. Klub současně spolupracuje s Městskými lázněmi, kde je možné využívat rehabilitační a regenerační zázemí areálu.\n\nBěhem druhé světové války bylo sehráno i významné utkání s reprezentačním výběrem Prahy, který z 10 zápasů v Západomoravské župě prohrál jediný a to právě s Boskovicemi 2:1. Na tomto utkání bylo přítomno 2 000 platících diváků. Na přelomu 50. a 60. let 20. století došlo k sjednocení tělovýchovy, klub se přejmenoval na \"TJ Minerva Boskovice\".\n\n\nZdroj: \n\n\n\nZdroj: \n\nPoznámky:\n\nFC Boskovice „B“ je rezervním týmem Boskovic, který se pohybuje převážně na okresní úrovni. Mužstvo bylo nově vybudováno před sezonou 2001/02.\n\n\nZdroj: \n\n\n\nZdroj: \n\nPoznámky:\n\n"}
{"id": "1143623", "url": "https://cs.wikipedia.org/wiki?curid=1143623", "title": "Adick Koot", "text": "Adick Koot\n\nAdick Koot (* 16. srpna 1963, Eindhoven, Nizozemsko) je bývalý nizozemský fotbalový obránce a reprezentant. Velkou část své kariéry strávil v nizozemském klubu PSV Eindhoven, s nímž nasbíral řadů prvenství, stal se mj. vítězem Poháru mistrů evropských zemí 1987/88.\nMimo Nizozemsko působil na klubové úrovni ve Francii.\n\nV Nizozemsku hrál za PSV Eindhoven (1983–1991), poté odešel do Francie, kde působil v klubech AS Cannes (1991–1998) a Lille OSC (1998–1999). V sezóně 1997/98 vedl tým AS Cannes jako hrající trenér.\n\nZúčastnil se Mistrovství světa hráčů do 20 let 1983 v Mexiku, kde byli mladí Nizozemci vyřazeni ve čtvrtfinále svými vrstevníky z Argentiny (prohra 1:2).\n\nV A-mužstvu Nizozemska debutoval 23. 3. 1988 v přátelském utkání v Londýně proti týmu Anglie (remíza 2:2).\nCelkem odehrál v letech 1988–1989 v nizozemském národním A-mužstvu 3 zápasy (mimo premiérového s Anglií ještě proti Itálii a Walesu), gól nevstřelil.\n\n"}
{"id": "1143624", "url": "https://cs.wikipedia.org/wiki?curid=1143624", "title": "Spawn of Possession", "text": "Spawn of Possession\n\nSpawn of Possession byla technická death metalová skupina z města Kalmar, Švédsko, založená v roce 1997. V roce 2017 skupina oznámila svůj rozpad přes svou Facebookovou stránku.\n\nKapela Spawn of Possession byla založena v únoru roku 1997 skládající se z Jonase Brysslinga (kytara), Jonase Kalrssona (kytara) a Dennise Röndruma (bicí).\n\nPo třech letech kapela nahrála své první demo \"The Forbidden\" a hned poté našla baskytaristu Nicka Deweruda, aby vyplnil basovou roli. Rok poté kapela navštívila studio, aby natočila své druhé demo \"Church of Deviance\", a v prosinci roku 2001 podepsala dohodu s Unique Leader Records.\n\nKapela pracovala na novém materiálu po dobu šesti měsíců a v červnu roku 2002 počala nahrávání svého debutového alba \"Cabinet\". Kapela zůstala v Pama Studios společně s vysoce uznávaným producentem a inženýrem Magnusem Sedenbergem, s nímž již minule pracovali na předchozích nahrávkách a vydali \"Cabinet\".\n\nAby promotovali své album, nejdříve cestovali Evropou čtyři týdny společně s Disavowed, Vile, Inhume a Mangled. Krátce poté následovalo šestitýdenní turné skrz Severní Ameriku s Unique Leader label mates Severed Savior, Pyaemia, a Gorgasm. Cestujíce od pobřeží k pobřeží a do Kanady na pět koncertů, nehráli o nic méně než 27krát při tomto turné.\n\nPo návratu z USA následovalo další turné Evropou jakožto součást No Mercy package s kapelami jako Cannibal Corpse, Hypocrisy, Kataklysm, Exhumed, Vomitory, a Carpathian Forest. Po tomto jarním turné kapela účinkovala na osmi festivalech, počítaje Fuck the Commerce (Německo), Stonehenge (Nizozemsko), Grind You Mother (Itálie), and Mountains of Death (Švýcarsko).\n\nV této době a na začátku podzimu roku 2004 kapela Spawn of Possession též začala pracovat na novém materiálu. Uprostřed září přidala Cannibal Corpse jako přímou podporu na turné o 24 představení skrz Skandinávii a baltské/východní Evropské státy. Nástupce k debutovému albu je nazván \"Noctambulant\" a byl vydán v červenci roku 2006 s pomocí Neurotic Records. \n\n11. května 2009 kapela zveřejnila malou předprodukci dosud nepojmenovaného alba, komentujíc, že chtěli „konečně prolomit ticho“. V albu je pět dokončených písniček a sedm rozpracovaných. Kapela také vysvětlila, že další změny sestavy budou brzy oznámeny.\n\n24. června 2009 Jonas Bryssling potvrdil zprávu na nástěnce kapely Spawn of Possession, že se Matthew Chalk (ex-Psycroptic, Mephistopheles) a Christian Muenzner (ex-Obscura, ex-Necrophagist) připojili ke kapele. Bryssling říká: „Dva velmi talentovaní a schopní muzikanti se nedávno připojili ke Spawn of Possession. Matthew Chalk (Ex-Psycroptic) se postará o zpěv a texty. Christian Muenzner (ex-Obscura, ex-Necrophagist) bude hrát hlavní kytaru a rozpoutá šílenství do vícebarevného zkresleného vesmíru kapely Spawn of Possession. Sestava je nyní celá.“ V samém roce norský basista Erlend Caspersen (Blood Red Throne, The Allseeing I), znám pro svůj vysoce technický styl hraní, se taktéž připojil k kapele, aby dokončil sestavu.\n\nNicméně se v září roku 2010 Dennis Rondrum vrátil a vzal si roli zpěváka namísto Chalkyho, jenž se do kapely připojil jen na krátkou chvíli. V prosinci roku 2010 byl Richard Shill osvobozen od bubnování. Uvedený důvod byl, že Richard závisel na skupečné praxi s kapelou, a ježto členové SoP jsou roztroušeni po Švédsku, Norsku a Německu, zkoušky s kapelou byly nemožné. Henrik Schönström byl oznámen jako nový bubeník.\n\n13. března roku 2012 kapela Spawn of Possession se svými třemi novými členy vydala své třetí prodejní album \"Incurso\", jež bylo oceněno obzvlášť pozitivními recenzemi jak od fanoušků, tak i od kritiků, jsouc jejich nejtechničtější a nejtvrdší album dodnes. Je často považováno za jednu z nejvlivnějších nahrávek moderního death metalu. Nicméně většina hudby byla sepsána Jonasem Brysslingem a v některých písních s pomocí Erlenda Caspersena.\n\n4. srpna roku 2017 kapela přes Facebook oznámila, že se rozpadá, konstantujíce:\n\nKapela hraje atypickou formu technického death metalu výrazně ovlivněnou klasickou hudbou ale i jazzem. Jejich hudba obsahuje složité kytarové techniky, časté zvraty, střídaní harmonií, nepravidelné, liché taktování a technicky náročná rychlá tempa.\n\nKapelu založili kytaristi Jonas Bryssling a Jonas Karlsson a bubeník Dennis Röndum s cílem vnést na death metalovou scénu něco nového. V roce 2000 po nahraní prvního dema \"The Forbidden\" přichází do kapely baskytarista Nick Dewerud. V roku 2001 po nahrání dalšího dema \"Church of Deviance\" podepsali smlouvu s hudebním vydavatelstvím Unique Leader Records. Rok 2002 se u kapely pojí s přípravou a vydáním prvního studiového alba \"Cabinet\". V roce 2006 vydávají u jiného vydavatele Neurotic Records druhé album pod názvem \"Noctambulant\". Na tomto albu se poprvé objevují vokály nového zpěváka Jonasa Renvaktara. Do té doby dělal vokály bubeník Dennis. V roce 2007 Dennis Röndum opustil skupinu, na jeho místo nastoupil v roce 2008 Richard Schill, kapelu opustil další zakládající člen kytarista Karlsson a baskytarista Dewerud.\nV červnu 2009 přichází ze skupiny Necrophagist posila v podobě kytaristy Christiana Münznera a zpěváka Matta Chalka, který nějaký čas zpíval v tasmánské skupině Psycroptic.\nV září roku 2010 se vrací do skupiny zakladatel Dennis Röndum, který nahrazuje Matthewa Chalka na pozici zpěvu. Sestava se chystá nahrávat svůj třetí studiový počin. Třetí album \"Incurso\" skupina vydáva v březnu 2012.\n\nSpawn of Possession citují, že jejich hudebními vzory jsou skupiny: Death, Morbid Angel, Suffocation, Gorguts ale i barokní a klasický umělci, nejvíc Johann Sebastian Bach, Dmitrij Šostakovič nebo Sylvius Leopold Weiss.\n\n\n\n\n"}
{"id": "1143632", "url": "https://cs.wikipedia.org/wiki?curid=1143632", "title": "Lačník", "text": "Lačník\n\nLačník ( \"jejunum\") je střední a nejdelší úsek tenkého střeva u většiny vyšších obratlovců včetně savců, plazů a ptáků. Je zavěšen na dlouhém závěsu a tvoří kličky, které jsou relativně volně umístěné v břišní dutině mezi okolními orgány. Začíná jako pokračování dvanáctníku (duodenum) na levé straně břišní dutiny a končí v levé slabině, kde přechází v kyčelník.\n\nJedná se o svalovou trubici pokrytou pobřišnicí a velmi pohyblivě upevněnou jejím tenkým zdvojením neboli mezentériem k zadní stěně břišní. Takový způsob upevnění umožňuje tenkému střevu peristaltické pohyby, jimiž se v něm promíchává trávenina (chymus) a posouvá dál. Prostřednictvím mezentéria je tenké střevo bohatě zásobováno krví a vedou jím též mízní cévy. V lačníku je mnoho poloměsíčitých Kerckringových řas, jež jsou vyšší než ve dvanáctníku a jsou rozčleněny slizničními klky (\"villi intestinales\"), které zvětšují absorpční povrch střeva. Tyto řasy směrem ke kyčelníku postupně ubývají. Stavba lačníku se od dvanáctníku příliš neliší, i zde probíhá trávení potravy a absorpce živin a některých iontů (např. železa). \n\nTenké střevo bývá obvykle 6–7 m dlouhé, přičemž asi dvě pětiny této délky, tedy cca 2,5 m, tvoří právě lačník. \n\nLačník a kyčelník do sebe plynule přecházejí a hranice mezi nimi není přesná. U člověka je poměr délek lačníku a kyčelníku 3:2. Na rozdíl od kyčelníku jsou kličky lačníku v břišní dutině výš a víc vpravo, je širší, má víc kruhových záhybů a klků a má ve stěně jen ojedinělé lymfatické uzlíky na rozdíl od kyčelníku, který má mnohem víc. Mrtvoly mají obvykle lačník prázdný, zatímco v kyčelníku bývá víc střevního obsahu.\n"}
{"id": "1143634", "url": "https://cs.wikipedia.org/wiki?curid=1143634", "title": "Václav John", "text": "Václav John\n\nVáclav John (1919 – 1992) byl český fotbalista, útočník.\n\nV československé lize hrál za SK České Budějovice. Dal 2 ligové góly.\n\n\n"}
{"id": "1143641", "url": "https://cs.wikipedia.org/wiki?curid=1143641", "title": "Joseph Daussoigne-Méhul", "text": "Joseph Daussoigne-Méhul\n\nJoseph Daussoigne-Méhul [\"žosef dósoaň méyl\"] (10. června 1790 Givet – 10. března 1875 Lutych) byl francouzský hudební skladatel a pedagog.\n\nNarodil se jako Joseph Daussoigne v Givetu 10. června 1790. V roce 1797 jej i jeho mladšího bratra adoptoval strýc, hudební skladatel Étienne-Nicolas Méhul. Později pak Joseph přijal jeho jméno.\n\nV devíti letech, v roce 1799, vstoupil na pařížskou konzervatoř, kde studoval následující 10 let. Studoval s vynikajícím prospěchem. Během studia posbíral řadu prvních cen: za hudební teorii (1799), skladbu (1803), klavír (1806), kontrapunkt (1808) a fugu (1808). Jeho učiteli byli Louis Adam (klavír), Charles-Simon Catel (harmonie) a jeho strýc Étienne-Nicolas Méhul (skladba). Již v roce 1803 začal také na konzervatoři učit hudební teorii.\n\nV roce 1809 zvítězil s kantátou \"Agar dans le désert\" v soutěži o Římskou cenu (\"Prix de Rome\"). Díky stipendiu spojenému s touto cenou pak v letech 1810–1813 studoval na Francouzské akademii v Římě. Po návratu do Paříže pokračoval v pedagogické činnosti na konzervatoři až do roku 1826, kdy byl jmenován ředitelem konzervatoře v Lutychu. Na tomto místě pak setrval dalších 35 let.\n\nOd roku 1834 byl dopisujícím členem Académie des beaux-arts v Paříži. Královským výnosem ze dne 13. října 1859 mu byl udělen Leopoldův řád (Ordre de Léopold).\n\nZemřel v Lutychu 10. března 1875 ve věku 84 let. Jeho mladší bratr se stal poručíkem francouzské armády a padl v roce 1812. Syn Alexandre-Gustave Daussoigne-Méhul (1830-1932) se stal rovněž hudebníkem. Působil jako klavírista, varhaník, skladatel a hudební kritik.\n\n\n\n"}
{"id": "1143643", "url": "https://cs.wikipedia.org/wiki?curid=1143643", "title": "Miloslav Šerý", "text": "Miloslav Šerý\n\nMiloslav Šerý (* 5. března 1929 Ševětín) je bývalý český fotbalista, obránce.\n\nV československé lize hrál za SK České Budějovice. Nastoupil ve 4 ligových utkáních. Gól v lize nedal.\n\n\n"}
{"id": "1143659", "url": "https://cs.wikipedia.org/wiki?curid=1143659", "title": "Seznam osobností vyznamenaných 28. října 2015", "text": "Seznam osobností vyznamenaných 28. října 2015\n\nToto je seznam osobností, které vyznamenal prezident České republiky Miloš Zeman u příležitosti oslav Dne vzniku samostatného československého státu 28. října 2015.\n\nNávrh na udělení státního vyznamenání může prezidentovi podat občan, skupina občanů či organizace. Ze zákona své návrhy předkládá také Poslanecká sněmovna, Senát a vláda. Prezident však k návrhům nemusí přihlížet a může vyznamenat také bez návrhu. Obě parlamentní komory shromažďovaly náměty od veřejnosti do konce března, Poslanecká sněmovna jich obdržela 32, z toho 15 in memoriam, dalších více než 38 přišlo do Senátu.\n\nOrganizační výbor Poslanecké sněmovny Parlamentu ČR na základě podkladů svého podvýboru pro přípravu návrhů na propůjčení nebo udělení státních vyznamenání dne 17. června 2015 doporučil sněmovně seznam 33 osobností určených k vyznamenání. Sněmovna na své 29. schůzi dne 7. července návrh přijala jako usnesení č. 797. Šlo o 1 nominaci na propůjčení Řádu Bílého lva vojenské skupiny, 5 nominací na propůjčení Řádu Tomáše Garrigua Masaryka, 2 na udělení Medaile Za hrdinství a 25 na udělení Medaile Za zásluhy.\n\nSenát Parlamentu ČR na své 10. schůzi dne 22. července 2015 schválil návrh se seznamem 37 osobností doporučených k vyznamenání: 6 na Řád Bílého lva, 8 na Medaili Za hrdinství a 23 na Medaili Za zásluhy, z nich celkem 9 in memoriam.\n\n\n\n\n\nMiloš Zeman na slavnostní obřad nepozval, stejně jako v minulých letech (2013 i 2014), dva rektory vysokých škol, s nimiž měl dříve osobní spor: Mikuláše Beka z Masarykovy univerzity v Brně a Libora Grubhoffera z Jihočeské univerzity v Českých Budějovicích. Česká konference rektorů reagovala interním ujednáním, že se ceremoniálu nezúčastní žádný z rektorů 26 českých veřejných vysokých škol.\n\nDalší nepozvanou osobností se stala norská velvyslankyně Siri Ellen Sletnerová. Její pozvání prezident zrušil počátkem října v reakci na postup norských úřadů v kauze rodiny Michalákových. Dne 6. října totiž úřady rozhodly o odebrání rodičovských práv Evy Michalákové ke dvěma synům, Denisovi a Davidovi, které jí tamní sociální služba odebrala již v květnu 2011 pro podezření ze zneužívání a zanedbávání.\n"}
{"id": "1143664", "url": "https://cs.wikipedia.org/wiki?curid=1143664", "title": "Nimr Bákir al-Nimr", "text": "Nimr Bákir al-Nimr\n\nNimr Bakir al-Nimr, známý též jako Šajch Nimr (1959 – 2. ledna 2016) byl šíitský klerik, kritik režimu Saúdské Arábie. Otevřeně podporoval masové protivládní protesty, ke kterým došlo na východě země v době Arabského jara v roce 2011.\n\nKritizoval tehdejšího korunního prince, dnešního saúdského krále Salmána bin Abd al-Azíze, a označil ho za tyrana, zorganizoval petici požadující pro menšinové šíitské věřící stejná práva jako pro většinové sunnity a vyhrožoval odtržením východní části Saúdské Arábie.\n\nDne 8. července 2012 byl policií postřelen do nohy a poté uvězněn. Byl shledán vinným z podněcování zahraničního vměšování, neposlušnosti vůči vládnoucímu režimu a pozvednutí zbraně vůči bezpečnostním silám. Dne 15. října 2014 byl odsouzen k trestu smrti.\n\nOrganizace Amnesty International (AI) požadovala zrušení rozsudku; justice se podle ní během procesu dopustila závažných pochybení. Trest smrti pro šajcha považovala za součást kampaně, která má v zemi zlikvidovat veškerý disent. Většinu času od doby, kdy byl zatčen, strávil šajch podle AI na samotkách a byla mu navíc odepřena potřebná lékařská péče.\n\nByl popraven 2. ledna 2016, stejně jako dalších 46 osob odsouzených za trestné činy související s terorismem. V oblasti Al-Qatif se poté konal nejméně jeden protestní pochod a byla posílena bezpečnostní opatření.\n\nJeho poprava vzbudila rozhořčení nejen mezi šíitskými muslimy na Blízkém východě, ale i v Indii a Velké Británii. Demonstranti v Íránu zaútočili na areál saúdského velvyslanectví v Teheránu. Saúdská Arábie v reakci na to přerušila s Íránem diplomatické styky.\n\nGenerální tajemník OSN Pan Ki-mun uvedl, že je popravou duchovního a dalších 46 lidí „hluboce zděšen\". Ministerstvo zahraničí USA i ministryně zahraničí Evropské unie Federica Mogheriniová vyzvali Saúdskou Arábii k respektu k lidským právům.\n\nSynovcem šajcha je Ali Muhammad al-Nimr (* 1994/1995), který byl v roce 2011 coby sedmnáctiletý zadržen při demonstraci a byl rovněž odsouzen k trestu smrti. Příbuzenský poměr k šajchu Nimrovi může být příčinou tvrdého postupu saúdskoarabské justice vůči Alimu Muhammadovi.\n"}
{"id": "1143668", "url": "https://cs.wikipedia.org/wiki?curid=1143668", "title": "Noatak (řeka)", "text": "Noatak (řeka)\n\nNoatak je řeka v americkém státě Aljaška, teče severně od polárního kruhu a je dlouhá 684 km. Pramení na svazích hory Mount Igikpak v Brooksově pohoří a teče západním směrem po vesnici Noatak (jediné sídlo na celém toku řeky), kde se stáčí k jihu a ústí do Kotzebuova zálivu Čukotského moře. Celé povodí řeky je chráněným územím: horní tok je součástí národního parku Gates of the Arctic, na který na západě navazuje Noatak National Preserve. Řeka je od roku 1980 součástí National Wild and Scenic Rivers Systém.\n\nNa horním toku je Noatak rychlou horskou řekou, po dosažení rovinaté přímořské krajiny se rozlévá do šířky přes 150 metrů a dosahuje až pětimetrové hloubky, v širokém údolí vytváří četné meandry. V místě, kde řeka překonává kolmý horský hřeben Aglungak, se nachází hluboký Noatak Canyon.\n\nDo Noataku se vlévají zprava Cutler River, Eli River a Agashashok, zleva Aniuk, Anisak, Nimiuktuk, Kugururok a Kelly River.\n\nBřehy řeky jsou porostlé smrkovou tajgou, v povodí žije medvěd grizzly, sob polární a ovce aljašská. Noatak je bohatý na ryby, převažují siven severní a lipan sibiřský. Řeka je pokryta ledem od října do dubna.\n\n"}
{"id": "1143669", "url": "https://cs.wikipedia.org/wiki?curid=1143669", "title": "Noatak", "text": "Noatak\n\nNázev Noatak může znamenat\n"}
{"id": "1143670", "url": "https://cs.wikipedia.org/wiki?curid=1143670", "title": "Kostel svaté Barbory (Žilina)", "text": "Kostel svaté Barbory (Žilina)\n\nKostel sv. Barbory, známý také jako Františkánský kostel, je významná barokní stavba v Žilině, ulice M. Hurbana.\n\nPostavili ho členové Řádu františkánů v letech 1704 až 1730, které do Žiliny v roce 1703 uvedl palatin Pavol Esterházy. Kostel byl postaven v chudé ulici na tehdejším okraji města, jak bylo u františkánů zvykem. Přibližně v době, kdy byla postavena věž (1728), byla zřízena i krypta s hlavním oltářem pod věží i pod Loretou. Zatímco v kryptách za oltářem a pod věží jsou pohřbeni členové řehole, v kryptě pod Loretou jsou pohřbeni laici. Tato kulturní památka je slovenský unikát, který se i v zahraničí objevuje zřídka. Nachází se zde jediná dvojice varhan od významného slovenského stavitele těchto nástrojů, frátera Peregrina Wernera. Pochází z první poloviny 18. století. Tvoří ho velké varhany umístěné na hlavní kruchtě a menší, které jsou rozděleny na dvě části po bocích hlavního oltáře. Ten využívali mniši, podobně jako oratorium a prostor za oltářem na vlastní pobožnosti. Z hlavních velkých varhan se zachovala jen barokní skříň, kdežto z malých se skříň i většina nástrojových komponentů dochovala.\n\nVelmi hodnotné je vnitřní barokní zařízení chrámu - oltáře, sochy, kazatelna, hladké i točené postranní sloupy i oltářní obrazy. Obrazy hlavního oltáře v roce 1891 namaloval P. Konrád Švestka (1833 - 1907). Obraz na oltáři zobrazuje sv. Barboru. Na tomto obraze je namalována i věž Budatínského zámku, a to jako v té době vypadala - bez střechy. Nad tímto obrazem je menší malba sv. Barbory. Součástí původního interiéru kostela je loretánská kaple.\n\nSlavnostní konsekrace kostela se konala 27. července 1834 Mons. Josefem Vurumem, diecézním biskupem nitranské diecéze. Do hlavního oltáře vložil relikvie sv. mučedníků Klementa, Jukundy a Inocence. Konsekrace se konala až po 110 letech od postavení kostela.\nSvatý Klement patřil mezi učedníky sv. Cyrila a Metoděje, byl Veličským biskupem a zemřel 27. července 916. Mezi učedníky také patřil sv. Gorazd, jehož liturgická památka připadá také na 27. červenec.\n\n1. července 2010 rozhodl diecézní biskup žilinské diecéze, že Kostel sv. Barbory bude od toho dne patřit pod duchovní správu bratří dominikánů v čele s fr. Kristianem Salamonem OP. V září 2011 byl za nového rektora jmenován fr. Šimon Tyrol OP.\n\n1. června 2012 se v kostele sv. Barbory konala akce Noc Kostelů pod záštitou arcibiskupa Róberta Bezáka.\n"}
{"id": "1143672", "url": "https://cs.wikipedia.org/wiki?curid=1143672", "title": "Aleš Sekot", "text": "Aleš Sekot\n\nAleš Sekot (* 27. března 1947) je český sociolog.\n\nByl vědeckým aspirantem Sociologického ústavu SAv. Poté vědeckým pracovníkem ÚVA SV. Prof. Sekot se soustřeďoval na sociologické aspekty religiozity v konfrontaci s vědeckým ateismem a dále pak na sociologii náboženství. Převažoval badatelský zájem o metodismus, světový ekumenismus či soudobý náboženský fundamentalismus. Po revoluci přešel na sociologii sportu a na teoretický marketing. Současným klíčovým badatelským zájmem prof. Sekota je vztah společnosti a sportu rámovaný stovkami publikačních výstupů a působením na evropských, asijských a afrických univerzitách.\n\n"}
{"id": "1143673", "url": "https://cs.wikipedia.org/wiki?curid=1143673", "title": "Philokallia", "text": "Philokallia\n\nPhilokallia či Filokallia je vokálně-instrumentální hudební těleso a současně občanské sdružení. Skládá se z ženského pěveckého sboru a hudebníků. \n\nNázev pochází z řeckého výrazu \"Φιλοκαλία\" (láska ke krásnu).\n\nSbor založil dr. Marios Christou v září 2005 se záměrem umožnit mladým umělcům provozovat hudbu, která přes svou vysokou hodnotu není příliš často uváděna v Česku ani v zahraničí. \n\nVokální část souboru se zaměřuje především na přednes hudební tvorby inspirované pravoslavnou tradicí. Naproti tomu instrumentální uskupení se věnuje především soudobé hudbě. Většina členů souboru jsou studenti či absolventi Pražské konzervatoře, Karlovy univerzity a Hudební akademie múzických umění (AMU) v Praze.\n\nSoubor pravidelně vystupuje na veřejných koncertech (Rudolfinum, České muzeum hudby, Pálffyho palác ad.) a také se účastní zahraničních sborových festivalů (\"Axiothea\", kyperský festival v Nikósii, \"Hajnowskie Dni Muzyki Cerkiewnej\" v polské Hajnówce).\n\n"}
{"id": "1143674", "url": "https://cs.wikipedia.org/wiki?curid=1143674", "title": "Kostel Nejsvětější Trojice (Prievidza)", "text": "Kostel Nejsvětější Trojice (Prievidza)\n\nKostel Nejsvětější Trojice známý i jako Piaristický kostel je jeden ze tří historických kostelů v Prievidzi. S výstavbou se začalo v roce 1666. Dokončen byl pod vedením řeholního stavitele P. Hangheho v roce 1740-1753.\n\nJe to jednolodní podélný kostel s polygonálním presbytářem, zaklenutý kupolí, s bočními kaplemi na způsob kostela Il Gesu v Římě. Loď má valenou klenbu s lunetami, která dosedá na silně vystupující římsu protaženéou z pilířů. V celém interiéru je štuková rokajová ornamentika. V presbytáři je iluzivní nástěnná malba od J. A. Schmidta (1750-1765), v lodi od vídeňského malíře J. Š. Bopovského (1783). Hlavní fasáda členěná pilastry je zakončena štítem, do kterého je vestavěná věž.\n\nCelý kostel se nese v barokním stylu. Dominantou kostela je hlavní oltář s mramorovou sloupovou architekturou a s ústředním obrazem Nanebevzetí Panny Marie, jehož děj pokračuje v plastické kompozici vznášející se v prostoru. Obrazy na všech pěti bočních oltářích jsou podobného stylu. Jejich autorem je stejně Š. Bopovský.\n\n\n"}
{"id": "1143678", "url": "https://cs.wikipedia.org/wiki?curid=1143678", "title": "Kostel Nejsvětější Trojice (Varín)", "text": "Kostel Nejsvětější Trojice (Varín)\n\nKostel Nejsvětější Trojice je římskokatolický chrám, nacházející se v obci Varín v okrese Žilina. Farnost patří do žilinské diecéze.\n\nDějiny Kostela Nejsvětější Trojice se začínají psát v roce 1200, kdy byla vybudována fara s kaplí, která byla zasvěcena sv. Kříži. Nicméně v dalších církevních dokumentech z roku 1233 se už vzpomíná nově postavený kostel, který byl zasvěcen Panně Marii. Důkazem tohoto je i obecní znak z roku 1416, kde se nachází Panna Marie s dítětem.\n\nSoučástí Varinské farnosti byly až do 17. století tyto obce: Terchová, Belá, Lysica, Lutiše, Vadičov Riečnica, Stráža, Dolní Tižina, Gbeľany, Nededza, Krasňany, Nezbudská Lúčka, Kotrčiná Lúčka, Teplička nad Váhom a Zástranie.\n\nV druhé polovině 16. století se naplno projevila reformace i ve Varinské farnosti. Jelikož rodina Pongráczova přešla na stranu reformace, i poddaní museli přijmout náboženství zeměpána.\n\nV 17. století protestanti přestavěli kostel a doplnili ho klenbami a Emporou, jak to bylo typické v evangelickém stylu.\n\nPo smrti palatina Turzu se zeměpáni začali vracet zpět ke katolické víře, od roku 1673 byl Varinský kostel opět katolický.\n\nSoučástí kostela je klasicistní kaple z roku 1727, kterou vybudovali na náklady patrona kostela Antona Pongráce. V kapli bylo vybudováno mauzoleum, jednolodní prostor. Má rovný závěr, který je zaklenut křížovými hřebínkovými klenbami. Nad portálem je oválná plocha s plastickým erbem rodiny Pongráců, na kterém je vyobrazen trojhran štítu se zuborezom.\n\nPozdně oltář pochází z roku 1769. Je upevněn přímo na stěně s vysokým reliéfem polychromované dřevořezby Nejsvětější Trojice a Nanebevzetí Panny Marie v oblacích.\n\nPatří mezi nejstarší předměty v kostele. Její spodní část pochází z 13. století a kamenný nástavec je z roku 1580 s vyrytým německým nápisem.\n\nVarinský děkanát je jeden z deseti, které jsou zřízeny v nově založené Žilinské diecézi. Do děkanátu patří farnosti Varín, Terchová, Belá, Lutiše, Dolná Tižina, Teplička nad Váhom, Strečno, Brodno a Divina.\n\n"}
{"id": "1143681", "url": "https://cs.wikipedia.org/wiki?curid=1143681", "title": "Litevské království (1918)", "text": "Litevské království (1918)\n\nLitevské království (litevsky: \"Lietuvos Karalystė\", německy: \"Königreich Litauen\") je označení pro dvě krátká historická období, kdy bylo území dnešní Litvy královstvím.\n\nTřetí a nejkratší období Litvy jako království nastalo v roce 1918. Od začátku první světové války se území Litvy stalo rusko-německým bojištěm. Němci pronikli z Pruska na podzim roku 1915 a celou Litvu obsadili. Litva byla administrativně zařazena do skupiny Ober Ost (Horní východ). Podle plánů německého velení se měla spolu s ostatními zeměmi tzv. Mitteleuropy stát loutkovým německým státem. Německo přišlo s několika návrhy na připojení Litvy ke svému území, například formou personální unie s Německým císařstvím resp. Pruským královstvím, ale Litevci tyto návrhy zásadně odmítali. A tak 16. února 1918 vyhlásila Litevská rada (Lietuvos taryba) obnovení nezávislosti Litvy s hlavním městem Vilniusem. Jako nejlepší prostředek k uhájení nově vzniklé nezávislosti se rada rozhodla k obnovení domácí monarchie.\n\nJelikož jakákoliv forma personální unie Litvy s Pruskem nebyla v zájmu Litevců, kteří hodlali uhájit novou nezávislost, odmítali také aby se novým panovníkem stal nejmladší syn císaře Viléma II. princ Joachim.\n\nKromě samotných Litevců se možná expanze protestantského Pruska v katolické Litvě nelíbila katolickému Bavorsku a Sasku. Sasko navíc navrhovalo jako kandidáta na trůn prince Fridricha Kristiána, druhorozeného syna saského krále Fridricha Augusta III., především díky historickým vazbám na polsko-litevský stát (3 z jeho předků byli litevskými velkoknížaty a polskými králi).\n\nNakonec 4. června 1918 nabídla litevská rada trůn Vilémovi Württemberskému, vévodovi z Urachu. Ve výběru hrála roli katolická víra, úspěšná vojenská kariéra a také i to, že jeho manželka byla potomkem dvou litevských velkoknížat, zvolených v 18. století (stejně jako princ Fridrich Kristián). Vilém nabídku přijal a 11. července 1918 roku byl zvolen králem pod jménem Mindaugas II. Německo toto rozhodnutí neakceptovalo, a králi Mindaugasovi proto bylo znemožněno do Litvy vůbec přijet. Mindaugas se nicméně ihned začal učit litevsky a obdržel dopis od papeže Benedikta XV., který vítal jeho výběr jako krále Litvy a blahopřál mu.\n\nKdyž nicméně na sklonku roku 1918 bylo zřejmé, nejenže Německo prohraje válku, ale také že v kurzu se vlivem Francie a USA ocitnou republiky, snažila se Litevská rada rychle se zbavit všech svých vazeb na Německo a také na monarchistickou vládu, a tak král Mindaugas II. do Litvy nikdy nepřijel. 2. listopadu 1918 vzala litevská rada formálně zpět svou nabídku trůnu a navrhla novou provizorní ústavu, která nechala rozhodnutí mezi monarchií a republikou na ústavodárném shromáždění. Ústavodárné shromáždění však už se myšlenkou monarchie vůbec nezabývalo a rovnou přijalo novou ústavu Litvy jako republiky.\n\n"}
{"id": "1143682", "url": "https://cs.wikipedia.org/wiki?curid=1143682", "title": "Litevské království", "text": "Litevské království\n\nLitevské království (litevsky: \"Lietuvos Karalystė\", německy: \"Königreich Litauen\") je označení pro dvě krátká historická období, kdy bylo území dnešní Litvy královstvím:\n\n"}
{"id": "1143684", "url": "https://cs.wikipedia.org/wiki?curid=1143684", "title": "Ugviri", "text": "Ugviri\n\nUgviri ( ) je průsmyk přes Ugvirsko - Zagarský hřbet ve východní části Svanetie v pohoří Velký Kavkaz v Gruzii.\n\nPrůsmyk spojuje údolí řek:\nPrůsmykem vede dopravní spojení mezi Mestií a Ušguli, pokračující průsmykem Zagar do Dolní Svanetie.\n\nV sedle průsmyku se nachází křižovatka cest.\nZápadním směrem odbočuje horská silnice po vrstevnici do Cvirmi. Východním směrem odbočuje a stoupá horská silnice k nově budovanému lyžařskému středisku na západním svahu Tetnuldu do nadmořské výšky přes 3000 m.\n\n"}
{"id": "1143686", "url": "https://cs.wikipedia.org/wiki?curid=1143686", "title": "Kroměřížská selicha", "text": "Kroměřížská selicha\n\nKroměřížská selicha je židovská modlitba, žalozpěv. \nJedná se o dílo anonymního autora čtené při sváteční liturgii v kroměřížské synagoze až do roku 1941.\nSelicha je psána hebrejsky a uchovala se v rukopisu na pergamenu hebrejské knihy modliteb pro kantora v kroměřížské synagoze.\nRukopis je datován rokem 1702 a byl získán jako tzv. válečný svoz v letech 1942-45 ze svozového místa Kroměříž a je uložen v knihovně \nŽidovského muzea v Praze.\nKroměřížská selicha k 26. červnu 1643 - \"El MALE RACHAMIM VE — CHESED AZUR\" (Bože slitování plný, milosrdenstvím opásaný) byla česky publikováva ve\nVěstníku židovských náboženských obcí v červnu 1993 (Roš Chodeš) v překladu Jiřiny Šedinové.\n\nKroměřížská selicha - El MALE RACHAMIM VE — CHESED AZUR (Bože slitování plný, milosrdenstvím opásaný) připomíná 26. červen 1643 (9. tamuzu 5403),\nkdy během třicetileté války vpadla do Kroměříže švédská vojska pod velením \ngenerála Lennarta Torstensona a s pomocí odbojných Valachů \nvyplenila město a zanechala po sobě řadu mrtvých obyvatel. \nTento text barvitě líčí tragický osud asi stovky kroměřížských Židů během třicetileté války. \nJedno z nejstarších ghett na Moravě bylo i se synagogou vydrancováno, drahocenné rukopisy spáleny a většina obyvatel včetně rabína Mordechaje ben Moše byla zavražděna. \nNěkteří Židé zvolili raději dobrovolnou smrt v ohni a vodě. Text zmiňuje „na sedmdesát duší“, „zabitých a upálených, zardoušených a utopených, \n(…) a s nimi více než třicet knih Tóry - Zákona svitků“.\n\nBOŽE slitování plný, milosrdenstvím se opásej, \nnad dušemi čistých svá křídla rozpínej,\njejich památce k sobě stále vracet se dej\na mučedníků ze svaté obce Kroměříže nezapomínej.\n\nPUSTINA zůstává a vzrostlo opuštění,\nneboť v městě zpustošeném obyvatel není. \nKroměříž – skvostný věnec stala se nyní propastí zničení,\ndříve pokládaná za údolí požehnání. \n"}
{"id": "1143687", "url": "https://cs.wikipedia.org/wiki?curid=1143687", "title": "Stanislav Hubík", "text": "Stanislav Hubík\n\nStanislav Hubík (23. leden 1949, Kroměříž) je český filosof komunikace, sociolog a marxistický teoretik, vysokoškolský pedagog. Má tituly Prof., PhDr. a CSc.\n\nDo roku 1973 žil v Hulíně, kde chodil na Základní devítiletou školu. Maturoval v roce 1967 v Přerově, studoval na FF MU v Brně filozofii a sociologii (diplomovou práci \"Wittgenstein – filosofie nebo negace filosofie?\" vedl prof. J. Macháček). V r. 1974 získal titul PhDr., v r. 1979 (na Ústavu pro filosofii a sociologii ČSAV v Praze) titul CSc. (dizertace: \"Wittgenstein – problémy jazyka a filosofie\").\n\nV letech 1974–1976 působil na ÚFS ČSAV v Praze a v letech 1977–1990 v Ústavu pro výzkum společenského vědomí ČSAV v Brně. Od roku 1977 pracoval v Ústavu vědeckého ateismu ČSAV v Brně. V roce 1978 se stal vedoucím sociologické sekce ústavu. V říjnu 1990 nastoupil jako odborný asistent na Katedru sociologie a andragogiky FF UP v Olomouci. V r. 1994 se habilitoval na FF KU v Bratislavě (\"K postmodernismu obratem k jazyku\"). V letech 1995–97 působil jako vedoucí katedry sociální práce Zdravotně sociální fakulty Ostravské univerzity. V r. 1999 byl na FF PU v Prešově jmenován profesorem dějin filosofie. V letech 1997–2008 byl vedoucím Ústavu práva a humanitních věd Provozně ekonomické fakulty Mendelovy univerzity v Brně a proděkanem. Podílel se na založení Fakulty regionálního rozvoje a mezinárodních studií Mendelovy univerzity, kde v letech 2008–2010 pracoval jako vedoucí Ústavu sociálního rozvoje a jako proděkan. V letech 2002–2007 externě přednášel na Fakultě humanitních studií UK. Od 2010 do 2015 působil na soukromé vysoké škole Brno International Business School, kde vykonával funkci prorektora. Od roku 2007 působil jako pedagog (předměty jako sémiotika, filosofie médií, základy sociologie) Katedry mediálních a kulturálních studií a žurnalistiky Filosofické fakulty Univerzity Palackého v Olomouci. Od roku 2016 je na penzi.\n\nVybrané knihy:\nVybrané studie:\n\n"}
{"id": "1143688", "url": "https://cs.wikipedia.org/wiki?curid=1143688", "title": "František Cinoldr", "text": "František Cinoldr\n\nFrantišek Cinoldr (* 1925) byl český marxista v Ústavu vědeckého ateismu. Cinoldr neměl středního vzdělání a do konce války se živil jako reklamní agent. V roce 1948 vstoupil do KSČ a v roce 1949 absolvoval 12 týdenní dělnickou přípravku. Následně pracoval v Ústavu vědeckého ateismu ČSAV v Brně. Po roce 1989 odchází do ústraní.\n\n"}
{"id": "1143690", "url": "https://cs.wikipedia.org/wiki?curid=1143690", "title": "Kaple svatého Jana Křtitele (Lhota u Nahořan)", "text": "Kaple svatého Jana Křtitele (Lhota u Nahořan)\n\nKaple svatého Jana Křtitele, někdy uváděná jako filiální kostel, je římskokatolická kaple ve Lhotě u Nahořan, která je části obce Nahořany. Patří do děkanství Nové Město nad Metují. Vlastníkem kaple je obec Nahořany.\n\nKaple z roku 1932 stála před vybudování vodní nádrže Rozkoš na místní kopci zvaném Lysák u hřbitova z roku 1923. Po vybudování přehrady je na jejím břehu a dominuje při pohledu před hladinu nádrže z protějšího břehu. Postavena byla z odkazu Jana Voborníka zvaného pro svůj odpor vůči pruskému nepříteli „Jenerál“, místního rodáka a mlynáře v Novém Městě nad Metují, a za spolupráce a přispění občanů Lhoty a Doubravice.\n\nJednoduchá jednolodní stavba s čtyřhranným kněžištěm. Štítové zdi mají předsazenou čtyřbokou věž nad hlavním vstupem.\n\nNa oltáři je výjev Křtu Páně, po stranách porty sochy Panny Marie a Krista.\n\nPravidelné bohoslužby se v kapli nekonají. V květnu v 19.15 se koná májová pobožnost, dále se konají poutní a posvícenská mše.\n\n"}
{"id": "1143691", "url": "https://cs.wikipedia.org/wiki?curid=1143691", "title": "Komořanské a modřanské tůně", "text": "Komořanské a modřanské tůně\n\nKomořanské a modřanské tůně jsou přírodní památka na pravém břehu Vltavy, která se rozkládá v pražských čtvrtích Modřany a Komořany. Chráněné území s rozlohou 12,87 ha bylo vyhlášeno 1. listopadu 2014 a je tak jedním z nejnověji vyhlášených ZCHÚ na území Prahy. Účel ochrany je zachování lužního ekosystému a makrofytní vegetace eutrofních a mezotrofních vod.\nTento pro Prahu netypický ekosystém zde vznikl chátráním a zarůstáním bývalých protipovodňových nádrží z 19. století.\n\nPřírodní památka se nachází nedaleko soutoku Berounky a Vltavy na úplném jihu Prahy při pravém břehu. Území je protáhlé z jedné strany ohraničené řekou a ze strany druhé oblíbenou pražskou cyklotrasou A2. Katastrálně se území nachází na Praze 12 mezi Modřany a Komořany. Právě díky své poloze v pražských Komořanech, které jsou nedaleko Pražského okruhu, zde docházelo ke kolizím během vyhlašování. Jeho napojení by znamenalo zánik nejen – dnes již – přírodní památky, ale i zmíněné oblíbené cyklotrasy. Po dlouhých diskuzích se zatím napojení na Pražský okruh neuskuteční.\n\nV minulosti byl tok Vltavy mnohem širší a díky tomu měl i daleko kolísavější stav vody. Při každé větší vodě se tak na pobřeží Vltavy ve slepých ramenech zaplavovalo a tvořily se tůně a menší zaplavené oblasti. V 19. století se kvůli tomu budovaly výhonové stavby, které měly za úkol zmenšit řečiště a učinit tak řeku celoročně splavnou a zároveň ochraňovat území tzv. Modřanské mělčiny před dalšími záplavami. Takto vzniklo dnešní území Komořanských a modřanských tůní, jehož základ tvoří právě ony výhonové stavby a hrázky.\nV 90. letech 20. století městská část Praha 12 začala upozorňovat na biologický a ekologický význam oblasti a požadovala pro ni statut zvláště chráněného území. Po několika návrzích uspěl ten z roku 2014 a 1. listopadu 2014 byla oblast prohlášena za přírodní památku.\n\nOblast se nachází na smíšeném podloží z období holocénu, které je nejmladším geologickým obdobím lokality. Díky intenzivní stavařské a inženýrské činnosti ve 20. století je současné geologické podloží nezpevněné a jemnozrnné.\n\nOblast se může z hlediska flóry rozčlenit na několik menších skupin, které mají svoje specifické druhové zastoupení. Území se vyhlásilo k ochraně několika druhů, patří mezi ně především vodní a vlhkomilné rostliny typické pro slepá ramena řek a příbřežní oblasti. Hlavní pozornost ochrany se vztahuje na:\nOblasti samotných tůní jsou lemovány porosty orobince (\"Typha latifolia\"), zblochanu (\"Glyceria maxima\") a chrastice rákosovité (\"Phalaris arundinacea\"). Na březích tůní je možné potkat i s kosatcem žlutým (\"Iris pseudacorus\") nebo již zmíněným šmelem okoličnatým (\"Butomus Umbellatus\").\n\nZ dřevin na území dominují především vrby, které zde mají početné druhové zastoupení – vyskytuje se zde 5 druhů : Vrba křehká, v. košařská, v. nachová, v. šedá, v. jíva (\"Salix fragilis, S. viminalis, S. purpurea, S. cinerea, S. caprea\"). Z dřevin se zde dále vyskytují např. olše lepkavá (\"Alnus glutinosa\"), jasan ztepilý (\"Fraxinus excelsior\") nebo jilm (\"Ulmus sp.\")\n\nDalším typem ekosystému jsou travinné porosty. Jedním je kosená, rekreační louka „U soutoku“, která hostí různé druhy mezofilních trav. Často zde roste jílek vytrvalý (\"Lolium perenne\"), lipnici roční (\"Poa annua\") nebo srhu laločnatou (\"Dactylis glomerata\"). Mimo zástupců trav zde rostou další druhy typické pro kosené a sešlapávané louky např. jitrocel kopinatý (\"Plantago lanceolata\"), jitrocel větší (\"Plantago major\"), mochnu husí (\"Potentilla anserina\") nebo pryskyřník plazivý (\"Rannunculus repens\").\n\nDalšími zástupci travinných porostů jsou nekosené oblasti mezi tůněmi nebo traviny přiléhající lužnímu lesu. Porost tvoří podobné druhy, ale i několik rostlin méně obvyklých, např. hvozdík svazčitý (\"Dianthus armeria\").\nProblematika invazních rostlin se dotýká i území komořanské přírodní památky. Nachází se zde jako i jinde v Česku hojně invazní dřevina trnovník akát (\"Robinia pseudacacia\"). Z hlediska managementu území je nejproblematičtější křídlatka japonská (\"Reynoutria japonica\"), která si do budoucna zasluhuje pozornost a případné zásahy v podobě jejího odstranění. Další invazní druhy se vyskytují pomálu a nepředstavují žádné ohrožení, z těch více rozšířených můžeme jmenovat například netýkavku žláznatou (\"Impatiens glandulifera\") nebo celík kanadský (\"Solidago canadensis\")\n\nModřanské a komořanské tůně hostí velmi početnou a druhově zajímavou faunu jak obratlovců tak bezobratlých.\nZ ohrožených druhů zde žije například kriticky ohrožený skokan skřehotavý (\"Rana ridibunda\"), dále pak ohrožená užovka podplamatá (\"Natrix tessellata\"), silně ohrožený ledňáček říční (\"Alcedo atthis\") či ohrožené potápky – potápka roháč (\"Podiceps cristatus\") a potápka malá (\"Tachybaptus ruficollis\").\nZ bezobratlých se zde nachází desítky méně či více vzácných druhů pavouků, měkkýšů, motýlů, střevlíků a nosatců. Ze zajímavých druhů se jedná například o snovačku proměnlivou (\"Rugathodes instabilis\") – vzácný mokřadní a vlhkomilný druh pavouka, dále o \"Badister meridionalis\" – vzácný druh střevlíka žijící na nezastíněných březích mokřadů či o vílenku zevarovou (\"Nymphula stagnata\") – druh motýla. PP Komořanské a modřanské tůně jsou jeho jediným místem výskytu v Praze.\n\nNa území se pak vyskytují desítky druhů obratlovců typických pro lužní lesy a mokřadní oblasti.\n\nPřírodní památka spadá do kategorie řízené rezervace. To znamená pravidelné zásahy lidského faktoru nejčastěji v podobě odstraňování křovin, sekání ploch nebo odklízení odpadků. Poslední bod je asi nejčastější formou zásahu, protože se území nachází velmi blízko zástavby a jeho okraj ohraničuje oblíbená cyklotrasa. Management území se ale město Praha snaží udržet na minimální úrovni, protože zde v minulosti docházelo k příznivému vývoji i bez lidských zásahů. Vysekávání porostů a odbahňování tůní jsou jedinými pravidelně prováděnými zásahy. Nicméně nezbytné je udržování hrází a hrázek ohraničujících tůně; pokud by došlo k jejich zničení, mohlo by dojít k celkovému zániku biotopu.\n"}
{"id": "1143692", "url": "https://cs.wikipedia.org/wiki?curid=1143692", "title": "Cutomu Jamaguči", "text": "Cutomu Jamaguči\n\nCutomu Jamaguči (山口 彊| Jamaguči Cutomu) (16. března 1916 – 4. ledna 2010) přežil atomové bombardování Hirošimy a Nagasaki, ke kterému došlo v průběhu druhé světové války. Ačkoliv se ví nejméně o 160 lidech, jejichž životy postihla obě tato bombardování, Jamaguči je jedinou osobou, která byla japonskou vládou oficiálně uznána za člověka přeživšího oba atomové výbuchy.\n\nPodobně jako další obyvatelé Nagasaki, Jamaguči byl coby zaměstnanec Mitsubishi Heavy Industries z pracovních důvodů v Hirošimě právě ve chvíli, kdy došlo ke svržení atomové bomby, tedy 6. srpna 1945 v 8:15. Následujícího dne se vrátil do Nagasaki a navzdory svým zraněním šel 9. srpna, v den svržení druhé atomové bomby, opět do práce. To ráno vyprávěl svému nadřízenému, jak jediná bomba zničila Hirošimu, na což mu nadřízený řekl, že je blázen. Právě v té chvíli došlo k explozi bomby nad Nagasaki. Roku 1957 byl Jamagučimu přiznán status hibakuša (tj. osoba postižená atomovým výbuchem) bombardování Nagasaki, ale jeho přítomnost v Hirošimě o tři dny dříve byla japonskou vládou oficiálně uznána až 24. března 2009. Zemřel ve věku 93 let dne 4. ledna 2010 na karcinom žaludku.\n\nCutomu Jamaguči se narodil 16. března 1916. Ve třicátých letech získal místo v Mitsubishi Heavy Industries, kde pracoval jako projektant palivových nádrží.\n\nJamaguči si nikdy nemyslel, že by Japonsko mělo začít válku. Pokračoval ve své práci pro Mitsubishi Heavy Industries, ale japonský průmysl brzy začal upadat, protože neměl dostatek nerostných surovin a tankery byly potápěny. Jak se válka vlekla, začal se cítit tak sklíčený stavem své země, že zvažoval v případě prohry Japonska vraždu vlastní rodiny předávkováním prášky na spaní.\n\nJamaguči žil a pracoval v Nagasaki, ale v létě roku 1945 byl v Hirošimě na tříměsíční služební cestě. 6. srpna se on a jeho dva kolegové Akira Iwanaga a Kunijoši Sato chystali z města odjet. Cestou na nádraží si Jamaguči uvědomil, že zapomněl své hanko (pečetidlo, které mu mimo jiné umožňovalo cestovat), a vrátil se pro něj do kanceláře. Když v 8:15 vcházel do doků, americký bombardér Enola Gay svrhl atomovou bombu Little Boy ve vzdálenosti pouhých 3 km od centra města. Jamaguči si dokázal vybavit, že viděl bombardér a dva malé padáky. O tom, co následovalo, řekl: „na obloze byla velká záře a odhodilo mě to pryč.“ Po explozi byl dočasně oslepen, měl protržené ušní bubínky a vážné popáleniny na levé straně horní poloviny těla.\n\nPoté, co se vzpamatoval, doplazil se do úkrytu a odpočinul si, vydal se hledat své kolegy. Ti také přežili, takže všichni společně přečkali noc v protileteckém krytu a druhý den se vrátili do Nagasaki. Tam Jamaguči podstoupil léčbu svých zranění a už 9. srpna se s obvazy všude po těle opět vrátil do práce.\n\n9. srpna v 11 hodin Jamaguči popisoval výbuch v Hirošimě svému nadřízenému, právě když americký bombardér Bockscar svrhl na město atomovou bombu Fat Man. Jamaguči se díky umístění pracoviště opět nacházel 3 km od místa výbuchu (\"ground zero\"), ale tentokrát vyvázl bez zranění. Nebyl však schopen vyměnit své zničené obvazy a více než týden trpěl vysokými horečkami.\n\nNa počátku padesátých let se Jamagučimu a jeho ženě, která byla také vystavena atomovému výbuchu v Nagasaki, narodily dvě dcery.\nPo skončení války pracoval jako překladatel pro okupační síly Námořní pěchoty Spojených států amerických a poté zastával funkci ředitele školy.\nPosléze se vrátil ke své práci projektanta palivových nádrží ve společnosti Mitsubishi. Když v roce 1957 japonská vláda oficiálně připsala přeživším atomových výbuchů status hibakuša, Jamagučiho průkaz totožnosti obsahoval pouze informaci o jeho pobytu v Nagasaki.\nJamaguči byl se situací spokojen a vděčný za to, že je poměrně zdráv, rozhodl se nechat vzpomínky na bombardování za sebou.\n\nPostupem času se jeho názory na využívání jaderných zbraní začaly měnit.\nJiž jako osmdesátník napsal o své zkušenosti knihu (\"Ikasareteiru inoči\") a v roce 2006 byl pozván k účasti na dokumentu o 165 osobách, které přežily oba atomové výbuchy (v Japonsku se tito lidé nazývají \"nidžú hibakuša\"). Tento dokument se pod názvem \"Twice Survived: The Doubly Atomic Bombed of Hiroshima and Nagasaki\" promítal před Organizací spojených národů. Jamaguči na tomto promítání žádal o zákaz jaderných zbraní.\n\nStal se z něj hlasitý zastánce jaderného odzbrojení. V rozhovoru novináři řekl: „Důvodem, proč nenávidím atomovou bombu, je to, co dělá s důstojností lidských bytostí.“ Během telefonického rozhovoru prostřednictvím své dcery prohlásil: „Nerozumím, proč svět nechápe muka způsobená atomovými bombami. Jak můžou pokračovat ve vývoji těchto zbraní?“\n\n22. prosince 2009 se kanadský filmový režisér James Cameron a spisovatel Charles Pellegrino setkali s Jamagučim, když byl v nemocnici v Nagasaki, a diskutovali spolu záměr natočit film o jaderných zbraních. „Věřím, že Cameronovi s Pellegrinem je souzeno natočit film o jaderných zbraních,“ prohlásil potom Jamaguči.\n\nJamaguči zpočátku necítil potřebu upozorňovat na svůj status dvojnásobné oběti. Ve stáří však začal své přežití považovat za osud, a tak v lednu roku 2009 zažádal o uznání druhého přežití. Japonská vláda této žádosti v březnu téhož roku vyhověla, čímž se Jamaguči stal jediným oficiálně uznaným přeživším obou atomových výbuchů. \n\nO tomto uznání řekl: „Moje dvojité ozáření je nyní oficiálním vládním záznamem. Bude vyprávět hrůznou historii atomových bombardování příštím generacím dokonce i po mé smrti.“\n\nJamaguči přišel v důsledku hirošimského výbuchu o sluch v levém uchu. Dočasně také zplešatěl a jeho dcera vzpomíná, že do jejích dvanácti let byl otec neustále zavinutý do obvazů. Navzdory tomu všemu pak Jamaguči vedl zdravý život. Na jeho sklonku trpěl onemocněními v důsledku ozáření, včetně šedého zákalu a akutní leukémie.\n\nTaké jeho žena trpěla otravou z ozáření zapříčiněnou radioaktivním spadem, který následoval po výbuchu v Nagasaki, a v roce 2010 zemřela po životě v nemoci ve věku 93 let na rakovinu jater a nádory ledvin.\nVšichni z jejich tří potomků trpěli zdravotními problémy, které pravděpodobně souvisely s ozářením rodičů.\n\nV roce 2009 se Jamaguči dozvěděl, že umírá na karcinom žaludku. Zemřel ve věku 93 let dne 4. ledna 2010 v Nagasaki.\n\n17. prosince 2010 stanice BBC představila Jamagučiho ve svém komediálním pořadu \"QI\", kde ho zmiňovala coby „největšího smolaře na světě“. Moderátor pořadu \"QI\" Stephen Fry a jeho hvězdní hosté rozesmáli publikum pomocí černého humoru, například když padla otázka, zda na Jamagučim bomba přistála a pak se odrazila. Po vysílání BBC nahrála klip z této epizody na internet, ale později byl smazán. Mluvčí BBC řekl zpravodajům pro Kyodo News: „Dali jsme našemu štábu pokyny ke smazání zmíněného souboru, jelikož jsme již vydali prohlášení o nevhodnosti jeho obsahu.“\n\nEpizoda vyvolala v Japonsku vlnu kritiky. Jamagučiho dcera Tošiko Jamasaki vystoupila v celostátním vysílání večerních zpráv kanálu NHK a prohlásila:\n„Nemůžu odpustit to, že se vysmívají zkušenosti atomového výbuchu v Británii, která sama vlastní jaderné zbraně. To dokazuje, že svět dost dobře nechápe hrůzy atomové bomby. Jsem spíš zarmoucená, než rozčilená.“ \n\nJaponská ambasáda v Londýně napsala BBC stížnost na to, že program je urážkou zesnulých obětí atomových bomb.\nProducent programu Piers Fletcher na stížnost odpověděl: „Hluboce litujeme pokaždé, když dojde k urážce,“ a „jasně vidím, že jsem podcenil potenciální citlivost japonských diváků vůči tomuto tématu.“\n\n22. ledna 2011 BBC a Talkback Thames vydaly společné prohlášení. Na japonskou ambasádu také přišel dopis od generálního ředitele BBC Marka Thompsona.\n\n\n"}
{"id": "1143697", "url": "https://cs.wikipedia.org/wiki?curid=1143697", "title": "Foulain", "text": "Foulain\n\nFoulain je francouzská obec v departementu Haute-Marne v regionu Grand Est. V roce 2012 zde žilo 724 obyvatel.\n\nLeffonds, Luzy-sur-Marne, Marnay-sur-Marne, Neuilly-sur-Suize, Poulangy, Richebourg\n\n\"Počet obyvatel\"\n\n"}
{"id": "1143699", "url": "https://cs.wikipedia.org/wiki?curid=1143699", "title": "HR 159", "text": "HR 159\n\nHR 159 je spektroskopická dvojhvězda v souhvězdí Velryby vzdálená od Země 50,7 světelných let, které mají hmotnost 1 a 0,89krát větší než Slunce. Kolem svého těžiště oběhnou jednou za 9 tisíc let. Primární složka dvojhvězda má zdánlivou hvězdnou velikost 6,2, sekundární 6,6. Hvězdy patří do galaxie Mléčné dráhy a nejsou zařazeny v Uranometrii ani Johnem Flamsteedem.\n"}
{"id": "1143700", "url": "https://cs.wikipedia.org/wiki?curid=1143700", "title": "Hnutí revoluční mládeže", "text": "Hnutí revoluční mládeže\n\nHnutí revoluční mládeže byla neformální skupinka mladých komunistů a ultralevicových sympatizantů působících v Československu na konci 60. let 20. století. Hnutí se inspirovalo metodami západních levicových radikálů a jeho programem byla eliminace byrokratického systému, nastolení samosprávné demokracie a zrušení států. Překládali Trockého a diskutovali nad \"Zrazenou revolucí\". Hnutí vzniklo 2. prosince 1968 a vzhledem ke svému radikálně levicovému charakteru stálo v opozici vůči tehdejšímu režimu. \n\nPo přijetí pendrekového zákona hnutí přešlo do ilegality a do roku 1970 byla většina členů zatčena, v březnu 1971 pak bylo odsouzeno 16 lidí za podvracení republiky. Širší známosti hnutí doznalo až po roce 1989. Členy hnutí byl například Petr Uhl, Petruška Šustrová, Sybille Plogstedt, Jaroslav Bašta, Felipe Serrano, Ivan Dejmal nebo Jan Frolík. Na hnutí pak volně navázaly aktivity politických periodik za hranicemi Československa, např. časopis \"Informační materiály\", známější pod zkratkou Infomat.\n"}
{"id": "1143702", "url": "https://cs.wikipedia.org/wiki?curid=1143702", "title": "Gernelle", "text": "Gernelle\n\nGernelle je francouzská obec v departementu Ardensko v regionu Grand Est. V roce 2012 zde žilo 332 obyvatel.\n\nSousední obce jsou: Bosseval-et-Briancourt, Gespunsart, La Grandville, Issancourt-et-Rumel, Ville-sur-Lumes a Saint-Laurent.\n\n\"Počet obyvatel\"\n"}
{"id": "1143705", "url": "https://cs.wikipedia.org/wiki?curid=1143705", "title": "Sybille Plogstedt", "text": "Sybille Plogstedt\n\nSibylle Plogstedt (* 2. listopadu 1945 Berlín) je německá novinářka a publicistka, která působila v Československu, kde byla půl roku vězněná. Byla členkou Hnutí revoluční mládeže. Později se zajímá o feminismus a po roce 1989 se věnuje problematice rodin a žen.\n\n"}
{"id": "1143708", "url": "https://cs.wikipedia.org/wiki?curid=1143708", "title": "Mangabej", "text": "Mangabej\n\nMangabej je rod širokonosých opic, synonymum pro dva rody.\n"}
{"id": "1143709", "url": "https://cs.wikipedia.org/wiki?curid=1143709", "title": "Tawi-Tawi", "text": "Tawi-Tawi\n\nTawi-Tawi je filipínská ostrovní provincie nacházející se v Autonomním regionu Muslimské Mindanao. Hlavním městem Tawi-Tawi je Bongao. V rámci země je tato provincie položená nejjižněji, na moři západním směrem hraničí s malajským státem Sabah a z jihu indonéskou provincií Kalimantan. Na severovýchodě leží provincie Sulu. Tawi-Tawi také zahrnuje některé ostrovy v Suluském moři na severozápadě, ostrov Cagayan de Tawi-Tawi a Želví ostrovy, pouze 20 kilometrů od Sabahu.\n\n"}
{"id": "1143710", "url": "https://cs.wikipedia.org/wiki?curid=1143710", "title": "Irma Valová", "text": "Irma Valová\n\nIrma Valová (* 26. července 1965 Zlín) je bývalá československá hráčka basketbalu. Je vysoká 188 cm. Je zařazena na čestné listině mistrů sportu.\n\nPatřila mezi opory basketbalového reprezentačního družstva Československa, za které v letech 1984 až 1991 hrála celkem 225 utkání a má významný podíl na dosažených sportovních výsledcích. Zúčastnila se kvalifikace na Olympijské hry 1984 (Havana, Kuba) - 8. místo a 1988 (Kuala Lumpur, Malajzie) - 5. místo, Olympijských her 1988 (Soul, Jižní Korea) - 8. místo, dvou Mistrovství světa 1986 (Moskva) - 4. místo a 1990 (Kuala Lumpur, Malajzie) - 4. místo a tří Mistrovství Evropy 1987, 1989, 1991, na nichž získala jednu bronzovou medaili za třetí místo na ME 1989. S družstvem Československa na Mistrovství Evropy juniorek získala v roce 1983 (Pescara, Itálie) první místo a titul mistryně Evropy, v roce 1984 (Toledo, Španělsko) třetí místo a bronzovou medaili.\n\nV československé basketbalové lize žen hrála celkem 10 sezón (1982-1992) za družstvo Sparta Praha, s nímž získala v ligové soutěži dva tituly mistra Československa (1985-1987), třikrát druhé místo (1982-1984, 1991) a třikrát třetí místo (1985, 1987-1989). V sezónách 1989/90 a 1991/92 byla dvakrát vybrána do All-Stars - nejlepší pětice hráček československé ligy. Je na 10. místě v dlouhodobé tabulce střelkyň československé ligy žen za období 1963-1993 s počtem 3905 bodů. S klubem se zúčastnila 2 ročníků Poháru mistrů evropských zemí v basketbalu žen (PMEZ), ve kterém v roce 1988 byla na 5. místě ve finálové skupině a v roce 1987 hrála ve čtvrtfinálové skupině. Dále v Poháru vítězů pohárů, Ronchetti Cup družstvo hrálo 5 ročníků (1983-1990) a hrálo ve čtvrtfinálové skupině s umístěním 2x na 2. místě (1983, 1984), 2x na 3. místě (1986, 1989) a 1x na 4. místě (1990). \n\nOd roku 1992 hrála ve Španělsku za kluby La Coroňa, Lasarte-Oria, Santa Cruz de Tenerife. Od roku 1995 hrála v české basketbalové lize za družstva BK Žabiny Brno (1995-1997), BK Kaučuk Kralupy nad Vltavou (1997-1999), SBC Hanácká kyselka Přerov (1999-2000). V sezóně 1996/97 byla vyhlášena jako nejlepší česká basketbalistka.\n\n\n\n\n\n\n\n"}
{"id": "1143714", "url": "https://cs.wikipedia.org/wiki?curid=1143714", "title": "Stavěcí klíč", "text": "Stavěcí klíč\n\nStavěcí klíč (též stavěcí tyč či výhybková tyč, běžným slangem tágo, žertovným slangem například \"velký šroubovák\" nebo \"rovnák na vohejbák\", regionálně též \"balda\" nebo \"vekslbalda\") je železná tyč s plochým koncem a s rukojetí, která slouží k ručnímu přestavování tramvajových výhybek. Tvarem se podobá klasickému šroubováku, ale je větší, asi půl až tři čtvrtě metru. Používá se u výhybek, které nemají automatické ovládání, nebo pokud automatické přestavování výhybky z nějakého důvodu selže. \n\nStarší, pružinové výhybky se přestavují tak, že se hrot stavěcího klíče opře do dna jedné z prohlubní v kolejnicovém žlábku výměny a tlakem na rukojeť se jazyky pákovým pohybem odtlačí do požadované polohy. U uzamykatelných výhybek se stavěcí klíč zasouvá do k tomu určené kapsy v přestavníkové skříni uprostřed mezi kolejnicemi a obdobným pohybem se pohne s celou kapsou ve směru pohybu jazyků. U výhybek vybavených pro obsluhu výhybkářem a u zajišťovacích výhybek může být ovládací mechanismus vyveden též mimo průjezdní profil. \n\nV případě uzamykatelné výhybky, která není vybavena návěstidlem uzamčení nebo u které návěstidlo nesignalizuje uzamčení, musí řidič před tím, než vjede na výhybku ve směru proti hrotům, stavěcím klíčem přezkoušet, zda je výhybka uzamčena, a to tak, že se pokusí odtlačit jazyk výhybky od opornice stavěcím klíčem v místě nejblíže možném k hrotu jazyku nebo v místě k tomu určeném.\n\nStavěcí klíč lze použít též pro čištění kolejových žlábků zanesených nečistotami (společně s výhybkovým košťátkem), pro odjišťování brzdičů a k řadě dalších účelů, u tramvají typu Tatra T3 například k nasazení vypadlých skládacích dveří pro cestující. \n\nStavěcí klíč je součástí povinného vybavení tramvajového vlaku. U starších typů tramvají se obvykle ukládá do pochvy (toulce) umístěné zvenku v čelní části tramvajového vozu. V novějších vozech typu Škoda 14T a 15T se stavěcí klíč ukládá do speciálního držáku u dveří v kabině řidiče. Rukojeti bývaly původně dřevěné, nověji se používají plastové. \n\nStavěcí klíče pro tramvaje vyrábí a dodává například Pražská strojírna a.s.\n"}
{"id": "1143715", "url": "https://cs.wikipedia.org/wiki?curid=1143715", "title": "Eva Blažková-Kalužáková", "text": "Eva Blažková-Kalužáková\n\nEva Blažková roz. Kalužáková (* 3. května 1965 Strakonice) je československá hráčka basketbalu. Je vysoká 168 cm. Je zařazena na čestné listině mistrů sportu.\n\nV basketbalovém reprezentačním družstvu Československa v letech 1984 až 1989 hrála celkem 215 utkání a má významný podíl na dosažených sportovních výsledcích. Zúčastnila se kvalifikací na Olympijské hry 1984 (Havana, Kuba) a 1988 (Kuala Lumpur, Malajzie) - 5. místo, Olympijských her 1988 (Soul, Jižní Korea) - 8. místo, Mistrovství světa 1986 (Moskva) - 4. místo a 1990 (Kuala Lumpur, Malajzie) - 4. místo a čtyř Mistrovství Evropy 1985, 1987, 1989, 1991, na nichž získala jednu stříbrnou medaili za druhé místo v roce 1989. S družstvem Československa na Mistrovství Evropy kadetek v roce 1980 skončila na 5. místě, na Mistrovství Evropy juniorek do 18 let v roce 1983 (Pescara, Itálie) získala první místo a titul mistryně Evropy.\n\nV československé basketbalové lize žen hrála celkem 8 sezón (1983-1991) za družstvo Sparta Praha, s nímž získala v ligové soutěži dva tituly mistra Československa (1985-1987), dvakrát druhé místo (1984, 1991) a třikrát třetí místo (1985, 1987-1989). V sezónách 1984/85 až 1989/90 byla šestkrát vybrána do All-Stars - nejlepší pětice hráček československé ligy. Je na 61. místě v dlouhodobé tabulce střelkyň československé ligy žen za období 1963-1993 s počtem 2103 bodů.\nS klubem se zúčastnila 2 ročníků Poháru mistrů evropských zemí v basketbalu žen (PMEZ), ve kterém v roce 1988 byla na 5. místě ve finálové skupině a 1x hrála ve čtvrtfinálové skupině (1987).\nDále v Poháru vítězů pohárů, Ronchetti Cup družstvo hrálo 4 ročníky (1983-1990) a hrálo ve čtvrtfinálové skupině s umístěním na 2. místě (1984), 2x na 3. místě (1986, 1989) a 1x na 4. místě (1990). \n\nPo roce 1991 hrála za Lotus Mnichov (mistr Německa žen 1992) a poté v české basketbalové lize za BLC Sparta Praha, BK Kaučuk Kralupy n. Vltavou, SBC Hanácká kyselka Přerov.\n\n\n\n\n\n\n\n"}
{"id": "1143717", "url": "https://cs.wikipedia.org/wiki?curid=1143717", "title": "Eva Kotrbatá", "text": "Eva Kotrbatá\n\nJUDr. Eva Kotrbatá roz. Hlaváčová (* 23. listopadu 1959, Praha) je československá hráčka basketbalu. Je vysoká 180 cm. Je zařazena na čestné listině mistrů sportu.\nV basketbalovém reprezentačním družstvu Československa v letech 1978 až 1984 hrála celkem 136 utkání a má podíl na dosažených sportovních výsledcích. Zúčastnila se kvalifikace na Olympijské hry 1984 (Havana, Kuba) a dvou Mistrovství Evropy 1981, 1983, na nichž získala jednu bronzovou medaili za třetí místo v roce 1981. S družstvem Československa na Mistrovství Evropy kadetek v roce 1976 (Štětin, Polsko) skončila na 4. místě a na Mistrovství Evropy juniorek do 18 let v roce 1977 (Chaskovo, Bulharsko) získala bronzovou medaili za třetí místo.\n\nV československé basketbalové lize žen hrála celkem 9 sezón (1976-1985) za družstvo Sparta Praha, s nímž získala v ligové soutěži pět titulů mistra Československa (1976-1981), tři druhá místa (1981-1984) a třetí místo v roce 1985. Je na 196. místě v dlouhodobé tabulce střelkyň československé ligy žen za období 1963-1993 s počtem 794 bodů. S klubem se zúčastnila 6 ročníků Poháru mistrů evropských zemí v basketbalu žen (PMEZ) s nímž se stala finalistou poháru a skončila na druhém místě po prohře ve finále s klubem GS San Giovanni, Itálie (1978). Dále prohrála v semifinále Poháru mistrů proti CUC Clermont Ferrrand (1977) a čtyřikrát hrála ve čtvrtfinálové skupině (na 3. místě). V Poháru vítězů pohárů - Ronchetti Cup dvakrát hrála ve čtvrtfinálové skupině (na 2. místě). \n\nS klubem Sparta Praha - je uveden (počet zápasů, vítězství - porážky) a výsledek v soutěži\n\n\n\n\n"}
{"id": "1143718", "url": "https://cs.wikipedia.org/wiki?curid=1143718", "title": "Zeravšanský hřbet", "text": "Zeravšanský hřbet\n\nZeravšanský hřbet (rusky Зеравшанский хребет, tádžicky Зарафшон, z perského زرافشان, transliterováno zar-afšan, rozprašovač zlata) je horský hřbet ve střední Asii náležící do horské soustavy Pamíro-Alaje. Na východě je v Matčinském horském uzlu propojen s Alajským a Turkestánským hřbetem, ze severu jej od Turkestánského hřbetu odděluje údolí řeky Zeravšan, na západě zaniká v Turanské nížině, z jihu je obklopen Hissarským hřbetem, z jihovýchodu je od horstev Pamíru oddělen údolím řeky Vachš. Tento hřbet je protažen v rovnoběžkovém směru v délce cca 370 km. Nejvyšším vrcholem je hora Čimtarga, která však neleží přímo na hlavním hřbetu, ale na jižní rozsoše ve Fanských horách.\n\nZeravšanský hřbet byl, stejně jako celý Pamiro-Alaj, vyvrásněn již Hercynským vrásněním v paleozoiku. Dalšími horotvornými procesy pak prošel při vrásnění Kimmerském a Alpinském. Pohoří je tektonicky aktivní do současnosti a jsou zde četná zemětřesení.\nHřbet má asymetrickou stavbu, jeho severní svahy jsou silně rozčleněny mnoha příčnými údolími a na několika místech je zcela proříznut přítoky řeky Zeravšan. Nejvýznamnější z těchto průlomových údolí je soutěskovité údolí řeky Jaghnób, která odvodňuje jižní svahy Zeravšanského hřbetu, aby se pak pravoúhle stočila na sever a prorazila horstvo příčným údolím. \nSoučástí Zeravšanského hřbetu jsou Fanské hory, které se nacházejí v jeho západní části, v horském uzlu s hřbetem Hissarským. Jde o nejznámější a nejnavštěvovanější část pohoří s četnými jezery a pětitisícovými vrcholy.\n"}
{"id": "1143719", "url": "https://cs.wikipedia.org/wiki?curid=1143719", "title": "Louis Gossett Jr.", "text": "Louis Gossett Jr.\n\nLouis Cameron Gossett Jr. známý jen jako Louis Gossett Jr. (* 27. května 1936, Brooklyn, New York, USA) je americký herec a dabér. Nejvíce se proslavil již roku 1982 v Oscarovém snímku \"Důstojník a džentlmen\". Jedná se ale hlavně o televizního herce: objevil se například v \"Hvězdné bráně\" nebo v seriálu \"Griffinovi\". Aktivně se herectví věnuje již od roku 1959.\n\nLouis Gossett Jr. (Jr. = junior) se narodil v Brooklynu v New Yorku, největším městě USA, dne 27. května 1936. Jeho matkou byla nemocniční sestra Hellen Rebecca (rozená Wray) a její manžel, vrátný Louis Gossett Sr. Dle analýzy DNA má Gossett kořeny v Libérii a Sieře Leone.\n\nV mládí se zajímal spíše o sport, než o herectví, ale kvůli sportovnímu úrazu se rozhodl, že se bude nadále věnovat právě herectví. Úspěšně dokončil Mark Twain Intermediate School a Abraham Lincoln High School, kde promoval roku 1954, a jeho první herecký debut přišel v jeho 17 letech. V herectví se rozhodl pokračovat i po tom, co mu bylo umožněno hrát za univerzitní basketbalový tým. Sám Louis se svými téměř 2 metry (1,93 m) z davu vyčníval a byl velmi schopným hráčem.\n\nGossett byl třikrát ženatý a zplodil jednoho syna, dalšího pak adoptoval. Jeho první a jen rok trvající manželství bylo s Hattie Glascoe. Tu si Gossett vzal roku 1967 a následujícího roku se s ní rozvedl. Podruhé se oženil 21. srpna 1973 a to s Christinou Mangosing. Rok po svatbě se jim narodil syn Satie, roku 1975 se ale Louis s Christinou rozvedl. Jeho třetí manželství bylo se Cyndi James-Reese, se kterou se vzali dne 25. prosince 1987. Spolu adoptovali syna, Sharrona (* 1977), ale i oni se nakonec roku 1992 rozvedli.\n\nDne 9. února 2010 Gossett oznámil, že trpí rakovinou prostaty. Také dodal, že nemoc byla zjištěna v raném stádiu, je tedy možné, že se uzdraví.\n\nLouis začínal hlavně jako seriálový herec: zahrál si mnoho vedlejších rolí nebo krátkých scén v mnoha amerických seriálech či pořadech. Nejvíce se proslavil až roku 1982, kdy si zahrál hlavní roli v Oscarovém snímku \"Důstojník a džentlmen\". Známý je ale i snímek \"The Young Rebels\" z roku 1970, kde hrál Louis v hlavní roli. V roce 1983 získal roli v nepříliš úspěšném filmu Čelisti III a rok nato v komedii \"Co jsem našel, to je moje\". Zahrál si i ve čtyřech dílech \"Železného orla\".\n\nV roce 2009 propůjčil svůj hlas hlavní postavě ve hře Half-Life 2. Přestože v minulosti se zaměřoval hlavně na seriály a TV pořady, v současnosti hraje spíše v celovečerních filmech, např. \"Boží vzkaz\" nebo \"Muž v ringu\".\n\nV roce 2016 se objevil i na pódiu při 88. předávání Cen Akademie.\n"}
{"id": "1143738", "url": "https://cs.wikipedia.org/wiki?curid=1143738", "title": "Jana Doležalová-Zoubková", "text": "Jana Doležalová-Zoubková\n\nJana Doležalová roz. Zoubková (* 21. září 1948, Praha) je československá hráčka basketbalu. Je vysoká 173 cm. Je zařazena na čestné listině mistrů sportu.\nV basketbalovém reprezentačním družstvu Československa v letech 1970 až 1974 hrála celkem 36 utkání a má podíl na dosažených sportovních výsledcích. Zúčastnila se Mistrovství světa 1971 v Brazílii - 2. místo a Mistrovství Evropy 1974, na nichž získala dvě stříbrné medaile za druhá místa na MS 1971 a ME 1974 a titul vicemistra světa resp. Evropy. Na Mistrovství Evropy juniorek do 18 let v roce 1967 (Sardínie, Itálie) s družstvem Československa získala za druhé místo také titul vicemistra Evropy.\n\nV československé basketbalové lize žen hrála celkem 7 sezón (1968-1975) za družstvo Sparta Praha, s nímž získala v ligové soutěži pět titulů mistra Československa (1969, 1970-1972,1973-1975) a dvakrát druhé místo (1970, 1973). Je na 249. místě v dlouhodobé tabulce střelkyň československé ligy žen za období 1963-1993 s počtem 627 bodů. S klubem se zúčastnila 6 ročníků Evropských pohárů klubů, z toho 5 ročníků Poháru mistrů evropských zemí v basketbalu žen (PMEZ) v němž byla na druhém místě po prohře ve finále s klubem Daugawa Riga (1972) a třikrát prohrála v semifinále Poháru mistrů proti klubům Wisla Krakov, Polsko (1970), Daugawa Riga (1973) a CUC Clermont Ferrrand (1975). Dále v Poháru vítězů pohárů - Ronchetti Cup 1974 byla s družstvem vyřazena v semifinále od GS San Giovanni (Itálie). \n\n\nS klubem Sparta Praha - je uveden počet (zápasů, vítězství - porážky) a celkový výsledek v soutěži\n\n\n\n\n"}
{"id": "1143740", "url": "https://cs.wikipedia.org/wiki?curid=1143740", "title": "Sverdrup (rozcestník)", "text": "Sverdrup (rozcestník)\n\nSverdrup může znamenat:\n\n"}
{"id": "1143750", "url": "https://cs.wikipedia.org/wiki?curid=1143750", "title": "Dana Aaltonen", "text": "Dana Aaltonen\n\nDana Aaltonen roz. Hojsáková (* 14. ledna 1958, Most) je československá hráčka basketbalu. Je vysoká 192 cm. Je zařazena na čestné listině mistrů sportu.\nV basketbalovém reprezentačním družstvu Československa v letech 1978 až 1983 hrála celkem 129 utkání a má podíl na dosažených sportovních výsledcích. Zúčastnila se kvalifikace na Olympijské hry 1980 (Varna, Bulharsko) - 8. místo a dvou Mistrovství Evropy 1978, 1980, na nichž získala jednu bronzovou medaili za třetí místo v roce 1978. Na Mistrovství Evropy juniorek do 18 let v roce 1975 (Vigo, Španělsko) s družstvem Československa získala titul mistra Evropy a v roce 1977 (Chaskovo, Bulharsko) třetí místo.\n\nV československé basketbalové lize žen hrála celkem 12 sezón (1973-1985) za družstvo Sparta Praha, s nímž získala v ligové soutěži osm titulů mistra Československa (1973-1981), tři druhá místa (1981-1984) a třetí místo v roce 1985. V sezónách 1978-1980 byla dvakrát vybrána do All-Stars - nejlepší pětice hráček československé ligy. Je na 36. místě v dlouhodobé tabulce střelkyň československé ligy žen za období 1963-1993 s počtem 2603 bodů. S klubem se zúčastnila 8 ročníků Poháru mistrů evropských zemí v basketbalu žen (PMEZ) s nímž se stala dvakrát finalistou poháru, z toho jedenkrát vítězem Poháru mistrů v roce 1976 a na druhém místě po prohře ve finále s klubem GS San Giovanni, Itálie (1978). Dále dvakrát prohrála v semifinále Poháru mistrů proti CUC Clermont Ferrrand (1975, 1977) a čtyřikrát hrála ve čtvrtfinálové skupině (na 3. místě). V Poháru vítězů pohárů - Ronchetti Cup dvakrát hrála ve čtvrtfinálové skupině (na 2. místě). \n\nS klubem Sparta Praha - je uveden (počet zápasů, vítězství - porážky) a výsledek v soutěži\n\n\n\n\n"}
{"id": "1143752", "url": "https://cs.wikipedia.org/wiki?curid=1143752", "title": "Dalim", "text": "Dalim\n\nDalim, též Alfa Fornacis je nejjasnější hvězda (a dvojhvězda) v souhvězdí Pece a je v tomto souhvězdí jedinou hvězdou jasnější než 4. Dříve patřila do souhvězdí Eridanu a proto se někdy také označuje jako 12 Eridani.\n\nSpektrální třída hvězdy je F<nowiki>8</nowiki>IV, jde tedy o podobra, hvězdu, která neávno opustila hlavní posloupnost a stává se z ní obr. Jeho hmotnost je o třetinu vyšší než má Slunce a stáří je odhadováno na 2,9 miliardy let. Jejím nejbližším „sousedem“ je HD 17848, hvězda hlavní posloupnosti třídy A ve vzdálenosti 0,265 světelných let, tedy 16krát blíže než nejbližší hvězda ke Slunci Proxima Centauri.\n"}
{"id": "1143756", "url": "https://cs.wikipedia.org/wiki?curid=1143756", "title": "Z 18", "text": "Z 18\n\nZ 18, plným označením Z 4/18 HP, byl malý osobní nebo lehký užitkový automobil vyráběný v letech 1926–1930 firmou Československá zbrojovka, akciová společnost, Brno. Byl to první československý sériově vyráběný automobil s dvoutaktním motorem. Celkem vzniklo přes 2500 kusů v osobních a užitkových verzích.\n\nPo neúspěchu vozu Disk připravil konstruktér ing. František Mackerle v dubnu 1925 návrh nového vozu, koncepčně podobného Disku, ale již s klasickou třístupňovou převodovkou. Vůz měl být alternativně poháněn dvoudobým dvouválcem objemu 750 nebo 1000 cm³. Správní rada zbrojovky zvolila řešení s litrovým motorem. Díky varovným zkušenostem s nespolehlivým Diskem bylo rozhodnuto novou konstrukci důkladně odzkoušet. Prototyp najezdil 16 500 km několika evropskými státy včetně průjezdu alpskými průsmyky, během této cesty se nevyskytla žádná závažnější porucha. Následně byl ing. Mackerle jmenován šéfkonstruktérem automobilky a od ledna 1926 započala sériová výroba vozu. Ten se stal prvním sériově vyráběným československým automobilem s dvoutaktním motorem. Výroba typu Z 18 probíhala do roku 1930, vzniklo 2510 kusů, včetně 1000 v užitkových verzích.\nNa základě vozu byla v menším množství produkována sportovní varianta Z 18-Sport, vybavená brzdami předních kol a upravenými motory.\n\nVůz Z 18 pohání řadový, vodou chlazený dvoudobý zážehový dvouválec. Motor má zdvihový objem 1004 cm³ (vrtání válců 80 mm, zdvih 100 mm), který dosahuje nejvyšší výkon 13,2 kW (18 k) při 2200 ot./min. Přípravu palivové směsi zajišťuje karburátor Zenith 30. Motor je opatřen magnetovým zapalováním a spouštěčem Bosch. Palivová nádrž má objem 30 litrů.\n\nPřevodovka vozu je klasická třístupňová, spojená s motorem přes suchou jednokotoučovou spojku.\n\nZákladem podvozku je tuhý obdélníkový rám z U profilů. Obě tuhé nápravy jsou zavěšeny na čtvrteliptických listových pérech. Přenos točivého momentu na hnací zadní nápravu zajišťuje hřídel s pružným kloubem. Náprava není vybavena diferenciálem. Mechanické bubnové brzdy se nacházejí pouze na zadní nápravě. Kola jsou ocelová disková a opatřená pneumatikami Michelin rozměru 720×120 mm.\n\nOsobní verze vozu byly dodávány s otevřenými karosériemi se skládací střechou (faeton), vznikaly také varianty roadster, landaulet nebo limuzína. Na otevřený vůz bylo možné namontovat limuzínový nástavec potažený umělou kůží. Užitkové verze měly podobu valníku s plátěnou střechou, později s uzavřenou kabinou. Kromě továrních karosérií vznikaly i individuální nástavby u samostatných karosářů.\n\nVšechny údaje dle publikace \"Atlas našich automobilů 1914-1928\"\n\nRozvor: 2650 mm\nRozchod kol: 1120 mm\n\nDélka: 3750 mm\nŠířka: 1380 mm\nVýška: 1580 mm (faeton se střechou)\n\nUžitečná hmotnost: 500 kg (valník)\n\nNejvětší rychlost: 80 km/h\nSpotřeba: 11 l/100 km\n"}
{"id": "1143758", "url": "https://cs.wikipedia.org/wiki?curid=1143758", "title": "Dana Tušilová-Rumlerová", "text": "Dana Tušilová-Rumlerová\n\nDana Tušilová roz. Rumlerová (* 30. srpna 1946, Brno) je československá hráčka basketbalu. Je vysoká 170 cm. Je zařazena na čestné listině mistrů sportu.\n\nV basketbalovém reprezentačním družstvu Československa v letech 1966 až 1970 hrála celkem 100 utkání a má podíl na dosažených sportovních výsledcích. Zúčastnila se Mistrovství světa 1967 Praha – 3. místo a tří Mistrovství Evropy 1966, 1968, 1970, na nichž získala stříbrnou medaili za druhé místo na ME 1966 a bronzovou medaili za třetí místo na MS 1967.\n\nV československé basketbalové lize žen hrála celkem 10 sezón (1964–1974) za družstva KPS Brno (1964–1971) a NHKG Ostrava (1971–1974). S KPS Brno získala v ligové soutěži dva tituly vicemistra Československa (1965, 1966), dvakrát třetí místo (1967, 1971) a dvakrát čtvrté místo. Je na 29. místě v dlouhodobé tabulce střelkyň československé basketbalové ligy žen za období 1963–1993 s počtem 2731 bodů., \n\n\n\n\n\n"}
{"id": "1143764", "url": "https://cs.wikipedia.org/wiki?curid=1143764", "title": "Gl 528", "text": "Gl 528\n\nGl 528 je dvojhvězda vzdálená od Země 43,2 až 44,2 světelných let. Spektrální klasifikace hvězd je K4 a K6, obě patří mezi oranžové trpaslíky. Každá hvězda má přibližně 40 % hmotnosti Slunce.\n\n"}
{"id": "1143765", "url": "https://cs.wikipedia.org/wiki?curid=1143765", "title": "Let El Al 402", "text": "Let El Al 402\n\nLet El Al 402 byl mezinárodní let z Londýna přes Vídeň a Istanbul do Tel Avivu. Letadlo Lockheed Constellation registrace 4X-AKC, se ocitlo v bulharském letovém prostoru, bylo sestřeleno dvěma proudovými stíhačkami MiG-15 a zřítilo se nedaleko Petriče. Zahynulo všech 51 cestujících a 7 členů posádky. K neštěstí došlo v době napjatých vztahů mezi Východem a Západem a bylo svého času nejvážnější nehodou Lockheedu Constellation.\n\nConstellation letěl na obvyklé každotýdenní trase z Londýna a po mezipřistání odstartoval ve 2:53 ze Schwechatu. Letěl do Tel Avivu s plánovaným mezipřistáním v Istanbulu. Nikdy nebylo objasněno, proč se letadlo odchýlilo z plánované trasy. V tomto bodu se názory bulharských a izraelských vyšetřovatelů zásadně liší. Jednou z hypotéz je zkreslení NDB navigace bouřkovou aktivitou. Blesky mohly zapříčinit chybnou činnost zařízení a navigátor se domníval, že je v dosahu radiomajáku ve Skopje a zvolil kurz 142 stupňů. Avšak tuto domněnku vyvrací absence bouřek v oblasti. Příčiny sestřelu jsou předmětem diskusí bulharských vojáků a historiků bulharského letectva. Jisté je, že letadlo vlétlo ve výši přibližně 18.000 stop do bulharského prostoru. Když minulo Tran, ulétlo dalších 200 km než bylo ve vzdálenosti 120 km od bulharských hranic sestřeleno.\n\nPřelet západních bulharských hranic zaznamenala vojenská hláska nedaleko města Tran a na rozkaz zástupce náčelníka protivzdušné obrany odstartovala dvojice proudových MiGů 15 s vedoucím Petrovem. MiGy odstartovaly z letiště v Dobroslavci odpovědném za obranu hlavního města. Podle svědectví pilotů, nejprve dvojka varovnými výstřely před nos letadla upozornila pilota El Al a Petrov varování opakoval. Mezitím se letadlo přiblížilo jižní hranici s Řeckem a nedaleko Petriče bylo sestřeleno. Podle svědectví pilotů MiGů Constellation nejdříve vysunul přistávací klapky i podvozek a hodlal uposlechnout varování, poté je však rychle zasunul a zamýšlel uniknout do Řecka.\n\nÚmysly pilotů stíhaček se staly předmětem sporů; místo pádu v blízkosti hranic nedaleko Petriče vzbuzuje dojem, že letadlo bylo doprovázeno do posledních minut před sestřelem. Rozkaz vydal generál Veličko Georiev, který nařídil: „Pokud letadlo neuposlechne příkazy a hodlá opustit naše území a není čas na další varování, sestřelte ho.“ Letadlo zasažené výstřely začalo klesat a ve výšce 2000 stop se rozpadlo a v plamenech zřítilo.\n\nZpočátku se uvažovalo, že letadlo nesestřelili stíhači, ale bylo zasaženo protiletadlovou raketou ze země. Druhý den Bulhaři přiznali sestřel, vyjádřili politování a nařídili vyšetřování. Ale nedovolili šestičlennému izraelskému týmu se na něm podílet; toto rozhodnutí se později stalo předmětem kritiky obou zúčastněných stran.\n\nJako pravděpodobná příčina nehody bylo stanoveno:\n\nLetoun utrpěl zásah nebo zásahy, které způsobily ztrátu přetlaku a požár. V důsledku zásahů pravého křídla, pravděpodobných zásahů levého křídla a zásahů zadní části trupu projektily velké ráže, se letoun ve vzduchu rozpadl.\n\nVyšetřovatelé doporučili vybavit trasu Amber 10 více VOR namísto jediného radiomajáku, který byl provozován v době nehody.\n\nNa palubě letadla se nacházela i pošta z Německa, Nizozemska, Rumunska a Sovětského svazu. Nepoškozena a zachována ale zůstala jen malá část těchto zásilek. Ta byla potom dopravena do Tel Avivu. Adresátům v Izraeli byly zásilky doručeny s dodatečným razítkem s textem v hebrejštině: \nObrys rámečku lemujícího text má rozměr 19 mm × 36 mm, samotný hebrejský text je o velikosti 2–3 mm.\n\nNení překvapující, že v době studené války obě strany považovaly nehodu za vážnou provokaci.\n\nI když bulharská vláda nejprve odmítla přijmout odpovědnost a obvinila izraelské letadlo z nepovoleného proniknutí do vzdušného prostoru, nakonec vydala formální omluvu, označila jednání pilotů stíhaček za „příliš ukvapené“ a souhlasila se zaplacením odškodnění rodinám obětí.\n\n"}
{"id": "1143769", "url": "https://cs.wikipedia.org/wiki?curid=1143769", "title": "QPM-241", "text": "QPM-241\n\nQPM-241 je Wolf-Rayetova hvězda v souhvězdí Střelce. Je to jedna z nejsvítivějších známých hvězd. Jas této hvězdy je 4,5 milionkrát větší než jas Slunce. Navzdory vysoké svítivosti je hvězda ovlivňována mezihvězdnou extinkcí a je\nproto pozorovatelná pouze na infračervených vlnových délkách.\n"}
{"id": "1143770", "url": "https://cs.wikipedia.org/wiki?curid=1143770", "title": "Tágo", "text": "Tágo\n\nTágo má více významů: \n"}
{"id": "1143788", "url": "https://cs.wikipedia.org/wiki?curid=1143788", "title": "Vukovarský ostrov", "text": "Vukovarský ostrov\n\nVukovarský ostrov (chorvatsky Vukovarska ada, srbsky v cyrilici Вуковарска ада) je ostrov na Dunaji mezi Srbskem a Chorvatskem. Ostrov je formálně součástí chorvatského území a od srbského břehu Dunaje jej odděluje malé rameno řeky. Fakticky je ale pod srbskou správou. Je neobydlený a má rozlohu 1000 ha.\n\nVukovarský ostrov je jedním z řady ostrovů, které se nacházejí na řece Dunaji mezi Chorvatskem a Srbskem, a které jsou předmětem pohraničního sporu obou zemí. Zatímco Chorvatsko trvá důsledně na dodržování historických hranic, které neodpovídají současnému toku řeky Dunaje, Srbsko žádá, aby státní hranice procházela středem řeky. Mezi lety 1992 až 2004 se na ostrově nacházely jednotky jugoslávské, později srbské armády.\n\nOstrov je přístupný přes řeku bez potřeby předložení cestovního dokladu z chorvatské strany v letních měsících během turistické sezóny. Ostrov je znám díky svým plážím a byl navštěvován ještě před vypuknutím chorvatské války za nezávislost.\n\n"}
{"id": "1143791", "url": "https://cs.wikipedia.org/wiki?curid=1143791", "title": "Evelyn De Morgan", "text": "Evelyn De Morgan\n\nEvelyn De Morgan, rozená Mary Evelyn Pickering, (30. srpna 1855 Londýn – 2. května 1919 Londýn) byla anglická malířka, jejíž díla značně ovlivnil styl Prerafaelitů. Její obrazy zobrazovaly mýtické či biblické bytosti, ale také postavení žen ve společnosti. Ve svých malbách si hrála se světlem a tmou, přičemž tma většinou měla znamenat smrt.\n\nEvelyn se narodila jako Mary Evelyn Pickering do rodičů z vyšší střední třídy. Její otec, Percival Pickering, byl zapisovatel a její matka, Anna Maria Wilhelmina Spencer Stanhope, byla žena v domácnosti a sestra umělce Johna Roddama Spencera Stanhopera.\n\nEvelyn byl vzdělávána doma a kreslení se začala věnovat když jí bylo 15. Na své sedmnácté narozeniny si do deníku poznamenala: \"Umění je věčné, ale život je krátký ...\". V té době také přesvědčila své rodiče, aby jí dovolili studovat na umělecké škole. Zpočátku se to sice rodičům nelíbilo, ale nakonec se roku 1873 nechala zapsat na Slade School of Art. Získala stipendium na tři roky, které mělo zajistit, aby její rodiče nemuseli školu platit, ale podmínkou bylo, aby pracovala s uhly a tzv. rudkami, ale ona tuto techniku odmítla.\n\nByla žákyní své strýce z matčiny strany, Johna Roddama Spencera Stanhopera, který měl na její styl velký vliv. Od roku 1875 jej Evelyn často navštěvovala ve Florencii, Tam měla možnost prohlédnout si renesanční díla velkých umělců a nejvíce si zamilovala Sandra Botticelliho. Její první vernisáž proběhla v roce 1877 v galerii Grosvenor v Londýně.\n\nV roce 1887 se provdala za keramika William De Morgana a společně s ním pak žila až do konce života v Londýně. Jejich manželství bylo bezdětné. Evelyn byla pacifistka a v mnoha svých dílech vyjadřovala zděšení nad první světovou válkou a búrskými válkami. Její manžel zemřel přirozenou smrtí roku 1917 a ona ho o dva roky později následovala. Je pohřbena na Brookwoodském hřbitově.\n"}
{"id": "1143793", "url": "https://cs.wikipedia.org/wiki?curid=1143793", "title": "Ve zdech Eryxu", "text": "Ve zdech Eryxu\n\nPovídku Ve zdech Eryxu napsali v lednu roku 1936 američtí spisovatelé H. P. Lovecraft a Kenneth J. Sterling (1920–1995) a poprvé byla uveřejněna v říjnu roku 1939 v časopisu Weird Tales. Povídka působí ve srovnání s ostatními texty H. P. Lovecrafta neobyvkle, jelikož se jedná o klasický sci-fi příběh z blízké budoucnosti o prozkoumávání vesmíru.\n\nKoncept příběhu se k Lovecraftovi dostal v lednu roku 1936, kdy mu jej ukázal jeho přítel Sterling, předčasně vyzrálý student střední školy v Providence, který se s Lovecraftem spřátelil rok před tím. Hlavní linie příběhu se zakládala na představě neviditelného labyrintu, u níž později Sterling přiznal inspiraci v povídce \"The Monster-God of Mamurth\" od Edmonda Hamiltona, která vyšla v srpnovém vydání Weird Tales roku 1926 a obsahovala nápad s neviditelnou budovou uprostřed Sahary.\n\nLovecraft pečlivě Sterlingův koncept přepsal, přičemž jej prodloužil na 12 000 slov (původní text byl dlouhý mezi 6 000 a 8 000 slovy). Většina textu uveřejněné verze povídky se připisuje Lovecraftovi, ačkoli se důkaz v podobě originálu nedochoval.\n\n"}
{"id": "1143797", "url": "https://cs.wikipedia.org/wiki?curid=1143797", "title": "Štírovka měkkoostenná", "text": "Štírovka měkkoostenná\n\nŠtírovka měkkoostenná (\"Scorpiurus muricatus\") je nízká, poléhavá, žlutě kvetoucí, planě rostoucí rostlina. Je jediný druh malého rodu štírovka, který se v české přírodě vyskytuje.\n\nDruh pochází z oblastí okolo Středozemního moře, ze severní Afriky a z jihozápadní Asie. Dostává se i do severněji položených evropských zemí kde vyrůstá již méně často, zavlečen byl i na americký a australský kontinent. V České republice, kam je tento neofyt také příležitostně zavlékán, se objevuje jen ojediněle.\n\nTato teplomilná rostlina je na kvalitu půdy nenáročná, roste na suchých i vlhkých místech, na plném slunci i v polostínu. Obvykle se vyskytuje po okrajích polí, cest a železničních tratích, na úhorech, rumištích, náspech i v suché stepní krajině, většinou na dobře odvodněných místech. Vyskytuje se do nadmořské výšky až 1200 m.\n\nJednoletá bylina s mnoha poléhavými a na koncích mírně vystoupavými lodyhami dlouhými 5 až 60 cm. Lysé nebo pouze jemně chlupaté lodyhy jsou porostlé vztyčenými kopinatými listy dlouhými do 10 a širokými do 2 cm. Celistvé listy mají palisty srostlé s dlouhými řapíky a jejich čepele jsou celokrajné se třemi až pěti žilkami.\n\nZ úžlabí listů vyrůstají vzpřímeně dlouhé stopky okoličnatých květenství tvořených třemi až pěti oboupohlavnými květy. Stopky se postupně prodlužují a v době kvetení jsou květy výše než listy. Květy mají drobný, pětizubý, zvonkovitý kalich a 0,5 až 1 cm dlouhou, žlutou, pětičetnou motýlokvětou korunu s pavézou, křídly a člunkem. V koruně je deset dvoubratrých tyčinek s prašníky a přisedlý semeník nesoucí zahnutou čnělku s hlavičkovitou bliznou. Květy rozkvétají od konce jara po celé léto a jsou opylovány hmyzem.\n\nPlodem je nepukavý, 2 až 5 cm dlouhý, nepravidelně spirálovitě stočený lusk porostlý měkkými ostny.\n\nRostliny štírovky měkkoostenné obsahují hodně fytoalexinů, látek které jsou součástí obranného sytému rostlin. Potlačují mj. růst plísní rodu Fusarium, které produkují lidem škodící myxotoxiny.\n\nČerstvé byliny jsou sice výživné a dobře jsou přijímány přežvýkavci, vědomě se však za tímto účelem nepěstují. Místy se vysévají do okrasných zahrad nebo skalek jako půdokryvné rostliny. Jejich listy i plody jsou po uvaření jedlé, stočené plody se pak podobají housence a zdobí se jimi zeleninové saláty. V některých zemích proto mívá tato rostlina, pro vzhled plodů, jméno „pichlavá housenka“.\n\n\n \n"}
{"id": "1143798", "url": "https://cs.wikipedia.org/wiki?curid=1143798", "title": "Kyjevská gubernie", "text": "Kyjevská gubernie\n\nKyjevská gubernie ( , ) byla jedna z gubernií carského Ruska, které vznikly na základě nařízení Petra I. dne 18. prosince 1708. Nacházela se v povodí řeky Dněpr v severovýchodní části Ukrajiny. \n\nPodle údajů o počtu obyvatel z roku 1897 v gubernii žilo 3 559 229 obyvatel na rozloze 39 459,2 km² (13 okresů). Gubernie zanikla při územně-správní reformě v Sovětském svazu v roce 1923, kdy se její území stalo součástí Kyjevské oblasti. Hlavním městem gubernie byl Kyjev.\n\n"}
{"id": "1143800", "url": "https://cs.wikipedia.org/wiki?curid=1143800", "title": "O prajském rumlu", "text": "O prajském rumlu\n\nO prajském rumlu nebo Operetka o prajském rumlu je jednoaktová česká zpěvohra v hanáckém nářečí – jedna z tzv. hanáckých oper či operet. Námětem je obléhání Olomouce pruskými vojsky roku 1758, za sedmileté války, které komentují hrdinové opery, dva hanáčtí mladíci, jeden odvážný jménem Macek a druhý bázlivý Jóra.\n\nAutor této zpěvohry není znám, z narážek v textu je však zřejmé spojení s klášterem Hradisko u Olomouce, kde byly hanácké opery pěstovány od přelomu 40. a 50. let 18. století, a bohemista Jiří Fiala v této souvislosti uvažuje o cisterciáckém mnichu Ignáci Plumlovském (řádovým jménem Alanus), který pro Hradisko psal hanácké opery a zemřel 2. června 1759. Libreto v zásadě odpovídá jeho stylu, i když je mnohem prostští než v případě \"Pargamotéky\" a \"Landeborka\".\n\nZpěvohra byla napsána pro dva mužské hlasy – basy – s trojhlasým doprovodem v podobě dvou houslí a violoncella a je rozčleněna na pět strofických árií (tři pro Jóru a dvě pro Macka) spojených šesti recitativy a ústí do závěrečného dvojzpěvu obou postav, označeného jako sbor (chorus). Její hudba se však nedochovala, s výjimkou árie \"Sedláci, Hanáci, šeci zhóro vstaňte\", kterou s odstupem půldruhého století zaznamenal ve svých pamětech skladatel Hynek Vojáček. Úplný opis libreta byl nalezen v pozůstalosti Aloise Vojtěcha Šembery; upozornil na ně poprvé Jan Trojan roku 1987.\n\nJóra naříká nad hrozícím vpádem Landeborka na Hanou – budou trpět lidé, chléb i dobytek a kacířové učiní na Hané z ráje peklo (recitativ \"Co se děje, ach! prosim vás, snad jož bode tenkrát po nás\"). Tento květen přinesl Moravě jen škodu – jedovaté brouky, pavouky, škodné motýly, kobylky, ťuhýky a pijavice … (árie \"Ach, jak tento máj měsíc v přijemnosti klesl\"). Přichází Jórův přítel Macek. Zatímco Jóra by se před Prajzem nejraději schoval do nějaké díry, Macek radí vydat se k Olomouci. To se zdá Jórovi čirým bláznovstvím, protože na město táhne Landebork, ale Macek nemá strach, že by dobyl (recitativ \"Ach, poď, Macko, potěš Jóro, viš-le pak nějakó ďóro\"). Macek furiantsky varuje prajzského krále, aby se nepokoušel dobýt Olomouc a táhnout dále na Vídeň – zbytečně si na tom ořechu vyláme zuby (árie \"Králi Prajské, s dovoleni, slešele sme divnó\").\n\nJóra se leká Mackovy opovážlivosti, ten mu zase vyčítá zbabělost. Jóra namítá, že i panstvo před Prajzem utíká. Macek příteli vysvětluje, že pánové mají možná proč mít strach, ale na prostého bázlivého Hanáka by nepřátelským vojákům bylo i kulky škoda. Když se však Jóra tak bojí, odchází Macek do Olomouce sám (recitativ \"Dež tě slešim zpivať, Macko, je mně, jak be mně dal packo\"). Jóra se třese z představy, jak by vypadala Haná pod pruskou vládou – platily by se daně „i z ocásko“, už pětiletí chlapci by byli odváděni k vojsku a navíc by tu bylo „brzy loteráno vic, než je v Ohřich cekáno“ (árie \"Nic ta střelba hrozná, velká tak mně nestraši\").\n\nMacek se vrací se zprávami: Prajz oblíčil Olomouc ze všech stran, jen od ne kláštera Hradiska, na kterém je pandurská posádka. Ale naq rozdíl od sýčkujícího Jóry je Macek optimista, věří, že se brzy objeví „naše veleká armáda“ (recitativ \"Kde si dlóho zostal, očoč, že ho jož Prajz dostal?\"). Macek se vydává pobízet sedláky k obraně hanácké vlasti třeba i kosami, vidlemi a sochory (árie \"Sedláci, Hanáci, všeci zhůro vstaňte\"). Naposledy vybízí Jóru, aby šel s ním, ale pro toho „jistější je za pecó“ (recitativ \"No, jaky, Jóro, půdeš se mnó?\"). Vzápětí je však Macek zpátky: Prajzové se našich vojáků tak lekli, že do jednoho utekli. Olomouc je osvobozena a Jóra opěvuje její obětavost (árie \"Ach, jaks město Holomóc pro celó krajino\"). Teď je velmi rozjařen a vymýšlí, jaké tresty by uložil pruskému králi, kdyby se mu dostal do rukou (recitativ \"Pravda, Jorko, to je radosť\"), Macek ho vyzývá, aby na to zapomněl a spolu s ním poděkoval Bohu za osvobození. Oba tedy zpívají chválu Bohu z vděčnosti za to, že Hanáci „hosta zlýho tak lehko pozbele“ (sbor \"Pochválen boď z toho, Panebože milé\").\n\n"}
{"id": "1143804", "url": "https://cs.wikipedia.org/wiki?curid=1143804", "title": "Anne-Marie Rivier", "text": "Anne-Marie Rivier\n\nAnne-Marie Rivier (doma známa jako Marinette; 19. prosince 1768, Montpezat-sous-Bauzon - 3. února 1838, Bourg-Saint-Andéol) byla francouzská římskokatolická řeholnice a zakladatelka Kongregace Uvedení přesvaté Bohorodice do chrámu. Katolická církev jí uctívá jako blahoslavenou.\n\nNarodila se 19. prosince 1768 v Montpezat-sous-Bauzon v departementu Ardèche. Když jí bylo něco přes rok, při nehodě si zlomila kyčel a nemohla chodit. Každý den po dobu čtyř let chodívala se svou velmi zbožnou matkou do místní katolické svatyně kde se dlouhou dobu modlily před Pietou. Dne 8. září 1774 zjistila že může s pomocí berel chodit. Vše bylo bráno jako zázrak a její matka to připisovala Panně Marii.\n\nKdyž jí bylo 17 let, požádala o vstup k Sestrám Notre Dame v Pradelles ale byla odmítnuta kvůli jejímu špatnému fyzickému zdraví. To jí ale neodradilo, následující rok si založila školu ve svém rodném městě. Se svými spolupracovníky navštěvovala nemocné a otevřela místnost pro mládež, kde se chodívaly bavit.\n\nZanedlouho národ zažil traumatickou Velkou francouzskou revoluci; všechny řády a kongregace byli zrušeny a byly zakázány všechny náboženské obřady a veřejné vyznání víry. Nicméně ona si držel pevnou víru v Krista; stále vyučovala o Bibli, Ježíši a o svatých.\n\nRoku 1794 revoluční orgány zabavily budovu školy a Anne se přestěhovala se svými společníky do města Thueyts, kde se jim dostalo podpory od otce Luigiho Pontaniera, který byl členem Společnosti svatého Sulpicia. V podkroví školy dne 21. listopadu 1796 (svátek Uvedení přesvaté Bohorodice do chrámu) se ona a čtyři ženy zasvětily Bohu. Nově vzniklá skupina se zavázala k práci se sirotky a navštěvování lidí v domovech. Do dalšího roku se skupina rozrostla na dvanáct členů. Byly sepsány prozatímní stanovy které byly schváleny místním biskupem a 21. listopadu 1797 složily své věčné sliby. Tím byla založena Kongregace Uvedení přesvaté Bohorodice do chrámu.\n\nRoku 1810 měly sestry 46 komunit stejně jako noviciátů. Vzhledem k přibývání sester byl mateřský dům přemístěn do větších prostor v Bourg-Saint-Andéol. Roku 1820 měli 88 domů v 8 diecézích.\n\nZemřela 3. února 1838 ve věku 70 let. V čase její smrti měla kongregace více než 300 sester v 141 domech v 15 diecézích. Při své smrti řekla: \"Mé dcery, jednoho dne překročíme moře.\" Dnes existuje více než 3 000 sester po celém světě.\n\nProces blahořečení byl zahájen v 19. století v diecézi Viviers. Dne 13. června 1890 jí papež Lev XIII. prohlásil za Ctihodnou. Blahořečena byla 23. května 1982 papežem Janem Pavlem II.\n\n"}
{"id": "1143807", "url": "https://cs.wikipedia.org/wiki?curid=1143807", "title": "Moskevská gubernie", "text": "Moskevská gubernie\n\nMoskevská gubernie ( ) byla jedna z gubernií Ruského impéria zřízená nařízením Petra I. dne 12. prosince 1708 společně s dalšími sedmi guberniemi. Ve 13 okresech gubernie podle údajů z roku 1897 žilo 2 433 356 obyvatel. V roce 1926 zde na žilo už 4 570 836 obyvatel. Dne 14. ledna 1929 při vzniku nových oblastí SSSR gubernie zanikla. Hlavním městem gubernie byla Moskva.\n\n"}
{"id": "1143808", "url": "https://cs.wikipedia.org/wiki?curid=1143808", "title": "Marie-Rose Durocher", "text": "Marie-Rose Durocher\n\nMarie-Rose Durocher (6. října 1811, Saint-Antoine-sur-Richelieu – 6. října 1849, Longueuil) byla kanadská římskokatolická řeholnice a zakladatelka Sester svatých jmen Ježíše a Marie. Katolická církev jí uctívá jako blahoslavenou.\n\nNarodila se v 6. října 1811 ve vesnici Saint-Antoine-sur-Richelieu jako Eulalie-Mélanie. Byla desáté dítě z jedácti Oliviera a Geneviève Durocherových, velmi prosperujích farmářů. Tři z jejích sourozenců zemřeli v dětství. Její bratři Flavien, Théophile, a Eusèbe se stali římskokatolickými knězi a její sestra Séraphine vstoupila do Kongregace de Notre Dame z Montréalu.\n\nAž do 10 let jí vyučoval jako domácí učitel jejich dědeček z otcovi strany Olivier Durocher. Po jeho smrti roku 1821 se stala žákem v klášteře Kongregace de Notre Dame v Saint-Denis-sur-Richelieu kde ve 12 letech přijala První svaté přijímání. Poté se vrátila domů kde byla vyučována Jean-Marie-Ignace Archambaultem, učitelem na Collège de Saint-Hyacinthe. Během této doby vlastnila koně se jménem Caesar a stala se kompetentní jezdkyní.\n\nRoku 1827 v 16 letech vstoupila do internátní školy Kongregace de Notre Dame v Montréalu, kde měla v úmyslu vstoupit dříve jako její sestra Séraphine do noviciátu. Nicméně její zdravotní stav nebyl moc dobrý aby mohla dokončit vzdělání a tak se po dvou letech vrátila domů. Současník Marie později napsal: \"Byla báječná, neviděla vlastní hodnoty a vše přisuzovala Bohu a tvrdila že je v ní slabost a bída. Byla posedlá okouzlující skromností, byla jemná a laskavá. Vždy naslouchala hlasu svých učitelů a více poslouchala Boží hlas.\n\nRoku 1830 zemřela její matka Geneviève a Eulalie převzala roli matky jako hospodyně. Roku 1831 její bratr Theophile, který byl v té době kurátem farnosti Saint-Mathieu v Belœilu, přesvědčil jí a svého otce aby se přestěhovali z rodinné farmy k němu na farnost. V letech 1831-1843 zde pracovala jako hospodyně a sekretářka. V průběhu této práce byla obeznámena o vážném nedostatku škol a učitelů v okolí. Marie projednávala spolu se svými známými a rodinou že by bylo třeba založil řeholní komunitu zaměřenou na vzdělávání chudých a bohatých dětí.\n\nRoku 1841 Louis-Moïse Brassard farní kněz v Longueuilu projednával s Eugènem de Mazenod biskupem diecéze Marseilles o zřízení misie v Québecu francouzskou kongregací \"Sœurs des Saints-Noms de Jésus et de Marie\". Eulalie se od Brassarda dozvěděla o tomto návrhu. Spolu se svojí přítelkyní Mélodií Dufresne se po příjezdu sester do Kanady chtěla připojit do noviciátu. Nicméně misie zde nevznikla ale místo toho Eugène doporučil Ignacovi Bourgetovi biskupovi Montréalu založit podobnou kongregaci dvěma ženami které se chtěli připojit k francouzským sestrám.\n\nDne 2. prosince 1841 přijeli do Montréalu Misionáři obláti Panny Marie Neposkvrněné a v srpnu 1842 otevřeli kostel v Longueuilu. Mezi obláty byl otec Pierre-Adrien Telmon který odcestoval do Belœilu provádět populární misi kde se setkal s Eulalií a stal se jejím duchovním otcem. Dne 6. října 1843 odešla do Longueuilu aby byla svědkem slibů svého bratra Eusèbeho azde se setkala s biskupem Bourgetem. Společně Bourget a Telmon žádali Marii aby převzala vedoucí roli v založení nové náboženské kongregace věnované křesťanské výchově mládeže. S žádostí souhlasila a 28. října 1843 vstoupila pod vedením otce Jeana-Marie Francois Allarda, O.M.I. v kostele Saint-Antoine v Longueuilu do postulátu. Po ní vstoupily také její přítelkině Mélodie Dufresne, a Henriette Céré učitelka v Longueuilu.\n\nDne 28. února 1844 při obřadu vedeném biskupa Bourgetem vstoupily tři postulantky do noviciátu, získaly řeholní hábity a řeholní jména. Eulalie-Mélanie se stala sestrou Marií-Rosou, Mélodie sestrou Marií-Agnes a Henriette Marií-Madeleine. Biskup tuto novou komunitu pojmenoval Sestry svatých jmen Ježíše a Marie a to podle francouzské komunity do které chtěla Marie vstoupit. Dne 8. prosince 1844 složily své věčné řeholní sliby. Biskup Bourget jej jmenoval představenou a mistryní noviciátu.\n\nZemřela z důvodu nemoci 6. října 1849. Její tělo odpočívá v kon katedrále Saint-Antoine-de-Padoue.\n\nDne 9. listopadu 1927 byl započat její proces blahořečení. Dne 13. července 1979 jí papež Jan Pavel II. prohlásil za Ctihodnou. Blahořečena byla 23. května 1982.\n\n"}
{"id": "1143810", "url": "https://cs.wikipedia.org/wiki?curid=1143810", "title": "Kaple svatého Kříže (Lipová)", "text": "Kaple svatého Kříže (Lipová)\n\nKaple svatého Kříže je zámecká kaple v Lipové, která se nachází v prvním patře severovýchodního křídla lipovského zámku. Ve druhé dekádě 21. století je, stejně jako celý zámek, značně poničená a čeká na rekonstrukci. Spolu se zámkem je chráněna jako kulturní památka České republiky.\n\nStavba nového barokního zámku v Lipové začala roku 1737 na popud majitele lipovského panství Leopolda Antonína Salm-Reifferscheidta (1699–1769), stavební a dokončovací práce však pokračovaly ještě následující dvě desetiletí. Podle plánů Girolama Costy postavil zámek místní hraběcí stavitel Zacharias Hoffmann (1678–1754). Stavba nebyla v pozdějších letech významně upravován, totéž platí pravděpodobně i pro kapli svatého Kříže. V dochovaném soupisu místností je označena jako modlitebna; i v dalších letech se jednalo patrně o skromnou soukromou kapli hraběcí rodiny. Po první světové válce změnil zámek majitele. Tím byl od roku 1924 pražský advokát JUDr. Josef Apollo Růžička (1889–1942), zmínky o kapli však chybí. Ke svému účelu byla patrně naposledy využívána v 60. letech 20. století v době, kdy v zámku sídlil domov důchodců. Od 70. let 20. století zůstal zámek prázdný, bez vnitřního vybavení, a postupně chátral. Zkáza zámku byla téměř dokonána na počátku 21. století, kdy se postupně propadly krovy. Kaple svatého Kříže tak prakticky zanikla a není veřejnosti přístupná. Současný majitel (od roku 2011) \"Via Tempora Nova z. s.\" se snaží o celkovou rekonstrukci zámku.\n\nZámecká kaple svatého Kříže se nachází v prvním patře severovýchodního křídla budovy. Byla jedinou zaklenutou místností jinak plochostropého podlaží. Místnost o ploše 18 m byla zařízena skromně, bez zvláštní výmalby nebo štukové výzdoby. Zařízení kaple se nedochovalo, inventář byl rozebrán po druhé světové válce. Mezi něj patřila zmenšená kopie hlavního oltáře z nedalekého kostela svatého Šimona a Judy, který vytvořil drážďanský dvorní sochař Franz Pettrich (1770–1844) se svým zetěm.\n\n\n"}
{"id": "1143812", "url": "https://cs.wikipedia.org/wiki?curid=1143812", "title": "Saint-Antoine-sur-Richelieu", "text": "Saint-Antoine-sur-Richelieu\n\nSaint-Antoine-sur-Richelieu je obec v jihozápadním Québecu v Kanadě na řece Richelieu v kraji La Vallée-du-Richelieu. Podle sčítání lidu roku 2011 měla 1 659 obyvatel.\n"}
{"id": "1143816", "url": "https://cs.wikipedia.org/wiki?curid=1143816", "title": "Předměstí Libavá", "text": "Předměstí Libavá\n\nPředměstí Libavá je bývalá obec a zrušené katastrální území o rozloze 442 hektarů, začleněné dříve do vojenského újezdu Libavá. Zástavba této bývalé obce tvoří nyní okrajovou východní část zástavby sídla Město Libavá, přičemž hranici mezi Předměstím Libavá a Městem Libavá tvořil z velké části Libavský potok. K Předměstí Libavá náleží ze současné zástavby Města Libavá všechny domy na levém břehu Libavského potoka, tedy čísla popisná 12, 73, 75, 76, 77, 78, 79, 81, 82, 83, 132, 133, 134, 137, 138, 139, 140, 141, 144, 145, 146. Na západě a severu sousedilo Předměstí Libavá s katastrálním územím Město Libavá, na východě s katastrálními územími Stará Voda a Vojnovice, na jihu s katastrálním územím Údolná. \n\nAdministrativní součástí Města Libavá bylo Předměstí Libavá od roku 1854. Od roku 1897 tvořily Město Libavá a Předměstí Libavá jednotnou osadu pod názvem Město Libavá. Roku 1910 došlo v souvislosti s úpravou koryta Libavského potoka k úpravě hranice mezi k. ú. Město Libavá a Předměstí Libavá. Po vzniku vojenského újezdu Město Libavá byla během druhé poloviny 20. století zbořena většina domů tvořících zástavbu Předměstí Libavá.\n\nK 20. prosinci 2002 pak bylo katastrální území Předměstí Libavá zrušeno: přibližně ze dvou třetin bylo začleněno do nově rozšířeného katastrálního území Město Libavá, ovšem jižní třetina byla začleněna do nově rozšířeného katastrálního území Rudoltovice. V souvislosti s nadcházejícím zmenšením území vojenského újezdu Libavá, k němuž došlo k 1. lednu 2016, bylo rozhodnuto ponechat v rámci vojenského újezdu nejen jižní část zaniklého k. ú. Předměstí Libavá, patřící od roku 2002 ke k. ú. Rudoltovice, ale i severněji položenou východní část, která byla nově k 2. červnu 2014 začleněna do nově vytvořeného k. ú. Předměstí u Města Libavá. Součástí nového katastru je kromě části bývalého k. ú. Předměstí Libavá jihozápadní část bývalého katastru zlikvidované obce Stará Voda a severozápadní část katastru taktéž zlikvidované obce Vojnovice.\n"}
{"id": "1143822", "url": "https://cs.wikipedia.org/wiki?curid=1143822", "title": "Fabrizio De André", "text": "Fabrizio De André\n\nFabrizio Cristiano De André (Janov, 18. února 1940 – Milán, 11. ledna 1999) byl italský písničkář.\n\nDe André – označovaný pro svou zálibu v pastelkách Faber-Castell a pro podobnost jejich názvu se svým jménem také přezdívkou „Faber“, vytvořenou jeho přítelem z dětství Paolem Villaggiem – je oceňován jako jeden z největších italských písničkářů všech dob. Za téměř čtyřicet let své umělecké tvorby vydal třináct studiových alb a několik dalších písní v podobě singlů, které byly následně opětovně vydány ve výběrech. Texty jeho nahrávek jsou některými kritiky považovány za plnohodnotné básně a jsou zařazovány do školních sborníků literatury. V mnoha z nich vypráví De André příběhy osob z okraje společnosti, rebelů nebo prostitutek.\n\n„Faber“ byl znám jako sympatizant s anarchistickým, levicově libertiánským a pacifistickým hnutím a řadí se rovněž mezi umělce, kteří v největší míře zviditelnili ligurštinu. Vedle toho se věnoval i jiným jazykům, například galurštině nebo neapolštině.\n\nV průběhu své hudební kariéry spolupracoval s výraznými osobnostmi a významnými postavami hudební scény, mezi nimiž můžeme najít jména jako Nicola Piovani, Ivano Fossati, Mauro Pagani, Massimo Bubola, Álvaro Mutis, Fernanda Pivano nebo Francesco De Gregori.\n\nJeho popularita a vysoká umělecká úroveň jsou důvodem, proč jeho jméno nesou některé ulice, náměstí, parky, knihovny či školy.\n\nSpolečně s Brunem Lauzim, Ginem Paolim, Umbertem Bindim a Luigim Tencem je De André jedním z představitelů takzvané „Janovské školy“, skupiny umělců, kteří výrazně pozměnili tvář italské populární hudby.\n\nFabrizio De André se narodil 18. února 1940 v janovské čtvrti Pegli, na adrese Via de Nicolay 12, kde byla v roce 2001 janovskou radnicí odhalena pamětní deska připomínající tuto událost.\n\nDe Andrého rodiče, oddáni roku 1935, byli původem z Piemontu a do Ligurie se přestěhovali po narození prvorozeného syna Maura (Turín, 1936 – Bogotá, 1989). De Andrého otec Giuseppe (Turín, 15. září 1912 – Janov, 19. července 1985) pocházel ze skromných poměrů (ač jeho rodina předstírala, že původem patří mezi provensálskou šlechtu), zbohatl však a koupil Technický institut ve čtvrti Sampierdarena. Po druhé světové válce se Giuseppe De André stal janovským místostarostou za Italskou republikánskou stranu, generálním ředitelem a provozním, následně jednatelem a nakonec ředitelem společnosti Eridania a napomohl k vystavění Janovského veletrhu ve čtvrti Foce. Fabriziova matka, Luigia „Luisa“ Amerio (Pocapaglia, 26. srpna 1911 – Janov, 3. ledna 1995) se narodila do zámožné vinařské rodiny.\n\nFabrizio žil zpočátku na astijském venkově v Revignano d'Asti, kde jeho otec po bombardování Janova v roce 1941 zakoupil zemědělskou usedlost. Giuseppe De André následně zůstal v Janově, aby vedl Technický institut, v roce 1944 se však ke své rodině připojil jako osoba hledaná fašisty pro krytí židovských žáků. Po válce se vrátil do poničeného Janova, kde se angažoval v řešení sporů mezi katolíky a komunisty.\n\nPoté, co Fabrizio navštěvoval soukromou základní školu vedenou jeptiškami, přešel na státní školu, kde mu však jeho nekonformní chování bránilo v klidném soužití s lidmi, s nimiž se v ní setkal, zvláště s vyučujícími. Byl proto přemístěn do přísně vedené jezuitské školy Areccského institutu, nižší střední školy navštěvované dětmi zámožných janovských obyvatel. Zde se Fabrizio v průběhu svého prvního školního roku stal terčem sexuálního obtěžování ze strany jednoho z jezuitů. Navzdory svému věku reagoval De André ve společnosti „duchovního otce“ pohotově a především hlučně. Vedení školy následně přistoupilo k vyloučení žáka ve snaze ututlat skandál. Toto řešení se ukázalo být bezvýsledným, neboť když se o incidentu dozvěděl Fabriziův otec, představitel italského hnutí odporu a místostarosta Janova, informoval o něm vyššího úředníka odpovědného za školství a žádal okamžité vyšetřování, které vedlo k propuštění jezuity ze školní instituce místo Fabrizia – ten později studoval na Klasickém lyceu Kryštofa Kolumba.\n\nPro neshody se svým otcem De André opustil v osmnácti letech domov a začal navštěvovat na Janovské univerzitě přednášky o literatuře a o lékařství. Následně si pro své další studium vybral právnickou fakultu, inspirován svým otcem a bratrem Maurem, který se později stal známým advokátem. De André školu opustil v okamžiku, kdy mu k jejímu absolvování chybělo šest zkoušek. V té době již měl podepsány své první nahrávací smlouvy a zvolil jinou cestu: hudbu. Jeho bratr se později stal jedním z jeho nejvěrnějších a současně jedním z jeho nejkritičtějších fanoušků.\n\nPo prvním problematickém pokusu o sblížení se s hudbou, určeným rozhodnutím rodičů poslat Fabrizia studovat hru na housle, bylo podstatně šťastnějším způsobem poslouchání nahrávek Georgese Brassense, jehož některé texty De André později přeložil a použil je pro svá první alba. Vášeň k hudbě se posléze začala výrazněji formovat s objevením jazzu a častým setkáváním se s přáteli Luigim Tencem, Umbertem Bindim, Ginem Paolim a pianistou Mariem De Sanctisem, se kterým Fabrizio začal hrát na kytaru a zpívat v klubu \"La borsa di Arlecchino\".\n\nDe André v těch letech vedl nezřízený život, který byl v rozporu se zvyky jeho rodiny – stýkával se s přáteli napříč kulturními okruhy a společenskými vrstvami a cestoval. Jeho družkou byla k velkému zklamání jeho otce v letech 1960–61 prostitutka z Via Prè, Anna. De André také střídavě od roku 1957 bydlel u svého kamaráda postiženého tetraplegií. S jiným svým přítelem, Paolem Villaggiem, si často přivydělávali občasnými pracemi, mezi něž v letních měsících patřilo hraní na palubě výletních lodí. Podle Villaggia několikrát vystupovali se Silviem Berlusconim, který si v mládí vydělával stejným způsobem.\nVe stejném období se De André dostal k několika významným knihám, které ovlivnily jeho nazírání na svět. Patřily mezi ně díla Michaila Bakunina, Errica Malatesty a jiných levicových libertiánů. Zásadní byla v tomto ohledu kniha \"Jediný a jeho vlastnictví\" německého filozofa Maxe Stirnera, která umělce ovlivnila natolik, že se začal označovat za anarcho-individualistu. Počínaje tímto okamžikem vyjadřoval De André pravidelně své sympatie k anarchistickým myšlenkám, ovlivněn rovněž Georgesem Brassensem, kterého označoval za svého učitele života. Dobře informován o divoké povaze francouzského zpěváka a básníka, De André jej ze strachu ze zklamání nikdy nechtěl poznat osobně, i když Brassens oceňoval kvalitní překlady svých písní provedené De Andrém. V roce 1957 se De André stal členem Italské anarchistické federace.\n\nPrvní De Andrého manželkou byla dívka z měšťanské rodiny, Enrica Rignon, přezdívaná „Puny“ (zesnulá 2004). Svědkem Fabrizia na svatbě byl jeho přítel a stranický kolega jeho otce, Randolfo Pacciardi. Na konci roku 1962 porodila Rignon syna Cristiana, v polovině 70. let ji Fabrizio opustil.\n\nPo svatbě a narození syna byl dvaadvacetiletý Fabrizio přinucen nutností zajistit svou rodinu přijmout místo učitele na soukromé škole.\n\n„\"Četl jsem Croceho Estetiku, ve které se píše, že se jakýkoliv Ital do osmnácti let může stát básníkem; pokud po osmnáctce pokračuje v psaní básní je buď skutečným básníkem, nebo pitomcem. Já nebyl skutečným básníkem. Ani pitomcem. Zvolil jsem střední cestu: stal jsem se zpěvákem.\"“\n\nV říjnu roku 1961 vydala nahrávací společnost Karim De Andrého první sedmipalcovou vinylovou desku ve standardním děravém obalu (znovuvydaná v roce 1971 Roman Record měla obal s kresbou neznámého autora). Deska obsahovala dvě nahrávky, \"Nuvole barocche\" a \"È fu la notte\". V rozhovoru pro \"Corriere della Sera\" De André uvedl, že v roce 1964 podstoupil přijímací zkoušku Autorské a vydavatelské italské společnosti (\"Società Italiana degli Autori ed Editori\"), aby mohl zapisovat své písně pod svým skutečným jménem (uvedené datum je však určitě uvedeno nesprávně, neboť již v roce 1961 De André podepisoval své texty a skladby a zapisoval je u SIAE); v roce 1997 při svém vystoupení na \"Premio Lunezia\" přiznal, že při zkoušce použil značnou část textu písně \"Le foglie morte\" Jacquese Préverta.\n\nPo opuštění univerzity a působení v pozici učitele se De André v následujících letech začal postupně prosazovat jako zdrženlivá povaha a vzdělaný hudebník schopný ve svém díle kombinovat různé směry a inspirace: atmosféru dávných francouzských písničkářů, společenská témata ztvárněná syrově i v poetických metaforách, hudební tradice některých italských oblastí a středomořskou zvučnost v mezinárodním záběru a užití nezaměnitelného jazyka, který byl současně téměř vždy prostý, srozumitelný každému.\n\nV roce 1964 nahrál píseň \"La canzone di Marinella\", s níž zaznamenal velký úspěch a věhlas po celé zemi tři roky poté, kdy byla přezpívána zpěvačkou Minou; text písně je zdánlivě smyšlený, zakládá se však na skutečnosti.\n\nVe stejném období vyšla i jeho první dlouhohrající deska. De Andrého diskografie nebyla velmi četná, to do roku 1975 platilo i o jeho koncertech. Jeho debutem bylo album \"Tutto Fabrizio De André\" (vydané v roce 1966, poté znovu po dvou letech pod názvem \"La canzone di Marinella\" jiným hudebním vydavatelstvím a s odlišným přebalem), sbírka některých jeho písní, jež byly do té doby vydány pouze v sedmipalcové podobě. Následovala alba \"Volume I\" (1967), považované (ne neprávem) za jeho první skutečné album, \"Tutti morimmo a stento\" (1968), \"Volume III\" (1968), \"Nuvole Barocche\" (1969; tato nahrávka sestávala ze „sedmipalcovek“, které se neobjevily na \"Tutto Fabrizio De André\").\n\nÚvodní píseň alba \"Volume I\", \"Preghiera in gennaio\", byla napsána spěšně, pár hodin poté, co v Sanremu zemřel Luigi Tenco, De Andrého přítel z dětství. Tenco, jenž ve filmu La cuccagna představil De Andrého skladbu \"La ballata dell'eroe\", se podle všeho zastřelil během Sanremského festivalu italských písní v lednu roku 1967. Pouto mezi Tencem a De Andrém bylo velmi silné a De André píseň napsal pod přívalem emocí poté, co společně s Puny spatřil jeho mrtvé tělo. Ve své písni De André, odjakživa fascinován některými náboženskými tématy, zpívá k Bohu modlitbu za Tenca a poskytuje mu v ráji místo spolu s dalšími sebevrahy, odsuzovanými obecně ze strany konformně smýšlejících osob a oficiální církve.\n\nObdobí mezi roky 1968 a 1973 patří mezi De Andrého nejpřínosnější; zpěvák začal svou sérii koncepčních alb nahrávkou \"Tutti morimmo a stento\". Toto album, inspirované poetikou Françoise Villona a existenciálními tématy (ta se posléze objevila i na jeho dalších albech), je čtvrtým koncepčním albem vydaným v Itálii. Text první písně \"Cantico dei drogati\" těží z básně Riccarda Manneriniho, \"Eroina\". De André nahrál album také v anglické verzi, jež nebyla nikdy uvedena na trh, a dnes existuje v jediné kopii. Ta patřila jednomu americkému sběrateli a v současné době je ve vlastnictví apulského nadšence.\n\nPo \"Tutti morimmo a stento\" následovala \"La buona novella\"; důležité album, které vykládá křesťanskou filozofii ve světle některých apokryfních evangelií (konkrétně, jak uvádí poznámka na přebalu alba, podle Jakubova protoevangelia a Arabského evangelia dětství). De André v albu zdůrazňuje lidský aspekt postavy Ježiše v silném protikladu k doktríně o posvátnosti a absolutní pravdě, která byla dle zpěváka vytvořena církví za účelem prosazování moci.\n\nPodle toho, co uvádí Roberto Dané, nápad nahrát desku podobného ražení měl právě on; zamýšlel realizovat ji s Duiliem Del Prete, poté požádal Antonia Casettu, který jej odkázal na De Andrého:\n\n„\"V roce 1961 jsem se vrátil ke Casettovi a navrhl jsem mu jeden nápad, který jsem chtěl realizovat s Duiliem Del Prete: desku založenou na apokryfních evangeliích... On byl skvělý hudební vydavatel s dobrým instinktem, se zájmem si mě poslechl a nakonec řekl: ‚Dobře, ale proč s tím nezajdete za Fabriziem De André? Víte, on teď má menší krizi, neví, co dělat.‘ Co jsem mu na to měl říct? V De Andrého případě to pochopitelně znamenalo velkou publicitu.\"“\n\nNa desce se podílela kromě jiných také hudební skupina I Quelli, která v roce 1971, po přijetí Maura Paganiho změnila své jméno na Premiata Forneria Marconi.\n\nS odstupem času De André stále považoval tuto nahrávku za svou nejlepší: „\"‚Které z tvých alb se ti zdá nejlepší?‘‚Bez váhání ti odpovím: \"La buona novella\", je nejlépe napsaná, nejpovedenější.‘‚Víš, že jsem si byl skoro jistý, že mi odpovíš \"Tutti morimmo a stento\"? Proč jsi nevybral ji?‘ ‚Ne, ta deska je už zaprášená, barokní, a nezapomínejme, že s barokem je spojena protireformace...‘\"“\n\nV roce 2010 bylo album \"La buona novella\" přepracováno skupinou Premiata Forneria Marconi, s novými úpravami a několika přidanými krátkými instrumentálními intermezzi; deska, nazvaná \"A. D. 2010 – La buona novella\", byla vydána v dubnu téhož roku. Do doby vydání původní nahrávky je možné vystopovat přátelství De Andrého s jinými hudebníkem, jenž často zpíval o bezvýznamných a chudých postavách, Gipem Farassinem; několik let poté De André vyprávěl pro týdenní přílohu novin \"La Stampa\", \"TorinoSette\", následující příhodu (jenž se měla odehrát po jednom koncertě v Turíně) týkající se jejich přátelství: „\"Po koncertě jsem byl ožralý jako Dán, on mě sebral, naložil mě do auta, dotáhl mě k sobě domů, pak mi nabídl hajzl, abych se měl kde vyblít, a postel, aby se mi měla kde motat hlava, dokud jsem neusnul. Následujícího dne mi věnoval svou košili, abych se do Janova nevracel vlakem v té, kterou jsem si pozvracel.\"“ Farassinova verze, uveřejněná v \"La Stampa\", se liší v zakončení příběhu: „\"Následujícího dne jsem mu půjčil svou krásnou košili s prosbou, aby mi ji vrátil. Nikdy už jsem ji pak neviděl, ale s ním už to tak chodilo.\"“\n\nDalším albem, vydaným v roce 1971, se stalo \"Non al denaro, non all'amore né al cielo\", volná adaptace (vypracovaná ve spolupráci s Giuseppem Bentivogliem) některých básní díla \"Spoon River Anthology\" básníka Edgara Lee Masterse; hudbu De André složil s Nicolou Piovanim. V tomto případě přišel dle Daného s nápadem nahrát desku Sergio Bardotti, který ji s Daném produkoval.\n\nDe André se v uvedeném období potkal s Fernandou Pivano, překladatelkou a spisovatelkou, která Itálii seznámila s americkou literaturou a která přeložila Mastersovou pochmurnou antologii. Aby překonala De Andrého nechuť poskytovat rozhovory, Pivano schovala pod zpěvákovu postel záznamový magnetofon a kompletně přepsala dlouhou konverzaci, kterou s ním vedla o \"Spoon River Anthology\" a o písních alba. De André na tento „podvůdek“ později ochotně přistoupil. V roce 2005 vydal \"Non al denaro, non all'amore né al cielo\" zpěvák Morgan, šlo o přepracování původního alba s novými aranžmá a několika hudebními mezihrami.\nGian Piero Reverberi vyprávěl, že deska \"Non al denaro, non all'amore né al cielo\" měla být původně vytvořena pro zpěváka Micheleho stejně jako album \"Senza orario senza bandiera\" skupiny New Trolls, tedy s texty vypracovanými De Andrém a hudbou od Reverberiho. Projekt byl však přenechán pouze De Andrému a Reverberi – také pro neshody s Robertem Dané – byl vyškrtnut a jeho místo zaujal Nicola Piovani.\n\nSpoluautor textů alba Giuseppe Bentivoglio se uvedl texty, které byly shledány zajímavými a které po první spolupráci na \"Tutti morimmo a stento\" (deska obsahuje píseň \"La ballata degli impiccati\", jejíž text vychází z De Andrého inspirací stejnojmenné básně od Villona) vedly ke spojení sil s De Andrém při tvorbě textů pro \"Non al denaro, non all'amore né al cielo\" i pro následující album \"Storia di un impiegato\".\n\nV roce 1972 hudební vydavatelství Produttori Associati, bez jakékoliv předchozí konzultace, zapsalo De Andrého na seznam umělců pro soutěž \"Festivalbar\" s písní \"Un chimico\" (vydanou jako singl). De André se o tom dozvěděl z novin a svolal tiskovou konferenci, na které prohlásil, že s ním vydavatelství jedná „\"jako s kusem hadru\"“. Po zásahu patrona pořadu Vittoria Savettiho bylo dosaženo kompromisu: píseň byla ponechána na seznamu, jak vyžadovala pravidla, zpěvák ale neměl vystoupit při veronském finále, a to ani v případě vítězství písně (nakonec v tomto ročníku zvítězila Mia Martini s nahrávkou \"Piccolo uomo\").\n\nNa podzim téhož roku vydal De André singl s dvěma přeloženými písněmi Leonarda Cohena \"Suzanne/Giovanna d'Arco\" (nahrávky, které se v pozměněné podobě objevily na albu \"Canzoni\" z roku 1974).\n\nV roce 1973 následovalo koncepční album \"Storia di un impiegato\", na němž Giuseppe Bentivoglio, jenž napsal texty společně s De Andrém, vypráví o zážitcích jednoho úředníka během května 1968. Politicky výrazně podkreslená deska byla napadena militantním tiskem věnujícím se hudbě, který měl blízko studentskému hnutí – například Simone Dessì z levicového hnutí Lotta Continua zhodnotil pod pseudonymem Luigi Manconi nahrávku takto: „Storia di un impiegato \"je otřesnou deskou: pořádně nevydařený pokus sloučit ,politický‘ obsah s hudebním, kulturním a lingvisticky naprosto tradičním prvkem, jemuž není vlastní jakákoliv snaha obměňovat se ani jakákoliv sebekritická změna názoru: píseň\" Il bombarolo \"je typickým příkladem kulturní a politické zabedněnosti.\"“\n\nMezi nejagresivnější kritiky možno dále přiřadit tu, která vyšla z pera Riccarda Bertoncelliho, popisujícího dílo jako „\"zdlouhavé, současně zastaralé\"“ nebo kritiku Enrica Deregibuse, v zásadě rovněž negativní: „\"Album bylo vždy považováno – také svým autorem – za jedno z nejvágnějších. De Andrého náklonnost k anarchismu se musela slít s marxistickým zaměřením Bentivoglia, v díle jsou tak často zjevné stehy a protimluvy. Ne náhodou jde o jejich poslední společnou práci.\"“\n\nJiná negativní recenze, Fiorelly Gentile, se objevila v týdeníku Ciao 2001: „\"Hudba propůjčuje své jméno něčemu, co místy připomíná soundtrack filmu o mafii (syntetizátor nahrazující brumli), jindy zvukovou stopu giallo filmu Daria Argenta (baskytara znázorňující tlukot srdce), občas se blíží hudbě Cohena a Gucciniho: zůstává nesourodé dílo, které postrádá starý půvab.\"“\n\nPoznámky Gentile ostatně nepřímo potvrzuje skutečnost, že spoluautor hudby Nicola Piovani, který v té době skládal filmovou hudbu, se v následujících letech stal jedním z předních filmových hudebních tvůrců a v roce 1999 dokonce získal Oscara za doprovod k Benigniho snímku \"La vita è bella\". Při příležitosti vydání desky s De Andrém polemizoval také Giorgio Gaber, který tvrdil, že De André používá „\"gymnaziální jazyk, který se zastavil u Danteho; který vypadá hezky, ale není možné určit, zda vychází z liberalismu nebo extrémního levičáctví\"“. De André Gaberovi odpověděl v rozhovoru pro Domenica del Corriere v roce 1974: „\"Mrzí mě, že on, který se prohlašuje za komunistu, vykládal tyhle věci prvnímu novináři, kterého potkal. Mohl mi zavolat, sdělit mi své připomínky: probrali bychom je, vyměnili bychom si názory. Takto ale jen znevážil skupinu lidí, která je už teď dost kritizovaná.\"“\nZ písní zařazených na desku pouze \"Verranno a chiederti del nostro amore\" zůstala v De Andrého koncertním repertoáru i v následujících letech. Ostatní nahrávky hrál zpěvák jen pár let; tak tomu je i v případě \"La Canzone del maggio\" použité při prvním turné v roce 1975 nebo \"La bomba in testa\", \"Al ballo mascherato\", \"Canzone del padre\", \"Il bombarolo\" a \"Nella mia ora di libertà\", použitých několikrát při turné v roce 1976.\n\nKvalita desky \"Storia di un impiegato\" byla většinou kritiků uznána až v devadesátých letech. Někdy bývá dokonce označována za De Andrého nejlepší.\n\nVydání \"Storia di un impiegato\" spadá do období De Andrého profesní i osobní krize (ve stejném roce skončilo definitivně manželství s Puny a De André navázal vztah s dívkou jménem Roberta, pro kterou o dva roky později napsal píseň \"Giugno '73\") a vydáním nového alba s předělávkami skladeb Reverberiho a staršími písněmi nahranými pro Karim, nazvaného \"Canzoni\" započala spolupráce s Francescem De Gregorim.\n\nV době, kdy De André nahrával uvedené skladby, v témže studiu nahrávala také zpěvačka Dori Ghezzi: tehdy začal dlouhý vztah (pár byl seznámen společným přítelem Cristianem Malgiogliem), který vyústil v manželství uzavřené 7. prosince 1989, po patnácti letech společného života.\n\nV těchto letech De André také zažil svá první živá vystoupení – neúnavný dříč a perfekcionista při nahrávání po dlouhou dobu nenacházel odvahu k veřejné prezentaci své tvorby. De André již dříve prohlásil, že je na lidi „\"alergický\"“ a že před nimi trpí „\"podivnou úzkostí\"“.\n\nByl to divadelní impresario Sergio Bernardini, komu se povedlo přimět Fabera k vystoupení před publikem v podniku Bussola. Bernardini v roce 1974 činil zpěvákovi opakované nabídky, na stole bylo v jednu chvíli dokonce 6 milionů lir, v té době částka velkolepá. Po tom, co De André Bernardiniho vytvale odmítal, ho v lednu 1975 sám oslovil s návrhem „balíčku“ stovky vystoupení za celkovou sumu 300 milionů lir, která byla ke zpěvákově překvapení přijata. První vystoupení proběhlo 16. března 1975 ve městě Pietrasanta, následovalo turné se dvěma členy New Trolls (Gianni Beleno a Giorgio D'Adamo), s nimiž Fabrizio spolupracoval již v roce 1968 při nahrávání jejich desky \"Senza orario senza bandiera\", a dvěma členy skupiny Nuova Idea (Ricky Belloni a Giorgio Usai). Na určitou dobu v roce 1976 čtveřici doplnil Alberto Mompellio.\n\nDe André tedy odhodil stranou svůj strach z vystoupení před lidmi, strach, který překonal až s postupem času, zpívaje vždy v pološeru a se spoustou whisky v těle (jeho stydlivost byla jedním z důvodů, které vedly k jeho závislosti na alkoholu).\n\nMimoparlamentní levice a hnutí Autonomia Operaia, jež se do De Andrého pouštěly od vydání desky \"Storia di un impiegato\", zpěváka kritizovaly rovněž od okamžiku, kdy se rozhodl koncertovat, jak stojí v knize \"Libro bianco sul pop in Italia. Cronaca di una colonizzazione musicale in un paese mediterraneo\", vydané roku 1976: „\"Ve smutné a hloubavé atmosféře na sebe Fabrizio De André v uplynulých letech vzal roli angažovaného písničkáře – ne však příliš angažovaného –, který odsuzuje situace, v nichž se sotva ocitnul jinak, než na emoční úrovni. Narozený jako měšťák, vychovaný jako měšťák a smýšlející jako měšťák odmítal veřejně vystupovat, dokud se jeho desky nepřestaly prodávat: tak se poprvé objevil v Bussole, před tím, než si povyměňoval názory se všemi, co marnili čas posloucháním jeho nářků. Jeho vystoupení se nejlépe poslouchají na pláži nebo na horách, když kytarista, který umí zahrát dva akordy, chce utěšit svého nepěkně zpitého kamaráda.\"“\n\nDe Andrého však tyto urážky neodradily (jak se přihodilo na krátký čas De Gregorimu, jenž přemítal nad ukončením kariéry) a občas se odhodlal sejít z jeviště, aby se se svými kritiky pobavil, zatímco část publika odešla, jak tomu bylo během jednoho koncertu v Římě v roce 1979.\n\nKrátce po úspěchu společenské iniciativy za zachování zákona o rozvodech se v roce 1975 zúčastnil demonstrace Partito Radicale na Piazza Navona v Římě, těsně před vystoupením lídra strany, Marca Panelly.\n\nVe stejném období (přibližně mezi roky 1969 a 1979) na De Andrého dohlížela policie a italská tajná služba. Na základě toho, co bylo vyvozeno po veřejném odhalení informace v devadesátých letech, mělo být sledování zahájeno v souvislosti s vyšetřováním zpěvákova známého, sympatizanta s marxismem-leninismem, po teroristickém útoku na Piazza Fontana.\n\nAč nebyly zjištěny důkazy o De Andrého aktivní účasti na činnosti jakékoliv politické skupiny, Faber byl ze strany Služby pro informace a bezpečnost demokracie (\"Servizio per le informazioni e la sicurezza democratica\") považován za „\"stoupence [teroristické organizace] Brigate Rosse\"“ a skutečnost, že zakoupil spolu s Dori Ghezzi pozemek v sardinském městě Tempio Pausania, vedla k domnění, že se snaží vytvořit útočiště pro členy mimoparlamentních levicových stran (navzdory tomu, že na albu \"Storia di un impiegato\" Fabrizio označuje terorismus za škodlivý, neboť směřuje k upevnění moci, nikoliv k její porážce).\n\nUvedené hypotézy měly být dle vyšetřovatelů podloženy tím, že v Janově měl De André kontakty na osoby patřící k anarchistickým a maoistickým skupinám. Ve skutečnosti byla De Andrého politická aktivita omezena na finanční podporu – prostřednictvím předplatného a občasného finančního daru – periodika \"A/Rivista Anarchica\".\n\nRoku 1974 započal De André hudební spolupráci s novými hudebníky a písničkáři. Současně se dal do prozkoumávání tvorby amerických a francouzských autorů – v sedmdesátých letech přeložil některé z písní Boba Dylana (\"Romance in Durango\", \"Desolation Row\"), Leonarda Cohena (\"It Seems So Long Ago\", \"Nancy\", \"Joan of Arc\", \"Famous Blue Raincoat\", \"Suzanne\") a Georgese Brassense (tato práce vyústila ve vydání alba \"Canzoni\" v roce 1974).\n\nV roce 1975 De André společně s Francescem De Gregorim napsal mnohé nahrávky pro album Volume VIII, vydané téhož roku. Na desce jsou patrné hudební experimenty a objevují se na něm existenciální témata, jako rozpaky spojené s „měšťáckým“ žitím (\"Canzone per l'estate\" a autobiografická \"Amico fragile\", jedna ze zpěvákových oblíbených a současně jediná z alba, k níž složil jak text, tak i hudbu) nebo s obtížností komunikace. Také vydáním \"Volume VIII\" si De André vysloužil negativní recenze; mezi nimi byla i ta, kterou sepsal Lello D'Argenzio, tvrdící, že na albu zpěvák napodobuje styl De Gregoriho (jak má být patrno zejména v hudebních aranžmá a četných metaforách v textech typu \"Oceano\" nebo \"Dolce Luna\"), včetně způsobu jeho zpěvu.\n\nDevátý počin \"Rimini\" (1978) znamenal počátek dlouholeté spolupráce s veronským písničkářem Massimem Bubolou. Na této desce se De André prezentoval jako umělec zkoumající širší spektrum hudebnosti, s častou inspirací ze Spojených států. Jednotlivé nahrávky se týkají tehdejšího dění a politiky (\"Il naufragio di una nave a Genova\", \"Coda di Lupo\"), sociálních (potraty v písni \"Rimini\", homosexualita v \"Andrea\") i existenciálních témat (\"Sally\", obsahující odkazy na dílo Gabriela Garcíi Márqueze a Alejandra Jodorowskyho). Deska Rimini je rovněž poznamenána prvními výraznějšími námluvami s italskou lidovou hudbou (\"Volta la carta\" nebo \"Zirichiltaggia\", nazpívaná v galurštině). Antimilitaristicky podkreslená \"Andrea\", kterou její spoluautor Massimo Bubola i v dnešní době hrává na svých koncertech, se stala jednou z nejpopulárnějších písní Fabrizia De André; De André ji při více příležitostech zahrál při rozsvícených světlech, aby tak symbolicky vyjádřil, že homosexualita nemá být důvodem ke studu. Eponymní song \"Rimini\" byl vedle různých historických a politických událostí inspirován atmosférou Felliniova filmu \"I Vitelloni\" (v české produkci Darmošlapové; ve filmu se objevila i Lída Baarová).\n\nHudební skupina Premiata Forneria Marconi v roce 1978 přišla s nápadem přearanžovat některé z De Andrého písní a zpěvákovi samotnému – původně zdráhajícímu se tak učinit – nabídla společné turné, které začalo 21. prosince 1978 ve městě Forlì a pokračovalo po celý leden roku 1979. Jeho výsledkem byla také dvě živá alba, první alba tohoto typu v De Andrého diskografii, vydaná v letech 1979 a 1980.\n\nNěkteré z „rearanží“ (\"Bocca di Rosa\", \"La canzone di Marinella\", \"Amico fragile\", \"Il pescatore\") PFM používal De André od té doby po celou svou kariérou, v případě písní \"Volta la carta\" či \"Zirichiltaggia\" se v průběhu svých posledních dvou turné (\"Anime Salve\" a \"Mi innamoravo di tutto\") vrátil k původním verzím.\n\nV druhé polovině sedmdesátých let se De André, očekávaje narození se dcery Luisy Vittorie, společně s Dori Ghezzi usadil poblíž sardinského města Tempio Pausania.\n\nVečer 27. srpna 1979 byl pár unesen anonymními sardinskými pachateli a byl vězněn na úbočí hory Monte Lerno poblíž města Pattada. Ghezzi a De André byli osvobozeni v noci z 21. na 22. prosince, takřka po čtyřech měsících poté, co bylo únoscům předáno výkupné ve výši cca 550 milionů lir – většinu z částky uhradil zpěvákův otec Giuseppe.\n\nBěhem věznění rukojmích i po jejich osvobození zveřejnily některé z deníků nepodložené či nepravdivé informace, některé dokonce akci připisovaly teroristům z Brigate Rosse s vysvětleními postavenými na osobních či politických důvodech.\n\nV rozhovoru s novináři v bytě svého bratra Maura Fabrizio De André den po osvobození o celé záležitosti vyprávěl poklidně („\"...občas nám dovolili zůstat po dlouhou dobu bez pout na rukou a bez pásek přes oči...\"“) a se svými vězniteli měl slitování („\"Odešli jsme pryč, zatímco oni tak nebudou nikdy moci učinit.\"“). Několik měsíců poté De André umožnil týdeníku \"Gente\" zveřejnit v pěti částech své vzpomínky na únos.\n\nZkušenost s únosem obohatila zpěvákovo již předtím poměrně ucelené vnímání života na Sardinii a inspirovala ho při tvorbě několika písní, které sepsal s Massimem Bubolou a vydal na bezejmenném albu zveřejněném v roce 1981, jež je běžně označované jako \"L'indiano\" kvůli svému přebalu zachycujícímu původního amerického obyvatele. Pojítko mezi jednotlivými skladbami v tomto případě představuje paralela mezi indiány a obyvateli Sardinie. Vedle toho deska obsahuje také odkazy na tehdejší události (kupříkladu \"Se ti tagliassero a pezzetti\", chvalozpěv na personifikovanou svobodu, jehož verš „\"signora libertà, signorina fantasia\"“ byl při De Andrého živých vystoupení nahrazován „\"signora libertà, signorina anarchia\"“, naráží na tzv. Boloňský masakr z roku 1980)\n\nNarážky na únos jsou v De Andrého písních na albu nevýrazné, nikoliv však skryté: jedná se o slovní spojení \"Hotel Supramonte\" (heslo používané pachateli), popis vzezření únosců (\"Franziska\"), které v sobě však nezapře známky jistého romantismu či vztahu k „perifernímu“ proletariátu, zasluhujícímu dle zpěváka zvýšenou pozornost. Během pozdějšího soudního procesu s přibližně desíti pachateli De André zopakoval své odpuštění, které se však nevztahovalo na strůjce trestného činu, neboť se mělo jednat o osoby zámožné. Zpěvák ani jeho otec nevedli proti „vykonavatelům“ únosu žádný občanskoprávní spor, zahájili však soudní řízení proti vůdcům skupiny, mezi nimiž se nacházeli toskánský veterinář a sardinský místní zastupitel zvolený za italské komunisty (ten s De Andrém v průběhu věznění občas diskutoval o politických tématech) – těm však byly paradoxně uděleny ve srovnání s únosci nižší tresty pro spolupráci s vyšetřovateli. V roce 1991 De André podepsal petici za udělení milosti jednomu z únosců, sardinskému pastýři, jenž byl odsouzen na 25 let odnětí svobody.\n\nV roce 1980 De André vydal dvojsingl \"Una storia sbagliata/Titti\", postavený na textech Massima Buboly. V jednom rozhovoru pak o této nahrávce řekl:\n\n„\"V textu písně\" Una storia sbagliata \"připomínám tragický osud Piera Paola Pasoliniho. Jde o song na objednávku, možná jediný zadaný, který jsem kdy nahrál. Měl být použit jako znělka pro dva investigativní dokumenty o smrti Pasoliniho a Wilmy Montesi.\"“\n\nRoku 1982 De André založil společně s Dorou Ghezzi hudební vydavatelství Fado (název je akronymem křestních jmen zakladatelů), které později vydávalo desky Massima Buboly, hudební skupiny Fabriziova syna Cristiana, Tempi Duri, nebo Ghezzi samotné.\n\nO dva roky později De André vydal album \"Creuza de mä\", zaměřené na prostředí kolem Středozemního moře a kompletně nazpívané v janovském dialektu. Na tvorbě nahrávky se výrazně podílel Mauro Pagani, jenž se staral o hudbu a její aranžmá. \"Creuza de mä\" představuje předěl v De Andrého tvorbě, neboť zpěvák po nahrání této desky vyjádřil přání nezpívat ve „standardní“ italštině, aby mohl výhradně tvořit v jazyce svého rodiště. Nakonec se po \"Creuza de mä\" zaměřoval na menšinově používané jazykové obměny obecně (vrátil se tak k pojetí, které naznačil v písní \"Zirichiltaggia\" v roce 1976). \"Creuza de mä\" je dnes považována za základní kámen tehdy se rodící world music, jakož i umělecké dílo v rámci etnické hudby jako takové. Jde rovněž o album, které De Andrého osvobozuje od stylu hudebního vyjadřování se zděděného po francouzských šansoniérech a poskytuje mu svobodu tonálního vyjádření mimo hranice principů přejatých od Brassense či Brela.\nK dvacátému výročí vydání \"Creuza de mä\" se Mauro Pagani rozhodl vzdát hold tehdy již zemřelému De Andrému přezpíváním alba. K sedmi původním písním, které se na něm objevily, Pagani přidal \"Mègu Mègun\", společně vytvořenou píseň z alba \"Le Nuvole\" a další dvě dříve nevydané nahrávky, \"Quantas Sabedes\" a \"Nuette\".\n\nV roce 1985 de André napsal společně s Robertem Ferrim text písně \"Faccia di cane\" pro New Trolls, s níž v témže roce skupina soutěžila na sanremském festivalu, ačkoliv se rozhodl neprezentovat se oficiálně jako její autor. Ve stejné době zemřel De Andrého otec a kvůli slibu, který mu dal krátce předtím, zpěvák zanechal pití alkoholu.\n\nRoku 1988 De André nazpíval společně s Ivanem Fossatim a Francescem De Gregorim píseň \"Questi posti davanti al mare\" pro Fossatiho album \"La pianta del tè\".\n\nO rok později si De André v Tempio Pausania vzal Dori Ghezzi. De Andrého svědkem byl herec Beppe Grillo, pozdější zakladatel Hnutí pěti hvězd, zastoupeného od roku 2013 v obou komorách italského parlamentu; Grillovi byl Fabrizio svědkem při jeho svatbě s Parvin Tadjik.\n\nPo svatbě začal De André pracovat na svém následujícím albu \"Le Nuvole\" (název odkazuje na stejnojmennou Aristofanovu komedii a na pohlaváry zastiňující slunce), jež bylo vydáno na začátku roku 1990 a na němž se podíleli Mauro Pagani (spoluautor hudby), Ivano Fossati (spoluautor textů k \"Mégu Megún\" a \" 'Â çímma\"), Massimo Bubola s Robertem Murolem (text k \"Don Raffaè\") a Francesco Baccini (text k \"Ottocento\"). Na albu se De André částečně vrátil k hudebnímu stylu, který pro něj byl příznačnější, vedle toho však k desce připojil i písně nahrané v italských dialektech či s etnickou inspirací (\"Monti di Mola\", napsaná v galurštině, \"La nova gelosia\" a \"Don Raffaè\" v neapolském dialektu). Při poslechu alba je patrná také ironická kritika tehdejšího dění a politiky, zvláště v písních \"La domenica delle salme\" a \"Don Raffaè\". Do jisté míry je Le Nuvole také samotářská zpráva modernímu světu; typická je tak citace piráta Samuela Ballamyho na přebalu desky.\nIvano Fossati se dále podílel na vytvoření koncepčního alba \"Anime salve\", vydaného v roce 1996, na němž se objevil ve stejnojmenném duetu s De Andrém. Deska, považovaná za jedno z De Andrého mistrovských děl, se zaměřuje na téma osamění; jde o poslední autorovu studiovou nahrávku. Luigi Manconi, který tak kritizoval \"Storia di un impiegato\", napsal, že Anime Salve považuje společně s prvními alby ze šedesátých let za nejlepší De Andrého dílo.\n\nDeska představuje pomyslnou cestu osaměním a sociálním vyloučením, ať už neurčité skupiny „posledních“, Romů, námořníka, transsexuála nebo samotného umělce. Při poslechu alba je rovněž možné zaznamenat útok proti „většinám“, které utlačují menšinové skupiny (píseň \"Smisurata preghiera\"), rasismu či proti sociální netečnosti konce uplynulého tisíciletí. Na desce je přítomna také v De Andrého pozdější tvorbě obvyklá etnická hudba (ligurská \"A cumba\", \"Disamistade\", \"Prinçesa\" či \"Dolcenera\", jedna z nejznámějších a nejoblíbenějších písní ze závěru zpěvákovy tvorby).\n\nMezi roky 1990 a 1996 De André spolupracoval také s dalšími hudebníky, ať už jako autor, nebo jako interpret: vzpomeňme Francesca Bacciniho (píseň \"Genoa Blues\"), skupinu Tazenda, Maura Paganiho nebo zpěvákova syna Cristiana (píseň \"Cosa che dimentico\").\nV roce 1996 De André s Alessandrem Gennarim napsal román \"Un destino ridicolo\", jenž se stal předlohou filmu \"Amore che vieni, amore che vai\", natočeného o dvanáct let později Danielem Constantinim.\n\n26. července 1997 Fernanda Pivano udělila De Andrému cenu Lunezia za literární hodnotu textu písně \"Smisurata preghiera\"; Pivano De Andrého uvedla do rozpaků, když o něm mluvila jako o největším italském básníkovi za posledních padesát let, „\"sladkém minstrelovi, který nám jako první předkládal své představy o pacifismu, nenásilí, antikonformismu\"“ a dodala, že „\"bude čím dál spíše namístě říci, že Fabrizio není italský Bob Dylan, ale že Bob Dylan je americký Fabrizio.\"“\n\nJeště v roce 1997 vyšla deska \"Mi innamoravo di tutto\", sbírka živých a studiově nahraných písní, mezi nimiž se objevila \"La canzone di Marinella\" jako duet s Minou. Album se stalo posledním dílem vydaným za autorova života; její obálka – fotka pořízená Dori Ghezzi – je jedním z nejslavnějších a nejrozšířenějších uměleckých vyobrazení De Andrého.\n\nV létě roku 1998 De André vyrazil na nové turné, v jehož průběhu navštívil společně se svou rodinou (Cristiano jako druhý hlas a hudebník, Luvi ve sboru a jako druhý hlas v písních \"Geordie\" a \"Khorakhané\", Dori Ghezzi ve sboru) navštívil nejrůznější místa v Itálii. 13. srpna 1998 během koncertu v Rocella Ionica vyslovil tvrzení, na něž třítisícové publikum reagovalo podrážděně a protesty:\n\n„\"Kdyby v jižních oblastech nebyl organizovaný zločin, jako Mafie, 'Ndrangheta nebo Camorra, nezaměstnanost by nejspíš byla mnohem vyšší. Alespoň o deset procent proti současnému stavu.\"“\n\nV reakci na způsobený povyk a vyjádřený nesouhlas a opovržení ze strany odborových představitelů, jakož i místních i politiků celostátní úrovně, De André přitvrdil:\n\n„\"Ani za hovno nepřeháním. Je absurdní, když to člověk musí připustit, ale kdyby neexistovaly organizované zločinecké skupiny, nezaměstnanost by byla snad na pětadvaceti procentech.\"“\nZpěvák následně informaci zlehčoval a snažil se svůj výrok uvést na pravou míru:\n\n„\"Jde o jednu z mých obvyklých provokací. Chtěl jsem říct, že organizovaný zločin paradoxně snižuje úroveň nezaměstnanosti. Vlastně vedle nejvýraznější zločinecké organizace stavím také [...] zločinecké akciové společnosti, tedy ty které za zdánlivě zákonnými aktivitami skrývají pochybné záležitosti a o jejichž vyšetřování se nikomu snad ani nesnilo. Bez těchto bychom se pravděpodobně dostali na padesátiprocentní nezaměstnanost. Zkrátka, šedá ekonomika a přečiny jsou na jednu stranu našim problémem, na druhé straně určitým způsobem řeší problém nezaměstnanosti.\"“\n\nS odstupem času chtěli někteří komentátoři shovívavě označit uvedený citát za poslední „skandál“ vyvolaný umělcem, který v průběhu své kariéry často vzdoroval maloměšťáctví a „dobrým mravům“ té stejné buržoazní třídy, ze které pocházel a která ho po jeho smrti opěvovala jako velkého básníka. To však nemění nic na tom, namítalo se, že zpěvákovy výroky měly být odsouzeny jako velmi přízemní – pokud ne naprosto neuvážené –, za předpokladu, že mafie, pro niž je příznačná kontrola veřejných zakázek a „institut“ výpalné, představuje nejvýraznější brzdu volného podnikání na jihu Itálie; mafie nezaměstnává, je naopak zásadním důvodem ekonomických problémů popsané části země.\n\nTen, kdo se De Andrého zastával, tvrdil, že zpěvák neměl v úmyslu velebit mafii, nýbrž konstatovat prostou skutečnost (tedy, že mnohé podniky jsou ve skutečnosti vlastněny skupinami organizovaného zločinu, které v důsledku toho mají mnoho „zaměstnanců“ v jižní Itálie), stejně jako nepřímo potvrdit svou averzi k většině „čachr–politického“ světa, srovnávaného právě s mafií (jak je tomu už v písni \"Don Raffaè\"). Zpěvákův výrok byl rovněž předmětem slyšení na půdě italského parlamentu, zahájeného z popudu představitele italských zelených, Athose De Lucy.\n\nPo koncertu v Roccella Ionica 13. srpna 1998 byla naplánována další část turné v Saint Vincent o jedenáct dní později. Během zkoušek se však De André celkově necítil dobře: nemohl si sednout a uchopit kytaru, jak chtěl, a měl také silné bolesti hrudníku. Zpěvák kytaru zahodil a koncert se v uvedený termín nekonal (peníze za lístky byly později zájemcům o představení vyplaceny). Vysvětlením toho, co se zpěvákovi přihodilo, byla diagnóza rakoviny plic, jež ho přiměla koncertní šňůru úplně přerušit.\n\nPřes svou nemoc De André pokračoval ve spolupráci s básníkem a zpěvákem Olivierem Malaspinou na již nevydaném albu \"Notturni\". S Malaspinou, který spolupracoval rovněž s Cristianem De André a který zahajoval některé z koncertů Fabriziova posledního turné, rovněž plánoval literární tvorbu: knihu nazvanou \"Dizionario dell'inguria\" a několik povídek.\nDe André byl přijat do nemocnice na konci listopadu roku 1998, když už byla nemoc v pokročilém stadiu. Nemocnici opustil pouze na Štědrý den, aby jej strávil se svou rodinou; lékaři v té době ztráceli naději na jeho uzdravení.\n\nFabrizio De André zemřel 11. ledna 1999 ve 2.30 ráno v Ústavu pro léčbu nádorů v Miláně, do kterého byl přijat poté, co se jeho onemocnění zhoršilo. 18. února 1999 by oslavil své 59. narozeniny. Smuteční obřad se uskutečnil v Janově v bazilice Nanebevzetí Panny Marie 13. ledna 1999. Žal se zpěvákovou rodinou sdílel zástup více jak desíti tisíc lidí, mezi nimiž se nacházeli De Andrého příznivci, přátelé a osobnosti z kulturních i politických řad.\n\n„\"Poprvé jsem tehdy měl tušení, že pohřeb takového typu, s tolika emocemi a účastí tolika lidí bych nikdy neměl a řekl bych mu to. Řekl bych mu: ‚Podívej, jak jsem někomu poprvé záviděl pohřeb.‘\"“\n\nPo kremaci, která proběhla den po smutečním obřadu byl Fabrizio De André pohřben v rodinné hrobce na staglienském hřbitově vedle bratra Maura, otce Giuseppeho a matky Luisy Amerio.\n\n„\"Neměl odejít, neměl. Byl to největší básník, jakého jsme kdy měli.\"“\n\n„\"De André nebyl nikdy v módě. Móda je vlastně ze své podstaty pomíjivá, mění se. Fabriziovy písně zůstávají.\"“\n\nDe André výrazným způsobem vstoupil do kolektivní paměti, v níž je připomínán jako „písničkář sociálně vyloučených“ nebo „básník poražených“. Jeho příznivci obdivují jeho morální odvahu a uměleckou konzistentnost, s nimiž se v poválečné italské společnosti rozhodl zdůraznit ušlechtilé i celkové povahové rysy sociálně vyloučených osob, osvobozuje je z „ghetta“ nežádoucích. Zpěvák stavěl proti sobě neradostnou všední realitu těchto postav a nečisté svědomí lidí, kteří je obviňovali. Cesta Fabrizia De André začala na vlhké a poničené dlažbě Via del Campo, protažení slavné Via Pré, ulice zakázané přes den a hojně navštěvované v noci. Tato izolovaná čtvrť jasně zavržených a tajně žádaných lidí zpěváka posléze inspirovala v jeho tvorbě; jako autor šel pomyslně od jedné takové části města k druhé, od prostitutek přes etnické menšiny k vyděděncům, zběhům, bombovým atentátníkům a nespočtu dalších osob. Ve své antologii přemožených, v níž se podstata člověka počítá spíše než jeho činy nebo jeho minulost De André dosáhl básnických výsledků, jež jsou dnes často uznávány.\n\nDe Andrého diskografie je bohatá, ale ne tak rozsáhlá jako tvorba jiných tvůrců jeho doby; přesto zůstává hodná zapamatování pro svou pestrost a velikost. V současné době je pravidelně připomínána v posmrtných filologických rekonstrukcích, prováděných pod dozorem Dori Ghezzi a zkušených zvukařů, kteří si předsevzali zachovat, i na nových nosičích, zvučnost starých zpěvákových nahrávek. K dnešnímu dni byly vydány dvě sbírky, obě na trojitém CD, nazvaté \"In direzione ostinata e contraria\" a \"In direzione ostinata e contraria 2\".\n\nNěkolik velkých italských zpěváků a písničkářů připomnělo De Andrého v březnu roku 2000 v Divadle Carla Feliceho při příležitosti připomínkového koncertu, když zahráli jeho úspěšné skladby. Koncert byl zaznamenán na dvojitém CD, vydaném pod názvem \"Faber\" v roce 2003; příjmy z jeho prodeje byly poukázány na dobročinné účely.\n\nSkupina Premiata Forneria Marconi se rozhodla na svých koncertech představovat divákům některé z Fabriziových skladeb, jimiž připomněla svou plodnou spolupráci se zpěvákem.\n\nV Janově ve Via del Campo stál obchod s deskami Gianniho Tassia, zakoupený městem Janovem, v němž byla vystavena kytara, s níž podle všeho De André zkoušel texty písní k hudbě Maura Paganiho pro \"Crêuza de mä\". „Chitarra Estudio“ č. 097 byla vyrobena španělským řemeslníkem Franciscem Estevem v roce 1983 a krátce po De Andrého smrti byla dána do dražby ve prospěch neziskové organizace Emergency, v níž ji zakoupili původní majitelé obchodu za 168 500 000 lir. Obchod samotný – v roce 2012 přejmenovaný z \"Musica Gianni Tassio\" na \"Via del Campo 29 rosso\" – v současné době funguje jako muzeum.\n\nMezi četnými místy pojmenovanými po zpěvákovi nalezneme také náměstí v Sarzaně či ve studentském kampusu v Asti.\n\nZ popudu Dori Ghezzi a Fernandy Pivano byla v roce 1999 založena Nadace Fabrizia De André, který se zaměřuje na udržování zpěvákovy památky. De André je v Itálii každý rok připomínán četnými projekty a veřejnými projevy úcty a náklonnosti.\n\nPrvní „oficiální“ poctu De Andrému je možné vysledovat do roku 1995. Z podnětu Adele di Palma z předchozího roku oslavit desáté výročí vydání desky \"Crêuza de mä\" bylo vydáno album \"Canti randagi\", na němž jedenáct autorů povětšinou z oblasti populární hudby přeložilo do místních italských jazyků a nahrálo stejné množství zpěvákových písní.\n\nV roce 1994 zařadila Mia Martini zpěvákovy písně \"Hotel Supramonte\" a \"Fiume Sand Creek\" na své album \"La musica che mi gira intorno\".\n\nV roce 1999 Franco Battiato nahrál album \"Fleurs\" s písněmi \"La canzone dell'amore perduto\" a \"Amore che vieni, amore che vai\". Poslední zmíněná píseň zazněla i během upomínkového koncertu \"Faber, amico fragile\" 12. března 2000 v Divadle Carla Feliceho v Janově, na němž zahráli také Adriano Celentano, Ligabue, Fiorella Mannoia nebo Vasco Rossi a který byl následně vydán jako stejnojmenné album.\n\nV roce 2000 zahrál Renato Zero píseň \"La canzone di Marinella\" při televizním vystoupení \"Tutti gli zeri del mondo\", jakož i při nahrávání stejnojmenného alba.\n\nV roce 2001 Francesco Gregori nahrál \"Canzone per l'estate\", na níž se podílel jako autor hudby a spoluautor textu, pro své album \"Amore nel pomeriggio\".\n\nV roce 2003 Ornella Vanoni zařadila nahrávku \"Bocca di rosa\" na své album \"Noi, le donne noi\".\n\nMauro Pagani, spolupracovník De Andrého, v roce 2004 přepracoval album \"Crêuza de mä\" s dvěma dříve nevydanými nahrávkami a písní \"Mégu mégun\" z De Andrého alba \"Le nuvole\".\n\nV roce 2004 skupina Afterhours vydala EP \"Gioia e Rivoluzione\" s přepracováním \"La canzone di Marinella\".\n\n10. července 2005 byl v římském amfiteátru v Cagliari uskutečněn koncert \"Le nuvole\", na němž mělo více jak pět tisíc návštěvníků možnost poslechnout si De Andrého písně a básně v podání Mezinárodního sardinského orchestru a umělců jako Antonella Ruggiero, Morgan, Massimo Ranieri nebo Francesco Di Giacomo. Koncert byl zaznamenán stanicí Rai Uno, která ho zařadila do televizního vysílání deset dní poté a následně ještě několikrát. Záznam z akce vyšel také na DVD jako \"Omaggio a Fabrizio De André\". Ve stejném roce vydal přepracované album \"Non al denaro, non all'amore né al cielo\" Morgan.\n\nV roce 2006 Milán zažil koncert \"Buon Compleanno Faber\", na němž vystoupili mimo jiné Patti Smith, Premiata Forneria Marconi a Cristina Donà. V tomtéž období zařadila Loredana Berté na své album \"Babyberté\" živou verzi \"Una storia sbagliata\", skupina Folkabbestia nahrála \"Carlo Martello ritorna dalla battaglia di Poitiers\" na své album \"25-60-38\". Breve saggio sulla canzone italiana a Giganti nahráli \"Il pescatore\" pro svou desku \"Mettete dei fiori nei vostri cannoni\".\n\nV roce 2007 nahrál Shel Shapiro \"River Sand Creek\" – anglický překlad Fiume Sand Creek – pro své album \"Storie, sogni e rock'n'roll\". O nahrávání této písně, stejně jako o anglických verzích \"Amore che vieni, amore che vai\" a \"Una storia sbagliata\" hovořila mezi roky 2006 a 2012 také Patti Smith; písně se však na žádném z jejich alb doposud neobjevily.\n\nV prosinci 2008 vydal Massimo Bubola album \"Dall'altra parte del vento\" s přepracováním jedenácti písní, na kterých se podílel s janovským písničkářem.\n\nCristiano De André o rok později vydal album \"De André canta De André\", na němž představil některé otcovy písně v nových hudebních aranžmá. V roce 2010 pak spatřila světlo světa deska\" De André canta De André - vol. 2\", postavená na stejné principu.\n\nV dubnu 2010 vydala Premiata Forneria Marconi album \"A. D. 2010 - La buona novella\", vlastní verzi alba \"La buona novella\" z roku 1970.\n\nV roce 2011 zařadil Al Bano na své album \"Amanda è libera\" píseň \"Ave Maria\".\n\nPrvního večera sanremského festivalu v roce 2014 se Luciano Ligabue představil s vlastní verzí \"Crêuza de mä\" k připomenutí narození Fabrizia De André 18. února.\n\nKromě známých umělců existuje i řada méně známých umělců, kteří nahráli alba založená z velké části nebo výlučně na písních De Andrého, často v ocenitelné kvalitě. Na náměstích a v divadlech italských měst se každý rok odehrají stovky vystoupení věnovaných hudebníkově památce. Mezi nejznámějšími interprety a revivaly stojí za zmínku Giorgio Cordini, Khorakhanè nebo Mercanti di Liquore – všichni se vedle De Andrého písniček prezentují i vlastní tvorbou.\n\nDva měsíce po De Andrého smrti bylo ohlášeno pravidelné udělování ceny \"De Fabula\", později přejmenované na Cenu Fabrizia De André, jež se uděluje tomu, kdo se zasloužil o rozšířování ligurské kultury – a zvláštně janovské – mimo hranice tohoto kraje. Cenou je zlatý kvarter, měna dříve používaná v Janově.\n\nV mnoha svých písních se De André věnuje náboženským motivům. Již jeho první album, \"Volume I\", obsahuje skladby jako \"Preghiera in Gennaio\", věnovanou zemřelému příteli Luigimu Tencovi, \"Spiritual\" či \"Si chiamava Gesù\". Koncepční album \"La buona novella\" se pak náboženství týká celé, autor na něm „polidšťuje“ postavy z evangelií a apokryfů. Odkazy na víru a náboženství se přímo, či nepřímo vyskytují také v dalších písních (\"Smisurata preghiera\", \"Khorakhané\" nebo \"Il testamento\"), je ale těžké vyjádřit se k autorově představě o tématech v písních zmíněných, pakliže to výslovně neudělal on sám.\n\nDe André často hovořil o své „panteistické“ nábožnosti, současně však vyjadřoval obdiv i k některým konkrétním postavám. Uvedl: „\"Když mluvím o Bohu, je to proto, že jde o příhodné slovo srozumitelné komukoliv, vlastně se ale obracím k Velkému duchovi, v němž se znovu spojují všechny drobné střípky všeho duchovna.\"“\n\nPostoj De Andrého k politickému využití náboženství, církevním hierarchiím či k farizejství v ligurské oblasti byl často sarkastický a silně kritický, takřka proticírkevní – pokrytecké chování zpěvák kritizuje v písních \"Un blasfemo\", \"Il testamento di Tito\", \"La ballata del Miché\" a v posledních verších písně \"Bocca di rosa\".\n\n„\"Mám se za pobožného a má pobožnost spočívá v tom, že se cítím být součástí celku, článkem řetězu, k němuž patří celé univerzum, a že tedy respektuji všechny jeho prvky, včetně rostlin a nerostů, protože podle mě je rovnováha dána v rozptýleném blahobytu, který nás obklopuje. Má pobožnost mi nevelí pídit se po principu, který bys mohl nazvat stvořitelem, správcem nebo chaosem, to je jedno. Myslím si ale, že všechno, co je kolem nás, má svůj smysl, k této myšlence se obracím, když jsem v nesnázích, snad tomu dávám jména, která jsem se naučil jako dítě, nejspíš protože mi chybí představivost k tomu, abych přišel s jinými.\"“\n\nPo zmíněném únosu dosáhla náboženská představa De Andrého nového stupně vývoje:\n\n„\"Během mého únosu mi pomáhala víra v lidi v situacích, kdy zůstala víra v Boha potlačena. Vždy jsem říkal, že Bůh je lidským vynálezem, něčím utilitaristickým, záplata na naši zranitelnost... Je ale pravda, že s mým uvězněním došlo k určitému posunu. Ne, že bych změnil názor, je ale jisté, že mě rouhání se přinejmenším uvádí v rozpaky.\"“\n\nNěkolik měsíců před svou smrtí se De André v průběhu svého koncertu v římském divadle Brancaccio v roce 1998 vyjádřil k albu \"La buona novella\" následovně:\n\n„\"Album\" La buona novella \"jsem napsal v roce 1969. V té době byla byl plně rozvinutý studentský boj a méně pozorné osoby považovaly desku za anachronickou[...] Nepochopily, že \"La buona novella\" měla být alegorií: srovnáním snahy hnutí roku '68 a snahy, duchovně ušlechtilejší, ale z eticko-sociálního hlediska podobné, snahy jednoho muže žijícího tisíc šest set šedesát devět let předtím proti zneužívání moci, proti svévoli orgánů ve jménu rovnostářství a obecného bratrství. Ten muž se jmenoval Ježíš Nazaretský. A podle mě byl a zůstal největším revolucionářem všech dob. Když jsem napsal to album, nechtěl jsem se vydat cestou, která je mi obtížně schůdná, cestou metafyziky nebo rovnou teologie. Pak jsem si pomyslel, že kdyby Bůh neexistoval, bylo by potřeba ho vymyslet, což je přesně to, co člověk udělal, když se objevil na zemi.\"“\n\n„\"Snad jsem na albu pominul sakralizaci evangelických postav; myslím si ale a doufám, že to napomohlo jejich lepšímu a většímu polidštění.\"“\n\nV průběhu své kariéry De André spolupracoval – ať při vytváření hudby, či textů – s dalšími umělci. Písní, které vytvořil výhradně sám, je pouze osm, celkem vzato se však autorsky podílel na 87 nahrávkách.\n\nNapříklad co se týče písně \"La canzone dell'amore perduto\", připisované pouze De Andrému, její hudba je převzata z písně Georga Phillippa Telemanna z 18. století, aniž by tato skutečnost byla zmíněna v popisu písně (i když píseň není chráněna autorským právem). Podobným případem jsou i \"La guerra di Piero\" a \"Si chiamava Gesù\", na nichž se podílel Vittorio Centanaro, De Andrého spolupracovník nezapsaný v SIAE, nebo \"Il fannullone\" a \"Carlo Martello ritorna dalla bataglia di Poitiers\", jejichž text byl pravděpodobně celý napsán Paolem Vilaggiem, ten však písně nezapsal u SIAE, a \"Geordie\", De Andrého překlad tradiční anglické písně, jíž ve stejné době proslavila také Joan Baez. \"La canzone del maggio\" (použitá na albu \"Storia di un impiegato\" v podstatě dvakrát, neboť její aranžmá je použito i pro \"Nella mia ora di libertà\") je popsána jako „píseň francouzského května“, ve skutečnosti je ale přepracováním díla zpěváka Dominiquea Grangese, jenž ji „věnoval“ De Andrému a zřekl se autorských práv k ní. Kromě cover verzí (písní např. Brassense, Dylana či Cohena) a použití hudebních či textových témat označených za poctu konkrétním autorům (text k \"Smisurata preghiera\", převzatý z \"Imprese e tribolazioni di Maqroll il Gabbiere\" Álvara Mutise a pasáže inspirované Edgarem Lee Mastersem na albu \"Non al denaro, né all'amore, né al cielo\") k De Andrého tvorbě patří také \"Il re fa rullare i tamburi\", připsaná De Andrému, i když je v poznámce označena za přepracování lidové francouzské písně z XIV. století, zatímco \"Hotel Supramonte\" si hudebně vypůjčuje z písně \"Hotel Miramonti\" Massima Buboly. \"Fila la lana\" byla popsána jako lidová francouzská píseň z XV. století, k níž se De André dostal přes Vittoria Centanaru, ve skutečnosti ale byla složena Robertem Marcym v roce 1948 a nazpívána Jacquesem Douaiem sedm let poté.\n\nDalšími názornými případy budiž slavné nahrávky jako \"Via del Campo\", \"Andrea\" nebo \"Fiume Sand Creek\". První z uvedených písní hudebně kopíruje nahrávku \"La mia morosa la va alla fonte\" Enza Jannacciho, napsanou spolu s Dariem Fo pro jedno divadelní představeni v roce 1965, jež byla Jannaccim zařazena o tři roky později také na album \"Vengo anch'io. No, tu no\". Jannacci přiznal De Andrému jednání v dobré víře, neboť janovský rodák měl melodii za anonymně vytvořenou v XV. století (tou je Jannacciho píseň skutečně inspirována), současně se ale dožadoval svých autorských práv. Hudba k \"Via del Campo\" je od roku 1990 na základě vzájemné dohody označována za společné dílo De Andrého a Jannacciho. Píseň \"Andrea\" je připisována De Andrému a Bubolovi, ve skutečnosti však v pasážích mezi slokami a v refrénu kopíruje písně \"O' comme Alice\" a \"O' comme Histoire d'O\", složené Pierrem Bachletem, jejichž melodie by použita rovněž ve filmu \"Historie d'O\". Nahrávka \"Fiume Sand Creek\" byla označena za vytvořenou De Andrém a Bubolou, je však postavena na akordech a nápěvu slok písně \"Summer '68\" od skupiny Pink Floyd.\n\nJe potřeba rovněž říci, že De André se inspiroval také tradicí lidových anarchistických písní, že často používal již existující melodie v obměněném kontextu (nejznámějším příkladem jsou písně napsané Pietrem Gorim na základě lidové tvorby a díla autorů jako Rossini nebo Verdi).\nKromě krátkého sporu s Fo a Jannaccim nebyl De André nikdy nařčen z plagiátorství. On sám ostatně věnoval verš své písně \"La domenica delle salme\" Loredaně Berté, která ji použila jako titulní píseň svého alba \"Un pettirosso da combattimento\".\n\nFrancesco De Gregori se k autorství De Andrého písní v interview s Robertem Cotroneem vyjádřil následujícím způsobem:\n\n„\"Fabrizio byl velkým editorem práce jiných, protože věcí, se kterými skutečně přišel on nebo které napsal, je percentuálně málo ve srovnání s těmi, které přepracoval, ať už to uvedl, nebo ne.\"“\n\nDe André je v každém případě v archivu SIAE uveden jako autor či spoluautor všech původních písní, které nazpíval, se dvěma výjimkami: \"Le storie di ieri\" byla celá napsána Francescem De Gregorim (jenž ji nazpíval v podstatě ve stejné době s drobnými úpravami textu) a \"È fu la notte\" s textem Franca Franchiho a hudbou Carla Cesareho Stanisciho a Arriga Amadesiho.\n\n\nTurné Fabrizia De André byla realizována v období 1975–1998. Celkem jich bylo dvanáct a pouze jedno z nich proběhlo po celé Evropě. V průběhu prvního z nich De Andrého doprovázeli dva členové New Trolls a dva ze skupiny Nuova Idea, druhé podnikl s Premiata Forneria Marconi.\n\n\n\n\"Faber est - Il mondo di Fabrizio De André\". Příběhy postav z De Andrého písní a hudební zpracování. Scénář a režie Giuseppe Curreli, 2009.\n\n\n\n\n"}
{"id": "1143825", "url": "https://cs.wikipedia.org/wiki?curid=1143825", "title": "Bedřich Velický", "text": "Bedřich Velický\n\nBedřich Velický (* 7. dubna 1938 Praha) je český fyzik, zabývající se elektronovou strukturou pevných látek. Vybudoval a dlouhodobě vedl Teoretické oddělení Fyzikálního ústavu Akademie věd České republiky.\n\nV letech 1955-1960 absolvoval Matematicko-fyzikální fakultu Univerzity Karlovy a v roce 1960 nastoupil do Ústavu fyziky pevných látek ČSAV v Praze. Zde pracoval postupně jako vedoucí teoretické a optické skupiny, vedoucí oddělení polovodičů a později jako vedoucí oddělení teoretické fyziky. V letech 1964-1965 byl na studijním pobytu na Moskevské státní univerzitě. V roce 1966 obhájil dizertační práci a získal titul CSc. V letech 1967-1969 byl na postdoktorandském a v roce 1981 na studijním pobytu na Harvardově univerzitě.\n\nPo roce 1989 se podílel na transformaci Akademie věd České republiky, byl místopředsedou Grantové agentury České republiky, v letech 1993-1999 byl členem Vědecké rady AV ČR. Od roku 1992 pracuje na Katedře polovodičů MFF UK. Od roku 1996 pracuje také na Katedře teoretické fyziky Masarykovy University v Brně a od roku 1999 je vědeckým pracovníkem Centra pro teoretická studia UK se zaměřením na filozofii a historii přírodních věd. Od roku 2001 vede Oddělení teorie na Katedře fyziky kondenzovaných látek MFF UK.\n\nV roce 2000 byl jmenován profesorem Univerzity Karlovy pro fyziku – teoretickou fyziku a v roce 2001 byl jmenován profesorem Masarykovy univerzity pro teoretickou a obecnou fyziku.\n\n"}
{"id": "1143827", "url": "https://cs.wikipedia.org/wiki?curid=1143827", "title": "Alexandr Mojsejenko", "text": "Alexandr Mojsejenko\n\nAlexandr Alexandrovič Mojsejenko (ukrajinsky Олександр Олександрович Моїсеєнко;) (* 17. května 1980, Severomorsk, Sovětský svaz) je ukrajinský šachový velmistr. \n\nMojsejenko se naučil pravidlům šachu od své matky a již ve věku šesti let se připojil k šachové skupině pionýrského paláce v Severomorsku. Ve věku devíti let, roku 1989, se spolu se svou rodinou přestěhoval do Charkova na území dnešní Ukrajiny. Jeho prvním trenérem byl Volodymyr Viskin (1934–2015). Ve svých sedmnácti letech započal studia práv na právní škole v Charkově, která je pojmenována po kyjevském knížeti Jaroslavu I. Moudrém. V tamějším silném šachovém klubu byl trénován někdejším mistrem Sovětského svazu Volodymyrem Savonem. Mojsejenko se stal roku 1998 šachovým mezinárodním mistrem a v roce 2000 velmistrem. Svého historicky nejvyššího ela dosáhl v září 2011, kdy byla jeho výše 2726.\n\nÚčastnil se také mnoha turnajů pro jednotlivce. Mezi významné soutěže, kterých se zúčastnil patří například Canadian Open (2003, 2004 a 2008), turnaj v Cappelle-la-Grande (2006), který ze ziskem 7,5 bodu z 9 vyhrál, nebo World Open (2008) ve Filadelfii. Mimoto se zúčastnil také silně obsazeného Aeroflot Open (2009) v Moskvě, kde se dělil se svými 6,5 z 9 partií o první pozici s Étiennem Bacrotem. Na Mistrovství světa v šachu FIDE 2004 v Tripolisu se dostal až do třetího kola, kde podlehl Vladimiru Akopjanovi.\n\nMojsejenko se třikrát zúčastnil Světového poháru v šachu (2005, 2011 a 2013). V roce 2005 se dostal do druhého kola, v roce 2011 a 2013 do kola třetího. Roku 2013 se stal v Lehnicích díky zisku 8 bodů z 11 partií a lepšímu pomocnému hodnocením mistrem Evropy v šachu.\n\nS ukrajinskou reprezentací se zúčastnil šesti Šachových olympiád (2002, 2004, 2006, 2010, 2012 a 2014). Se svým týmem se stal dvakrát vítězem celé olympiády (2004 a 2010) a v roce 2012 skončil třetí. Čtyřikrát (2005, 2011, 2013, 2015) se zúčastnil Mistrovství světa družstev v šachu. V roce 2015 dosáhl s týmem na druhé místo, v roce 2011 a 2013 skončili třetí. Významným osobním úspěchem byl i nejlepší výkon na čtvrté šachovnici v roce 2011. Mojsejenko se pětkrát zúčastnil také Mistrovství Evropy družstev v šachu (2003, 2005, 2007, 2011 a 2013). V roce 2013 byl druhý nejlepší na čtvrté šachovnici a v roce 2005 třetí nejlepší na třetí šachovnici.\n\nNa ukrajinském národním mistrovství družstev hraje Mojsejenko od roku 1999 za tým \"Law Academy Charkov\", s kterým hrál dvakrát (1997 a 1999) na turnaji European Club Cup. S tímto týmem se také několikrát stal ukrajinským šampiónem.\nNa Mistrovství Ruska družstev hrál v roce 2002 za \"SK Novokuzněck\", od roku 2008 hájí barvy \"Ekonomist-1 Saratow\", s kterým se mezi lety 2009 a 2012 také zúčastnil soutěže European Club Cup (v roce 2009 a 2010 se stali mistry). Mojsejenko hraje nebo v minulosti hrál i nejvyšší soutěže družstev ve Francii, Německu nebo Izraeli.\n\n"}
{"id": "1143828", "url": "https://cs.wikipedia.org/wiki?curid=1143828", "title": "Gront a puvod plesání hanáckýho", "text": "Gront a puvod plesání hanáckýho\n\nGront a puvod plesání hanáckýho je jednoaktová česká zpěvohra v hanáckém nářečí – jedna z tzv. hanáckých oper, nebo spíše gratulační scénická kantáta.\n\nV létě roku 1751 slavil premonstrátský klášter v Hradisku u Olomouce 600. výročí svého trvání, respektive příchodu premonstrátů na Hradisko (předtím zde byl klášter benediktinský). Jako součást slavností – vedle například latinské opery \"Filia Sion\" jezuity Josefa Antonína Gureckého – byla provedena hanácká opera zvlášť objednaná od cisterciáckého mnicha Ignáce Plumlovského (řádovým jménem Alanus), který si podle záznamů kláštera již získal pověst „hudebníka zkušeného zejména ve skládání oper v hanáckém stylu“.\n\nKlášterní záznamy obsahují některé podrobnosti o jejím uvedení – páter Alanus přijel dohlížet na zkoušky více než měsíc předem, konaly se nejprve zkoušky bez kostýmů a pak kostýmové, jsou dokumentována dvě představení – premiéra 27. srpna 1751, v předvečer oficiálního zahájení jubilejních slavností, a repríza 2. září v klášterní zahradě, k jejímuž provedení „se sešli všichni dnešní hosté a z města šlechta obojího pohlaví“.\n\nHudba opery se nedochovala. Její text se nacházel v pozůstalosti Aloise Vojtěcha Šembery a popisuje jej ještě Tomislav Volek (1968), v současnosti je však nezvěstný. Opera neměla konkrétní děj, je spíše sérií vyprávění šesti charakteristických venkovských postav, které přicházejí blahopřát klášteru k jubileu, současně však popisují své vlastní starosti. Mezi postavami se vyskytovala postava vesnického rektora – podobně jako v \"Landeborkovi\" – a dvojice dívek jménem Kedrota Stiskalova a Manča Macakova, které byly zřejmým předobrazem hrdinek pozdější hanácké opery \"Maréna a Kedrota\".\n\n"}
{"id": "1143830", "url": "https://cs.wikipedia.org/wiki?curid=1143830", "title": "Kostel svatého Mikuláše (Stará Ľubovňa)", "text": "Kostel svatého Mikuláše (Stará Ľubovňa)\n\nKostel sv. Mikuláše je římskokatolický kostel v okresním městě Stará Ľubovňa v Prešovském kraji. Pochází z roku 1280. \n\nJeho barokní interiér ukrývá několik uměleckých děl, jako vítězný oblouk z konce 13. století, pozdně gotickou kamennou křtitelnici (z roku 1222), sochu \"Madona z Ľubovňe\" z roku 1360, gotické pastoforium a pozdně gotické náhrobní desky. Historicky cenný je i hlavní barokní oltář svatého Mikuláše z druhé poloviny 19. století, boční oltáře a plastika Oplakávání Krista. Do roku 1780 byl kolem kostela hřbitov. Zajímavostí jsou dosud neprozkoumané krypty pod kostelem.\n"}
{"id": "1143832", "url": "https://cs.wikipedia.org/wiki?curid=1143832", "title": "Karel Šmíd (novinář)", "text": "Karel Šmíd (novinář)\n\nKarel Šmíd (14. října 1943, Praha - 21. července 2015, Praha) byl český novinář, fotoreportér a publicista, autor několika divadelních a rozhlasových her, zakladatel časopisu Čtení pod lavici. Spoluvytvářel komiks Pepík Hipík, byl organizátorem Majáles v roce 1965.\nNarodil se v Praze v rodině akademického malíře Karla Šmída. Vystudoval Filosofickou fakultu University Karlovy v Praze. \n\nPři studiích na Universitě Karlově pracoval v redakci časopisu Universita Karlova. V letech 1964 až 1965 se podílel na založení časopisu Student, ve kterém pak působil jako zástupce šéfredaktora. V roce 1965 organizoval Majáles, na kterém byl korunován králem a krátce poté sesazen básník Allen Ginsberg. \n\nRoku 1968 přešel do redakce Mladého Světa a v roce 1969 spoluzakládal časopis Čtení pod lavici, kde působil jako šéfredaktor, a pro který s Rudolfem Křesťanem, Karlem Hvížďalou a Kájou Saudkem připravili komiks Pepík Hipík. V roce 1972 nastoupil do časopisu Tvorba a v roce 1976 do časopisu Svět v obrazech. Pro Svět v obrazech psal reportáže z celého světa a jako fotoreportér se v osmdesátých letech účastnil summitů USA-SSSR s Ronaldem Reaganem a Michailem Gorbačovem. V devadesátých letech založil vlastní vydavatelství, ve kterém vydával např. cestopisný magazín Terno revue, časopisy pro křížovkáře atd. V roce 2014 začal publikovat své články na on-line blogu.\n\n\n\n"}
{"id": "1143836", "url": "https://cs.wikipedia.org/wiki?curid=1143836", "title": "Peter Breuer", "text": "Peter Breuer\n\nPeter Breuer (kolem 1472 Cvikov – 12. září 1541 Cvikov) byl pozdně gotický saský sochař a řezbář.\nOtec Petra Breuera byl nožíř a základy řemesla tedy musel získat u jiného místního řemeslníka. Jak bylo obvyklé, putoval v mládí po jiných městech a roku 1492 je uváděn jako tovaryš ve Würzburgu, kde se pravděpodobně učil u Tilmana Riemenschneidera. Roku 1494 pobýval krátce v Ulmu, pravděpodobně u Gregora Erharta. Roku 1498 se vrátil do Cvikova, stal se místním občanem a založil zde vlastní dílnu (1504). Koupil si dům a oženil se s Barbarou Rudel, se kterou měl tři děti. Cvikov v té době prožíval díky objevu ložisek rud prudký rozvoj a žilo zde více lidí než v Drážďanech. Náboženská reformace ho po roce 1521 připravila o zakázky pro církev a ocitl se ve finanční tísni. Zemřel v naprosté chudobě v nedožitých 70 letech.\n\nNejlepší řezbářská díla vytvořil v letech 1497–1502. Jeho nejznámějším mistrovským dílem je Oplakávání Krista v Marienkirche Cvikov z roku 1502.\n\nPo roce 1504, kdy dostal občanství ve Cvikově, si zřídil vlastní dílnu, kde zaměstnával také malíře deskových obrazů. Jeho dílna dodala asi 33 kompletních oltářů do menších venkovských kostelů a celkem je dokumentováno více než 200 jednotlivých prací Petera Breuera.\n\n\n\n"}
{"id": "1143837", "url": "https://cs.wikipedia.org/wiki?curid=1143837", "title": "Bestia triumphans", "text": "Bestia triumphans\n\nBestia triumphans (lat. obluda vítězí) je manifest z roku 1897, který Vilém Mrštík napsal v rámci odborné i literární polemiky ohledně bourání v historickém centru v zájmu asanace Prahy, která se rozběhla roku 1896. Ve své eseji brání historický ráz Prahy a zejména Malé Strany proti kulturnímu vandalismu. Kritizuje a zesměšňuje metody Městské rady a obecních starších, lobbistické mechanismy, ignorování stanovisek odborníků a nesmyslné ničení historických památek.\n\nSousloví \"bestia triumphans\" se pak vžilo jako hodnotící označení případů, kdy cenná historická zástavba musí ustoupit jiným zájmům. Byla tak také nazvána anticena udělována za přínos k ničení hmotného kulturního dědictví ČR.\n\nVilém Mrštík v eseji Bestia triumphans kritizuje postupy a machinace při asanaci Malé Strany. Ironizuje snahu představitelů města cíleně likvidovat památky jako připomínku středověké historie Prahy, ve které spatřují její zaostalost. Zesměšňuje praxi měnění názvů ulic a náměstí, které připomínají trhy se zemědělskými produkty (Senovážné náměstí - Havlíčkovo náměstí) nebo jiné středověké termíny (Ostruhová ulice – Nerudova). Podobně ironizuje cílené používání středověkého názvu Menší město pražské místo Malá Strana. Význam historických památek a tradice demonstruje na bytostném spojení Malé Strany a tvorby a osobnosti Jana Nerudy. Na případu výstavby paláce Malostranské záložny na Malostranském náměstí ozřejmuje klientelistické metody asanace. Kritizuje též nerespektování názorů odborníků, které demonstruje na ignorování názorů architekta Osvalda Polívky na schůzi zastupitelstva, který se kriticky vyslovoval k radikálním demolicím památek v centru Prahy. Vilém Mrštík jej ve svém manifestu Bestia triumphans za to oceňuje a Polívkovo stanovisko doslovně cituje:\"\"...Na místech rozhodujících nenalézá idealní snažení o zachování starobylého rázu Prahy vždy patřičného ohlasu, ba ani porozumění...- Nicméně \"\" pravil dále \"\"musí se učinit vše možné, aby Praha byla zachráněna před zhyzděním svých nádherných krás, aby se nečinilo násilí jejímu panoramu .\"\" Esej uzavírá požadavky na odborné posuzování postupu asanace. Rozhodování městské rady, jednání investorů a lobbistických skupin ovládá a řídí Bestia triumphans (Vítězná bestie) jako symbol kulturního vandalismu a bezduchého ničení kulturních hodnot. Mrštík termín Bestia triumhans pregnantně vysvětluje: \n\nImpulzem k napsání Bestia triumhans byl průběh a rozsah asanace historických částí Prahy, probíhající od roku 1893 podle zákona o vyvlastňování k úpravě assanačního obvodu královského hlavního města Prahy. Asanace se měla týkat především Josefova a části Starého Města a přilehlých oblastí Vltavského nábřeží Na Františku směrem ke Anežskému klášteru, ale asanační plán byl extenzívně rozšiřován na území Starého Města a Malé Strany.Projekt Finis Ghetto byl velmi lukrativní pro stavební firmy a pro investory. Záměr nesmyslé likvidace historicky cenných domů na Starém Městě a Malé Straně mobilizoval odpůrce radikální asanace. Proti bezduché likvidaci památek protestovali historici i spisovatelé. Kritika demolice památek se týkala většinou Starého Města a Malé Strany, nikoli Josefova.V rámci polemik s intenzitou asanace a způsobu rozhodování městské rady vystoupil spisovatel Vilém Mrštík. Kromě eseje Bestia triumphans. V letech 1896–1899 byla proti asanaci a metodám městské rady zorganizována protestní shromáždění a vydána prohlášení významných osobností. Opakovaně na obranu památek vystoupil spisovatel Vilém Mrštík s Manifestem českému lidu (1896), se svým proslulým manifestem Bestia triumphans v roce 1897, na manifestační a protestní schůze pražského lidu, konané dne 16. dubna 1899 na Žofíně, Manifestem českému lidu (1896).Mrštík název eseje zvolil tak vhodně a nadčasově, že se stal v dalším století synonymem pro podobné metody pro likvidaci památek v zájmu lobbistických stavebních a investičních skupin. (Např. o nahrazení vyhořelého křídla Průmyslového paláce na Výstavišti plastovou dekorací: ...Levé křídlo vyhořelo 16. října 2008 a bylo nahrazeno umělohmotnou karikaturou. Velkorysý Wiehlův prostor zavalen obludnou umělohmotnou boudou. Bestia triumphans.)\n\n\n\n"}
{"id": "1143839", "url": "https://cs.wikipedia.org/wiki?curid=1143839", "title": "Karel Šmíd (rozcestník)", "text": "Karel Šmíd (rozcestník)\n\nKarel Šmíd může být:\n\n\n"}
{"id": "1143843", "url": "https://cs.wikipedia.org/wiki?curid=1143843", "title": "Kostel Panny Marie Růžencové (Černová)", "text": "Kostel Panny Marie Růžencové (Černová)\n\nKostel Panny Marie Růžencové je římskokatolický kostel v Černové, městské části Ružomberku. Váže se k osobnosti černovského rodáka Andreje Hlinky, který inicioval výstavbu kostela. Při pokusu o jeho posvěcení 27. října 1907 došlo k tragické události známé jako Černovská tragédie.\n\nObjekt reprezentuje neogotickou sakrální tvorbu slovenského architekta Milana Michala Harmince. Architektura kostela je urbanistickou a krajinářskou dominantou Černové, dotváří jeho charakteristickou siluetu. \n\nNa výstavbu filiálního kostela byla koncem prosince 1905 vypsána a provedena veřejná sbírka v Černové. Práce byla zadána začínajícímu mladému slovenskému architektovi Milanu Michalovi Harmincovi. Stavba začala v roce 1906 a trvala necelé dva roky. Vysvěcení nového kostela bylo určeno na neděli 27. října 1907. Vzhledem ke sporům mezi Andrejem Hlinkou a spišským biskupem Alexandrem Párvym, které vyústily do Hlinkovy suspendace, nesměl černovský rodák osobně posvětit kostel. Vesničané se snažili zabránit příchodu kněží, kteří byli určeni posvětit kostel a při následném zákroku četníků bylo usmrceno 15 osob.\n\nKostel byl posvěcen až v roce 1910. V roce 1929 byla v Černové zřízena samostatná farnost a kostel se stal farním kostelem.\n\nKostel je postaven na mírné vyvýšenině, východně od středu obce Černová. Vstup do kostela je ze západní strany. Chrám je jednolodní stavba s transeptem s polygonálním uzávěrem presbyteria. Na západním průčelí je postavena mohutná oktogonální věž.\n\nPůdorys kostela má tvar latinského kříže. Kapacita kostela je asi 250 míst k sezení. Presbytář je polygonální, pětiúhelníkový, zaklenutý žebrovou klenbou, dosedají na konzole s rostlinnou ornamentikou. Klenba křížení transeptu je hvězdicová, po bocích valená s lunetami. Loď je zaklenuta dvěma poli křížové klenby. Klenby dosedají na hlavice sdružených soklů. Vestavěná empora, přístupná vnitřním schodištěm má dřevěný parapet, je nesena sloupy s rostlinnými hlavicemi, situovaná je v hloubce poloviny hlavní lodi kostela. Původně měla dřevěnou konstrukci, v roce 1983 byla staticky a stavebně upravena. Dva sloupy empory, nacházející se v lodi kostela, mají kruhový průřez.\n\nFasády v interiéru objektu jsou hladké, bez plastického členění, členěné jsou jen okenními otvory a sokly. Vnější fasády jsou hladké, dělené jen okenními a dveřními otvory. Okenní a dveřní otvory hlavního vstupu a vstupu do věže mají lomený, převýšený oblouk. Otvory oken mají šikmé ostění, otvory v lodi a ve svatyni jsou lancetové. Okenní otvory transeptu, orientované na jižní a na severní stěně jsou sdruženy, rozděleny meziokenním pilířem na dvě části (biforium). Hlavní vstup do kostela ze západní strany má profilovaný neogotický portál. V redukované podobě je realizován i portál bočního vstupu ze západní strany transeptu. Kordonovou římsu tvoří trojúhelníkový tympanon se zubořezem. Ve vrcholech tympanonů je umístěna křížová kytice.\n\nKolem celého objektu obíhá sokl přerušený vstupními otvory. Před hlavním vstupem bylo vybudováno předložené přímočaré schodiště. Střecha věže, jakož i zastřešení oktogonálního schodiště je jehlanové s trojúhelníkovým tympanonem ve spodní části. Boční fasády jsou členěny neogotickými okny, opěrnými pilíři a podstřešní římsou se zubořezem.\n\nZ jižní strany je k objektu přistavěná sakristie. Ze severní strany je nově přistavěna plynová kotelna.\nVýmalba interiéru z roku 1913 je od Jozefa Hanuly. Vnitřní mobiliář je původní, neogotický.\n\nNa hlavním oltáři se nachází socha patronky kostela Panny Marie na rukou s děťátkem Ježíškem, která podává růženec svatému Dominikovi a Kateřině Sienské. Po stranách hlavního výjevu jsou sochy svatého papeže Klementa a svatého Vendelína. Na dvou bočních oltářích se nacházejí výjevy božského Srdce Ježíšova s apoštoly Petrem a Pavlem a svatým apoštolem Ondřejem s hlasateli víry svatým Cyrilem a svatým Metodějem. Na třech oknech v lodi jsou vitráže zobrazující svaté a v jejich dolní části biskupa Jána Vojtaššáka a Andreje Hlinku. Nástěnné fresky znázorňují vybrané světce, jako např. svatý František z Assisi, svatá Ludmila, svatý Svorad a Benedikt apod. V 50. letech 20. století byly namontovány věžní hodiny.\n\nDlažby v lodi jsou keramické, které nahradily původní po instalaci podlahového vytápění. V sanktuáriu je kamenná dlažba, která byla realizovaná v roce 1984. V roce 2006 věřící pod vedením místního faráře Josefa Trstenského provedli opravu interiéru kostela, při níž bylo obnoveno topení, zpovědní místnost, lavice a sakristie. Zároveň byla přistavěna kotelna s přípojkou vody, WC a skladové prostory.\n\n"}
{"id": "1143847", "url": "https://cs.wikipedia.org/wiki?curid=1143847", "title": "Shanghai Rolex Masters 2015 – mužská dvouhra", "text": "Shanghai Rolex Masters 2015 – mužská dvouhra\n\nDo soutěže mužské dvouhry na tenisovém turnaji Shanghai Rolex Masters 2015 nastoupilo padesát šest hráčů. Z kvalifikace postoupilo sedm tenistů po výhrách ve dvou kolech a Američan Donald Young jako tzv. šťastný poražený. Obhájcem titulu byl třetí hráč světa Roger Federer, kterého po volném losu vyřadil španělský kvalifikant Albert Ramos-Viñolas ve druhém kole.\n\nVítězem dvouhry se stal nejvýše nasazený Srb Novak Djoković, jenž ve svém třináctém finále bez přerušení zdolal francouzskou turnajovou šestnáctku Jo-Wilfrieda Tsongu po dvousetovém průběhu 6–2 a 6–4. Prodloužil tak svou 17zápasovou neporazitelnost, stejně jako dvacet dva vyhraných setů v řadě.\n\nV probíhající sezóně si Djoković připsal deváté turnajové vítězství, které představovalo padesátý sedmý singlový titul na okruhu ATP Tour. Pátou trofejí ze série Masters v jedné sezóně vyrovnal její rekord. Překonal také vlastní finanční rekord ze sezóny 2013, kdy v jednom roce vydělal 14,5 milionu dolarů. Šanghajská prémie znamenala průběžný roční výdělek 16 041 009 dolarů, což představovalo nejvyšší odměnu v konkrétní sezóně v historii tenisu.\n\nOsm nejvýše nasazených hráčů mělo volný los do druhého kola.\n\n\n"}
{"id": "1143849", "url": "https://cs.wikipedia.org/wiki?curid=1143849", "title": "Shanghai Rolex Masters 2015 – mužská čtyřhra", "text": "Shanghai Rolex Masters 2015 – mužská čtyřhra\n\nDo soutěže mužské čtyřhry na tenisovém turnaji Shanghai Rolex Masters 2015 nastoupilo dvacet čtyři dvojic. Obhájcem titulu byla první světová dvojice amerických bratrů Boba a Mika Bryanových, kteří po volném losu dohráli ve druhém kole na raketách kolumbijského páru Juan Sebastián Cabal a Robert Farah.\nVítězem čtyřhry se stal šestý nasazený jihoafricko-brazilský pár Raven Klaasen a Marcelo Melo, který ve finále zdolal italské turnajové pětky Simoneho Bolelliho s Fabiem Fogninim ve dvou setech 6–3 a 6–3. Oba šampioni si do žebříčku ATP připsali 1 000 bodů.\n\nVšech osm nasazených párů mělo volný los do druhého kola.\n"}
{"id": "1143851", "url": "https://cs.wikipedia.org/wiki?curid=1143851", "title": "FK SK Bosonohy", "text": "FK SK Bosonohy\n\nFK SK Bosonohy (celým názvem: Fotbalový klub Sportovní klub Bosonohy) je český fotbalový klub, který sídlí v brněnských Bosonohách v Jihomoravském kraji. Založen byl roku 1929. Klubovými barvami jsou černá, bílá a modrá. Od sezony 2012/13 hraje Přebor Jihomoravského kraje (5. nejvyšší soutěž).\n\nNejslavnějším odchovancem klubu je Karel Kroupa st. („Zbrojovák století“ 1913 – 2013, Fotbalista roku 1977, bývalý reprezentant, mistr ligy se Zbrojovkou Brno, držitel několika klubových rekordů, dvojnásobný nejlepší prvoligový střelec a člen Klubu ligových kanonýrů). Výraznými fotbalovými osobnostmi z Bosonoh jsou též Jiří Hamřík (na podzim 1977 se podílel na titulu Zbrojovky Brno) a bratři Pavel a Patrik Holomkovi.\n\nZdroj: \n\n\nNejvětším úspěchem klubu je působení v I. A třídě (tehdy 3. nejvyšší soutěž) koncem 30. a 40. let 20. století. V novodobé historii je největším úspěchem vítězství v I. A třídě Jihomoravského kraje – sk. A v sezoně 2011/12 a postup do nejvyšší krajské soutěže.\n\n\nZdroj: \n\n\n\nZdroj: \n\nPoznámky:\n\nFK SK Bosonohy „B“ je rezervním týmem Bosonoh, který od sezony 2018/19 hraje v Brněnské městské soutěži (9. nejvyšší soutěž).\n\n\nZdroj: \n\n\n\nZdroj: \n\nPoznámky:\n\n\n"}
{"id": "1143852", "url": "https://cs.wikipedia.org/wiki?curid=1143852", "title": "Artem Sitak", "text": "Artem Sitak\n\nArtem Jurjevič Sitak, : (* 8. února 1986 Orenburg) je rusko-novozélandský profesionální tenista, specializující se na čtyřhru. Do roku 2010 reprezentoval rodné Rusko a od sezóny 2011 nastupuje za Nový Zéland. Ve své dosavadní kariéře na okruhu ATP World Tour vyhrál tři deblové turnaje. Na challengerech ATP a okruhu Futures získal do listopadu 2015 pět titulů ve dvouhře a dvacet dva ve čtyřhře.\n\nNa žebříčku ATP byl ve dvouhře nejvýše klasifikován v srpnu 2008 na 299. místě a ve čtyřhře pak v červnu 2015 na 39. místě. Trénuje ho Mason Fuller.\n\nV novozélandském daviscupovém týmu debutoval v roce 2011 čtvrtfinálem 1. skupiny zóny Asie a Oceánie proti Uzbekistánu, v němž prohrál první a vyhrál čtvrtou dvouhru. Uzbeci zvítězili 3:2 na zápasy. Do roku 2016 v soutěži nastoupil k jedenácti mezistátním utkáním s bilancí 6–4 ve dvouhře a 4–1 ve čtyřhře.\n\nStarším bratrem je tenista Dmitrij Sitak.\n\nV roce 2000, kdy mu bylo čtrnáct let, si připsal žákovskou trofej na Orange Bowlu v kategorii 14letých.\n\nPremiérový start na grandslamové juniorce zaznamenal na Australian Open 2002, kde podlehl australskému hráči Christopheru Romanovi. Derniéru pak prožil v následující sezóně opět na Australian Open 2003. V úvodním kole nestačil na Korejce Hyun-Joon Suka.\n\nJako třináctiletý obdržel v roce 1999 divokou kartu do hlavní soutěže ozerovského turnaje ITF, kde jej v úvodním kole vyřadil Jevgenij Smirnov po setech 6–4 a 6–1. Náýsledující rok na stejné události deklasoval Denise Istomina 6–0 a 6–1 v kvalifikaci, čímž dosáhl premiérové výhry na okruhu Futures. Do hlavní soutěže však neprošel po prohře v kvalifikačním kole s krajanem Teimurazem Gabašvilim 4–6 a 5–7.\n\nDo prvního challengeru nastoupil v roce 2002 poté, co získal divokou kartu od pořadatelů na turnaj v Togliatti. Na úvod jej však přehrál Američan Thomas Blake. Premiérovou singlovou trofej vybojoval na události ITF v Koroljovu během srpna 2005. V třísetovém finále zdolal krajana Pavla Čechova 4–6, 6–4 a 6–4.\n\nOd sezóny 2011 reprezentuje na tenisových okruzích Nový Zéland, včetně účasti v daviscupové soutěži. V lednu obdržel divokou kartu do kvalifikace Heineken Open 2011, kde nenašel recept na francouzskho tenistu Ludovica Waltera poměrem 3–6 a 4–6.\n\nVe finále okruhu ATP Tour debutoval na červencovém MercedesCupu 2014 ve Stuttgartu, kde v deblové soutěži porazil s Polákem Mateuszem Kowalczykem favorizovaný pár Guillermo García-López a Philipp Oswald. Druhou trofej z této úrovně dobyl ve čtyřhře únorového Open Sud de France 2015 v Montpellier, kde po boku Novozélanďana Marcuse Daniella triumfovali nad dvojicí Dominic Inglot a Florin Mergea až v rozhodujícím dlouhém supretiebreaku poměrem míčů [16–14].\n\n"}
{"id": "1143859", "url": "https://cs.wikipedia.org/wiki?curid=1143859", "title": "Jednosměrná kompresní funkce", "text": "Jednosměrná kompresní funkce\n\nJednosměrná kompresní funkce je pojem z oboru kryptografie, kterým se rozumí funkce, jež má dva vstupy pevně dané délky a vytvoří z nich výstup délky jednoho z nich. Jednosměrností se v tomto případě rozumí faktická nemožnost dopočítat z výstupu možné vstupy v souladu s požadavky na kryptografické hašovací funkce. Nejedná se tedy o kompresní funkci ve smyslu komprese dat, kdy je naopak možnost alespoň částečné rekonstrukce vstupu zásadním požadavkem, ale o kompresní funkci pouze v tom smyslu, že celková velikost vstupu je větší než velikost výstupu.\n\nVýznamným použitím jednosměrných kompresních funkcí je Merkleova-Damgårdova konstrukce, kterou se z jednosměrných kompresních funkcí vytváří obecné kryptografické hašovací funkce.\n\nSamy jednosměrné kompresní funkce jsou často vystaveny na základě blokových šifer.\n"}
{"id": "1143862", "url": "https://cs.wikipedia.org/wiki?curid=1143862", "title": "Merkleova–Damgårdova konstrukce", "text": "Merkleova–Damgårdova konstrukce\n\nMerkleova-Damgårdova konstrukce je pojem z oboru kryptografie, kterým se označuje konkrétní způsob vytváření kryptografických hašovacích funkcí z vhodných jednosměrných kompresních funkcí. Jedná se o způsob poměrně oblíbený, kterým vznikly mimo jiné hašovací funkce MD5, SHA1 a SHA2.\n\nZpůsob popsal Ralph Merkle ve své dizertační práci v roce 1979. Sám Ralph Merkle a nezávisle na něm Ivan Damgård dokázali, že při vhodném použití výplně a při vůči kolizím odolné jednosměrné kompresní funkci je kolizím odolná i vzniklá kryptografická hašovací funkce.\n\nJednosměrná kompresní funkce má dva vstupy pevné délky a jeden výstup délky rovné jednomu ze vstupů. Na vstup o délce rovné výstupu se v prvním kroku pošle inicializační vektor (IV), v dalších krocích výstup funkce v předchozím kroku. Do druhého výstupu se postupně posílá hašovaná zpráva a to po blocích patřičné délky. Protože její původní délka nemusí být násobkem délky bloků, je ještě předtím zpráva doplněna výplní a na závěr je připojena informace o délce výplně. \n\nPoslední výstup pak ještě může být upraven uzavírací funkcí, čímž je například umožněno, aby mezivýstupy byly delší než je délka požadovaného výstupu.\n"}
{"id": "1143867", "url": "https://cs.wikipedia.org/wiki?curid=1143867", "title": "Michael Venus", "text": "Michael Venus\n\nMichael Venus (* 16. října 1987 Auckland) je novozélandsko-americký profesionální tenista, deblový specialista a vítěz mužské čtyřhry na French Open 2017, spolu s Ryanem Harrisonem. Do sezóny 2010 reprezentoval Spojené státy, kde hrál univerzitní tenis, a následně začal nastupovat za rodný Nový Zéland. Ve své dosavadní kariéře na okruhu ATP Tour vyhrál deset deblových turnajů, z toho prvních pět po boku Chorvata Mateho Paviće. Na challengerech ATP a okruhu Futures získal tři tituly ve dvouhře a dvanáct ve čtyřhře.\n\nNa žebříčku ATP byl ve dvouhře nejvýše klasifikován v červenci 2011 na 274. místě a ve čtyřhře pak v srpnu 2019 na 8. místě.\n\nV novozélandském daviscupovém týmu debutoval v roce 2010 semifinálem 2. skupiny zóny Asie a Oceánie proti Pákistánu, v němž prohrál dvouhru s Ajsámem Kúreším i čtyřhru po boku Marcuse Daniella. Přesto Novozélanďané vyhráli 3:2 na zápasy. Do roku 2018 v soutěži nastoupil k šestnácti mezistátním utkáním s bilancí 10–8 ve dvouhře a 4–5 ve čtyřhře.\n\nNarodil se roku 1987 v novozélandském největším městě Aucklandu do rodiny Davida a Lynney Venusových. Má tři sestry. Absolvoval Louisianskou státní univerzitu v USA.\n\nTenis začal hrát ve čtyřech letech. Za preferovaný povrch uvádí tvrdý a jako svůj silný úder forhend.\n\nS rodinou se přestěhoval do Spojených států, kde začal hrát dorosteneckou ligu a v roce 2006 vyhrál národní antukové mistrovství v kategorii 18letých. Následně se rozhodoval mezi univerzitním studiem a profesionálním tenisem. Zvolil vysokou školu, na níž se zapojil do univerzitního tenisu v rámci College Conference.\n\nPo prvním roce studia přestoupil z Texaské univerzity na Louisianskou státní univerzitu a podle pravidel musel sezónu 2006–2007 vynechat. Během louisianského období se v lednu 2008 stal prvním hráčem týmu tamější univerzity, který vyhrál celoamerický šampionát ITA (Intercollegiate Tennis Association, univerzitní asociace) v oklahomské Tulse. Sezónu 2008–2009 zakončil na žebříčku ITA sedmým místem ve dvouhře a čtvrtým ve čtyřhře. Americký studentský tým reprezentoval v prosinci 2009 na mezinárodním turnaji BNP Paribas International University Challenge of Tennis ve francouzském Poitiers.\n\nPremiérový titul na okruhu ATP Tour vybojoval na květnovém Open de Nice Côte d’Azur 2015 v Nice, když ve finále čtyřhry s Chorvatem Matem Pavićem porazili favorizovaný pár Jean-Julien Rojer a Horia Tecău, jehož členové za více než měsíc zvítězili ve Wimbledonu. Na londýnském grandslamu vypadl se stabilním chorvatským spoluhráčem ve třetím kole poté, co nestačili na světové jedničky bratry Bryanovi.\n\nJako poražený finalista odešel z červencového Claro Open Colombia 2015 v Bogotě. Opět s Pavićem nenašli recept na francouzsko-českou dvojici Édouard Roger-Vasselin a Radek Štěpánek ve dvou setech.\n\n"}
{"id": "1143872", "url": "https://cs.wikipedia.org/wiki?curid=1143872", "title": "Ján Čomaj", "text": "Ján Čomaj\n\nJán Čomaj (17. dubna 1935, Radzovce, Československo – 26. ledna 2020) byl slovenský novinář.\n\nJán Čomaj studoval na Filozofické fakultě Univerzity Komenského v Bratislavě, pracoval v deníku Smena, v roce 1965 inicioval vznik Smeny na nedeľu. Kvůli podpoře procesů z konce 60. let byl propuštěn ze zaměstnání, a musel pracovat v dělnických profesích. V letech 1990-1991 byl ředitelem Tiskového a informačního odboru Úřadu vlády, od roku 1992 se stal ředitelem akciové společnosti Národní obroda. Od roku 1993 byl zástupcem šéfredaktora deníku Slovenská republika.\n\n"}
{"id": "1143873", "url": "https://cs.wikipedia.org/wiki?curid=1143873", "title": "Ladislav Švihran", "text": "Ladislav Švihran\n\nLadislav Švihran (* 15. prosinec 1931, Lutych, Belgie) je slovenský spisovatel a překladatel. Debutoval v roce 1970 knihou \"Kulturizmus ducha\", od roku 1973 se psaní věnuje profesionálně. Švihranova tvorba byla oceněna mezinárodní Cenou Egona Ervin Kische za knihu \"Vzácné návštěvy Bratislavy\".\n\nLadislav Švihran se narodil 15. prosince 1931 v belgickém městě Lutych, kde prožil prvních sedm let svého života. Studoval pedagogiku a psychologii na Pedagogické fakultě Univerzity Komenského v Bratislavě.\n\n\n"}
{"id": "1143894", "url": "https://cs.wikipedia.org/wiki?curid=1143894", "title": "Italian Football League", "text": "Italian Football League\n\nItalian Football League (zkratka IFL, česky Italská Fotbalová Liga) je profesionální liga amerického fotbalu v Itálii. Celou ligu tvoří 12 týmů, každý z týmů odehraje 16 zápasů, 8 nejlepších postoupí do play off, dva nejlepší se pak proti sobě postaví ve finále Italian Bowl.\n\nItalian Bowl (někdy také Italin SuperBowl) je nejdůležitější zápas ligy IFL, v tomto zápase proti sobě hrají dva nejlepší týmy o první místo a o trofej. \n\nLiga byla založena v roce 1950. Dva hráči Ragby rozhodli, že začnou s Americkým fotbalem. Povedlo se jim dát dohromady další lidi a každý pátek si chodívali zahrát, jenom mezi sebou, to bylo v roce 1946. V roce 1950 se povedlo založit už menší ligu, která však byl pouze amatérská, ligu tvořili tehdy pouze 4 týmy dva ze Říma, jeden z Milána a jeden z Napoli. V roce 1955 se liga stala profesionální a přibyly další 2 týmy. V letech 1959-1961 vzniklo dalších 5 týmů, 2 v roce 1959, 1 v roce 1960 a 2 v roce 1961 a v roce 1972 byl založen poslední tým do ligy. Dnes už liga tvoří 12 týmů.\n"}
{"id": "1143896", "url": "https://cs.wikipedia.org/wiki?curid=1143896", "title": "TJ Lokomotiva Břeclav", "text": "TJ Lokomotiva Břeclav\n\nTělovýchovná jednota Lokomotiva Břeclav je moravský sportovní klub z Břeclavi, který byl založen roku 1952 rozdělením Sokola Břeclav (původní SK Břeclav) na dva kluby. Fotbalový odbor zanikl v roce 2005 sloučením s TJ Slovan Břeclav a SK Tatran Poštorná do MSK Břeclav.\n\n\nPoznámky:\n\nTJ Lokomotiva Břeclav „B“ byl rezervním týmem břeclavské Lokomotivy, který se pohyboval v okresních soutěžích Břeclavska.\n\n\n"}
{"id": "1143902", "url": "https://cs.wikipedia.org/wiki?curid=1143902", "title": "The Incredible Hulk (seriál, 1977)", "text": "The Incredible Hulk (seriál, 1977)\n\nThe Incredible Hulk je americký akční sci-fi televizní seriál natočený na motivy komiksových příběhů o Hulkovi vydavatelství Marvel Comics. Premiérově byl vysílán v letech 1977–1982 na stanici CBS, kdy v pěti řadách vzniklo celkem 82 dílů. První dva pilotní díly z roku 1977 („Neuvěřitelný Hulk“ a „The Return of the Incredible Hulk“) byly vyrobeny jako televizní filmy, které byly pro další vysílání sestříhány a druhý z nich byl přejmenován na „Death in the Family“. Celý seriál byl na DVD vydán v letech 2006–2008.\n\nPo ukončení seriálu byly natočeny také tři navazující televizní filmy – \"Návrat neuvěřitelného Hulka\" (1988), \"Proces s neuvěřitelným Hulkem\" (1989) a \"The Death of the Incredible Hulk\" (1990).\n\nLékař David Bruce Banner po tragické smrti své manželky, která zemřela při autonehodě, zkoumá v Culver Institute případy dalších lidí, kteří v ohrožení života vyvinuli až nadlidskou sílu. Poté, co s kolegyní objeví několik shodných faktorů, provede na sobě pokus, při kterém se nechá ozářit zářením gama. Brzo však zjistí, že tento experiment měl na něj velký vliv – když se rozčílí nebo je vyděšený, změní se ve velké a extrémně silné zelené monstrum, které ohrožuje všechny okolo. Při explozi laboratoře Bannerova kolegyně zemře a za mrtvého je považován i sám doktor. Proto pod falešnými identitami putuje po Spojených státech, snaží se ovládat vztek, hledá lék pro svůj stav a snaží se vyhýbat konfliktům, aby při změně v Hulka nikoho nezranil. V patách je mu však bulvární reportér Jack McGee, jenž pátrá po záhadné příšeře, o které si myslí, že je zodpovědná za smrt dvou lidí.\n\n\n"}
{"id": "1143903", "url": "https://cs.wikipedia.org/wiki?curid=1143903", "title": "Nicolas-Charles Bochsa", "text": "Nicolas-Charles Bochsa\n\nRobert Nicolas-Charles Bochsa (9. srpna 1789 Montmédy, Francie – 6. ledna 1856 Sydney Austrálie) byl francouzský harfeník, hudební skladatel, dirigent, divadelní režisér, ale také padělatel a podvodník.\n\nNarodil se 9. srpna 1789 ve francouzské městě Montmédy v Lotrinsku jako syn hobojisty, flétnisty, klarinetisty a hudebního skladatele Charlese Bochsy, který pocházel z Čech. Již v osmi letech hrál veřejně své první klavírní skladby a v orchestru opery v Lyonu hrál na harfu, housle, violoncello, hoboj a tympány. Ve dvanácti letech zkomponoval symfonii a několik baletů, v šestnácti letech operu \"Trajan\" na počest Napoleonovy návštěvy v Lyonu. Na Napoleonovu přímluvu byl vyslán na pařížskou konzervatoř, kde se soustředil zejména na hru na harfu.\n\nV roce 1813 začal učit na harfu císařovnu Josefínu a později i její následnici Marii Luisu. Hra na harfu tak stala mezi pařížskými dámami módní záležitostí. Pád Napoleona a restaurace Bourbonů neměly žádný vliv na Bochsovo postavení. Stal se harfeníkem jak u krále Ludvíka XVIII., tak u jeho syna Karla Ferdinanda, vévody de Berry. Velmi rozšířenou se stala jeho škola hry na harfu \"Nouvelle méthode de harpe, op.60\".\n\nV roce 1817 byl obžalován z padělání podpisů významných osobností a podvodů. Unikl do Anglie, ale v nepřítomnosti byl odsouzen k pokutě 4 000 franků a 12 letům vězení. Proto se pak po celý zbytek života Francii vyhýbal. V Anglii byl však uvítán jako významná osobnost a stal se vyhledávaným učitele hry na harfu. V roce 1822 se stal profesorem a generálním sekretářem Královské akademie hudby. Toto místo však musel opustit po veřejných útocích na jeho charakter. V letech 1826–1832 byl dirigentem Královského divadla (\"King's Theatre\").\n\nV roce 1839 Boscha utekl se sopranistkou Annou Bischopovou, manželkou Sira Henryho Bishopa. Po několik let cestovali po Evropě a Americe, až 3. prosince 1855 přijeli do Sydney v Austrálii. V té době již byl vážně nemocen, trpěl vodnatelností. 22. prosince ještě řídil orchestr a doprovázel na klavír Annu Bischopovou, ale již neměl sílu hrát na harfu. Jeho stav se zhoršil a 6. ledna 1856 zemřel v Sydney v hotelu Royal. Byl pohřben s velkou slávou na hřbitově Camperdown, kde sbor zpíval Requiem, které Boscha dokončil tři dny před svou smrtí.\n\nBochsa byl velmi plodný skladatel. Jeho skladby nepostrádaly originalitu, ale kromě skladeb pro harfu jsou dnes téměř zapomenuty.\n\n\n\n"}
{"id": "1143906", "url": "https://cs.wikipedia.org/wiki?curid=1143906", "title": "Jana Chlebowczyková", "text": "Jana Chlebowczyková\n\nJana Chlebowczyková (* 22. dubna 1963, Praha) je československá hráčka basketbalu. Je vysoká 196 cm.\nV basketbalovém reprezentačním družstvu Československa v letech 1982 až 1985 hrála celkem 94 utkání a má podíl na dosažených sportovních výsledcích. Zúčastnila se kvalifikace na Olympijské hry 1984 Havana, Kuba a dvou Mistrovství Evropy 1983, 1985, na nichž získala jedno čtvrté místo (1985). Na Mistrovství Evropy kadetek v roce 1980 (Pécs, Maďarsko) s družstvem Československa skončila na pátém místě.\n\nV československé basketbalové lize žen hrála celkem 11 sezón (1979-1991), z toho 10 sezón za družstvo VŠ Praha, s nímž získala v ligové soutěži šest titulů mistra Československa (1981-1985, 1987-1989), třikrát druhé místo (1981, 1985-1987) a jedno třetí místo (1980). Jednu sezónu hrála za Slovan Praha Orbis. V sezóně 1983/84 byla vybrána do All-Stars nejlepší pětice hráček československé ligy. Je na 127. místě v dlouhodobé tabulce střelkyň československé ligy žen za období 1963-1993 s počtem 1206 bodů. S klubem VŠ Praha hrála 6 ročníků Poháru mistrů evropských zemí v basketbalu žen (PMEZ) , v ročníku 1984 prohra v semifinále proti Levski Spartak Sofia (Bulharsko), 1989 účast ve finálové skupině a dvakrát účast ve čtvrtfinálové skupině. V Poháru vítězů pohárů (Ronchetti Cup) družstvo hrálo 5 ročníků (1979-1988), bylo třikrát vyřazeno v semifinále 1981 (Spartak Moskva), 1987 (FD Miláno) a 1988 (Dinamo Kyjev) a jedenkrát hrálo ve čtvrtfinále (1982). \n\n\nS klubem VŠ Praha – je uveden (počet zápasů vítězství – porážky) a výsledek v soutěži)\n\n\n\n\n"}
{"id": "1143907", "url": "https://cs.wikipedia.org/wiki?curid=1143907", "title": "Rudolf Machovič", "text": "Rudolf Machovič\n\nRudolf Machovič (16. dubna 1940 Banská Bystrica – 10. května 1994 Banská Bystrica) byl slovenský redaktor, básník a publicista.\n\nZákladní a střední školu studoval v Banské Bystrici. Pracoval jako redaktor literárně dramatického oddělení Československého rozhlasu, studia Banská Bystrica. Byl na přelomu 60. a 70. let spoluzakladatelem relace Rádiovíkend a Sobotník. Věnoval se i výtvarnému umění a ochotnickému divadlu. Machovič byl také členem a předsedou porot přehlídek ochotnických divadel, pěveckých soutěží v Banské Bystrici, mezi které patřily např. Sládkovičova Radvaň, Bystrické zvony, festivaly jazzové hudby aj. Podílel se na organizaci Slovenská gagů v Kremnici.\nMachovič byl členem literárně-umělecké skupiny Bóje a Svazu slovenských výtvarných umělců. Byl autorem četných básnických děl, krátkých próz, scénářů, literárně-uměleckých pásem, krátkých humoristických a satirických žánrů, textů písní. Přispíval do almanachů, sborníků, odborného tisku a deníků. Některé části jeho tvorby vydala Bóje pod názvem \"Báseň a slza\", kompletní sbírka básní \"Letokruhy\" vyšla posmrtně.\n\nBěhem procesů normalizace ztratil původní zaměstnání (od roku 1972).\n"}
{"id": "1143908", "url": "https://cs.wikipedia.org/wiki?curid=1143908", "title": "TJ Slovan Břeclav", "text": "TJ Slovan Břeclav\n\nTělovýchovná jednota Slovan Břeclav byl moravský sportovní klub z Břeclavi, který byl založen roku 1920 jako \"Sportovní klub Břeclava\". Klubovými barvami byly černá a bílá. Fotbalový odbor zanikl v roce 2005 sloučením s TJ Lokomotiva Břeclav a SK Tatran Poštorná do MSK Břeclav. Posledním předsedou oddílu kopané byl Ing. Jiří Kalužík.\n\nNejvětším úspěchem klubu je účast ve 3. nejvyšší soutěži (naposled v ročníku 1954).\n\nBěhem podzimu 1938 zde krátce působil jugoslávský internacionál Svetozar Ðanić, který zde hostoval z SK Židenice. Na začátku 90. let 20. století zde začínal pozdější prvoligový fotbalista Martin Jílek. Na podzim 2000 zde chytal Peter Brezovan.\n\n\nOddíl byl založen ustavující valnou schůzí v pátek 20. února 1920, Moravskou zemskou správou politickou v Brně byl schválen a od pondělí 15. března 1920 uveden ve fotbalový život klub \"SK Břeclava\", který se stal novým členem BZMŽF (Bradova Západomoravská župa footballová).\n\nRoku 1932 se mužstvo stalo vítězem druhého okrsku župy a postoupilo do I. A třídy (3. nejvyšší soutěž, nejvyšší župní).\n\nUdálosti a následky února 1948 měly na klub neblahý dopad, k renesanci jeho sportovní úrovně došlo až v 90. letech 20. století.\n\nPoznámky:\n\nTJ Slovan Břeclav „B“ byl rezervním týmem břeclavského Slovanu.\n\n\n"}
{"id": "1143909", "url": "https://cs.wikipedia.org/wiki?curid=1143909", "title": "Pavol Suržin", "text": "Pavol Suržin\n\nPavol Suržin (30. června 1939, Smižany, Slovenský štát ₋ 28. února 1992, Levoča, ČSFR) byl slovenský básník.\n\nPocházel z dělnické rodiny a vzdělání získal ve Spišské Nové Vsi a na Vysoké škole ruského jazyka a literatury v Praze. Po ukončení studia působil jako středoškolský profesor v Ždani u Košic.\n\nNa začátku 60. let časopisecky debutoval v časopise Mladá tvorba, knižně debutoval v roce 1966 sbírkou básní \"Už stúpa prach\", ve které vyjádřil obavy z ohrožení člověka násilím. Ke stejnému tématu se později vrátil i ve sbírce \"V ťahu hrobov\". Ve sbírce \"Spi, krásna Verona\" poetismu vztah k ženě, přírodně-milostné motivy pak přinesla sbírka \"Šašo v prstoch lásky\", sociální motivy v konfrontaci s přítomností potom sbírka \"Pokiaľ ma má život\". Problémy života a smrti i vlastní existence jsou ve středu pozornosti sbírek \"Perie a skaly\" a \"Pamäti z kameňolomu.\".\n\n"}
{"id": "1143910", "url": "https://cs.wikipedia.org/wiki?curid=1143910", "title": "Pavol Burian", "text": "Pavol Burian\n\nPavol Burian (maďarsky Burián Pál; 17. března 1844, Pezinok - 18. ledna 1920, Bratislava) byl uherský právník, úředník a publicista. Původem byl šlechticem s přídomkem (z Rajce). Jeho otcem byl právník Ignác Burian (1808 - 1878), matkou Karolína, rozená Kišová. S manželkou Vincencí, rozenou Bačákovou, měl dva syny.\n\nPo studiu práva působil v soudnictví, nejdříve v Trnavě, od roku 1876 pak v Bratislavě. V roce 1888 byl hlavním slúzným v Senci a v letech 1889 - 1901 v Šintavě. Následně vykonával tuto pozici v Budapešti a Temešváru. Roku 1901 odešel z aktivní služby do důchodu.\n\nSvými básněmi i právnickými, historickými, memoárovými a jinými články přispíval do novin a časopisů (\"A Jog\", \"Nyugatmagyarországi Hirado\"). Je autorem díla \"Visszapillantások\" (Bratislava, 1904).\n\n"}
{"id": "1143911", "url": "https://cs.wikipedia.org/wiki?curid=1143911", "title": "Ludmila Matušů-Komeštíková", "text": "Ludmila Matušů-Komeštíková\n\nLudmila Matušů roz. Komeštíková (* 17. března 1963, Praha) je československá hráčka basketbalu. Je vysoká 196 cm.\nV basketbalovém reprezentačním družstvu Československa v letech 1980 až 1983 hrála celkem 53 utkání a má podíl na dosažených sportovních výsledcích. Zúčastnila se kvalifikace na Olympijské hry 1980 (Varna, Bulharsko) - 8. místo a dvou Mistrovství Evropy 1981, 1983, na nichž získala bronzovou medaili za třetí místo 1981. S družstvem Československa na Mistrovství Evropy kadetek v roce 1980 (Pécs, Maďarsko) skončila na 5. místě, na Mistrovství Evropy juniorek v roce 1979 (Messina, Itálie) získala třetí místo a v roce 1981 (Kecskeméth, Maďarsko) páté místo.\n\nV československé basketbalové lize žen hrála celkem 7 sezón (1978-1985) za družstvo VŠ Praha, s nímž získala v ligové soutěži čtyři tituly mistra Československa (1981-1985), jedno druhé místo (1981) a dvě třetí místa (1978-1990). Je na 98. místě v dlouhodobé tabulce střelkyň československé ligy žen za období 1963-1993 s počtem 1509 bodů.\nS klubem VŠ Praha hrála ..7 ročníků Poháru mistrů evropských zemí v basketbalu žen (PMEZ), v ročníku 1984 prohra v semifinále proti Levski Spartak Sofia (Bulharsko), ...čtyřikrát účast ve čtvrtfinálové skupině. V Poháru vítězů pohárů (Ronchetti Cup) družstvo hrálo 3 ročníky (1979-1985), bylo vyřazeno v semifinále 1981 (Spartak Moskva) a dvakrát hrálo ve čtvrtfinále (1979, 1982). \n\n\nS klubem VŠ Praha - je uveden (počet zápasů, vítězství - porážky) a výsledek v soutěži\n\n\n\n\n"}
{"id": "1143912", "url": "https://cs.wikipedia.org/wiki?curid=1143912", "title": "Ján Žambokréty", "text": "Ján Žambokréty\n\nJán Žambokréty, nebo také Žambokrethy (nejspíše 1680 Zemianske Lískové, Rakousko - 1748 Malé Žabokreky, Rakousko) byl hospodářský úředník a autor historického deníku.\n\nPocházel ze staré slovenské zemanské rodiny z Malých Žabokrek (v roce 1913 se spojily se Zemianským Lískovým). Působil jako úředník na panství Ilešháziů v Dubnici. Střídavě se zúčastnil bojů ve Velké turecké válce na straně císařských a kuruckých vojsk na středním Pováží. Nejednou se skrýval před znepřátelenými stranami. \n\nZúčastnil se rákociovských sněmů v Sečanech a Onodě. Události své doby zaznamenal jako přímý účastník v latinsko-slovenském deníku pod názvem \"Revolution Rakoczianae\" kuruckých válka \"dictae diarium\" (zůstal jako rukopis). Práce je cenným historickým pramenem k dějinám protihabsburského stavovského povstání Františka II. Rákociho.\n\n"}
{"id": "1143913", "url": "https://cs.wikipedia.org/wiki?curid=1143913", "title": "Štefana Votrubová", "text": "Štefana Votrubová\n\nŠtěpána Votrubová (12. června 1890, Ružomberok, Rakousko-Uhersko - 31. března 1968, Bratislava, ČSSR), byla slovenská publicistka a aktivistka v ženském hnutí Živena.\n\nNarodila se v zemanské rodině MUDr. Jozefa Burjana. Její matka Amálie Kunay-Makovická pocházela z vlivné podnikatelské a aktivistické rodiny Daniela Makovického. Vystudovala německou měšťanskou školu v Těšíně. Byla zakládající členka a organizátorka ženského hnutí Živena. S manželem Františkem Votruba v letech 1918–1929 redigovala a vydávala populární dětský časopis Oriešky. K 80. narozeninám Eleny Maróthy-Šoltésové vydala roce 1931 knihu \"Živena, její osudy a práce\". Jako autorka literárních rysů mimo jiné přispěla roce 1954 do sborníku \"Hviezdoslav v kritike a vzpomienkách\". Překládala z francouzštiny a němčiny. Pomáhala svému manželovi v redaktorské a literárně-kritické činnosti, roku 1961 se stala spoluredaktorkou souboru \"Korešpondencia Františka Votrubu (1902–1944)\".\n"}
{"id": "1143914", "url": "https://cs.wikipedia.org/wiki?curid=1143914", "title": "Charles Bochsa", "text": "Charles Bochsa\n\nCharles (Karel) Bochsa (* v Čechách, † 1821 Paříž) byl francouzský skladatel českého původu, hobojista, vydavatel a obchodník s hudebninami.\n\nCharles Bochsa byl českého původu, ale místo a datum narození není známo. Působil jako vojenský hudebník a později jako hobojista v divadlech v Lyonu a Bordeaux. Kolem roku 1806 se usadil jako vydavatel a obchodník s hudebninami v Paříži, kde také v roce 1821 zemřel. Byl otcem hudebního skladatele a harfeníka Nicolas-Charles Bochsa.\n\nKomponoval převážně komorní hudbu pro nejrůznější obsazení. Vydal také učebnici hry na flétnu \"Méthode et Airs pour la Flute\".\n"}
{"id": "1143916", "url": "https://cs.wikipedia.org/wiki?curid=1143916", "title": "Zuzana Kabrhelová", "text": "Zuzana Kabrhelová\n\nZuzana Kabrhelová roz. Hájková (* 15. ledna 1963, Praha) je československá hráčka basketbalu. Je vysoká 170 cm.\nV basketbalovém reprezentačním družstvu Československa v letech 1982 až 1988 hrála celkem 108 utkání a má podíl na dosažených sportovních výsledcích. Zúčastnila se kvalifikace na Olympijské hry 1988 Kuala Lumpur, Malajzie a\nOlympijských her 1988 (Soul, Jižní Korea) - 8. místo a dvou Mistrovství Evropy 1983, 1985, na nichž získala jedno čtvrté místo (1985). S družstvem Československa na Mistrovství Evropy kadetek v roce 1980 (Pécs, Maďarsko) skončila na pátém místě a na Mistrovství Evropy juniorek v roce 1981 (Eger, Maďarsko) skončila rovněž na pátém místě ,\n\nV československé basketbalové lize žen hrála celkem 10 sezón (1980-1993), z toho 9 sezón za družstvo VŠ Praha, s nímž získala v ligové soutěži šest titulů mistra Československa (1981-1985, 1987-1989) a třikrát druhé místo (1981, 1985-1987). Jednu sezónu (1992/93) hrála za Traner Praha (Slovan Orbis Praha). Je na 116. místě v dlouhodobé tabulce střelkyň československé ligy žen za období 1963-1993 s počtem 1281 bodů. S klubem VŠ Praha hrála 6 ročníků Poháru mistrů evropských zemí v basketbalu žen (PMEZ), v ročníku 1984 prohra v semifinále proti Levski Spartak Sofia (Bulharsko) a dvakrát účast ve čtvrtfinálové skupině. V Poháru vítězů pohárů (Ronchetti Cup) družstvo hrálo 5 ročníků (1979-1988), bylo třikrát vyřazeno v semifinále 1981 (Spartak Moskva), 1987 (FD Miláno) a 1988 (Dinamo Kyjev) a jedenkrát hrálo ve čtvrtfinále (1982). \nPo dokončení studia na lékařské fakultě v roce 1989, se jako lékařka věnuje především gynekologii.\n\nS klubem VŠ Praha - je uveden (počet zápasů, vítězství - porážky) a výsledek v soutěži\n\n\n\n\n"}
{"id": "1143917", "url": "https://cs.wikipedia.org/wiki?curid=1143917", "title": "Návrat neuvěřitelného Hulka", "text": "Návrat neuvěřitelného Hulka\n\nNávrat neuvěřitelného Hulka (v anglickém originále The Incredible Hulk Returns) je americký televizní akční film z roku 1988, který natočil Nicholas Corea podle komiksových příběhů o Hulkovi a Thorovi. Snímek, uvažovaný také jako backdoor pilot pro zamýšlený ale nerealizovaný seriál o Thorovi, navazuje na seriál \"The Incredible Hulk\", jehož vysílání bylo ukončeno v roce 1982. V dalších letech vznikly také další televizní filmy – \"Proces s neuvěřitelným Hulkem\" (1989) a \"The Death of the Incredible Hulk\" (1990).\n\nDva roky po poslední epizodě seriálu pracuje doktor David Banner (pod jménem David Bannion) ve výzkumném ústavu Joshua-Lambert Research Institute, kde se svým týmem dokončuje gama transpondér, který zamýšlí využít pro vyléčení svého stavu, aby se již neměnil v Hulka. Jeho bývalý student Donald Blake mu ukáže tajemné kladivo, které přivezl z výpravy do Norska a pomocí kterého dokáže přivolat Thora. Bannerovu přítelkyni unese zločinecká skupina, která se pokusí ukrást i gama transpondér, proto se doktor (i v podobě Hulka) musí s Thorovou pomocí ji vydat zachránit.\n\n\n"}
{"id": "1143919", "url": "https://cs.wikipedia.org/wiki?curid=1143919", "title": "Gazimağusa (distrikt)", "text": "Gazimağusa (distrikt)\n\nGazimağusa nebo Famagusta (řecky \"Αμμοχώστου\") je jeden z pěti administrativních regionů Severokyperské turecké republiky. Jeho hlavním městem je nejdůležitější přístav ostrova, Ammochostos/Mağusa.\n\nZ pohledu Kyperské republiky (a tím i celého světa kromě Turecka) je součástí obvodu (eparchie) Ammochostos okupovanou cizím vojskem. V Kyperské republice proto existuje \"exilová\" zpráva regionu.\n"}
{"id": "1143922", "url": "https://cs.wikipedia.org/wiki?curid=1143922", "title": "Karavukovo", "text": "Karavukovo\n\nKaravukovo (maďarsky Bácsordas) je vesnice v srbské Vojvodině, v Západobačském okruhu. Administrativně spadá pod Opštinu Odžaci. Karavukovo mělo v roce 2011 podle informací ze sčítání lidu celkem 4215 obyvatel. Má vlastní základní školu, která nese jméno po Borisavu Stankovićovi.\n\nZápadně od vesnice prochází jedno z ramen kanálu Dunaj-Tisa-Dunaj.\n\nO původu názvu obce existuje několik teorií. Poprvé je vesnice připomínána k roku 1659 pod názvem \"Karauk\", jako sídlo s třemi domy. V roce 1693 se pak poprvé objevuje současný srsbký název \"Karavukovo\". V roce 1772 byla vesnice přemístěna na současnou lokalitu mírně jižněji od původního sídla; dosídlila se sem řada Srbů z vesnice Paraga. Kromě Srbů zde žili ještě Maďaři a Němci (Němci byli vysídleni po druhé světové válce. Současné obyvatelstvo žije v Karavukovu z velké části od konce druhé světové války, kdy sem bylo přesídleno celkem 500 rodin z okolí města Vranje.\n"}
{"id": "1143924", "url": "https://cs.wikipedia.org/wiki?curid=1143924", "title": "Irena Medvecká-Bartošová", "text": "Irena Medvecká-Bartošová\n\nIrena Medvecká roz. Bartošová (* 17. února 1954, Aš) byla československá hráčka basketbalu. Je vysoká 192 cm.\nV basketbalovém reprezentačním družstvu Československa letech 1977 až 1978 hrála celkem 29 utkání a má podíl na dosažených sportovních výsledcích. Zúčastnila se Mistrovství Evropy 1978, na kterém získala bronzovou medaili. Na Mistrovství Evropy juniorek v roce 1971 (Subotica, Jugoslávie) s družstvem Československa získala za druhé místo titul vicemistra Evropy.\n\nV československé basketbalové lize žen hrála celkem 15 sezón (1972-1987) za družstva Lokomotiva Karlovy Vary (1972/73), Lokomotiva Košice (1973-1980, 1982-1987) - získala jedno druhé místo (1978) a dvě čtvrtá místa, SCP Ružomberok (1980-1982). V sezóně 1977/78 byla vybrána do All-Stars nejlepší pětice hráček československé ligy. Je na 6. místě v dlouhodobé tabulce střelkyň československé ligy žen za období 1963-1993 s počtem 4520 bodů. \n\n\n\n\n\n\n"}
{"id": "1143925", "url": "https://cs.wikipedia.org/wiki?curid=1143925", "title": "Alfa Pavonis", "text": "Alfa Pavonis\n\nAlfa Pavonis je nejjasnejší hvězda v souhvězdí Páva, nachází se nedaleko hranice se souhvězdím Dalekohledu. Je to podobr, tedy hvězda, která opustila hlavní posloupnost poté, co spotřebovala vodík v jádře. Také se jedná o spektroskopickou dvojhvězdu, její složky vykonají oběh kolem sebe za 11,753 dne. Odhadované stáří je 30 milionů let.\n"}
{"id": "1143927", "url": "https://cs.wikipedia.org/wiki?curid=1143927", "title": "Opština Boljevac", "text": "Opština Boljevac\n\nOpština Boljevac (v srbské cyrilici Општина Бољевац) je srbská základní jednotka územní samosprávy ve východním Srbsku, v srbských Karpatech. V roce 2004 zde žilo 15 231 obyvatel.\n\nOpština Bojlevac patří k rozlehlejším územním jednotkám svého typu; je řídce osídlen, hornatá a zalesněná. Obyvatelstvo je většinou srbské národnosti s menšinou Vlachů.\n\nV opštině se nachází celkem 20 sídel.\n"}
{"id": "1143928", "url": "https://cs.wikipedia.org/wiki?curid=1143928", "title": "Gl 40", "text": "Gl 40\n\nGl 40 nebo Gliese 40 je hvězda spektrálního typu K5. Nachází se v souhvězdí Velryby. Je vzdálená 45 ly od Slunce. Radiální rychlost hvězdy činí přibližně 52,2 km/s.\n"}
{"id": "1143955", "url": "https://cs.wikipedia.org/wiki?curid=1143955", "title": "Tomáš Tvarožek", "text": "Tomáš Tvarožek\n\nTomáš Tvarožek (21. prosinec 1892, Brezová pod Bradlom, Rakousko-Uhersko – 20. červenec 1945, Bratislava, Československo) byl slovenský finančník, veřejný činitel a účastník slovenského národního povstání. Známý byl pod pseudonymy: Jano Lipnický, T. Ovčiarov, T. Slabý.\n\nTvarožek studoval na Obchodní škole v Uherském Hradišti, absolvoval studijní pobyt ve Spojených státech. Jako bankovní úředník působil na více místech, v letech 1918–1923 se stal ředitelem Hospodářské resp. Slovenské Banky v Trnavě a v Bratislavě. Po vzniku Československa se zúčastnil reorganizace slovenského peněžnictví, zasloužil se o vybudování sítě spořitelen na Slovensku. Během druhé světové války byl účastníkem protinacistického odboje a Slovenského národního povstání v Brezové pod Bradlom, kde pomáhal při nelegálních přechodech přes hranice. Od začátku září 1944 působil v Banské Bystrici jako člen povstalecké Slovenské národní rady za Demokratický blok. Byl vedoucím pověřenectva pro finance. Stal se spoluzakladatelem, členem předsednictva a hospodářem Demokratické strany. Byl členem a funkcionářem profesních a zájmových spolků, předsedou gen. hosp. výboru evangelické církve. V roce 1945 byl vyznamenán československým válečným křížem.\n\n"}
{"id": "1143956", "url": "https://cs.wikipedia.org/wiki?curid=1143956", "title": "Archangelogorodská gubernie", "text": "Archangelogorodská gubernie\n\nArchangelogorodská gubernie ( ) byla jednou z prvních osmi gubernií carského Ruska v období od 18. prosince 1709 do 25. ledna 1780 zřízených na základě nařízení Petra I.. Gubernie se dělila se na 18 okresů a od 29. května 1719 byla v důsledku reformy rozdělena na 4 provincie. Po zániku gubernie se jejího území staly součástí Vologodské místodržitelství, ne však na dlouho. O čtyři roky později (1784) vzniklo Archangelské místodržitelství a v roce 1796 Archangelská gubernie. Hlavním městem gubernie byl Archangelsk.\n\n"}
{"id": "1143957", "url": "https://cs.wikipedia.org/wiki?curid=1143957", "title": "Gl 532", "text": "Gl 532\n\nGl 532 nebo Gliese 532 je hvězda spektrálního typu K5, vzdálená 46 ly. Jedná se o oranžového trpaslíka. Tato hvězda je relativně oproti jiným hvězdám nedaleko Země. Radiální rychlost hvězdy činí přibližně 54 km/s.\n"}
{"id": "1143958", "url": "https://cs.wikipedia.org/wiki?curid=1143958", "title": "Mokik", "text": "Mokik\n\nMokik, nebo též mokick je jednostopé motorové vozidlo určené pro jednu osobu a na krátké vzdálenosti s objemem motoru do 50 cm³, bez pedálů, s tzv. \"nakopávačkou\". Hlavní rozdíl proti mopedu je právě absence pedálů. Z anglického motor kick (MoKick, resp. MoKik). \n\nTypickým příkladem mokiku je Babetta typ 225.\n\nNa rozdíl od mopedu musí mít mokik při provozu na pozemních komunikacích v ČR povinnost pravidelných technických kontrol.\n\n"}
{"id": "1143959", "url": "https://cs.wikipedia.org/wiki?curid=1143959", "title": "Třídní nepřítel", "text": "Třídní nepřítel\n\nTřídní nepřítel je v marxismu označení jednak pro údajně přirozené nepřátele dělnické třídy (z řad buržoazie čili kapitalistů), jednak i skryté nepřátele a rozvraceče v řadách dělnické třídy samotné. Jde o terminologii třídního boje.\n\nOdhalení třídní nepřátelé bývali odsouzeni například za protistátní činnost. Za třídního nepřítele mohl být označen v podstatě každý, kdo neprojevoval věrnost myšlence komunismu a vedení komunistické strany.\n\n\n"}
{"id": "1143960", "url": "https://cs.wikipedia.org/wiki?curid=1143960", "title": "Charles d'Albert, vévoda de Luynes", "text": "Charles d'Albert, vévoda de Luynes\n\nCharles d'Albert, vévoda de Luynes (1578 – 1621) byl francouzský politik, oblíbenec krále Ludvíka XIII. V letech 1616 až 1621 byl mnohými Francouzi považován za nejmocnějšího muže hned po králi, ale o významných státních záležitostech příliš nerozhodoval a ani jim z velké části nerozuměl. Podle jiného zdroje bylo ovšem jeho politické působení „diktaturou“.\n\nPocházel z poměrně chudé provensálské šlechtické rodiny. Jeho otec se vypracoval na plukovníka a zastával úřady v regionální správě. Charles d'Albert se roku 1611 stal královským sokolníkem, v lednu 1615 obržel funkci místodržitele Amboise a roku 1616 kapitána Louvru. Sokolnictví bylo velkým koníčkem tehdy dospívajícího Ludvíka XIII., a proto byl se svým ptáčníkem v častém kontaktu. V té době se osamělý král, ke kterému se jeho matka Marie Medicejská chovala chladně, s Luynesem spřátelil.\nZlom v jeho životě nastal roku 1616, kdy se významnou měrou podílel na spiknutí, během kterého byl svržen a zavražděn Concino Concini, favorit regentky Marie Medicejské, která spolu s ním vládla místo svého syna. Během těchto událostí se ale choval váhavě a doporučoval Ludvíkovi, aby se z Paříže utekl. Přesto poté, co se král chopil samostatné vlády, obdržel postupně úřad prvního komořího, státního rady, kapitána Bastily, dále velení nad stovkou ozbrojených mužů, vévodský titul a funkci konetábla. Ludvík XIII. ho dokonce hodlal oženit se svou nevlastní sestrou, ta však se s sňatkem pod svou úroveň nesouhlasila. Luynes se tedy oženil s Marií de Rohan. Vzhledem ke svému důvěrnému přátelství s králem byl Luynes Francouzi považován za neoficiální hlavu státu. Nikdy se však nestal ministrem a kromě funkce konetábla neobdržel ani žádnou jinou vysokou vládní funkci. Sice se účastnil zasedání státní rady, ale jeho účast byla dost nevýrazná. Byl povrchní a státním záležitostem rozuměl velice málo. Nebyl schopen vládnout státu. Při jednom zasedání rady byl dokonce králem napomenut, aby mlčel, když neví, co mluví. Současníky byl hodnocen jako hodně průměrný, ne příliš schopný člověk, toužící po majetku a poctách. Měl ale vliv na rozdělování různých funkcí a královských důchodů, zprostředkovával králi styk s těmi, co o to požádali a také konzultoval s králem udělování milostí. Jiný zdroj ale jeho politické působení popisuje jako „diktaturu“ a srovnává ho s Concinem Concinim. Luynes získal jeho majetek a nechal jeho ženu Leonoru Galigaï popravit pro čarodějnictví, aby získal i tu část, kterou po svém manželovi zdědila.\nLuynesovi postupně stouplo sebevědomí natolik, že již tolik nerespektoval krále a jejich vzájemný vztah se zhoršil. Roku 1621 během tažení proti hugenotům na jihu Francie neúspěšně velel obléhání Montaubanu. Během něho dostal silné horečky a náhle zemřel.\n"}
{"id": "1143961", "url": "https://cs.wikipedia.org/wiki?curid=1143961", "title": "HR 6094", "text": "HR 6094\n\nHR 6094 je hvězda spektrálního typu G3, vzdálená 40 až 42 ly. Jedná se o žlutého trpaslíka, který je podobný Slunci, ale má menší hmotnost a jeho stáří se pohybuje okolo 400 miliónů let. Nachází se v souhvězdí Štíra. Není zařazený v Uranometrii.\n"}
{"id": "1143965", "url": "https://cs.wikipedia.org/wiki?curid=1143965", "title": "Ivana Kejvalová", "text": "Ivana Kejvalová\n\nIvana Kejvalová (* 21. října 1960, Jihlava) je bývalá československá hráčka basketbalu. Je vysoká 174 cm.\nV basketbalovém reprezentačním družstvu Československa v letech 1978 až 1988 hrála celkem 96 utkání a má podíl na dosažených sportovních výsledcích. Zúčastnila se kvalifikace na Olympijské hry 1980 (Varna, Bulharsko) - 8. místo, Mistrovství světa 1986 Moskva - 4. místo, Mistrovství Evropy 1987, na nichž získala dvě čtvrtá místa na MS 1976 a na ME 1987.\n\nV československé basketbalové lize žen hrála celkem 10 sezón (1978-1988) za družstvo KPS Brno, s nímž získala v ligové soutěži jeden titul vicemistra Československa (1980), tři třetí místa (1981, 1983, 1987) a tři čtvrtá místa. Je na 95. místě v dlouhodobé tabulce střelkyň československé basketbalové ligy žen za období 1963-1993 s počtem 1522 bodů. S klubem se zúčastnila pěti ročníků Evropského poháru Liliany Ronchetti (1979, 1981, 1982, 1984, 1988), v němž v roce 1982 klub prohrál až ve finále poháru proti Spartaku Moskva Reg. 68-89., \n\n\n\n\n\n\n"}
{"id": "1143967", "url": "https://cs.wikipedia.org/wiki?curid=1143967", "title": "Jerzy Jesionowski", "text": "Jerzy Jesionowski\n\nJerzy Jesionowski (7. listopadu 1919, Ponikiew Duża – 28. října 1992, Varšava) byl polský prozaik, dramatik a autor knih pro děti a mládež.\n\nVystudoval Fakultu strojního inženýrství na Varšavské technické univerzitě (titul získal roku 1955) a filozofii na Varšavské univerzitě. Debutoval jako středoškolák roku 1934 v měsíčníku \"Kuźnia Młodych\". Od roku 1957 byl členem Polské sjednocené dělnické strany. V letech letech 1945-1965 působil na ministerstvu spojů, roku 1965 byl jmenován programovým ředitelem III. programu Polského rádia. V letech 1968-1971 byl uměleckým ředitelem filmové produkční skupiny \"Wektor\".\n\nJe autorem třinácti románú a devíti divadelních her. Pro d+ti a mládež psal hlavně vědeckofantastické příběhy. Za svou práci získal řadu ocenění, mimo jiné Rytířský i Velitelský kříž Řádu polského znovuzrození (Order Odrodzenia Polski) a Stříbrný i Zlatý Záslužný kříž (Krzyż Zasługi).\n\n"}
{"id": "1143970", "url": "https://cs.wikipedia.org/wiki?curid=1143970", "title": "HR 753", "text": "HR 753\n\nHR 753 je hvězda spektrálního typu K3, vzdálená necelých 23,6 ly. Jedná se o červeného trpaslíka. Nachází se v souhvězdí Velryby. Radiální rychlost hvězdy činí přibližně 23,5 km/s.\n"}
{"id": "1143972", "url": "https://cs.wikipedia.org/wiki?curid=1143972", "title": "Irena Lednická", "text": "Irena Lednická\n\nIrena Lednická (* 17. ledna 1966 Valtice) je bývalá československá hráčka basketbalu. Je vysoká 183 cm. V letech 1985–1987 reprezentovala pod jménem Irena Nejedlá.\n\nV basketbalovém reprezentačním družstvu Československa v letech 1983 až 1990 hrála celkem 160 utkání a má podíl na dosažených sportovních výsledcích. Zúčastnila se dvou kvalifikací na\nOlympijské hry 1984 (Havana, Kuba) a 1988 (Kuala Lumpur, Malajzie) – 5. místo, Mistrovství světa 1986 Moskva – 4. místo, dvou Mistrovství Evropy 1985, 1987, na nichž získala tři čtvrtá místa na MS 1976 a na ME 1985 a 1987. S družstvem Československa na Mistrovství Evropy juniorek v roce 1983 (Pescara, Itálie) získala titul mistra Evropy.\n\nV československé basketbalové lize žen hrála celkem 9 sezón (1981–1990) za družstvo KPS Brno, s nímž získala v ligové soutěži dvě třetí místa (1983, 1987) a dvě čtvrtá místa. Je na 60. místě v dlouhodobé tabulce střelkyň československé basketbalové ligy žen za období 1963–1993 s počtem 2104 bodů.\nS klubem se zúčastnila tří ročníků Evropského poháru Liliany Ronchetti (1982, 1984, 1988), v němž v roce 1982 klub prohrál až ve finále poháru proti Spartaku Moskva Reg. 68-89., \n\n\n\n\n\n\n"}
{"id": "1143973", "url": "https://cs.wikipedia.org/wiki?curid=1143973", "title": "Loděnice (zámek, okres Opava)", "text": "Loděnice (zámek, okres Opava)\n\nZámek Loděnice, také zámek Kocharowsky, se nachází v místní částí Loděnice, která se součástí obce Holasovice na Opavsku. \n\nJedná se o barokní zámek, který vznikl přestavbou původního zámku, pocházejícího z konce 16. století. Zámek nechal postavit \"Martin Kynar ze Serfenštejnu\". Na počátku 18. století přešel do majetku \"Jana Julia Frobela\". Rodina Frobelových nechala zámek přestavět do barokního slohu. Po změně několika majitelů zámek získali v roce 1807 Sedlničtí z Choltic, ti u zámku založili zámecký park. Posledním členem rodu Sedlnických z Choltic, který zámek vlastnil byl \"Viktor, hrabě Widmann Sedlnický\". Ten zámek prodal Opavské rafinerii cukru, ta zámek vlastnila až do roku 1945, kdy byl zámek zkonfiskován. Po roce 1948 zámek sloužil jako kulturní středisko. Po roce 1989 zámek získala firma \"Vakstav\" a zámek zmodernizovala. V roce 2007 objekt změnil majitele a je soukromým majetkem.\n"}
{"id": "1143975", "url": "https://cs.wikipedia.org/wiki?curid=1143975", "title": "FC Moravský Krumlov", "text": "FC Moravský Krumlov\n\nFC Moravský Krumlov (celým názvem: Football Club Moravský Krumlov) je český fotbalový klub, který sídlí v Moravském Krumlově v Jihomoravském kraji. Založen byl roku 1930. Klubovými barvami jsou žlutá a modrá. Od sezony 2006/07 hraje Přebor Jihomoravského kraje (5. nejvyšší soutěž).\n\nNejznámějším odchovancem klubu je Libor Zelníček, který byl prvoligovým hráčem Zbrojovky Brno, Baníku Ostrava a Drnovic.\n\nNejvětším úspěchem klubu je účast v Přeboru Jihomoravského kraje, zejména pak 3. příčka ze sezony 2013/14.\n\nZdroj: \n\n\nDíky populárním klubům (Sparta, Slavia, Židenice aj.) pronikala ve dvacátých a třicátých letech 20. století kopaná i do menších měst. V Moravském Krumlově vznikl organizovaný sportovní klub v roce 1930. Přestože měl Moravský Krumlov v tehdejší době zhruba 2 000 obyvatel, na fotbalové zápasy chodilo 150, ale i 300 diváků. Klub zahájil v základní třídě BZMŽF (Bradova Západomoravská župa footballová).\n\nPrvním mecenášem a předsedou klubu byl Emanuel Černý, tajemníkem pan Smejkal a prvním kapitánem Vladimír Ditrich.\n\nSe začátkem druhé světové války sportovní činnost v Moravském Krumlově prakticky ustala, většina česky mluvícího obyvatelstva byla vystěhována, řada hráčů i příznivců kopané se zapojila do protiněmeckého odboje.\n\nHned po osvobození v roce 1945 bylo zahájeno budování nového hřiště v prostoru dnešní Střelnice. Klub se rychle vzpamatoval z válečných let, již v říjnu 1945 hrál mistrovský zápas a pořádal karneval k oslavě 28. října, v listopadu 1945 se uskutečnil kabaret a v lednu 1946 byl uspořádán maškarní ples. V únoru 1946 klub čítal 70 členů. Valnou hromadou klubu byl v únoru 1946 náčelníkem zvolen vídeňský rodák František Král, s nímž je spojen významný poválečný rozvoj moravskokrumlovské kopané. Na valné hromadě byli též zvoleni předsedou Josef Halámek, místopředsedou Viktor Kopeček, druhým místopředsedou JUDr. Jaromír Dostál, vzdělavatelem Maxmilián Gröger, hlavním pořadatelem František Coufal, vedoucím dorostu Josef Špilfogl (od roku 1947 Josef Juříček), předsedou zábavního odboru Vilém Živna a revisory účtů Bedřich Tálský s Aloisem Černým. V základní třídě krajské soutěže měl Moravský Krumlov za soupeře Rosice, Němčice, Troubsko, Dolní Kounice, Střelice, Slatinu, Ivančice a další. Od srpna 1945 do února 1946 bylo odehráno 22 zápasů, z toho 11 mistrovských. Mezi lety 1946 až 1948 vzniklo i „B“ mužstvo.\n\nV této době došlo k postupu do II. třídy Západomoravské župy. V lednu 1948 klub ještě pořádal maškarní ples v sokolovně, záhy po únorovém převratu však v klubu vznikl akční výbor a došlo ke sjednocení se Sokolem. Ke konci stejného roku byly zrušeny \"Sportovní kluby\" a ustaveny \"Závodní sokolské jednoty\", později klub fungoval pod \"DSO Slavoj Moravský Krumlov\".\n\nV 50. letech byl bývalý Sportovní klub již jako Slavoj Moravský Krumlov zařazen do okresního přeboru. Roku 1952 postoupil Sokol Moravský Krumlov jako vítěz okresního přeboru do II. třídy krajské soutěže pro ročník 1953, V roce 1956 následoval postup do I. B třídy – sk. A.\nPři reorganizaci okresů v roce 1960 byly ve fotbalové soutěži zavedeny čtyři skupiny I. třídy, do kterých byl zařazen i Slavoj Moravský Krumlov. V sezonách 1960/61 – 1962/63 hrál Slavoj v I. A třídě skupiny „D“. V polovině 60. let došlo k mezigenerační výměně, která se odrazila v neustálých změnách sestav mužstva a v sestupu až do okresního přeboru (1965/66).\n\n30. května 1962 se v Moravském Krumlově narodil Jaroslav Irovský.\n\n10. června 1965 se v Moravském Krumlově narodil Libor Zelníček.\n\n18. ledna 1967 se v Moravském Krumlově narodil Jaroslav Jakub.\n\nV sezoně 1968/69 klub pod vedením J. Hlávky zvítězil v Okresním přeboru Znojemska před Únanovem a Oblekovicemi, čímž se po 3 sezonách vrátil do župních (krajských) soutěží.\n\nV roce 1975 přešlo mužstvo Slavoje pod patronát n. p. Hutní montáže Ostrava.\nV tomto období došlo k výkonnostnímu útlumu a klub se pohyboval jen v okresních soutěžích. K paradoxní situaci došlo v sezonách 1983/84 a 1984/85, kdy „B“ mužstvo hrálo stejnou soutěž jako „A“ mužstvo – pouze v jiné skupině.\nZačátkem 90. let se podařilo postoupit zpět do okresního přeboru a po vítězství v něm v sezoně 1992/93 do I. B třídy. Následně (1994/95) klub opět sestoupil do okresního přeboru, v sezoně 1998/99 v něm klub pošesté za 30 let (předešlá vítězství v ročnících 1968/69, 1975/76, 1982/83, 1983/84 a 1992/93) zvítězil a postoupil do I. B třídy Jihomoravské župy – sk. B. Od sezony 1999/00 hraje nepřetržitě v soutěžích Jihomoravského KFS (1991/92 – 2001/02 jako ŽFS).\n\nPo šesti sezonách v I. A třídě Jihomoravské župy (kraje) – sk. A přišlo vítězství (2005/06) a postup do Přeboru Jihomoravského kraje, kde hraje od ročníku 2006/07 až dosud.\n\nNejvětšího úspěchu dosáhli dorostenci v sezonách 2005/06 a 2006/07, kdy hráli Moravskoslezskou dorosteneckou divizi (3. nejvyšší soutěž). Největší úspěchy žáků v krajském přeboru se udály v sezonách 1973/74 a 1979/80.\n\nZdroj: \n\n\nZdroj: \n\n\n\nZdroj: \n\nPoznámky:\n\nFC Moravský Krumlov „B“ je rezervním týmem Moravského Krumlova, který od sezony 2019/20 nastupuje v Okresním přeboru Znojemska (8. nejvyšší soutěž).\n\n\nZdroj: \n\n\n\nZdroj: \n\nPoznámky:\n\nFC Moravský Krumlov „C“ je druhým rezervním týmem Moravského Krumlova, který od sezony 2016/17 hraje Okresní soutěž Znojemska (9. nejvyšší soutěž).\n\n\nZdroj: \n\n\n\nZdroj: \n\n"}
{"id": "1143976", "url": "https://cs.wikipedia.org/wiki?curid=1143976", "title": "Chuchla", "text": "Chuchla\n\nChuchla je vodní tok, který pramení v bývalém okresu Domažlice, v Plzeňském kraji. Je levostranným přítokem řeky Radbuzy u Holýšova. Celková délka potoka je 12,9 km a jeho povodí má rozlohu zhruba 34,0 km².\n\nChuchla pramení severovýchodně od obce Semněvice v podhůří Sedmihoří. Pramen se nachází v malém rybníčku na severovýchodním úpatí vrchu Pasečí ( 522 m n. m.) na lukách V Polich v nadmořské výšce 496 m. Odtud protéká mezi poli směrem k východu a zhruba po 900 m se vlévá do Ostromečského rybníku (473 m n. m.). Rybník se rozkládá vedle silnice II/193, asi 1 km jihozápadně od obce Ostromeč. Z rybníku proteče pod silnicí a směřuje jihovýchodním směrem do zalesněného údolí mezi Šlovicemi a Nemněnicemi. Při průtoku nehlubokým údolím přijme zleva Nemněnický potok a po něm zprava Šlovický potok, a ještě několik malých bezejmenných přítoků. Na severním okraji obce Bukovec proteče malým rybníkem. Zhruba 700 m východně od Bukovce pak napájí rybník jménem Horymír (407 m n. m.). Dále teče na východ do obce Čečovice. Tady pod zámkem napájí menší rybník. Odtud Chuchla směřuje k jihovýchodu, ale brzy pak se obrací na severovýchod. Protéká kolem obce Štichov a směřuje ke Kvíčovicím. Ještě před nimi změní svůj směr k východu. Protéká při jižním okraji obce a asi 1 km odtud podteče pod silnicí I/26. Po dalších asi 500 metrech se v nadmořské výšce 352 m zleva vlévá do řeky Radbuzy. Soutok se nachází na jihozápadním okraji Holýšova.\n"}
{"id": "1143978", "url": "https://cs.wikipedia.org/wiki?curid=1143978", "title": "HR 511", "text": "HR 511\n\nHR 511 je hvězda spektrálního typu K0 vzdálená od Země 32,5 ly. Jedná se o oranžového trpaslíka v souhvězdí Kasiopeji. Má poněkud menší hmotnost a je o něco menší než Slunce, ale je podobně stará. Radiální rychlost hvězdy činí přibližně 2,64 km/s.\n"}
{"id": "1143980", "url": "https://cs.wikipedia.org/wiki?curid=1143980", "title": "HR 857", "text": "HR 857\n\nHR 857 je hvězda spektrálního typu K1, vzdálená od Země 33,7 ly. Jedná se o oranžového trpaslíka, který se nachází v souhvězdí Eridanu. Radiální rychlost hvězdy činí přibližně 17,8 km/s.\n"}
{"id": "1143981", "url": "https://cs.wikipedia.org/wiki?curid=1143981", "title": "Eva Fortuníková", "text": "Eva Fortuníková\n\nEva Fortuníková (Křížová) roz. Adamcová (* 20. října 1966, Praha) je československá hráčka basketbalu. Je vysoká 193 cm. Je zařazena na čestné listině mistrů sportu.\n\nPatřila mezi opory basketbalového reprezentačního družstva Československa, za které v letech 1985 až 1991 hrála celkem 109 utkání a má podíl na dosažených sportovních výsledcích. Zúčastnila se kvalifikace na Olympijské hry 1988 (Malajzie) - 5. místo a Olympijských her 1988 (Soul, Jižní Korea) - 8. místo, Mistrovství světa 1990 Kuala Lumpur, Malajzie - 4. místo, čtyř Mistrovství Evropy 1985, 1987, 1989, 1991, na nichž získala stříbrnou medaili za druhé místo v roce 1989, dvakrát čtvrté (1985, 1987) a jedenkrát páté místo (1991). S družstvem Československa hrála dvakrát na Mistrovství Evropy v basketbale hráček do 18 let - v roce 1983 (Pecara, Itálie) získala titul mistryně Evropy, v roce 1984 skončila na 3. místě.\n\nV československé basketbalové lize žen hrála celkem 7 sezón (1983-1993) za družstvo VŠ Praha, s nímž získala v ligové soutěži čtyři tituly mistra Československa (1983-1985, 1987-1989), dvakrát druhé místo (1986, 1990) a jedno třetí místo (1993). V sezóně 1985/86 byla vybrána jako do All-Stars - nejlepší pětice hráček československé ligy. Je na 63. místě v dlouhodobé tabulce střelkyň československé ligy žen za období 1963-1993 s počtem 2053 bodů. S klubem VŠ Praha hrála v Poháru mistrů evropských zemí v basketbalu žen (PMEZ), v ročníku 1984 prohra v semifinále proti Levski Spartak Sofia (Bulharsko). V Poháru vítězů pohárů (Ronchetti Cup) družstvo v ročníku 1987/88 bylo vyřazeno v semifinále od Dinamo Kyjev. \n\n\nS klubem VŠ Praha - je uveden (počet zápasů, vítězství - porážky) a výsledek v soutěži\n\n\n\n"}
{"id": "1143982", "url": "https://cs.wikipedia.org/wiki?curid=1143982", "title": "Gl 505", "text": "Gl 505\n\nGl 505 je dvojhvězda vzdálená 36,8 ly, jež se nachází v souhvězdí Vlasů Bereniky. Sestává z primární složky, hvězdy spektrálního typu K2V, která je oranžovým trpaslíkem, a sekundární složky, červeného trpaslíka spektrálního typu M1V. Další označení dvojhvězdy jsou NStar 1316+1701, YPC 303, BD+ 17 2611, HD 115404, HIP 64797, LHS 2713. Radiální rychlost hvězdy činí přibližně 26 km/s.\n"}
{"id": "1143985", "url": "https://cs.wikipedia.org/wiki?curid=1143985", "title": "Gl 833", "text": "Gl 833\n\nGl 833 je hvězda spektrálního typu K2 vzdálená od Země 47,7 ly. Jedná se o oranžového trpaslíka v souhvězdí Indiána. Dalšími označeními hvězdy jsou HD 205390, HIP 106696, SAO 247109. Radiální rychlost hvězdy činí přibližně 28 km/s.\n"}
{"id": "1143987", "url": "https://cs.wikipedia.org/wiki?curid=1143987", "title": "Eva Křížová", "text": "Eva Křížová\n\nEva Křížová (* 1. srpna 1994 Brno) je česká sportovní lezkyně a trenérka, bývalá juniorská reprezentantka v lezení na obtížnost a rychlost. Dvojnásobná mistryně ČR a vítězka Českého poháru v lezení na rychlost, vítězka českého poháru mládeže v lezení na obtížnost. V lezení na rychlost také závodí její sestra Hana Křížová a bratr Jan Kříž.\n\n\n\n\n"}
{"id": "1143989", "url": "https://cs.wikipedia.org/wiki?curid=1143989", "title": "Gl 269", "text": "Gl 269\n\nGl 269 je dvojhvězda vzdálená od Země 47,6 ly v souhvězdí Lodní zádě. Hlavní složkou je oranžový trpaslík spektrálního typu K1V, druhá složka je spektrálního typu K4V. Kombinovaná hvězdná velikost 6,79 mag znamená, že dvojhvězdu nelze spatřit pouhým okem (pouze při velmi nízké míře světelného znečištění).\n"}
{"id": "1144005", "url": "https://cs.wikipedia.org/wiki?curid=1144005", "title": "Germania Slavica", "text": "Germania Slavica\n\nGermania Slavica (v latině \"Slovanské Německo\") je historiografický termín používáný od 50. let 20. století pro kontaktní zónu mezi Němci a Slovany na východě střední Evropy. Analogicky je užíván termín Bavaria Slavica pro německou-slovanskou zónu v Bavorsku.\n\nHistorik Klaus Zernack rozděluje Germanii Slavicu na:\n\n\nTato území začaly na konci prvního tisíciletí našeho letopočtu osídlovat slovanské kmeny. Od vrcholného středověku byla tato oblast germanizována osadníky ze západu, především Sasy a Bavory v rámci osídlování východních území.\n\n"}
