{"id": "1042184", "url": "https://cs.wikipedia.org/wiki?curid=1042184", "title": "Kopnikiáda", "text": "Kopnikiáda\n\nKopnikiáda je termín označující zesměšnění úřadů či jiné autority určitým oklamáním – například s pomocí přestrojení, které vzbuzuje obecný respekt a vážnost (třeba s pomocí uniformy). Kopnikiáda však může být realizována i bez převleku, ústním vyjádřením ze strany fiktivní autority. \n\nÚčelem kopnikiády není podvod na společnosti a osobní obohacení, ale výsměch zatuhlé byrokracii a povýšeným autoritám. Často proto končí veřejnou ostudou úřadů, zatímco veřejnost cítí určité osobní zadostiučinění. Ačkoli je principem kopnikiády vytváření dočasného klamu (oklamání úřadů), za kopnikiádou nesmí stát zlý úmysl ani osobní zisk. Cílem kopnikiády je veřejně upozornit na určitý společenský nešvar. Ve výsledku má pak kopnikiáda charakter satiry.\n\nJako „kopnikiáda“ (německy \"Köpenickiade\") byla původně označována aféra falešného vojenského kapitána z německého Köpenicku, ke které došlo na území německého císařství v roce 1906. Obyčejný švec Wilhelm Voigt se tehdy několik dní úspěšně vydával za vojenského hejtmana. Mezinárodně tím zesměšnil tehdejší německý militarismus a prokázal, že zaslepená úcta k uniformám lidem zamlžuje zdravý rozum. \nPozději bylo označení „kopnikiáda“ zobecněno na všechny události s podobnými rysy. Do širšího povědomí vstoupil termín „kopnikiáda“ také prostřednictvím různých divadelních her na téma Hejtman z Kopníku.\n\n\n\n"}
{"id": "1042189", "url": "https://cs.wikipedia.org/wiki?curid=1042189", "title": "Diecéze dundská", "text": "Diecéze dundská\n\nDiecéze Dundo je římskokatolická diecéze nacházející se v Angole.\n\nDiecéze zahrnuje Angolskou provincii Lunda Norte.\n\nBiskupské sídlo se nachází ve městě Dundo, kde se také nachází hlavní chrám diecéze Katedrála Naší Paní od Neposkvrněného početí. Je rozdělena do 5 farností. K roku 2006 měla: 200 000 věřících, 1 diecézního kněze, 5 řeholních kněží, 6 řeholníků a 16 řeholnic.\n\nDiecéze byl založena 9. listopadu 2001 bulou \"Angoliae evangelizandae\" papeže Jana Pavla II., z části území diecéze Saurimo. Původně byla sufragánnou arcidiecéze Luanda.\n\nDne 12. dubna 2011 se stala součástí církevní provincie arcidiecéze Saurimo.\n\n\n"}
{"id": "1042194", "url": "https://cs.wikipedia.org/wiki?curid=1042194", "title": "Rusko-perské války", "text": "Rusko-perské války\n\nSouhrnný název rusko-perské války označuje řadu bitev mezi Ruskem a Persií v 17. až 19. století.\n\n"}
{"id": "1042195", "url": "https://cs.wikipedia.org/wiki?curid=1042195", "title": "Církevní domov mládeže Hradec Králové", "text": "Církevní domov mládeže Hradec Králové\n\nCírkevní domov mládeže Hradec Králové v královéhradecké čtvrti Kukleny provozuje Kongregace Dcer Panny Marie Pomocnice od roku 1993 v budově bývalého minoritského kláštera Kukleny. Budova byla postavena v letech 1777 až 1784 a po zrušení kláštera v roce 1789 sloužila jako fara a škola a později zčásti jako chudobinec. Stavba potom dlouho chátrala a až v letech 1990 až 1993 prošla celkovou rekonstrukcí. Po rekonstrukci slouží pro ubytování dívek, studujících na střední nebo vyšší odborné škole a od roku 2006 také pro vysokoškolské studentky. Ubytovaným, jejichž velká část studuje na Biskupském gymnáziu Bohuslava Balbína, poskytuje také stravování (mimo obědů).\n\n\n"}
{"id": "1042198", "url": "https://cs.wikipedia.org/wiki?curid=1042198", "title": "Arcidiecéze Huambo", "text": "Arcidiecéze Huambo\n\nArcidiecéze Huambo je římskokatolickou arcidiecézí nacházející se v Angole.\n\nArcidiecéze zahrnuje provincii Huambo.\n\nBiskupské sídlo se nachází ve městě Huambo, kde se také nacházejí hlavní chrám arcidiecéze Katedrála Naší Paní od Neposkvrněného početí.\n\nRozděluje se do 42 farností. K roku 2006 měla: 1 278 000 věřících, 57 diecézních kněží, 20 řeholních kněží, 85 řeholníků a 150 řeholnic.\n\nDiecéze Nova Lisboa byla založena 4. září 1940 bulou \"Sollemnibus Conventionibus\" papeže Pia XII., z části území diecéze São Paulo de Loanda a ze současně zrušené apoštolské prefektury Cubango v Angole a Misie sui iuris Cunene.\n\nDne 27. července 1955 byla z části jejího území vytvořena nová diecéze Sá da Bandeira a 6. června 1970 diecéze Benguela.\n\nDne 10. srpna 1975 dále z jejího území byly vytvořeny diecéze Serpa Pinto a diecéze Pereira de Eça.\n\nDne 3. února 1977 byla diecéze bulou \"Qui divino consilio\" papeže Pavla VI. povýšena na metropolitní arcidiecézi s novým názvem Huambo.\n\n\n"}
{"id": "1042208", "url": "https://cs.wikipedia.org/wiki?curid=1042208", "title": "The Housemartins", "text": "The Housemartins\n\nThe Housemartins byla hudební skupina, která patřila k nejvýraznějším představitelům britského nezávislého pop-rocku osmdesátých let.\n\nSkupinu založila koncem roku 1983 ve městě Kingston upon Hull dvojice pouličních muzikantů Paul Heaton (zpěv) a Stan Cullimore (kytara), přidali se k nim baskytarista Ted Key a bubeník Chris Lang. Po dvou letech Keye vystřídal Norman Cook a za bicími usedl po Langovi Hugh Whitaker ze skupiny The Gargoyles, kterého po čase nahradil Dave Hemingway.\n\nSkupina byla známa vyhraněnými levicovými názory, stejně jako křesťanskou vírou (v repertoáru měla i gospely), na obalu první desky adresovali fanouškům výzvu: „Take Jesus, Take Marx, Take Hope“. Svérázný smysl pro humor její členové projevovali tím, že se i v dobách největších úspěchů soustavně představovali jako „čtvrtá nejlepší kapela v Hullu“ (po Red Guitars, Everything but the Girl a The Gargoyles). Lokální patriotismus prokázali i názvem svého prvního alba \"London 0 Hull 4\", zapsaným v podobě fotbalového skóre.\n\nStyl The Housemartins vycházel z kytarové hudby šedesátých let, kladl důraz na výraznou melodii a soulové pojetí zpěvu. Singl \"Happy Hour\" se umístil na třetím místě UK Singles Chart, píseň \"Caravan of Love\" (a cappella verze starší skladby The Isley Brothers) vedla britskou hitparádu v prosinci 1986. Skupina vydala dvě dlouhohrající desky: \"London 0 Hull 4\" (1986, třetí v UK Albums Chart) a \"The People Who Grinned Themselves to Death\" (1987, 9. místo žebříčku). Po rozpadu skupiny ještě vyšla kompilace největších hitů \"Now That's What I Call Quite Good\" (1988, osmá v prodejnosti).\n\nBaskytarista Norman Cook se po odchodu z The Housemartins prosadil v oboru elektronické hudby pod pseudonymem Fatboy Slim. Heaton a Hemingway založili skupinu The Beautiful South, známou díky hitu \"A Little Time\".\n\n"}
{"id": "1042209", "url": "https://cs.wikipedia.org/wiki?curid=1042209", "title": "Andrew Murray", "text": "Andrew Murray\n\nAndrew Murray může být:\n\n\n"}
{"id": "1042210", "url": "https://cs.wikipedia.org/wiki?curid=1042210", "title": "Jedle ojíněná", "text": "Jedle ojíněná\n\nJedle ojíněná (\"Abies concolor\") je stálezelený jehličnan původem ze Spojených států amerických a Mexika.\n\nStálezelený, jehličnatý, rychle rostoucí (více než 30 cm za rok, více než 4,5 m za deset let) strom dorůstající 60 m a dožívající se přes 300 let. Kmen dosahuje průměru 1-2 m. Koruna je kuželovitá (věžovitá), u starších stromů s plochým vrcholem. Větve tvoří s kmenem pravý úhel, spodní se často u starších stromů sklánějí. Borka je zpočátku světle šedá, tenká a hladká, později tloustnoucí (až do 18 cm) a rozpraskaná do podélných brázd, někdy s viditelnou nažloutlou druhotnou kůrou (\"periderm\"). Letorosty jsou většinou protilehlé, lysé či s nažloutlými chlupy. Pupeny jsou nekryté, pryskyřičnaté, hnědé a téměř kulovité (když jsou malé), žluté a téměř kuželovité (když jsou již větší), se zakulaceným či špičatým vrcholem; bazální pupenové šupiny jsou ve tvaru rovnostranného trojúhelníka, s pryskyřicí nebo bez ní a s ostrými vrcholy. Jehlice jsou 1,5-6 cm dlouhé a 2-3 mm široké, seshora šedozelenomodrostříbrné (varieta \"concolor\"), tmavozelené (varieta \"lowiana\") a někdy rýhované, se 7-18  řadami průduchů (u variety \"concolor\") a 5-9 řadami průduchů (u variety \"lowiana\"); zespodu šedomodrozelené; na vrcholu většinou zaoblené (varieta \"concolor\"), někdy též ostré či vroubkované (varieta \"lowiana\"); většinou se vyskytují ve dvou řadách, jsou srpovitě prohnuté, modrošedě ojíněné ze všech stran, směřující vzhůru a pronikavě vonící. Samčí šištice jsou červenopurpurovonazelenalé. Samičí šištice (šišky) jsou válcovité, 7-12 cm dlouhé a 3-4,5 cm široké, s kulatým vrcholem, zpočátku žlutozelené, dozráváním hnědé, k oběma koncům se zužující. Semena jsou hnědá, 8-12 mm dlouhá a 3 mm široká, s 24 mm dlouhým a hnědým křídlem. Děložních lístků je 5-9 . Strom kvete v dubnu. Semena dozrávají v září a říjnu.\n\nJedle ojíněná \"Abies concolor\" má dle některých botaniků 2 variety :\n\nDomovinou stromu jsou: Spojené státy americké (státy Colorado, Utah, Kalifornie, Nevada, Idaho, Nové Mexiko, Arizona, Oregon a Wyoming); (varieta \"concolor\" je rozšířena na západě USA, s výjimkou pohoří Sierra Nevada; varieta \"lowiana\" se vyskytuje v pohoří Sierra Nevada (na území států Kalifornie a Nevada) a též v severních pobřežních horách v Kalifornii); a Mexiko (státy Baja California, Chihuahua a Sonora).\n\nVysokohorský strom, roste v nadmořských výškách 600-3400 m v různých horských půdách odvozených od žuly, čediče, andezitu, pemzy a někdy též pískovce.\npH půdy je 6,1-7,8  (mírně kyselé, neutrální, mírně zásadité). Velmi přizpůsobivá jedle, snáší různé klimatické, městské (nicméně nesnáší znečištění ovzduší a patří mezi jednu z nejzranitelnějších jedlí oxidem siřičitým) a pěstební podmínky, mladé stromy jsou pro tenkou borku často zničeny lesními požáry, dospělé stromy jsou již odolnější. Strom má kořeny umístěny spíše do šíře nežli do hloubky, čímž může trpět vývraty, lepší je sázet jej ve větších skupinách a do poloh chráněných před silnými větry. Klima mírně vlhké, s poměrně teplými a suchými léty a studenými zimami. Mrazuvzdorný do −34 °C. Jedle ojíněná tvoří jak monokulturní porosty, tak porosty smíšené s: různými druhy borovic - například s borovicí Jeffreyovou, borovicí Lambertovou, borovicí těžkou a dalšími, s dalšími druhy jedlí - jedlí nádhernou, jedlí vznešenou, jedlí obrovskou, dále s topolem osikovitým \"Populus tremuloides\" a jinými.\n\nJedle ojíněná poskytuje životní prostředí mnoha druhům zvířat: puštíku západnímu, orlu bělohlavému, šoupálku americkému \"Certhia americana extima\", brhlíku americkému, jehlice stromu spásá jelenec ušatý, semeny stromu se živí tetřevi, křivky, ořešník americký \"Nucifraga columbiana\", různí hlodavci a jiní.\nV některých oblastech Kalifornie je jedle ojíněná agresivní druh, omezuje porost sekvojovce obrovského.\n\nNa jehlicích stromu mohou škodit různé druhy z rodu obalečů (\"Choristoneura\") nebo také štětconoš douglaskový \"Orgyia pseudotsugata\", dřevo požírají různé druhy kůrovců (například bělokaz \"Scolytus ventralis\"), houba kořenovník vrstevnatý \"Heterobasidion annosum\" může škodit na kořenech, dřevo je také napadáno občas různými druhy václavek (\"Armillaria\") a jmelím. Při použití jako vánoční stromek mohou způsobit zásadní problém houby z řádu Rzi \"Pucciniales\", neboť napadený stromek zbytňuje a získává oranžovou barvu.\n\nPro růst a dobrý zdravotní stav stromu je důležitá symbiotická mykorhiza.\n\nLehké, snadno opracovatelné dřevo se používá ve stavebnictví a k výrobě krabic, beden, dveří, překližky. V Kalifornii je jedle ojíněná používána jako vánoční stromek pro své aroma a dlouhou výdrž jehlic po pokácení stromu. Existuje mnoho kultivarů, zakrslých a jiných, které se běžně pěstují jako okrasné dřeviny v zahradách a v parcích. Domorodí američané (Indiáni) používali strom v medicíně: Jehlice proti revmatismu (koupel v odvaru z jehlic) a plicním onemocněním; pryskyřici z borky k léčení řezných ran, vředů a zánětů a jako plombu do zkažených zubů a po povaření pro léčbu pohlavních nemocí; odvar z borky při léčbě tuberkulózy; též jako čaj. Mimo medicínské využití slouží jako stavební materiál a pro výrobu předmětů do domácnosti.\n\nJedle ojíněná není organizací IUCN považována za ohroženou, stav její populace je stabilní a strom se vyskytuje v mnoha chráněných oblastech.\n\n\n \n"}
{"id": "1042212", "url": "https://cs.wikipedia.org/wiki?curid=1042212", "title": "Pavlata", "text": "Pavlata\n\nPříjmení Pavlata má více nositelů:\n\n"}
{"id": "1042218", "url": "https://cs.wikipedia.org/wiki?curid=1042218", "title": "Hejtman z Kopníku (divadelní hra)", "text": "Hejtman z Kopníku (divadelní hra)\n\nHejtman z Kopníku (v německém originálu většinou uváděno jako \"Der Hauptmann von Köpenick\") je označení pro různá divadelní představení, inspirovaná skutečnou aférou falešného setníka Wilhelma Voigta z roku 1906. Nejznámější divadelní verzí je hra německého spisovatele Carla Zuckmayera z roku 1931. Autor v ní satirickým způsobem odhaluje zcela nekritickou poslušnost k armádě v císařském Německu a nepřímo v ní kritizuje militarismus nastupujícího nacismu. V letech 1933–1945 bylo celé Zuckmayerovo dílo v nacistickém Německu zakázáno. Od příběhu je také odvozen termín kopnikiáda.\n\nPrvních divadelních zpracování různé úrovně se událost dočkala už v roce 1906 a rovněž i v letech bezprostředně následujících. Roku 1926 byl přímo v Köpenicku (dnes předměstí Berlína) natáčen první hraný film s příběhem o falešném hejtmanovi. Slavný český dechovkář František Kmoch stihl ještě v roce 1906 na téma hejtmana z Kopníku složit hudební šlágr.\n\nNejvydařenějším a nejznámějším divadelním zpracováním je hra německého spisovatele Carla Zuckmayera. V Německu byla s velkým úspěchem uváděna v letech 1931–1933. Po nástupu nacistů k moci byla v Německu, a následně pak i v dalších zemích ovládaných nacisty, zakázána.\n\nZuckmayerova hra byla také mnohokrát zfilmována. Poprvé už v roce 1931. Nejslavnější filmová adaptace ale pochází až z roku 1956 kdy se v režii Helmuta Käutnera představil v hlavní roli Heinz Rühmann. \n\nV letech 1983–1993 se Hejtman z Kopníku hrál s mimořádným úspěchem v pražském Činoherním klubu. Divadelní představení, které bylo první velkou příležitostí pro Petra Nárožného v úloze Voigta, se stalo legendou. Záznam představení byl později vysílán v televizi a také vydán na digitálním nosiči.\n\nSkladatel Boris Blacher (1903–1975) napsal roku 1949 podle hry operu-balet \"Pruská pohádka\" (\"Preußisches Märchen\").\n\nZuckmayerova hra byla napsána podle skutečné události, ke které došlo v roce 1906 v městečku Köpenick (česky Kopník, dnes předměstí Berlína). Německý švec Wilhelm Voigt si tehdy opatřil několik použitých kusů vojenského oblečení. Ačkoli mu příliš nepadlo, bylo obnošené a nevyčištěné, přesvědčil v něm skupinu vojáků, že je vojenským hejtmanem a má za úkol zadržet městské radní, což také s jejich pomocí opravdu učinil.\n\n"}
{"id": "1042220", "url": "https://cs.wikipedia.org/wiki?curid=1042220", "title": "Neues Wiener Konservatorium", "text": "Neues Wiener Konservatorium\n\nNeues Wiener Konservatorium (\"Nová vídeňská konzervatoř\") byla soukromá konzervatoř založená roku 1909 a uzavřená nacisty v roce 1938.\n\n\"Novou vídeňskou konzervatoř\" založil v roce 1909 Theobald Kretschmann jako protiváhu tradiční Konzervatoře Společnosti přátel hudby (Konservatorium der Gesellschaft der Musikfreunde). V témže roce však byla tato hudební a dramatická škola zestátněna a přejmenována na \"Akademii hudebních a dramatických umění (Akademie für Musik und darstellende Kunst)\" a pro nově založenou konzervatoř se ujal název \"Nová vídeňská konzervatoř\".\n\nPo 1. světové válce se řediteli Josefu Reitlerovi podařilo vybudovat ústav na vysoké umělecké úrovni a přilákat do pedagogického sboru znamenité evropské hudebníky. S úspěchem byl rozšiřován i záběr uměleckých oborů, které bylo možno na škole studovat. V polovině dvacátých let bylo zřízeno zvláštní dětské oddělení a ve třicátých letech přibyla i výuka tzv. lehčích žánrů jako opereta, kabaret, jazz či filmová hudba.\n\nKvalita vzdělávání a pověst konzervatoře se odrazila ve zvýšeném přílivu studentů. Z přibližně 40 studentů v roce 1915 vzrostl jejich počet v roce 1929 na více než 1300.\n\nRozvoj školy byl násilně přerván po připojení Rakouska 12. března 1938 k nacistickému Německu. Mnoho pedagogů bylo z rasových důvodů propuštěno a na podzim téhož roku byla škola zcela uzavřena. K obnovení činnosti již nedošlo.\n\n\n\n\n\n"}
{"id": "1042223", "url": "https://cs.wikipedia.org/wiki?curid=1042223", "title": "Vyhlídky (Jivno)", "text": "Vyhlídky (Jivno)\n\nVyhlídky jsou osada a základní sídelní jednotka obce Jivno v okrese České Budějovice. Nachází se 8 km východně od centra Českých Budějovic, na Lišovském prahu, nad rybníkem Mrhal - v nadmořské výšce 530 m. Základní sídelní jednotka Vyhlídky má výměru 40 ha, v roce 2011 v ní žilo 56 obyvatel (v roce 2001 40, v roce 1991 30). Má zde sídlo Buddhistická kulturní společnost, která v bývalém hospodářském stavení od roku 2000 provozuje centrum pro meditaci, studium buddhismu Diamantové cesty a umělecké workshopy.\n"}
{"id": "1042225", "url": "https://cs.wikipedia.org/wiki?curid=1042225", "title": "Andrew Murray (biolog)", "text": "Andrew Murray (biolog)\n\nAndrew Dickson Murray (19. února 1812 Edinburgh – 10. ledna 1878 Kensington) byl skotský právník, botanik, zoolog a biogeograf. Oficiální botanická zkratka je „A.Murray“. Dříve byla v Mezinárodním rejstříku používána i zkratka „A.Murr.“. Ve svém díle se zabýval škůdci užitkových rostlin, zvláště z řádu Coleoptera. V botanice se specializoval na jehličnany.\n\nV roce 1857 se Murray stal profesorem přírodních věd na \"New College\" v Edinburghu a ve stejném roce členem britské Královské společnosti. V letech 1858 a 1859 byl prezidentem \"Botanical Society of Edinburgh\" a \"Royal Physical Society.\" Poté, co přesídlil do Londýna stal se v roce 1861 členem Linného společnosti a zastupujícím sekretářem Royal Horticultural Society, kde se stal v roce 1877 vědeckým ředitelem.\n\nV Královské zahradnické společnosti založil v roce 1868 sbírku škodlivých a užitečných zástupců hmyzu, jejichž zkoumáním se od roku 1877 zabýval.\n\n\n"}
{"id": "1042244", "url": "https://cs.wikipedia.org/wiki?curid=1042244", "title": "Jaroslav Serpan", "text": "Jaroslav Serpan\n\nJaroslav Serpan (4. června 1922, Karlštejn – květen 1976,při horolezeckém výstupu v Pyrenejích) byl česko-francouzský malíř, básník, spisovatel a matematik. Byl prohlášen za nezvěstného 17. května 1976 po horské túře provedené v Ariège v Pyrenejích; jeho tělo bylo nalezeno v květnu roku 1981.\n\nČesko-francouzský umělec Jaroslav Serpan se narodil 4. června 1922 v obci Karlštejn poblíž Prahy jako Jaroslav Sossountzov (rusky \"Сосунцов\") v Československu usazeným lékařům, kteří emigrovali z Ruska. V roce 1924 se jeho rodina přesunula z Čech do francouzské kolonie Dahome, dnešního Beninu. V roce 1927 se následně usadili ve Versailles. Jaroslav Serpan vystudoval biologii a matematiku na pařížské Sorbonně a v roce 1953 na stejné instituci získal doktorský titul ze statistické biologie.\n\nV letech 1946 - 1948 byl Jaroslav Serpan členem surrealistické skupiny shromážděné kolem Andrého Bretona. S tímto uskupením vystavoval v roce 1947 v Galerii Maeght na programové výstavě francouzského poválečného surrealismu nazvané \"Surréalisme en 1947\". Tato přehlídka byla následně díky úsilí Jindřicha Heislera částečně přenesena do Prahy a v témže roce byla uvedena v Topičově salonu pod názvem \"Mezinárodní surrealismus\". V roce 1948 se Serpan odvrátil od surrealismu a věnoval se informelu; partnerem v dialogu o možnostech informální malby mu byl kritik umění a kurátor Michel Tapié. Jejich intenzivní a dlouholetá spolupráce vyústila do řady výstavních projektů. Michel Tapié napsal celou řadu textů v katalozích samostatných výstav Jaroslava Serpana a zařadil jeho práci také do souborných přehlídek aktuální tvorby, jež pořádal. Jednalo se například o výstavy Jiné umění či Signifiants de l'Informel z roku 1951. Tapié sledoval Serpanovu práci i během 60. a 70. let a pravidelně zařazoval jeho obrazy do výstav, které pořádal v turínském Centru pro estetický výzkum.\n\nUmělec přesídlil v roce 1957 do Le Pecq a svůj zdejší dům vyzdobil v interiéru informelní výmalbou. V témže roce byla uspořádána výstava jeho děl v galerii Smela v Düsseldorfu. Obrazy Jaroslava Serpana byly vystaveny v roce 1958 v Mnichově (Gallery van der Loo), Paříži (Galerie Stadler), Bruselu (Palais des Beaux-Arts), a v New Yorku (Kootz Gallery). V roce 1959 vystavoval v Galerii Hella Nebelung v Düsseldorfu a podílel se na \"Documenta II\" v Kasselu. Serpanova díla byla prezentována také v roce 1961 v Galerii Lutz a Meyer.\n\nV roce 1963, Jaroslav Serpan vyhrál \"Prix Marzotto\" a \"Couronne d'or\", cenu udělovanou Mezinárodním centrem estetického výzkumu v Turíně. Jeden z jeho výrazných projektů byl triptych pro klášterní kostel Beaulieu vytvořený v roce 1972. V 70. letech se Jaroslav Serpan obecně věnoval realizacím určeným do veřejného prostoru a dále rozvíjel svůj zájem o sochařství. Prostorovost Serpanových soch a objektů přirozeně navazovala na reliéfní povrch jeho maleb, který byl často utvářen nejen vysokými pastozními nánosy barvy, ale byl strukturován také dalšími materiály jako byl například cement.\n\n\n\n\n"}
{"id": "1042247", "url": "https://cs.wikipedia.org/wiki?curid=1042247", "title": "Airuno", "text": "Airuno\n\nAiruno je italská obec v provincii Lecco v oblasti Lombardie.\n\nV roce 2013 zde žilo 2 942 obyvatel.\n\nBrivio, Colle Brianza, Olgiate Molgora, Olginate, Valgreghentino\n\nZdroj: \n\n"}
{"id": "1042255", "url": "https://cs.wikipedia.org/wiki?curid=1042255", "title": "Lu Li", "text": "Lu Li\n\nLu Li (; * 30. srpna 1976, Čchang-ša, Čína) je bývalá čínská sportovní gymnastka. Na Letních olympijských hrách v Barceloně získala zlatou medaili za cvičení na bradlech. Stříbrnou medaili za cvičení na kladině získala společně s Američankou Shannon Millerovou.\n\n"}
{"id": "1042269", "url": "https://cs.wikipedia.org/wiki?curid=1042269", "title": "Gary Barlow", "text": "Gary Barlow\n\nGary Barlow (* 20. ledna 1971, Frodsham, Cheshire, Spojené království) je anglický zpěvák, skladatel, pianista a hudební producent. Je členem kapely Take That. Patří mezi nejlepší skladatele v Británii, napsal čtrnáct písní, které se umístily na první příčce hitparády, a čtyřiadvacet skladeb v top 10. Je šestinásobný držitel ceny Ivor Novello Award a prodal přes 50 milionů nahrávek ve světě. V roce 2012 získal Řád britského impéria za svou hudbu a přístup k charitě. Porotcoval 8., 9. a 10. řadu britské soutěže \"The X Factor\".\n\nV roce 1990 se stal členem nové chlapecké skupiny Take That. Je hlavním skladatelem skupiny. Poté, co se v roce 1996 rozpadli, vydal se na sólovou dráhu. Vydal dvě sólo alba: Open Road a Twelve Months, Eleven Days. Také napsal několik písniček pro jiné zpěváky. Take That se znovu dali dohromady v roce 2005.\n\nV roce 2009 byl zvolen nejlepším britským skladatelem všech dob. Od roku 2011 pracoval jako porotce britské talentové soutěže The X Factor. V roce 2012 vydal album Sing a v roce 2013 album Since I Saw You Last.\n\n"}
{"id": "1042270", "url": "https://cs.wikipedia.org/wiki?curid=1042270", "title": "Permonie", "text": "Permonie\n\nPermonie je počítačová hra z roku 1997. Stojí za ní česká skupina Bohemia Game Software. V Amosu ji naprogramoval Jan Hála, který zároveň vytvořil grafiku. Hudbu ke hře složil Petr Švarc. Jedná se o akční logickou plošinovku. Hra je určena pro počítače Amiga.\n\nPříběh pojednává o říši Permonie. Jejímu panovníkovi Permonu XXVII se vetřeli do přízně příslušníci jednoho z divokých kmenů a následně jej svrhli. Jejich vládce Ne Tar se následně prohlásil za panovníka. Jakýkoliv odpor byl tvrdě potlačen. Brzy se však do vrací skupinka vyslanců, kteří jsou velkými bojovníky. Ti se pokusí Permona zachránit, ale jejich smělý plán je prozrazen a přežije pouze jeden z nich. Ten se nyní chystá vysvobodit svůj lid a svého krále a také pomstít své druhy.\n\nHra je rozdělena na 2 části o 15 levelech, přičemž po dokončení první části získá heslo k té druhé. Hráč musí v získat červené klíče k otevření cesty do další úrovně. V tom se mu budou snažit zabránit nepřátelé, které lze zastřelit pistolí. Lze také narazit na různé předměty, jako třeba modré klíče k otevření dveří, dynamit k zničení některých zdí atd. Je nutné dávat pozor na pasti jako jsou bodáky či miny.\n\n"}
{"id": "1042271", "url": "https://cs.wikipedia.org/wiki?curid=1042271", "title": "Bělehradská (Praha)", "text": "Bělehradská (Praha)\n\nBělehradská (Linecká, Stará Linecká) je název ulice v Praze. Bělehradská se nachází v centru v Praze 2 a 4. Začíná na Náměstí Bratří Synků, končí na křižovatce Anglická x Škrétova.\n\nPo ulici jezdí tramvaje, je dlážděná a v některých úsecích asfaltová. Bělehradská je důležitá ulice, proto je na mapách značena žlutě.\n\nZačíná v severozápadním rohu Náměstní Bratří Synků. Odtud jsou domy počítány směrem do centra. Vpravo sudá čísla, vlevo lichá. Pokračuje severozápadním směrem na křižovatku Křesomyslova x Otakarova. Za křižovatkou přechází Botič a zprava jde ulice Na Ostrůvku. Zde je i čerpací stanice Agip. Poté podchází pod žezniční most, zleva ulice Závišova, další železniční most a na křižovatce Fričova x Pod Nuselskými schody se stáčí k západu. V této sekci se již mírně zdvihá do kopce.\nNachází se zde tramvajová zastávka \"Nuselské schody\", vpravo pod domem ulice Pod Zvonařkou, vlevo Pod Karlovem. Zde se také láme prudce k severu a začíná prudce stoupat v místě kde s ulicí Pod Karlovem začíná vlevo park Folimanka a naproti tramvajové zastávce \"Pod Karlovem\" (také vlevo) se vpravo nachází obchodní dům Billa.\n\nPostupně se stočí k severovýchodu. Z obou stran u studentských kolejí Budeč je možný pěší průchod po schodech do ulice. Vlevo u kolejí z ulice Wenzigova, vpravo U Zvonařky. Další zlom nastává na křižovatce ulic Koubkova, Bruselská a Šafaříkova. Zde se ulice otočí severozápadním směrem a pokračuje po rovině. Z ulice Šafaříkova, vedou tramvajové koleje − odbočit není možno dolů, ale pouze do severního směřu ulice Bělehradská. Další tramvajová zastávka, tentokrát \"Bruselská \"se nachází o kus dál v obou směrech.\n\nPokračuje světelná křižovatka s Rumunskou a napravo zeleň Tylova náměstí. Dále je tu křížení s ulicí Jugoslávská, včetně tramvajového. Vpravo odbočují tramvaje směr Karlovo náměstí, vlevo směr Náměstí Míru. Za křižovatkou následuje zastávka \"I. P. Pavlova\" v obou směrech. Vlevo ulice Vocelova, vpravo průchod pro pěší (na noc se uzavírá) do ulice Londýnská, vlevo ulice Mikovcova. Následuje světelná křižovatka s ulicí Anglická. Bělehradská zde pokračuje stále stejným směrem. Za touto křitovatkou již ale nese jiný název. Ulice Škrétova.\n\nJméno ulice je po hlavním městě Srbska Bělehrad. Taková jména jsou ve čtvrti Vinohrady − Praha 2 běžná.\n\nPůvodně se jednalo o spojnici Prahy a Lince, proto se nazývala Stará Linecká. Později byla přejmenována na Nuselskou a Havlíčkovu. Svůj současný název nese od roku 1926.\n"}
{"id": "1042274", "url": "https://cs.wikipedia.org/wiki?curid=1042274", "title": "Samuel Groth", "text": "Samuel Groth\n\nSamuel „Sam“ Groth (* 19. října 1987 Narrandera) je australský profesionální tenista, hrající především deblové soutěže. Ve své dosavadní kariéře vyhrál na okruhu ATP World Tour dva turnaje ve čtyřhře. Na challengerech ATP a okruhu Futures získal do září  2015 deset titulů ve dvouhře a dvacet šest ve čtyřhře. Od května 2012 drží rekord nejrychlejšího podání v mužském tenisu, když mu byla na pusanském challengeru naměřena hodnota 263,4 km/h.\n\nNa žebříčku ATP byl ve dvouhře nejvýše klasifikován v srpnu 2015 na 53. místě a ve čtyřhře pak v únoru téhož roku na 24. místě. Trénuje ho Ben Mathias.\n\nNa nejvyšší grandslamové úrovni se nejdále probojoval do semifinále mužské čtyřhry French Open 2014, v němž po boku kazašského hráče Andreje Golubjeva nestačili na pozdější vítězný pár Francouzů Juliena Benneteaua a Édouarda Rogera-Vasselina ve třech setech.\n\nV australském daviscupovém týmu debutoval v roce 2014 baráží Světové skupiny proti Uzbekistánu, v níž za rozhodnutého stavu vyhrál čtvrtý singl nad Temurem Ismajlovem. Australané se udrželi v elitní skupině po výhře 5:0 na zápasy. Do roku 2015 v soutěži nastoupil k jedinému mezistátním utkáním s bilancí 1–0 ve dvouhře a 0–0 ve čtyřhře.\n\nVe wimbledonské juniorce 2005 si zahrál v páru s Britem Andrewem Kennaughem finále čtyřhry chlapců, z něhož odešli poraženi dvojicí Jesse Levine a Michael Shabaz po setech 4–6 a 1–6.\n\nV sezóně 2007 si připsal vítězství nad krajanem Markem Philippoussisem. Na na pusanském challengeru ATP zahrál v květnu 2012 nejrychlejší podání v mužském tenisu, když mu byla naměřena hodnota 263,4 km/h. Jednalo se o eso v zápase proti Bělorusovi Uladzimiru Ignatikovi, které prohrál 4–6 a 3–6.\n\nV roce 2014 obdržel divokou kartu do hlavní soutěže lednového Brisbane International, na němž se poprvé v kariéře probojoval do čtvrtfinále události ATP Tour. Následoval další start na divokou kartu na Australian Open, kde v úvodním kole nestačil na kanadskou turnajovou dvacet osmičku Vaska Pospisila po třísetovém průběhu. V březnu prošel kvalifikací Indian Wells Masters. Opět skončil v první fázi po těsné prohře od Kazacha Michaila Kukuškina až v tiebreaku třetí rozhodující sady. Premiérovou singlovou trofej z Challenger tour dobyl na březnovém Rimouski Challengeru v Kanadě. O dva týdny později si zahrál finále na León Challengeru, kde byl nad jeho síly nejvýše nasazený Izraelec Rajeev Ram. Bodový zisk jej po turnaji posunul na kariérní maxim, když figuroval na 136. příčce klasifikace.\n\nV mužské čtyřhře French Open hrál po boku kazašského hráče Andreje Golubjeva. Na cestě do semifinále zdolali čtvrté nasazené Španěly Davida Marrera s Fernandem Verdascem a ve čtvrtfinále si poradili s polsko-švédskými turnajovými devítkami Łukaszem Kubotem a Robertem Lindstedtem. Mezi poslední čtyřkou dvojic však skončili na raketách pozdějšího vítězného páru Francouzů Juliena Benneteaua a Édouarda Rogera-Vasselina ve třech setech. Po grandslamu se v deblovém žebříčku posunul na kariérní maximum, 41. místo.\n\nVe Wimbledonu postoupil po třech výhrách z kvalifikace, ovšem v prvním kole hlavní soutěže jej vyřadil Ukrajinec Alexandr Dolgopolov bez ztráty setu. Na červencovém Hall of Fame Tennis Championships poprvé prošel do semifinále dvouhry, když přehrál obhájce titulu Nicolase Mahuta. Mezi poslední čtyřkou však nenašel recept na chorvatskou turnajovou dvojku Iva Karloviće. Bodový zisk jej přesto poprvé v kariéře posunul do elitní světové stovky.\n\nV červenci také dosáhl na premiérový titul z okruhu ATP Tour, když ve čtyřhře Claro Open Colombia, hraného na tvrdých dvorcích v Bogotě, vyhráli s krajanem Chrisem Guccionem finále nad kolumbijským párem Nicolás Barrientos a Juan Sebastián Cabal. Po dvou zkrácených hrách úvodních sad rozhodl o vítězích až supertiebreak poměrem míčů [11–9].\n\nV srpnu dosáhl debutového vítězsného zápasu v hlavní soutěži dvouhry grandslamu, když na úvod US Open přešel přes Španěla Alberta Ramose-Viñolase výsledkem 6–3, 7–6 a 6–3. Ve druhém kole však dohrál prohrou od favorizované světové dvojky Rogera Federera poměrem 4–6, 4–6 a 4–6.\n\nNarodil se roku 1987 v australské obci Narrandera do rodiny Philippa a Melindy Grothových. Má bratra Olivera a sestru Sophii. Tenis začal hrát v deseti letech. Podle vlastního vyjádření preferuje travnatý a tvrdý povrch. Silným úderem je podání. Bydlí v Melbourne a mezi turnaji také pobývá ve virginském Richmondu.\n\nOd dubna 2009 do roku 2011 byl ženatý s australskou profesionální tenistkou Jarmilou Gajdošovou, která do sňatku reprezentovala rodné Slovensko. Během manželství hráčka užívala jméno s manželovým příjmením Jarmila Grothová.\n\nOd roku 2011 byl během doby, v níž se nevěnoval tenisu, členem rezervního týmu Vermont Football Club, družstva hrajícího australský fotbal.\n\n"}
{"id": "1042277", "url": "https://cs.wikipedia.org/wiki?curid=1042277", "title": "Tulisa Contostavlos", "text": "Tulisa Contostavlos\n\nTula Paulinea „Tulisa“ Contostavlos (* 13. července 1988, Camden, Anglie, Spojené království) je anglická zpěvačka, skladatelka, herečka a televizní osobnost.. Nejvíce se proslavila jako členka skupiny N-Dubz. Ve skupině byla se svým bratrancem Dappym a jejich kamarádem Fazerem. V 8. sérii soutěže The X Factor pracovala jako porotce a se svým aktem, skupinou Little Mix, soutěž vyhrála. S N-Dubz nahrála tři alba: Uncle B (2006), Against All Odds (2009 a Love.Live.Life (2010). 16. března 2012 oznámila, že skupina se rozpadá. V roce 2011 začala pracovat na své sólo kariéře a v roce 2012 vydala album The Female Boss. Album obdrželo negativní kritiku. Jako singly byly vydané tři písničky. První singl \"Young\" se umístil v britském žebříčku na prvním místě.\n\nNarodila se v Camden Town v Londýně. Je dcerou Anne Byrne (která byla se svými třemi sestrami ve skupině Jeep) a Plata Contoslavlose (který byl členem skupiny Mungo Jerry). Studovala na Haverstock Secondary School a na Quintin Kynaston School.\n"}
{"id": "1042283", "url": "https://cs.wikipedia.org/wiki?curid=1042283", "title": "Nikolaj Ivanovič Bachmetěv", "text": "Nikolaj Ivanovič Bachmetěv\n\nNikolaj Ivanovič Bachmetěv, (někdy \"Бахме́тьев\", v Penze – v Petrohradě) byl ruský hudební skladatel a houslista. Byl také tajným radou a hofmistrem.\n\nPocházel z významného ruského šlechtického rodu Bachmetěvů. Jeho otec, Ivan Nikolajеvič Bachmetěv (kolem 1765-1830), byl kolegiátní rada, a svobodný pán Saratovské gubernie. Matka, Alexandra Sergejevna Bachmetěvová (rozená Mačevrianovová). Měl 5 sester: Alexandru (kolem 1802-?), Marii (kolem 1805-?) vdanou za Naumova, Annu (kolem 1806-1841) vdanou za Buťagina, Jevdokii (kolem 1810-1893) vdanou za Beketova, Jekatěrinu (kolem 1813-?) vdanou za von Gardera.\n\nHudební vlohy v sobě objevil poměrně brzy a ve 12 letech, v době kdy odešel do penzionu Ivana Ivanоviče Weidenhammera, kde se následně učil u Ivana Sergejeviče Turgeněva, již Nikolaj hrál výborně na housle, zřetelně a čistě interpretoval skladby Pierra Rodeho, Giovanniho Battisty Viottiho ad. Jeho učitelem houslí byl věhlasný houslista Josef Böhm, teorii se učil u Schweinkeho a Schreinura. Od roku 1823 se s ním v Saratově ve stejném institutu učil budoucí ředitel Saratovského gymnázia (v letech 1825-1831 a 1834-1837) Jakov Alexandrоvič Miller (s ním a jeho přáteli, bratry Zagoskinovými, se zde vzdělávali také další profesoři a učitelé gymnázia).\n\nNikolaj Bachmetěv byl již v útlém věku přijat do prestižní školy Pážecí korpus, v souvislosti s vynikajícími službami jeho příbuzného Andreje Arkaďjeviče Bachmetěva. V prosinci 1825 obstál při závěrečných zkouškách v Pážecím korpusu a 14. června 1826 byl povýšen na korneta Pavlogradského husarského pluku, s níž se v roce 1827 účastnil v bojů rusko-perské války, jako člen armádního husarského pluku. Roku 1829 sloužil v Cařihradě u velvyslance knížete Alexeje Fjodoroviče Orlova, v době, kdy byla uzavřena drinopolská mírová dohoda. Během dvou let (do 20. ledna 1832) byl adjutantem velitele 1. brigády gardové kyrysnické divize, generálporučíka hraběte Orlova, a poté ještě nějaký čas adjutantem generála F. P. Offenberga.\n"}
{"id": "1042285", "url": "https://cs.wikipedia.org/wiki?curid=1042285", "title": "Gojirasaurus", "text": "Gojirasaurus\n\nGojirasaurus (ještěr - Gojira = Gojira je japonský název filmového monstra Godzilly) byl druhem malého vyhynulého dravého dinosaura z triasu. Žil v době před asi 210 miliony lety na území Nového Mexika. Měřil na délku přibližně 5,5 až 6 metrů a vážil zhruba 150 nebo 190 kilogramů. Dříve byl nazýván také rodovým jménem \"Revueltoraptor\". Mezi jeho příbuzné patřily rody \"Liliensternus\" a \"Halticosaurus\".\n\nZnáme pouze neúplnou kostru tohoto tvora, která se skládá z žeber, části páteře, lopatkového pletence, části pánve, zadních končetin a zubů. Kostra navíc náleží nedospělému jedinci, a tak o velikosti dospělců nemáme jasnou představu. Na raného teropodního masožravce byl poměrně velký.\n\n"}
{"id": "1042286", "url": "https://cs.wikipedia.org/wiki?curid=1042286", "title": "Zelenomodré krajiny", "text": "Zelenomodré krajiny\n\nZelenomodré krajiny () je tradiční čínský žánr krajinomalby nazvaný podle převládajících barev – zelené a modré, případně smaragdové a zlaté.\n\nTradičně za zakladatele žánru považován tchangský malíř Li S’-sün (651–716). Před tchangskou dobou byla v čínské malbě krajina pouze pozadí pro postavy nebo budovy a krajinomalba neexistovala jako samostatný žánr. Li S’-sün a jeho synové zdokonalili malířské techniky a definitivně zformulovali styl krajinomalby, v čínštině doslovně „hory a voda“ (\"šan-šuej\"), čemuž odpovídala i barevnost obrazů – zelená a modrá, případně zlatá a smaragdová.\n"}
{"id": "1042287", "url": "https://cs.wikipedia.org/wiki?curid=1042287", "title": "Wen Po-žen", "text": "Wen Po-žen\n\nWen Po-žen (, 1502–1575) byl čínský malíř mingského období.\n\nWen Po-žen používal zdvořilostní jméno Te-čcheng () a pseudonym Wu-feng ().\n\nWen Po-žen pocházel ze Su-čou (dnes v provincii Ťiang-su), z majetné rodiny vzdělané džentry, byl synovcem slavného umělce Wen Čeng-minga. Studoval konfuciánské klasiky, literaturu, kaligrafii a malířství. Později se vzdal studia k úřednickým zkouškám a námísto něho se dal na dráhu profesionálního umělce. Hluboce ho ovlivnila tvorba jeho strýce Wen Čeng-minga, nejvýznačnější osobnosti uměleckých kruhů Su-čou. Ve zralém věku cestoval do Pekingu, Nankingu a Sung-ťiangu, v nichž šířil sučouské umělecké názory.\n\nMezi žáky Wen Čeng-minga stál na čelném místě, obohatil jeho styl, když přidal obrazům více kultivovanosti a přesnosti ve výrazu, inovoval kompozici krajin, jejichž scénám vtiskl klid a eleganci. Obdivovatelé přirovnávali jeho tvorbu k dílům jednoho ze „čtyř jüanských mistrů“, Wang Menga.\n"}
{"id": "1042308", "url": "https://cs.wikipedia.org/wiki?curid=1042308", "title": "Syndrom Li-Fraumeni", "text": "Syndrom Li-Fraumeni\n\nSyndrom Li-Fraumeni (LFS) je geneticky podmíněné onemocnění charakterizované obecně zvýšeným rizikem vzniku nádorového onemocnění. Syndrom popsali Frederick Pei Li a Joseph F. Fraumeni jr. v roce 1969. Dochází k mnohačetným nádorovým bujením v různých částech těla, typické jsou sarkomy měkkých tkání a adrenokortikální karcinomy. U 50 % žen se syndromem Li-Fraumeni se rozvíjí karcinom prsu. Onemocnění má několik definic, které berou v potaz výskyt nádorových onemocnění v časném věku (<45 let) v rodině pacienta.\n\nPříčinou je dědíčná mutace v genu TP53, který kóduje protein p53. Právě p53 je důležitý pro obranu těla před vznikem nádorů. Dědí se obvykle autozomálně dominantně.\n"}
{"id": "1042310", "url": "https://cs.wikipedia.org/wiki?curid=1042310", "title": "Černobílá krev", "text": "Černobílá krev\n\nČernobílá krev (1856, The Quadroon) je dobrodružná novela irskoamerického spisovatele Thomase Mayne-Reida. Jde o westernový příběh, který se odehrává na jihu USA v Louisianě kolem roku 1850 a přináší i informace o tehdejších společenských poměrech, zejména o instituci otroctví a o rasové nenávisti.\n\nMladík Edward zachrání při výbuchu kotle na parníku plujícím po Mississippi majitelku plantáží slečnou Eugénii Besanconovou. V jejím domě se setká s kvadronkou Aurorou, jejíž jedna babička byla černoška a která je proto otrokyní. Oba mladí lidé se do sebe zamilují.\n\nPlantáže pro Eugénii řídí správce Gayarre, který její majetek zpronevěří a rozprodá její otroky včetně Aurory v dražbě. Edward se rozhodne Auroru unést, což se mu sice povede, ale posléze jsou oba dopadeni Gayarrovými lidmi. Edward se ocitne před soudem a čelí Gayarrově žalobě. Když se zdá vše ztraceno, objeví se u soudu mladík Eugén d'Hauteville s listinou, která prokazuje, že Aurora není otrokyně, ale svobodná dívka. Poté podá žalobu, že Gayarre zpronevěřil majetek Eugénie Besanconové. Gayarre se pod tíhou důkazů nakonec přizná a je uvězněn.\n\nZ mladíka Eugéna se vyklube slečna Eugénie. Ta se později vrací na své plantáže a získává své otroky zpět. Aurora, která se stala svobodnou dívkou, se může stát ženou Edwarda. \n\n"}
{"id": "1042311", "url": "https://cs.wikipedia.org/wiki?curid=1042311", "title": "Šprymberk", "text": "Šprymberk\n\nŠprymberk je zaniklý šlechtický hrad z poloviny 14. století v okrese Louny. Stál na pravém břehu Bíleneckého potoka na ostrožně, která vybíhá ze severního úpatí Vlčí hory, v nadmořské výšce 390 metrů u vesnice Bílenec. Zachovaly se z něj zejména příkopy a terénní pozůstatky staveb. Jeho zbytky jsou chráněny jako kulturní památka.\n\nJméno hradu vzniklo zkrácením německého výrazu , který zkracoval větu . Název se v historických pramenech objevuje ve tvarech: de Sprinberk (1363), de Springenberch (1367), z Ssprimberga (1370), de Prymberka (1391), de Ssprymbergka (1395), w Ssprimbercze a pod Ssprimbergem (1483).\n\nNěkteré mapy a literatura lokalizují hrad na vrchol Vlčí hory, který se nachází asi o 600 metrů dále na jihovýchod. Skutečné místo, kde hrad stál, se nachází v blízkosti místní komunikace z Bílence směrem k Jesenické křižovatce. Asi jeden kilometr východně od vesnice silnice po kamenném mostě překračuje koryto Bíleneckého potoka. Těsně za mostem odbočuje cesta doprava, která asi po sto metrech přichází přímo pod ostrožnu se zbytky hradu.\n\nPrvní písemná zmínka o hradu pochází z roku 1363, kdy je zmiňován v predikátu Bohuňka ze Šprymberka, synovce Bohuslava ze Šanova. Bohuněk na hradě sídlil do své smrti v roce 1370 a jeho potomci hrad drželi až do husitských válek. Potom hrad patřil Janu mladšímu z Janovic a po jeho smrti ho jako odúmrť získal v roce 1464 Jan z Doupova. Vzápětí byl připojen k petrohradskému panství a roku 1483 se uvádí jako pustý.\n\nHradní stavby byly převážně dřevěné. Na severní a snadno přístupné straně hrad chránily val a šíjový příkop. Za nimi se nacházelo čtverhranné předhradí beze stop zástavby. Druhý příkop odděloval první a druhé předhradí, kde se dochovaly terénní relikty budov. Největší z nich stála v severovýchodním nároží a nejspíš byla podsklepená. Skalnaté hradní jádro bylo odděleno třetím příkopem. Pravděpodobně na něm stála věžovitá stavba a další dvouprostorová budova.\n\n\n"}
{"id": "1042312", "url": "https://cs.wikipedia.org/wiki?curid=1042312", "title": "Prášilka", "text": "Prášilka\n\nPrášilka (278 m n. m.) je vrch v okrese Náchod Královéhradeckého kraje. Leží asi 1 km jihovýchodně od obce Rychnovek na jejím katastrálním území.\n\nJe to výrazný svědecký vrch, krytý říčními štěrky a písky středopleistocenní říční terasy řeky Metuje, spočívajícími na svrchnokřídových slínovcích s polohami vápenců. Vrch pokrývá smíšený les.\n\nGeomorfologicky vrch náleží do celku Orlická tabule, podcelku Úpsko-metujská tabule, okrsku Novoměstská tabule a podokrsku Nahořanská kotlina.\n"}
{"id": "1042313", "url": "https://cs.wikipedia.org/wiki?curid=1042313", "title": "P21", "text": "P21\n\np21 je protein, který tlumí činnost jakéhokoliv komplexu cyklin-dependentních kináz s cyklinem a tím brání vstupu buněk do dalších kol buněčného cyklu. Aktivita p21 je stimulována pomocí proteinu p53, tedy např. v reakci na poškození DNA. Patří mezi Kip/Cip inhibitory.\n"}
{"id": "1042314", "url": "https://cs.wikipedia.org/wiki?curid=1042314", "title": "Most (seriál)", "text": "Most (seriál)\n\nMost (dánsky Broen, švédsky Bron) je dánsko-švédský televizní seriál. Natočeny byly 4 řady o osmi až deseti dílech, které byly v premiéře odvysílány v letech 2011, 2013, 2015 a 2018. Seriál se odehrává v Kodani a Malmö, městech spojených Öresundským mostem.\n\nNa začátku první řady seriálu je na tomto mostě nalezeno rozpůlené ženské tělo, jehož jedna polovina leží na dánské a druhá na švédské straně mostu. Proto začíná společné vyšetřování vraždy dánským policistou Martinem Rohdem a švédskou kriminalistkou Sagou Norénovou.\n\n\nÚspěch seriálu přilákal tvůrce z dalších zemí. Námět byl zpracován například v seriálu \"The Tunnel\" z roku 2013 v britsko-francouzské produkci a role mostu byla nahrazena Eurotunelem. Hlavní role policejních vyšetřovatelů hrají Clémence Poésy a Stephen Dillane. Ve stejném roce měl premiéru americký seriál \"The Bridge\" odehrávající se na americko-mexické hranici. V ruské produkci vznikl v roce 2018 seriál \"Мост\", jehož děj se zabývá vraždami na estonsko-ruské hranici mezi městy Narva a Ivangorod. Hlavní roli estonské policitky hraje Ingeborga Dapkūnaitė, ruského policistu představuje Michail Porečenkov. Další zpracování námětu pochází z produkce HBO Asia a Viu, kde v roce 2018 vznikl detektivní seriál \"The Bridge\" z prostředí malajsko-sigapurské hranice. V roce 2019 měl premiéru rakousko-německý serál \"Der Pass\", který se odehrává v horském průsmyku mezi Rakouskem a Německem. Hlavní role policistů v něm hrají Nicholas Ofczarek a Julia Jentsch.\n\n"}
{"id": "1042315", "url": "https://cs.wikipedia.org/wiki?curid=1042315", "title": "Mel B", "text": "Mel B\n\nMelanie Janine Brown (* 29. května 1975, Harehills, Yorkshire, Spojené království) více známá jako Mel B nebo Melanie B je britská zpěvačka, textařka, tanečnice, herečka, autorka, moderátorka, modelka, televizní osobnost a porotkyně talentových soutěží. Nejvíce se proslavila jako členka dívčí skupiny Spice Girls, ve které byla známá jako Scary Spice.\n\nMelanie Janine Brown se narodila v Harehills a vyrostla v Burley, Yorkshire ve Spojeném království. Studovala umění na Intake High School. Poprvé pracovala jako tanečnice v hotelovém resortu v Blackpoolu v Lancashire. Svojí hudební kariéru zahájila ve skupině zvané Touch. Skupinu opustila a spojila se s hudebním manažerem Simonem Fullerem, ten dal dohromady ji a několik dalších holek a vznikla skupina Spice Girls.\n\nMelanie Brown, Melanie Chisholm, Geri Halliwell, Emma Bunton a Victoria Adams se staly členkami skupiny Spice Girls. Musely absolvovat konkurz, kterého se zúčastnilo přes 400 žen. Melanie zpívala na konkurzu \"Greatest Love of All\". V roce 1995 skupina začala spolupracovat se Simonem Fullerem z 19 Entertainment a podepsaly s ním smlouvu. 7. července 1996 vydaly svůj debutový singl \"Wannabe\" a následující týden videoklip. Písnička se stala globálním hitem a stala se nejvíce prodávaným singlem od pouze ženské skupiny. Jejich alba Spice, Spiceworld a Fever se staly číslem jedna v hitparádách. Každá členka obdržela od médií přezdívku. Mel získala přezdívku \"Scary Spice\". Skupina patří k nejlépe prodávaným dívčím skupinám. Prodaly přes 75 milionů nahrávek. Jejich další album Forever slavilo menší úspěch než předchozí desky a tak se členky rozhodly začít sólo kariéru.\n\nSvé debutové album Hot vydala v listopadu roku 2000, měsíc před vydáním posledního alba Spice Girls Forever. Její singl \"Word Up\" se neumístil v hitparádách zrovna nejlépe. Začala se věnovat televizní kariéře, kdy hostovala show zaměřenou na černou hudbu Pure Naughty na BBC2. Také moderovala MOBO Awards. V roce 1998 s Billym Bellamy a v roce 1999 s Wyclefem Jeanem. V roce 2000 moderovala televizní show This is My Moment (talentový soutěž) a natočila dokument nazvaný Voodoo Princess. Její třetí singl \"Tell Me\" se stal číslem 4 v VB hitparádě a první týden se prodalo přes 40 tisíc kopií. Čtvrtý singl \"Feels so Good\" se umístil na pátém místě. Její pátý singl \"Lullaby\" věnovala své dceři. Její dcera se také objevila ve videoklipu k písničce, za což byla zpěvačka kritizována. Singl se umístil na 13. místě. Album nezískalo úspěch a tak Brown byla nucena odejít z nahrávací společnosti Virgin. V roce 2002 vydala autobiografii \"Catch a Fire\".\n\nV dubnu 2004 si zahrála roli Mimi Marquez v muzikálu Rent. Její druhé studiové album LA State of Mind bylo vydáno 27. června 2005. Allmusic označilo album jako nejhorší pop album desetiletí.\n\nPrvní filmová role přišla s britským dramatem Burn It. Objevila se v hororovém filmu Smrtící dávka, který byl zveřejněn rovnou na DVD v roce 2005. Po boku Kelly Rowland si zahrála ve filmu The Seat Filler. V roce 2005 získala hlavní roli v thrilleru Telling Lies. Film byl zveřejněn rovnou na DVD následující rok.\n\nV září roku 2007 se připojila k páté série americké televizní taneční soutěže Dancing with the stars, kde se jejím partnerem stal Maksim Chmerkovski. 27. listopadu 2007 získala druhé místo. Ve stejném roce se Spice Girls rozhodly vrátit k sobě a naplánovaly tour, ze které každá měla získat 20 milionů dolarů. Skupina se rozhodla vydat jejich Greatest Hits, které obsahovalo jejich největší hity, na začátku listopadu 2007. Jejich tour začala 2. prosince 2007. Filmař Bob Smeaton natočil oficiální film z tour nazvaný Spice Girls: Giving You Everything. Spice Girls získali smlouvu na reklamu pro Tesco, za kterou každá získala jeden milion liber.\n\nV lednu 2010 nahradila Marissu Jaret Winokur a stala se tak moderátorkou show Dance Your Ass Off. V září 2010 moderovala svojí vlastní show Mel B: It's a Scary World. Během 8. týdne australské verze X Factoru sloužila jako hvězdný mentor.\n\nV dubnu 2011 bylo oznámeno, že nahradí Kyle Sandilands jako porotkyni ve třetí sérii australské verze The X Factor, po boku Ronana Keatinga, Guye Sebastiana a Natalie Bassingthwaighte. Ve své první sérii dostala na starost kategorii \"Dívky pod 25\". V únoru 2012 bylo oznámeno, že nahradí Soniu Kruger jako moderátoru australské verze Dancing with the stars. Na konci března podepsala smlouvu s EMI Music Australian na vydání třetího alba. Vrátila se do čtvrté série X Factoru a získala na starost kategorii \"Chlapci pod 25\". Její svěřenec Jason Owen skončil na druhém místě, kdy ho porazila Samantha Jade a její mentor Guy Sebastian. V červnu 2012 bylo potvrzeno, že Mel se stane hostujícím porotcem na konkurzu v Manchesteru pro britskou verzi The X Factor, po boku Louise Walshe, Garyho Barlowa a Tulisa Contostavlos.\n\n20. února 2013 bylo oznámeno, že nahradí Sharon Osbourne v panelu porotců americké televizní soutěže Amerika hledá talent. Současně občasně moderovala Today Show na stanici NBC. V nu 2013 bylo potvrzeno, že bude sedět v porotě australské verze talentové soutěže Austrálie hledá talent. Ten samý měsíc bylo potvrzeno, že se nevrátí jako porotce do páté série australského X Factoru a byla nahrazena Dannii Minogue.\n\nPo osmi letech vydala singl \"For Once in My Life\" z jejího plánovaného třetího alba. V únoru 2014 bylo oznámeno, že se stane koučem australské verze soutěže Hlas: děti, po boku Joela Maddena a Delty Goodrem. V červnu byla potvrzena jako čtvrtý porotce britské verze X Factoru. Také bylo oznámeno, že se stane koučem v páté sérii australského Hlasu, po boku will.i.am, Joela Maddena a Rickyho Martina.\n"}
{"id": "1042317", "url": "https://cs.wikipedia.org/wiki?curid=1042317", "title": "Aquilaria malaccensis", "text": "Aquilaria malaccensis\n\nAquilaria malaccensis je mohutný tropický strom z čeledi vrabečnicovité (\"Thymelaeaceae\"). Listy jsou jednoduché, střídavé, květy málo nápadné, zelené až žluté, uspořádané v okolíkovitých květenstvích. Druh roste v tropické Asii. Poskytuje ceněné vonné dřevo, používané zejména v parfumerii a asijské medicíně, známé jako \"agarwood\" (ze sanskrtského \"aguru\") nebo \"aloeswood\". Ze dřeva je získáván vonný olej nazývaný v parfumerii \"oudový olej\".\n\n\"Aquilaria malaccensis\" je mohutný stálezelený strom dorůstající výšky až 40 metrů a průměru kmene 1,5 až 2,5 metru. Borka je hladká, bělavá. Listy jsou jednoduché, střídavé, podlouhle eliptické až kopinaté, tužší, na obou stranách lesklé, 7,5 až 12 cm dlouhé a 2,5 až 5,5 cm široké, na bázi klínovité až tupé, na vrcholu zašpičatělé. Žilnatina je zpeřená, tvořená 12 až 16 páry postranních žilek. Řapík je 4 až 6 mm dlouhý. Květy jsou uspořádány v úžlabním květenství, tvořeném několika okolíky složenými z asi 10 květů. Květy jsou zelené nebo špinavě žluté, zvonkovité, pětičetné, 5 až 6 mm dlouhé. Kališní cípy jsou 2 až 3 mm dlouhé, rozestálé, asi tak dlouhé jako kališní trubka. Tyčinky jsou 1 až 2 mm dlouhé, s krátkými nitkami. Semeník je drobný, 1 až 1,5 mm dlouhý, hustě chlupatý, na vrcholu s téměř přisedlou hlavatou bliznou. Plodem je lokulicidní tobolka kapkovitého tvaru, 3 až 4 cm dlouhá, obsahující 1 nebo 2 semena. Semena jsou asi 10 mm dlouhá, na vrcholu se 4 mm dlouhým zobanem.\n\nDruh \"Aquilaria malaccensis\" je rozšířen v tropické jižní a jihovýchodní Asii. Roste v severovýchodní Indii, Bangladéši, Bhútánu, Indonésii, Malajsii, Myanmaru, Filipínách, Singapuru a Thajsku.\nNejčastěji roste ve smíšených lesích v nadmořských výškách od 0 do 850 metrů, v příhodných lokalitách v nadmořské výšce přes 1 000 metrů. Na stanoviště není vybíravý a roste na dobře odvodněných půdách na svazích hor i v blízkosti bažin.\n\nPro získání ceněného vonného dřeva jsou vyhledávány stromy napadené houbou \"Phaeoacremonium parasitica\", případně jsou podhoubím této houby uměle infikovány. Mycelium prorůstající dřevem dráždí rostlinu k vyměšování vonné pryskyřice. Napadené jádrové dřevo je tmavé a těžké, zatímco zdravé dřevo je světlé a poměrně lehké.\n\nDruh byl v minulosti hodně těžen v téměř celém svém areálu rozšíření.\nV Červeném seznamu ohrožených druhů IUCN je veden jako zranitelný. Je rovněž zařazen v seznamu CITES. V Indii je veden jako kriticky ohrožený (roste pouze v severovýchodní Indii ve státech Assam, Manípur, Méghálaj a Tripura) a jeho vývoz je zakázán. V Indonésii a Malajsii je těžba \"agarwood\" regulována, plnou ochranu má v Bhútánu, Myanmaru, Filipínách, Singapuru a Thajsku.\n\nPřevážná většina dřeva na trhu pochází z divoce rostoucích stromů. V současnosti je dřevo \"Aquilaria malaccensis\" nahrazováno dřevem příbuzných stromů, zejména \"Aquilaria filaria\" a \"Gyrinops ledermannii\" z Papuy-Nové Guiney.\n\nStrom \"Aquilaria malaccensis\" je těžen pro vysoce ceněné vonné dřevo, známé jako \"agar\", \"agarwood\", \"eaglewood\", \"aloeswood\", \"gaharu\" nebo \"kalamabak\". Po dřevu je poptávka zejména ve východní Asii a na Středním východě. Je využíváno zejména v medicíně, parfumerii a jako vykuřovadlo. Destilací se získává vonný olej (silice), známý jako \"agar oil\". Strom o stáří 80 let poskytuje asi 6 až 9 kg oleje.\n\nRostlina je v tradiční indické medicíně používána jako adstringens, karminativum, lék proti astma, průjmu a úplavici. Dále je využívána při dně, revmatismu, ochrnutí, jako stimulans při sexuální vyčerpanosti a jako mast na kožní onemocnění.\n\n"}
{"id": "1042318", "url": "https://cs.wikipedia.org/wiki?curid=1042318", "title": "Salcburský festival", "text": "Salcburský festival\n\nSalcburský hudební festival ( Salzburger Festspiele) je každoroční letní hudební událost v rakouském Salcburku, rodišti Wolfganga Amadea Mozarta. \n\nHistorie festivalu sahá až do roku 1877, kdy se konalo několik nepravidlených hudebních událostí. Pravidelně se festival v Salcburku koná od roku 1920, vždy v měsících červenci a srpnu.\n\nNěkterými odborníky považován za světově nejvýznamnější festival klasické hudby a divadelního umění. \n\nZnakem festivalu je každoroční zahájení představením \"Jedermann\", příkladná představení s hudbou Mozarta či Strausse, stejně jako rozmanité a znamenité divadelní, operní a koncertní programy. Každý rok se během šesti týdnů koná více než 200 akcí, kterých se účastní více než 250 000 návštěvníků.\n\nUměleckým ředitelem festivalu v Salcburku je od října 2016 Markus Hinterhäuser.\n\nOd roku 1967 se také koná každoroční \"Salcburský velikonoční festival\", pořádaný samostatnou organizací.\n\n"}
{"id": "1042321", "url": "https://cs.wikipedia.org/wiki?curid=1042321", "title": "André Hercule de Fleury", "text": "André Hercule de Fleury\n\nAndré-Hercule de Fleury [\"andré erkyl d'flöry\"] (6. června 1653, Lodève – 10. ledna 1743, Issy-les-Moulineaux) byl francouzský římskokatolický duchovní, 72. biskup z Fréjus, kardinál a první ministr Francie za vlády Ludvíka XV.\n\nAndré-Hercule se narodil v Lodève na jihu tehdejšího Francouzského království. Byl poslán k Jezuitům na vzdělání do Paříže, kde studoval filosofii a teologii a následně se stal knězem.\n\nDíky vlivu kardinála Bonziho se stal správcem almužen u Marie Terezy, manželky krále Ludvíka XIV., po její smrti přímo u něj. Roku 1698 je jmenován biskupem ve Fréjus, nicméně sedmnáct let v provinční diecézi jej donutilo poohlédnout se po dvorském úřadu.\n\nV roce 1715, několik měsíců před smrtí Ludvíka XIV. se stal vychovatelem jeho pravnuka, budoucího krále Ludvíka XV. Získal si jeho náklonnost a poté, co skončila doba regentství a Ludvík XV. se dostal k moci, navrhuje Fleury jako prvního ministra Ludvíka Jindřicha, vévodu Bourbonského.\n\n11. září 1726 přišlo de Fleurymu jmenování kardinálem papežem Benediktem XIII., v témže roce se stal prvním ministrem Francie. Tuto funkci zastával až do své smrti.\n\n"}
{"id": "1042323", "url": "https://cs.wikipedia.org/wiki?curid=1042323", "title": "Martina Preissová", "text": "Martina Preissová\n\nMartina Preissová, rozená Stehlíková, dříve též Válková (* 31. října 1975 Znojmo) je česká divadelní, televizní a filmová herečka.\n\nPo ukončení Střední pedagogické školy studovala obor herectví na Janáčkově akademii múzických umění v Brně, kterou zakončila v roce 1998. Již během studia hostovala v Národním divadle Brno, následně zde získala stálé angažmá (1998–2000). Po dvouletém hostování v Národním divadle v Praze se stala od roku 2000 stálou členkou tamní činohry a hostuje i na jiných pražských scénách. Byla dvakrát (1999, 2004) nominována na Cenu Thálie.\n\nPrvní manželství uzavřela s dirigentem Romanem Válkem. Po rozvodu v roce 2005 se podruhé vdala 28. července 2009 za herce Martina Preisse.\n\n\n\n"}
{"id": "1042326", "url": "https://cs.wikipedia.org/wiki?curid=1042326", "title": "Seznam největších světových firem podle tržeb", "text": "Seznam největších světových firem podle tržeb\n\nTento seznam řadí světové firmy (resp. konsolidované celky) podle výše jejich tržeb z prodeje zboží, výrobků a služeb v miliardách amerických dolarů za poslední účetní období. Pokud je hospodářský rok společnosti odlišný od kalendářního, jsou uvedeny tržby za hospodářský rok, ve kterém je z kalendářního nejvíce měsíců. Seznam obsahuje společnosti s tržbami za rok 2013 vyššími než 250 miliard. \n"}
{"id": "1042331", "url": "https://cs.wikipedia.org/wiki?curid=1042331", "title": "Chirped pulse amplification", "text": "Chirped pulse amplification\n\nChirped pulse amplification (CPA) je technika zesilování laserového svazku, založená na časovém roztažení impulsu před zesílením a jeho následné kompresi po zesílení.\n\nTato technika byla původně navržena ke zvýšení výkonu radarů v 60. letech 20. století. V polovině 80. let téhož století Donna Stricklandová a její školitel Gérard Mourou na University of Rochester poprvé použili tuto techniku k zesilování laserového svazku. Do té doby byla intenzita laserů limitována kvůli možnému poškození optických prvků díky nelineárním procesům (např. samofokuzace, filamentace laserového svazku).\n\nČasové prodloužení laserového impulsu je potřebné ke snížení intenzity laserového svazku tak, aby jeho velká intenzita nepoškodila aktivní médium, ve kterém se svazek zesiluje. Po zesílení v několika laserových zesilovačích se svazek zase zkrátí v optickém kompresoru. Jeho podstata je podobná prodlužovači, ale délky optických drah pro jednotlivé spektrální složky impulsu musí mít opačné pořadí. Protože čelo impulsu mělo v prodlužovači nejkratší optickou dráhu, tak v kompresoru ji musí mít nejdelší. \n\nObě zařízení (prodlužovač, kompresor) využívají disperzní prostředí, což je hmotné prostředí, jehož klíčovou vlastností je citlivost k vlnové délce procházejícího laserového svazku. Pokud je prostředí takové, že čím kratší je vlnová délka, tím pomaleji impuls postupuje, je to prostředí s normální disperzí. Pokud platí, že čím delší je vlnová délka, tím pomaleji impuls postupuje, pak je to prostředí s anomální disperzí.\n\nVyužívá se faktu, že čím kratší je elektromagnetický impuls, tím širší je jeho spektrální rozklad. Laserové impulsy s vysokou energií ovšem nemají dostatečně široké spektrum. Zkrátit je výše uvedenou metodou CPA je v principu možné, nikoli však do femtosekundové oblasti. K zesilování ultrakrátkých impulsů až na petawattovou úroveň se v současné době prakticky ve všech laserových systémech po celém světě využívá technika \"OPCPA\".\n"}
{"id": "1042332", "url": "https://cs.wikipedia.org/wiki?curid=1042332", "title": "Ledovková kalamita v Česku 2014", "text": "Ledovková kalamita v Česku 2014\n\nRozsáhlý výskyt ledovky zejména na trolejovém trakčním vedení elektrizované drážní dopravy způsobil v Česku od pondělí 1. prosince 2014 do středy 3. prosince 2014 mimořádně rozsáhlé narušení provozu železniční, tramvajové a trolejbusové dopravy. Neprůjezdnost a nehody způsobila ledovka i v silniční dopravě, docházelo k pádům a zraněním chodců, poškozením stromů a elektrických vedení atd. Mluvčí Správy železniční dopravní cesty a Dopravního podniku města Brna označili tuto kalamitu za největší tohoto druhu za posledních třicet let. V Praze byl, podle původního sdělení mluvčí DPP poprvé v historii, kvůli počasí zcela zastaven provoz tramvají (později DPP přiznal, že se tak stalo již v roce 1901).\n\nKalamitní situace vznikla v souvislosti s teplou frontou na severním okraji tlakové níže nad západním Středomořím. Ve vyšších polohách z ní pronikal do Česka teplejší vzduch a mrznoucí srážky, protože při zemi v některých oblastech mrzlo. Kalamitní situace měla být ve středu 3. prosince ukončena oteplením. Hrozilo však že by se v závěru týdne s příchodem studené fronty odhadovaným na sobotu mohla situace opakovat.\n\nČeský hydrometeorologický ústav vydal první výstrahu varující před hrozící ledovkou v neděli v 10:43 hodin. Nedělní výstrahy (další vyšla před jedenáctou večer) a pondělní výstraha z 11 hodin dopoledne se sice týkaly rozsáhlého území, ale ještě nezahrnovaly Prahu, na tu se vztahovala až pondělní výstraha z 16:07 hodin. V pondělí bylo vydáno varování pro většinu oblastí Moravy a Slezska i jižní a západní Čechy (Jihočeský kraj, Jihomoravský kraj, Karlovarský kraj, Kraj Vysočina, Moravskoslezský kraj, Olomoucký kraj, Pardubický kraj, Plzeňský kraj, Ústecký kraj, Zlínský kraj s platností do 2. prosince 18:00). V úterý v 10:56 ČMHÚ vydal varování před ledovkou o nízkém stupni nebezpečí na území celé republiky mimo Liberecký a Ústecký kraj, ovšem již jen o nízkém stupni nebezpečí, s dobou platnosti varování do středečních 18 hodin.\n\nZ důvodu kalamity vydaly místní správní orgány, správci lesů a parků a dopravci řadu výzev, aby lidé co nejvíce omezili své cesty, aby nevstupovali do lesů a parků a nezdržovali se pod velkými stromy atd., popřípadě aby se na jízdy autem vybavili dekami, svítilnou, lopatou, sněhovými řetězy a startovacími kabely.\n\nV pondělí ráno vznikly problémy zejména na silnicích nižších tříd na Vysočině a v Jihomoravském kraji. Na Třebíčsku se ve větší míře pod tíhou ledu lámaly větve a stromy.\n\nNa Přerovsku, Ústecku a v Brně v pondělí odpoledne zcela zkolabovala veřejná hromadná doprava, na Přerovsku byl vyhlášen na silnicích kalamitní stav, městská hromadná doprava v Přerově zcela zastavila provoz. V řadě oblastí od Moravy až po střední Čechy docházelo ke zvýšenému počtu silničních dopravních nehod.\n\nV Ostravě krajská policejní mluvčí hodnotila situaci dopravní nehodovosti v pondělí večer jako mimořádnou, přestože nedošlo ke smrtelným následkům.\n\nV pondělí po 22. hodině byl neprůjezdný hlavní silniční tah z Frýdku-Místku na hranice s Polskem a Slovenskem, které byly zataraseny stojícími kamióny včetně jednoho havarovaného. Osádky automobilů trávily v koloně až 5 hodin. Zprovoznit se úsek podařilo kolem 1 hodiny po půlnoci.\n\nZáchranná služba hlavního města Prahy zaznamenala za pondělí o 32 % výjezdů více, než je dlouhodobý průměr, počet tísňových volání byl 31 % nad průměrem. Na úrazové ambulanci v Praze na Bulovce ošetřili v pondělí až o třetinu více pacientů než obvykle, nejčastěji šlo o ošetření zápěstí a kotníků. Záchranná služba v Jihomoravském kraji hlásila za pondělí zvýšení počtu výjezdů kvůli ledovce asi o 50 % (300 místo 200).\n\nV Brně v pondělí odpoledne voda na zemi nenamrzala, ale vznikala námraza na trolejích, stromech či římsách. Dopravní podnik města Brna téměř zcela přerušil provoz tramvají a trolejbusů, náhradní dopravu v omezeném rozsahu zajišťovaly autobusy. V Brně několikrát došlo vlivem námrazy k vyzkratování trolejí. Pracovníci se snažili troleje zbavovat námrazy manuálně. Mluvčí brněnského dopravního podniku Linda Hailichová v pondělí odpoledne uvedla, že dispečeři takovou situaci nepamatují 30 let. Řidiči tramvají uvízli se soupravami na různých místech mnohdy na celý den, podnik pak řidiče večer svážel domů. V pondělí kolem 20. hodiny se stále nedařilo situaci zlepšovat a podnik sestavoval krizový plán na úterý, v němž se uvažovalo o úplném zastavení tramvajové dopravy a o zřízení náhradní autobusové dopravy podle modelu nočních rozjezdů. V úterý ráno byl téměř zcela přerušen provoz trolejbusů, z 12 tramvajových linek byly po šesté hodině zcela mimo provoz již jen dvě (linka 4 a 10), v celé délce trasy však jezdila pouze linka 9. Od 12:30 byl obnoven provoz v celé trase linky 12, na dalších úsecích pokračovalo odstraňování námrazy. Tramvajový uzel na Mendlově náměstí byl ještě v úterý odpoledně mimo provoz kvůli přepálené troleji. Do úterních 15 hodin se podařilo zprovoznit pouze 2 z brněnských trolejbusových linek, 34 na Žabovřesky a 36 na Komín, stejný stav byl hlášen i po 18. hodině. Ve středu během rána byly již zprovozněny všechny tramvajové linky, pouze linku 2 v úseku mezi ústředním hřbitovem a Modřicemi nahrazoval autobus. Ze 13 trolejbusových linek bylo ve středu kolem 7. hodiny v provozu pouze 5, ostatní byly zčásti nahrazovány autobusy.\n\nDopravní podnik hl. m. Prahy hlásil v pondělí před 20. hodinou přerušení provozu na 7 tramvajových linkách a zavedení náhradní autobusové dopravy v Hloubětíně, Nuslích a Holešovicích. V pondělí od 19:33 bylo evidováno přerušení provozu tramvají v úseku na Petřiny. Před 21. hodinou byl z 22 tramvajových linek na 13 přerušen provoz. Ve 22:35 ROPID oznámil, že 90 procent tramvajové sítě je mimo provoz, v noci měli pracovníci námrazu z trolejí odstraňovat. V úterý ráno tramvaje v Praze vůbec nevyjely. Na hlavních okrajových tratích byla zřízena náhradní autobusová doprava k nejbližší stanici metra na 10 zvláštních linkách s označením X, v centru města byl tramvajový provoz zrušen bez náhrady. Dopravní podnik avizoval omezení provozu a nepravidelný provoz na všech autobusových linkách z důvodu převedení části autobusů na náhradní dopravu za tramvaje. Náhradní doprava jezdila v dlouhých a nepravidelných intervalech mezi 20 minutami až 1 hodinou a autobusy byly přeplněné, informace o přerušení provozu na zastávkách zcela chyběly.\n\nNa tratích stálo během úterý mnoho opuštěných tramvají, které tam uvízly během pondělka, podnik je postupně stahoval do vozoven, což prý v noci nebylo možné. Ještě v úterý před polednem stálo na tratích kolem 100 souprav, nikde však neblokovaly dopravu, většinou stály ve smyčkách.\n\nO přerušení provozu tramvají a zřízení náhradní dopravy informovaly v půl desáté dopoledne v některých částech Prahy sirény s hlášením, odpoledne začaly hlásit v pravidelných intervalech od 13 hodin a po 16. hodině bylo vysílání přerušeno. Primátorka Adriana Krnáčová dopoledne před zasedáním krizového štábu uvedla, že přesný harmonogram hlášení sirénami zatím není a město je využije až podle situace. Po jednání štábu upřesnila, že sirény budou nasazeny, když to bude potřeba. Primátorka v pondělí dopoledne po jednání krizového štábu rovněž konstatovala, že informovanost (například na sociálních sítích či webu dopravního podniku nebo hlášením v metru) není zatím dostatečná. Uvedla však, že „situaci máme pod kontrolou“. Informace prý v terénu poskytovaly tři mobilní skupiny dispečerů.\n\nLinky náhradní autobusové dopravy za kompletně přerušenou tramvajovou dopravu zajišťované asi stovkou autobusů:\n\nMluvčí DP Aneta Řehková řekla ČTK, že v Praze dosud ještě nikdy nebyl kvůli počasí zcela zastaven provoz tramvají. Později však podnik upřesnil, že kvůli počasí nevyjely tramvaje již v roce 1901, z jiných důvodů též v roce 1920 a několikadenní kolaps zažila tramvajová doprava v květnu 1945 při Pražském povstání.\n\nŘeditel DPP Jaroslav Ďuriš ještě v pondělí ve 13 hodin po jednání krizového štábu nedokázal říct, kdy bude provoz tramvají obnoven. Po 15. hodině byl zkušebně obnoven provoz na lince 9 v úseku mezi vozovnou Motol a vozovnou Žižkov. Po 17. hodině byla prodloužena až na jednu ze svých pravidelných konečných, na Spojovací. Kolem 18. hodiny byl obnoven provoz na lince 18, do 19. hodiny pak byl postupně obnoven provoz na linkách 3, 12, a 20 s tím, že těchto pět denních linek mělo zůstat v provozu po celou noc a zároveň byl prodloužen večerní provoz metra do 1:30 hodin. Ve středu ráno jezdilo 11 tramvajových linek (3, 4, 5, 8, 9, 12, 17, 18, 20, 22 a 26), z nich však sedm linek jen po zkrácené nebo upravené trase, kolem 7. hodiny se k nim přidaly další čtyři linky (1, 7, 10, 11). Po 7. hodině byly již v provozu linky 1, 3, 4, 5, 7, 8, 9, 10, 11, 12, 17, 18, 20, 22, 26, některé jen ve zkrácené trase, a z linek náhradních autobusů zůstávaly už v provozu pouze linka X1 Petřiny – Hradčanská – Strossmayerovo náměstí – Dělnická – Výstaviště Holešovice – Strossmayerovo náměstí – Petřiny a X3 v trase Sídliště Modřany – Nádraží Braník. Kolem jedenácté hodiny byl obnoven provoz linek 13, 14, 24 a 25, obnovení linek 2 a 6 bylo plánováno na odpoledne. Ve 14 hodin byl obnoven plný provoz všech tramvajových linek.\n\nV Olomouci kvůli námraze na trolejích byl v pondělí od 15:00 hodin tramvajový provoz zcela zastaven (on-line zpravodajství idnes.cz o tom informovalo až v úterý před 10. hodinou), v úterý ráno tramvaje vůbec nevyjely. V omezeném rozsahu byla zajištěna náhradní autobusová doprava za linky 1, 2, 4 a 7 se zhruba dvojnásobným až trojnásobným intervalem. Ještě v úterý v 17 hodin DP hlásil, že se nepodařilo obnovit provoz na žádné tramvajové lince, a oznámil, že nevyjedou ani ve středu ráno. Ve středu ráno tramvaje opět nevyjely. Kolem půl jedenácté DP oznámil, že tramvajová trať z Nové Ulice na hlavní nádraží by mohla být zprovozněna ve středu odpoledne anebo ve čtvrtek. Námraza byla z trolejí otloukána speciálním zařízením za pomoci pracovních čet z Ostravy a specializovaných firem.\n\nPodle úterní odpolední zprávy byl omezen provoz na 8 trolejbusových linkách a nasazena náhradní autobusová doprava, posilové trolejbusové linky 4, 21 a 27 byly zrušeny bez náhrady.\n\nŽelezniční dopravci měli od pondělního odpoledne problémy zejména s provozem elektrických lokomotiv a jednotek. Situaci zmírňovali především využitím dieselových vlaků a lokomotiv. V pondělí večer docházelo k velkým problémům zejména na Moravě, narušen byl kolem 18. hodiny i provoz na koridoru Praha–Brno kvůli poruše trakčního vedení u České Třebové. Po 19. hodině došlo k přerušení provozu mezi Olomoucí a Ostravou, protože námraza na trolejovém vedení znemožnila vlakům odběr proudu. V pondělí po 21. hodině byl přerušen provoz na hlavním koridoru v úseku v úseku Kolín – Velim a na příměstských tratích směrem na Nymburk a Benešov, na dalších tratích byl provoz silně omezen. V pondělí před 22. hodinou oznámily České dráhy rozsáhlé omezení dopravy na úterý.\n\nNěkteré vlaky v pondělí večer zůstaly stát na širé trati i ve stanicích, některé bez vytápění, u jiných zůstalo vytápění funkční. Před 20. hodinou stály vlaky na řadě míst na tratích na Přerovsku, Olomoucku a u České Třebové, nově i u Kolína. Leo Expressu uvízly na trati tři soupravy a čtvrtou z Prahy již vůbec nevypravil.\n\nVlak IC 541 Hutník, který v pondělí v 18:11 vyjel z Prahy směrem na Kolín, zastavil na mostě u Dolních Počernic. Při druhém pokusu o rozjezd došlo kolem 21. hodiny k přepálení troleje a jejímu pádu na vlak. Poté přestalo fungovat topení, o hodinu později přestaly fungovat i vakuové záchody, poté zhasly i všechny informační displeje a cestující nedostali žádné informace ani jinak, kvůli spadlé troleji nesměli ani opouštět vlak, což však mnozí nedodrželi – muži chodili ven močit, část cestujících vlak opustila, části z nich výstup povolili hasiči. Od ČD obdrželi cestující ještě ve vlaku dárek v podobě šeku v hodnotě 30 Kč na vodu, kávu nebo čaj, který mohli uplatnit v jídelním voze. V pondělí před 23. hodinou nebo po půlnoci nebo v 1:14 hodin (údaje zdrojů se liší) byli cestující z tohoto vlaku stojícího v Praze mezi Libní a Běchovicemi evakuováni za pomoci hasičských autobusů. Cestující byli hasiči vyváděni po silně klouzajícím svahu. Z autobusů byli bez jakýchkoliv informací vysazení v Praze na hlavním nádraží.\n\nV Olomouckém kraji zajišťovali hasiči po celou noc z pondělka na úterý teplý čaj a přikrývky lidem, kteří uvízli v netopících vlacích. Ačkoliv se psalo o až čtyřhodinových zpožděních, v Chocni stál chladnoucí vlak s cestujícími po osmé hodině ranní už jedenáctou hodinu. U Tlumačova v noci zůstalo stát několik osobních vlaků, z jednoho hasiči evakuovali 37 cestujících, protože mu docházely záložní zdroje pro vytápění, v dalším pouze zajistili lidem lahvičky s pitím a o evakuaci se nepokoušeli, protože by lidé museli jít pěšky po ledovce. Vlaky s cestujícími zůstaly stát po celou noc například ve stanicích Lipník nad Bečvou, Drahotuše a Hranice na Moravě (celkem asi 300 cestujících), ráno je objeli hasiči s pitím a lehkým občerstvením, vytápění a osvětlení u těchto vlaků fungovalo. Vlak EC Hukvady odtáhla motorová lokomotiva do Ostravy ve 2:30 v noci, po téměř 8 hodinách čekání. SuperCity Pendolino 511 stálo u Červenky od pondělního večera až do úterka, stejně jako další desítky vlaků na koridoru.\n\nExpres Ex 144 Landek, který vyjel z Ostravy v pondělí před půl pátou odpoledne jako jeden z mála vlaků bez zpoždění, zůstal v půl šesté uvězněný na Přerovsku. Hodinu po zastavení expres zacouval do stanice Drahotuše, večer přivezli hasiči čaj a vodu, ráno sušenky a další pití. Průvodčí se nemohli kvůli přetíženým linkám nikam dovolat, a tak neměli informace. Do expresu, v němž fungovalo osvětlení a vytápění, během noci přistoupili cestující z osobního vlaku, který zůstal stát na jiné kolej a v němž topení nefungovalo. Hasiči vyprostili z vlaku 410 cestujících až v úterý dopoledne po 17 hodinách čekání. Ačkoliv vlak Landek stál přímo v zastávce Drahotuše, ke které vede silnice, a dispečer ČD o vlaku a počtu cestujících věděl, nepodnikl podle článku na webu firenet.cz dispečink ČD žádné opatření a nezabezpečil přísun potravin ani balené vody (podle jiných zdrojů hasiči lehkou stravu i vodu zajistili).\n\nČlen představenstva Českých drah Michal Štěpán pro iDnes.cz 4. prosince 2014 uvedl, že v pondělí večer zůstalo na trati už jen minimum vlaků, naprostá většina byla odtažena do maximálně tří hodin a dispečink ČD je navíc na jednorázové výpadky velmi dobře připraven.\n\nV úterý ráno byla železniční doprava v okolí Prahy na mnoha tratích zcela ochromena a neexistovala ani náhradní doprava. Na elektrifikovaných tratích byla většina vlaků odřeknuta, na zbývajících byly kapacitní elektrické jednotky nahrazeny většinou menšími motoráky. Na několika místech byl v úterý ráno přerušen železniční provoz kvůli padlým stromům, zejména na Žďársku. RegioJet si půjčil od společnosti Arriva vlaky dvouvozovou dieselovou jednotku s maximální rychlostí 100 km/h, kterou nasadil v úterý na vlak v 11:44 z Prahy do Havířova. Leo Express na úterý zrušil všechny vlakové spoje a nasadil na trať mezi Prahou a Ostravou čtyři náhradní autobusy. České dráhy pro provoz na elektrifikovaných tratích využily rezervní dieselové lokomotivy i motoráky stažené z neelektrifikovaných linek. Pro náhradní dopravu na trati do Berouna použily i již zazimovaný třívozový motorák Cyklohráček, přičemž houpačka byla odstraněna, přes koberec natažen igelit a soupravu řídil sám vedoucí oprav libeňského depa Václav Konopík.\n\nZpoždění vzniklo i při přepravě zásilek České pošty ve vlacích mezi Prahou, Pardubicemi, Olomoucí a Ostravou. Z pondělí na úterý byly všechny tři pravidelné noční vlaky v obou směrech spojeny do jednoho a přijely až po poledni. V noci z úterý na středu již jely tyto vlaky v obou směrech rozděleny na dva, dřívější dorazily do Prahy a Ostravy již kolem páté ranní, pozdější až odpoledne.\n\nVe úterý po 15. hodině mluvčí SŽDC oznámil výrazné zlepšení situace na tratích v Plzeňském a Ústeckém kraji a na Ostravsku. Kolem 22. hodiny mluvčí SŽDC oznámil, že hlavní tratě se daří postupně resuscitovat, částečné omezení trvalo na trati na Plzeň, problémy byly také při výjezdu z brněnského uzlu na Olomouc, Břeclav a Ostravu.\n\nV úterý večer Rakousko vypnulo napájení železniční tratě mezi Břeclaví a Grazem včetně stanice Břeclav. O dvě hodiny později zahájila napájení stanice Břeclav česká strana.\n\nV úterý po 13. hodině České dráhy oznámily, že vzhledem k prodloužení výstrahy ČHMÚ a vydání nové výstrahy SHMÚ bude až na výjimky v noci z úterka na středu zastavena veškerá dálková večerní a noční doprava mezi Českou republikou a Slovenskem. Odpoledne ČD avizovaly zrušení noční dopravy a zásadní omezení vlakové dopravy na středu. V úterý před 23. hodinou mluvčí ČD oznámil, že omezení ve středu zůstanou na Prostějovsku, Přerovsku a střední Moravě a že v koridoru Morava – Praha je v plánu asi dvacítka souprav s dieselovými lokomotivami.\n\nVe středu kolem jedenácté hodiny byl obnoven pravidelný provoz na tratích z Prahy do Berouna přes Rudnou, na trati z Prahy do Benešova a na městské lince S42, po poledni České dráhy oznámily obnovení elektrického provozu na hlavní koridorové trati Praha – Pardubice – Česká Třebová – Brno a na tratích z Prahy do Berouna a dále do Plzně a dalších tratích. RegioJet ve středu kolem 9 hodin oznámil, že na trase mezi Prahou a Ostravou obnoví 5 z 9 párů spojů uvedených v jízdním řádu za pomoci dieselových lokomotiv a vlaků půjčených od jiných dopravců. Lokomotivy si RegioJet zapůjčil od dopravců Kladenská dopravní a strojní, Autodoprava Hanzalík, RM Lines a Vítkovice Doprava a kvůli jejich nižšímu výkonu snížil délku vlaků na maximálně 8 vozů, již od úterka též využíval motorovou jednotku řady 845 od Arriva vlaky.\n\nNa některých místech měl být provoz obnoven až o víkendu, nejpozději v pondělí. Až do neděle se postupně srovnávaly turnusy jednotlivých souprav a vozů, což způsobilo koncem týdne kapacitní omezení některých vlaků, zejména pak mezi Prahou a Brnem, a mezi Ostravou a Slovenskem. Na vedlejší trať Střelice – Moravské Bránice u Brna napadaly desítky stromů, které se měly odklízet asi do pátku.\n\nMluvčí SŽDC Jakub Ptačinský uvedl, že je to nejhorší náledí a námraza za posledních 30 let. V úterý kolem 11. hodiny České dráhy oznámily, že situace postihla více než 100 000 cestujících a byly zrušeny stovky vlaků. V úterý kolem 16. hodiny upřesnily, že od pondělního večera bylo zrušeno 500 spojů ze 7500. Celkově ledovka omezila 1200 vlaků. Počet cestujících uvězněných v pondělí večer ve vlacích byl odhadnut na 48 000, České dráhy rozdaly na 100 000 cestovních poukázek v hodnotě 100 korun a vydaly na 19 500 zpožděnek. V souvislosti s železniční kalamitou nebyla hlášena žádná zranění ani ztráty na životech. Mluvčí Českých drah Jakub Ptačinský konstatoval, že České dráhy utrpěly ohromné škody především na reputaci železnice, avšak podle něj situace byla extrémní a o moc víc se dělat nedalo.\n\nZ 500 dieselových lokomotiv Českých drah byly pro náhradní vozbu místo elektrických využity jen asi tři desítky. Železniční aktivista Jindřich Berounský, toho času místopředseda Svazu odborářů služeb a dopravy, pro čtvrteční MF Dnes označil za nepochopitelné nestažení volných dieselových lokomotiv v noci z úterý na středu.\n\nLeo Express svým cestujícím vrátil jízdné a navíc nabídl vyplacení kompenzace v ceně poloviny jízdného. České dráhy přislíbily odškodnění cestujících, ale zdůraznily, že jde o mimořádné a jednorázové odškodnění, protože podle výjimky z pravidel pro odškodnění v železniční dopravě v EU, kterou si Česká republika prosadila, se odškodné v České republice v případech způsobených nepříznivou povětrnostní situací nepřiznává. Poslanecká sněmovna si v úterý odpoledne na návrh ODS vyžádala od premiéra Bohuslava Sobotky informace o přístupu ČD k cestujícím, kteří uvázli ve vlacích a na nádražích kvůli ledové kalamitě. Poté České dráhy před 17. hodinou upřesnily, že cestující, kteří nastoupili jízdu 1. nebo 2. prosince a jeli vlakem, který byl kvůli ledovce zpožděn o více než 2 hodiny, mají nárok na 100Kč poukázku či kompenzaci (voucher). Cestujícícm s traťovou jízdenkou nebo aplikací IN 100 má být připsáno jako kompenzace 50 věrnostních bodů do věrnostního programu ČD Body. Poukázku je možné uplatnit do 16. prosince 2014. Krom toho platila běžná pravidla pro návratky a náhrady jízdného.\n\nČeské dráhy přiznaly, že na zákaznické linky se kvůli nedostatečné kapacitě nebylo možné dovolat. V reakci na tuto událost České dráhy uvedly, že do roka má být po vzoru Německých drah dobudováno velké kontaktní centrum, které by využívalo více komunikačních kanálů, například SMS, Facebook nebo Twitter. Editace zpráv má být umožněna širšímu okruhu pracovníků ČD než dosud a má být navýšena kapacita odbavení telefonních hovorů.\n\nLetiště Václava Havla v Praze-Ruzyni se s ledovkou vypořádalo bez omezení provozu. Poslanecká sněmovna si v úterý 2. prosince 2014 odpoledne na návrh ODS vyžádala od premiéra Bohuslava Sobotky informace, proč nedokázal odletět vojenský speciál z kbelského letiště do Afghánistánu.\n\nV úterý kolem 9. hodiny ranní hlásil ČEZ, že bez dodávky proudu byly kvůli kalamitě stovky až tisíce domácností. Výraznější problémy byly na Chebsku a Karlovarsku, na severní Moravě a v okolí Olomouce i v některých místech v Pardubickém kraji. ČEZ vyhlásil kvůli poruchám způsobeným ledovkou a padajícími stromy kalamitní stav v okresech Chrudim, Svitavy a Přerov. Na jižní Moravě byly od pondělních 17 hodin a během úterka bez proudu tisíce domácností, u Telnice na Brněnsku námrazy přetrhaly vodiče vedení vysokého napětí, mimo provoz byly některé trafostanice. Námrazy někde bylo až 1 kg na metr vodiče. Ve středních Čechách byly v úterý ráno bez elektrického proudu tisíce lidí, například na Příbramsku, Kladensku, Rakovnicku, Kolínsku.\n\n"}
{"id": "1042333", "url": "https://cs.wikipedia.org/wiki?curid=1042333", "title": "Carinhall", "text": "Carinhall\n\nCarinhall bylo reprezentativní sídlo říšského maršála a předního nacisty Hermanna Göringa.\n\nMajestátní komplex budov se nacházel v Schorfheide mezi jezery Großdöllner See a Wuckersee na severu dnešní spolkové země Braniborsko. Stavba komplexu byla zahájena po roce 1933 a probíhala v několika etapách. Návrhem byl pověřen architekt Werner March, autor Olympijského stadionu v Berlíně. Později stavbu převzal Friedrich Hetzelt, který ji i dokončil. Na výstavbě se významně podílela stavební firma Philipp Holzmann.\n\nNázev komplexu luxusních budov pochází ze jména první, v roce 1931 předčasně zesnulé ženy Hermanna Göringa, Carin. Její ostatky sem nechal v roce 1934 pompézně převézt ze Švédska, zde bylo tělo uloženo v cínové rakvi do soukromé krypty, postavené pro tento účel.\n\nHonosné sídlo bylo odpočinkovým místem Hermanna Göringa a jeho rodiny po celou dobu druhé světové války.\n\nKdyž navštívil Carinhall Adolf Hitler, rozladěně prohlásil: \"Můj Berghof se s tím přirozeně nedá srovnávat. Mohl by sloužit leda jako zahradní pavilon\". Göring a jeho druhá žena Emmy přijali na Carinhallu řadu významných hostů, například jugoslávského regenta Pavla, bulharského panovníka Borise III., švédského následníka trůnu Gustava Adolfa, maďarského říšského správce Horthyho, řeckého krále Jiřího nebo Charlese Lindbergha. V roce 1939, jen několik měsíců před začátkem války usedlost navštívil ministr zahraničí Polské republiky Józef Beck.\n\nV prostorách Carinhallu byla umístěna Göringova soukromá sbírka uměleckých děl, z velké části pocházející z muzeí i soukromých sbírek v celé okupované Evropě.\nSoučástí komplexu bylo soukromé kino, tělocvična, vyhřívaný bazén, parní lázeň, bowling a obrovský přijímací sál. Zajímavostí je, že zde byla k dispozici i jedna z prvních myček nádobí, kterou vyrobila firma AEG.\n\nV roce 1943 se Göring rozhodl část sbírky převézt do úkrytu v solném dole u Altaussee ve Štýrsku. Tato umělecká díla byla v roce 1945 zajištěna spojenci a nákladními automobily převezena do centrálního sběrného místa (\"Central Collecting Point\") v Mnichově, kde byla umístěna v bývalých administrativních budovách NSDAP a budově Führerbau.\n\nDruhá část sbírky zůstala na Carinhallu. V lednu 1945 rozhodl Göring o jejím převozu zvláštními vlaky do Berchtesgadenu, kde měla být ukryta v tunelech. Umělecké poklady pak byly vyloženy a umístěny do protileteckého krytu.\n\nPo smrti Hermanna Göringa měl být Carinhall přeměněn na muzeum. S vývojem situace na frontách se však plány změnily. Hermann Göring opustil Carinhall 20. dubna 1945. S postupem 2. běloruského frontu nařídil 28. dubna 1945 příslušníkům malé jednotky Luftwaffe vyhodit budovy pomocí více než 80 leteckých pum do vzduchu. Ostatky Carin nechal tajně zakopat v lese. Hrob byl přesto nalezen příslušníky Rudé armády a zneuctěn. Místní hajný pozůstatky zachránil, pohřbil a informoval příbuzné ve Švédsku. Tělo bylo později kvůli východoněmeckým úřadům tajně exhumováno, pod cizím jménem zpopelněno a švédský pastor Heribert Jansson převezl urnu s popelem zemřelé do Švédska, kde byla uložena do původního hrobu na hřbitově v Lovö.\n\nV roce 1999 vzbudila zájem o místo původního sídla kniha \"Görings Reich: Selbstinszenierungen in Carinhall\", ve které je popisováno hledání „pokladů“ v ruinách bývalého sídla. Z obavy, že by se místo mohlo stát svatostánkem neonacistů se braniborská vláda rozhodla pozůstatky hrobu Göringovy ženy zlikvidovat.\n\nZbytky rezidence, sestávající z dvou bývalých ubytoven pro stráže, dvou částí hlavní brány a kaštanové aleje je v současnosti vedena na seznamu památek města Templin.\n\n"}
{"id": "1042334", "url": "https://cs.wikipedia.org/wiki?curid=1042334", "title": "Athalarich", "text": "Athalarich\n\nAthalarich (516 – 2. října 534) byl král ostrogótské říše v Itálii v letech 526-534. Pocházel z amalské dynastie, jeho děda byl Theodorich Veliký, otec římský konzul Eutharich ( \"Flavius Eutharicus Cillica\") a matka Theodorichova dcera Amalasuntha.\n\nPo smrti Thedoricha se římská šlechta znepokojovala následnictvím ve vládě ostrogótské říše. Athalarichovi bylo pravděpodobně 8. let a římští šlechtici měli obavy z nezletilosti následníka, který by nedokázal vést armádu či hájit zájmy Itálie. Navzdory této krizi se v roce 526 Athalarich stal novým ostrogótským králem. V době jeho nezletilosti se regentem říše stala jeho matka Amalasuntha, která se mu snažila poskytnout římské vznešené vzdělání, ale Ostrogóti byli údajně nešťastni, že mladý král na popud své matky přijímá zženštilé chování v římském stylu a nedostává se mu vojenského výcviku. Amalaswintha se během regentství stavěla proti nacionalistické frakci Ostrogótů a snažila se udržovat přátelské vztahy s byzantským císařem Justiniánem I. což se této frakci nelíbilo a snažili se mladého krále přiklonit na svou stranu. V důsledku této situace Athalarich propadl alkoholu a údajně vedl zpustlý život, který vedl k jeho předčasné smrti. Zemřel přirozenou smrtí 2. října 534. Nástupce Athalaricha se stal Theodahad, kterého si Amalasuntha po smrti syna zvolila za svého spoluvládce. Theodahad byl synovcem Theodoricha Velikého.\n\n"}
{"id": "1042335", "url": "https://cs.wikipedia.org/wiki?curid=1042335", "title": "Puščino", "text": "Puščino\n\nPuščino (rusky ) je město v Moskevské oblasti v Ruské federaci. Leží na Oce přibližně 120 kilometrů jižně od Moskvy a při sčítání lidu v roce 2010 v něm žilo přibližně dvacet tisíc obyvatel.\n\nDějiny města začínají v roce 1956, kdy bylo místo vybráno pro stavbu radioteleskopu, jenž se stal součástí Puščinské radioastronomické observatoře. Povahu vědeckého městečka si Puščino drží nadále, je zde několik ústavů Ruské akademie věd.\n\nSvůj soudobý název město získalo od vesnice Puščino, která se nacházela na severozápadním okraji a bylo poprvé zmíněno v katastrech dob Ivana Hrozného jako jakési panské Puščino. V XVIII-XIX století. Na břehu řeky Oka vzniklo šlechtické sídlo Puščino-na-Oce (nyní opuštěný, havarijním stavu).\n"}
{"id": "1042337", "url": "https://cs.wikipedia.org/wiki?curid=1042337", "title": "FK Nový Jičín", "text": "FK Nový Jičín\n\nFK Nový Jičín je moravský fotbalový klub z Nového Jičína, který byl založen roku 1922. V sezoně 1999/00 se umístil na druhém místě Divize E a postoupil do Moravsko-Slezské fotbalové ligy 2000/01 za těchto okolností: v průběhu MSFL 1999/00 se odhlásil FK HK Přerov, čímž se v soutěži uvolnila 3 místa. Krom vítězů Divize D a Divize E tak postupoval i nejlepší druhý tým divize, jímž se stal Nový Jičín se 62 body. Ve třetí nejvyšší soutěži startoval i v ročnících 1952, 1953 a 1964/65. Od sezony 2010/11 působí v Divizi E.\n\nZdroj: \n\nPoznámky:\n\n"}
{"id": "1042338", "url": "https://cs.wikipedia.org/wiki?curid=1042338", "title": "FC Dukla Hranice", "text": "FC Dukla Hranice\n\nFC Dukla Hranice je moravský fotbalový klub z Hranic, který byl založen roku 1948. Největšího úspěchu klub dosáhl v sezoně 1997/98, když vyhrál Moravsko-Slezskou Divizi E a postoupil do MSFL, v níž působil 2 ročníky (1998/99 a 1999/00). Od sezony 2012/13 působí v Okresní soutěži Přerovska - sk. B (nejnižší soutěž na Přerovsku).\n\nZdroj: \n\nPoznámky:\n\nZdroj: \n\n"}
{"id": "1042343", "url": "https://cs.wikipedia.org/wiki?curid=1042343", "title": "FK Krnov", "text": "FK Krnov\n\nFK Krnov je slezský fotbalový klub z Krnova, který byl založen roku 1933. K největším úspěchům klubu patří účast ve 3 ročnících novodobé 3. nejvyšší soutěže, Moravsko-Slezské fotbalové ligy (1996/97, 1997/98 a 1998/99), zejména pak bronzová příčka v nováčkovské sezoně 1996/97. Třetí nejvyšší soutěž hrál i v období 1952 – 1954. V sezoně 2015/16 působil v Divizi E (4. nejvyšší soutěž), ihned ovšem sestoupil.\n\n\nFK Krnov „B“ je rezervním týmem Krnova, který od sezony 2018/19 hraje ve Okresní soutěže Bruntálska (9. nejvyšší soutěž).\n\n"}
{"id": "1042344", "url": "https://cs.wikipedia.org/wiki?curid=1042344", "title": "Bruno Ferrero", "text": "Bruno Ferrero\n\nBruno Ferrero (* 5. května 1946, Villarbasse, Itálie) je italský římskokatolický kněz, salesián a spisovatel.\n\nJako sedmnáctiletý vstoupil k salesiánům a v roce 1974 přijal kněžské svěcení. V letech 1988 až 2009 pracoval v nakladatelství Elledici, a to od roku 1996 jako jeho ředitel. Od roku 2011 řídí salesiánský časopis Il bollettino salesiano.\n\n\n\n\n"}
{"id": "1042345", "url": "https://cs.wikipedia.org/wiki?curid=1042345", "title": "FC Slavoj Bruntál", "text": "FC Slavoj Bruntál\n\nFC Slavoj Bruntál byl fotbalový klub z moravsko-slezského pomezí, který byl založen roku 1946. K největším úspěchům klubu patří účast ve 3 ročnících novodobé 3. nejvyšší soutěže, Moravsko-Slezské fotbalové ligy v sezonách 1991/92, 1992/93 a 1993/94. Ve třetí nejvyšší soutěži startoval také v ročníku 1953. V roce 2014 došlo ke spojení dvou bruntálských oddílů, Slavoje a Olympie. Nový klub, vystupující v sezoně 2014/15 pod názvem FC Slavoj Olympia Bruntál, působí v I. A třídě Moravskoslezského kraje, sk. A (6. nejvyšší soutěž).\n\nZdroj:\n\n\nZdroj:\n\nPoznámky:\n\nFC Slavoj Kovkor Bruntál „B“ byl rezervním týmem Slavoje Bruntál.\n\n"}
{"id": "1042351", "url": "https://cs.wikipedia.org/wiki?curid=1042351", "title": "Tergnier", "text": "Tergnier\n\nTergnier je francouzská obec v departementu Aisne v regionu Hauts-de-France. V roce 2011 zde žilo 14 135 obyvatel. Je centrem kantonu Tergnier.\n\nAmigny-Rouy, Beautor, Condren, Frières-Faillouël, Liez, Mennessis, Travecy, Viry-Noureuil\n\n\"Počet obyvatel\" \n\n"}
{"id": "1042355", "url": "https://cs.wikipedia.org/wiki?curid=1042355", "title": "Středočeské muzeum v Roztokách u Prahy", "text": "Středočeské muzeum v Roztokách u Prahy\n\nStředočeské muzeum v Roztokách u Prahy se nachází na levém břehu Vltavy několik kilometrů severně od Prahy a patří dobou svého vzniku mezi nejmladší regionální muzea v Čechách. Jeho areál tvoří především objekt renesančního roztocekého zámku s vnitřním nádvořím, centrální nádvoří obklopené bývalými hospodářskými budovami a přilehlý zámecký park. Do komplexu muzea patří též v blízkosti stojící objekty Braunerova mlýna a Ateliéru Zdenky Braunerové.\n\nRenesanční zámek vznikl koncem 16. a začátkem 17. století přestavbou paláce s kaplí postaveného na místě původní gotické vodní tvrze pocházející ze 13. století. Dnešní podobu včetně arkád lemujících vnitřní nádvoří získal zámek stavebními úpravami z 18. století. V 19. století byl založen kolem zámku anglický park se vzácnými stromy a trvale umístěnými sochami ze 17. - 19. stol. Později přibyla i díla sochařky Hedviky Zaorálkové. V zadní části centrálního nádvoří je umístěn bronzový odlitek antické sochy boha Herma s malým Dionýsem. V bývalých hospodářských budovách kolem centrálního nádvoří byly zbudovány výstavní síně a další prostory pro pořádání krátkodobých výstav, doprovodných akcí a dalších kulturních programů. Vzniklo zde též návštěvnické centrum s malou kavárnou.\n\nObjekt mlýna, který v roce 1861 zakoupil advokát a významný český politik František August Brauner, byl pro potřeby muzea upraven koncem 70. let 20. století a nese název Braunerův mlýn. Dětství a mládí zde prožila i jeho dcera, malířka Zdenka Braunerová, která v sousedství mlýna nechala v letech 1903-1904 postavit podle vlastního návrhu ateliér ve stylu anglického venkovského domu. Jeho interiér vybavila stylovým nábytkem, obrazy, uměleckými předměty z keramiky a skla a lidovými výšivkami. Po ničivých povodních r. 2002 si oba objekty vyžádaly stavební úpravy. V případě ateliéru se jednalo o rozsáhlou rekonstrukci, která uvedla objekt do původního vzhledu. Za tuto zdařilou rekonstrukci budovy a zachování dobového prostředí atelieru získalo výstavy Středočeské muzeum cenu Gloria musealis v kategorii Muzejní počin roku 2005. V atelieru je stálá expozice české malířky, grafičky a knižní výtvarnice Zdenky Braunerové a připomíná místo setkávání předních českých i evropských umělců, mezi kterými byli i malíř Antonín Chittussi, spisovatel Vilém Mrštík nebo básník Julius Zeyer. Při povodni v roce 2013 byly mlýn i ateliér opět poničeny. Znovuotevření ateliéru po opravách se předpokládá v létě 2015.\n\nBěhem ničivých povodní v roce 2002 byl značně poškozen i zámek a jeho nejbližší okolí. Pro projekt \"Rekonstrukce a nové využití zámku v Roztokách u Prahy\" se podařilo zajistit finanční prostředky z dotací Regionálního operačního propgramu s příspěvkem Středočeského kraje.\n\nNa podzim 2011 začala generální rekonstrukce exteriérů, při které byly provedeny kompletní opravy omítek, dlažeb, sklepů, půdy, zahrady i terénu kolem objektu i rekonstrukce krovů. V letech 2013 - 2014 byly rekonstruovány interiéry, byl restaurován renesanční sál a stropní výmalba gotické věže. Bylo zbudováno infocentrum, zázemí pro cykloturisty, zrenovováno hygienické zařízení v přízemí zámku a instalován výtah.\n\nSlavnostní otevření muzea po rekonstrukci se konalo 19. června 2014 za účasti zástupců Středočeského kraje pro oblast školství, mládeže a sportu, kultury a památkové péče, radního pro oblast regionálního rozvoje, pověřeného ředitele Regionálního operačního programu Střední Čechy, ředitelky Středočeského muzea v Roztokách u Prahy Zity Suchánkové, starosty města Roztoky u Prahy Jana Jakoba, projektanta Tomáše Šantavého a zástupce dodavatelské firmy Subterra. V pátek 20. června 2014 se muzeum opět otevřelo veřejnosti.\n\nV muzeu byly zřízeny dvě nové stále expozice s historickou tematikou:\n\nVýstavní prostory jsou vybaveny autentickým dobovým nábytkem i doplňky, z nichž některé byly získány přímo z roztockých vil. Nechybí ani ukázky prvorepublikové módy.\n\nMuzeum spravuje dva archeologické sbírkové fondy s více než 550 tisíci kusy sbírkového materiálu. První je tvořen tzv. podsbírkou, tj. nálezy zakladatelů muzea, amatérských spolupracovníků a přebíraných školních a soukromých sbírek. Nálezy dokumentují kulturní vývoj v lokalitách Černý Vůl, Roztoky u Prahy, Velké Přílepy, Úholičky, Statenice, Tuchoměřice a Libčice nad Vltavou od mladší doby kamenné-neolitu, přes středověk, střední dobu bronzovou, dobu římskou až do doby stěhování národů. V roce 2001 byl sbírkový fond rozšířen o tzv. Archeologickou sbírku Středočeského muzea v Roztokách u Prahy, zahrnující nálezy především z archeologických průzkumů v okolí Hostivice a povodí Litovického potoka od roku 2001 dále.\nOba sbírkové fondy jsou uloženy v depozitářích Středočeského muzea v Roztokách u Prahy v Libčicích nad Vltavou.\n\nNávštěvnost Středočeského muzea v Roztokách u Prahy zvýšila akce s názvem Letní keramická plastika (LKP) (Summer exhibition of ceramic sculpture), která se od r. 2006 přesunula do jeho prostor z tradičního místa bechyňské klášterní zahrady, kde se konala pravidelně od roku 1993 pod názvem Letní plastika. Původně studentská akce, která chtěla představit práce žáků umělecké školy v Bechyni veřejnosti, se během času rozrostla v unikátní výstavu keramických soch a plastik českých i zahraničních umělců pod širým nebem. Výstavy se konají každoročně od června po celé léto až do konce září. Cílem výstavy je představit široké veřejnosti tvorbu sochařů a keramiků všech věkových skupin a možnosti jejího začlenění do kontextu současného výtvarného umění. Surovinou, ze které vznikají vystavené exponáty, je keramická nebo porcelánové hmota, někdy též v kombinaci s jinými materiály. Sochy a geometrické či abstraktní plastiky jsou vytvářeny, případně vybírány, přímo pro prostory, kde budou vystaveny. Jejich začleněním do přírodních scenérií zámecké zahrady a nádvoří je umocněno jejich umělecké vyznění.\n\nZákladní, poměrně stálá, skupina vystavujících se obměňuje pouze přizváním jednotlivých studentů uměleckých škol nebo účastníků ze zahraniční. Každý ročník výstavy má také jednoho nebo dva čestné hosty z řad známých sochařů a keramiků. V minulosti tak vystavovali na LKP svá díla umělci: Jan Hendrych, Miloslav Chlupáč, Pavel Knapek, Jan Koblasa, Pravoslav Rada, Václav Šerák, Lubomír Šilar, Bohumil Zemánek, Elžbieta Grosseová a Jindra Viková.\n\nV areálu Středočeského muzea v Roztokách u Prahy proběhly dosud výstavy LKP:\n\n(Z důvodu rekonstrukce zámku a částečného znepřístupnění zámeckého parku se 19. ročník LKP konal 18. 6. - 2. 10. 2011 v areálu hradu Klenová u Klatov, čestným hostem byl in memoriam Mojmír Preclík. Také 20. jubilejní ročník výstavy LKP proběhl ve stejném prostředí 19. 6. - 31. 10. 2012).\n\nPo skončení rekonstrukce a zpřístupnění celého parku se v roce 2014 konal ve dnech 14. 6. - 31. 10 2014 21. ročník výstavy Letní keramická plastika opět v areálu Středočeského muzea v Roztokách u Prahy.\n\nZáštitu nad výstavami LKP převzalo Uměleckoprůmyslové muzeum Praha (UPM). V rámci akce nazvané Ozvěny Letní keramické plastiky (OLKP) (Echoes of the Summer Exhibition of Ceramic Sculpture) umisťuje pravidelně několik keramických plastik z minulých ročníků na pozemek zahrady u budovy UPM v centru Prahy. Návštěvníci měli doposud možnost si je prohlédnout při muzejních nocích nebo o vybraných (předem oznámených) letních víkendech. V roce 2010 se výstava OLKP konala v areálu zámku Kamenice nad Lipou.\n\n\n"}
{"id": "1042362", "url": "https://cs.wikipedia.org/wiki?curid=1042362", "title": "Dieter Grahn", "text": "Dieter Grahn\n\nDieter Grahn (* 20. března 1944, Zobten) je bývalý východoněmecký veslař. Dvakrát se stal na čtyřce bez kormidelníka olympijským vítězem, v roce 1968 v Ciudad de México a v roce 1972 v Mnichově.\n\n"}
{"id": "1042367", "url": "https://cs.wikipedia.org/wiki?curid=1042367", "title": "Tomakomai", "text": "Tomakomai\n\nTomakomai ( , \"Tomakomai-ši\") je japonské město na ostrově Hokkaidó v podprefektuře Iburi. V únoru 2012 zde žilo 174 216 obyvatel v 83 836 domácnostech. Při rozloze 561,49 km² tak činí hustota zalidnění 310,27 obyvatel na km².\n\nVe městě se nachází sportovní hala Hakučó Arena, ve které hraje své zápasy tým Asijské hokejové ligy Ódži Eagles a rychlobruslařský ovál Tomakomai Highland Sports Center na kterém se v roce 2009 uskutečnilo Mistrovství Asie v rychlobruslení 2009.\n\n"}
{"id": "1042369", "url": "https://cs.wikipedia.org/wiki?curid=1042369", "title": "Dzintars Zirnis", "text": "Dzintars Zirnis\n\nDzintars Zirnis (* 25. dubna 1977, Riga, Lotyšská SSR, SSSR) je bývalý lotyšský fotbalový obránce. Většinu své hráčské kariéry strávil v lotyšském klubu FK Liepājas Metalurgs.\nV letech 1997–2010 nastupoval za lotyšskou fotbalovou reprezentaci.\nV A-mužstvu reprezentace Lotyšska debutoval 19. 8. 1997 v přátelském utkání v Rize proti týmu Ázerbájdžánu (remíza 0:0).\n\nZúčastnil se Mistrovství Evropy 2004 v Portugalsku, kde Lotyšsko obsadilo poslední čtvrtou příčku v základní skupině D (za Českou republikou, Nizozemskem a Německem).\n\nV letech 1997–2010 odehrál celkem 68 reprezentačních zápasů, neskóroval ani jednou. Jedenkrát vedl tým jako kapitán.\n\n"}
{"id": "1042372", "url": "https://cs.wikipedia.org/wiki?curid=1042372", "title": "Amigny-Rouy", "text": "Amigny-Rouy\n\nAmigny-Rouy je francouzská obec v departementu Aisne v regionu Hauts-de-France. V roce 2011 zde žilo 739 obyvatel.\n\nBarisis-aux-Bois, Beautor, Condren, Servais, Sinceny, Tergnier\n\n\"Počet obyvatel\" \n"}
{"id": "1042377", "url": "https://cs.wikipedia.org/wiki?curid=1042377", "title": "Barisis-aux-Bois", "text": "Barisis-aux-Bois\n\nBarisis-aux-Bois je francouzská obec v departementu Aisne v regionu Hauts-de-France. V roce 2011 zde žilo 728 obyvatel.\n\nAmigny-Rouy, Folembray, Fresnes, Saint-Gobain, Septvaux, Servais, Sinceny, Verneuil-sous-Coucy\n\n\"Počet obyvatel\" \n"}
{"id": "1042379", "url": "https://cs.wikipedia.org/wiki?curid=1042379", "title": "Satanic Art", "text": "Satanic Art\n\nSatanic Art (v překladu \"Satanské umění\") je první EP norské black metalové skupiny Dødheimsgard z roku 1998. Je na něm patrný odklon od klasického black metalu směrem k avantgardnější a industriálnější podobě.\n\n\n\n\n"}
{"id": "1042388", "url": "https://cs.wikipedia.org/wiki?curid=1042388", "title": "Kostel svatého Václava (Dolní Krupá)", "text": "Kostel svatého Václava (Dolní Krupá)\n\nKostel svatého Václava v Dolní Krupé je barokně upravená sakrální stavba původně ze druhé poloviny 13. století stojící na hřbitově uprostřed obce Dolní Krupá v okrese Mladá Boleslav. Od roku 1967 je chráněn jako kulturní památka.\n\nHistoricky doložené počátky kostela sahají až do 13. století a kostel je v písemnostech připomínaný roku 1283 (1293). Roku 1767 pak Dolní Krupá opět po staletích mohla přivítat svého sídelního faráře, protože farnost byla kanonicky nově zřízena, pro nějž byla roku 1785 vystavěna pozoruhodná, dodnes dochovaná budova patrové roubené fary s mansardovou střechou. Kostel byl v roce 1783 barokně upraven a rozšířen do dnešní podoby.\n\nKostel je obdélný, jednopatrový se zaoblenými nárožími a pravoúhlým presbytářem s obdélnou sakristií po severní straně. Na nárožích kostela jsou pilastry. Průčelí s portálem je vypjato segmentovým štítem. Nad presbytářem se nalézá sanktusník. Vnitřek lodi a sakristie mají valenou klenbu s lunetami. Na lodi kostela jsou nástěnné pilastry a úseky kladí. Presbytář je zaklenut plackou.\n\nZařízení kostela je barokové a rokokové. Hlavní oltář je rokokový, rámový. Je nesen anděly pocházející z období kolem roku 1745, s původními sochami sv. Víta a Ludmily a novějším obrazem sv. Václava pocházejícím z poloviny 19. století. Dva boční oltáře jsou raně barokní, portálové s točitými sloupy a nástavci, z nichž jeden má architektonický portál, zatímco druhý rozvilinový. Oba pocházejí z období kolem roku 1700. Z téhož období pochází i hranolová kazatelna s náročními sloupky, mezi nimiž se nacházejí obrazy \"Čtyř evangelistů\" v rozvilinových rámech. V lodi se nachází také další boční oltář, který je opatřen barokním baldachýnem na sloupech z 1. poloviny 18. století. Sochy na něm pocházejí z 19. století. Cínová křtitelnice pochází z roku 1607. Barokní umělecky hodnotné sošky Kalvárie byly zhotoveny v 1. polovině 18. století. Lidový krucifix pochází z 18. století. Interiér je vybaven skleněným barokním mnohoramenným lustrem. Obraz sv. Huberta z roku 1826 pochází od J. Patočky. Zařízení bylo v 19. století dále modernizováno a na sklonku 20. století utrpělo velké ztráty četnými vloupáními.\n\nNa návrší nad kostelem se nachází zvonice. Je barokní, obdélného půdory. Zvonice pocházející z 18. století je v přízemí zděná, v patře pak roubená. V obci je také pozdně barokní socha sv. Jana Nepomuckého z roku 1786, která byla opravena v roce 1892.\n\n\n\n"}
{"id": "1042390", "url": "https://cs.wikipedia.org/wiki?curid=1042390", "title": "Tochtamiš", "text": "Tochtamiš\n\nTochtamiš († 1406/1407 Ťumeň) byl potomek Čingischána a chán Zlaté hordy. Vládl přibližně v letech 1380 až 1395. Po zdrcující porážce v boji proti Tamerlánovi na řece Těrek (14. duben 1395) uprchl do Litvy, odkud se s pomocí tamního knížete Vytautase snažil obnovit svou moc. V bitvě na Vorskle v roce 1399 však spojené polsko-litevské vojsko utrpělo porážku.\n"}
{"id": "1042391", "url": "https://cs.wikipedia.org/wiki?curid=1042391", "title": "Šibukawa", "text": "Šibukawa\n\nŠibukawa (渋川市 \"Šibukawa-ši\") je město v prefektuře Gunma v Japonsku. Bylo založeno 1. dubna 1954. Nachází se na nejzazším severozápadě regionu Kantó na soutoku řek Tone a Agacuma ve vzdálenosti 120 km od Tokia. Díky svému umístění ve středu země se nazývá pupek Japonska.\n\nK 31. květnu 2011 ve městě žilo 84 160 obyvatel ve 31 289 domácnostech. Hustota zalidnění je 1334 obyvatel na km². Celková rozloha je 240,42 km².\n\nV Ikahu, které se stalo sioučástí Šibukawy od roku 2006 se v roce 2005 konalo Mistrovství Asie v rychlobruslení.\n\n\n"}
{"id": "1042405", "url": "https://cs.wikipedia.org/wiki?curid=1042405", "title": "Ritten", "text": "Ritten\n\nRitten () je italská obec se 7597 obyvateli (stav k 1. 10. 2010) v autonomní provincii Bolzano v italské autonomní oblasti Trentino-Alto Adige. Rozkládá se na stejnojmenné náhorní plošině, kde se také nachází přírodní památka Rittenské přírodní pyramidy.\n\nDle sčítání z roku 2001 mluví 4,55 % místních obyvatel italsky, 95,20 % německy a 0,25 % ladinsky.\n\nObec se skládá z patnácti částí (\"frazione\"): Klobenstein (Collalbo), Atzwang (Campodazzo), Gissmann (Madonnina), Lengmoos (Longomoso), Lengstein (Longostagno), Mittelberg (Monte di Mezzo), Oberbozen (Soprabolzano), Oberinn (Auna di Sopra), Rotwand (Pietrarossa), Siffian (Siffiano), Signat (Signato), Sill (Castel Novale), Unterinn (Auna di Sotto), Wangen (Vanga) a Wolfsgruben (Costalovara). Nejvýznamnější je Klobenstein, kde se nachází radnice, základní a střední škola a areál zimních sportů s rychlobruslařskou dráhou, kde se konalo mistrovství Evropy v rychlobruslení v letech 2007, 2011 a 2019, a stadionem hokejového klubu Ritten Sport. Na území obce leží hradní zřícenina Castelpietro a jezero Costalovara. \n\nV Rittenu sídlí továrna na cukrovinky firmy Loacker.\n\nNarodil se zde velmistr Řádu německých rytířů Bruno Platter. Freudova promenáda připomíná pobyt Sigmunda Freuda.\n\nStarostové od roku 1952:\n\n\n"}
{"id": "1042408", "url": "https://cs.wikipedia.org/wiki?curid=1042408", "title": "Sinuhet (hudební skupina)", "text": "Sinuhet (hudební skupina)\n\nSinuhet je česká alternativní popová skupina z Prahy. Skupina byla založena v roce 2009 hudebníkem a básníkem Milanem Urzou a klavíristou Michalem Mihokem.\n\nV současné době (2016) kapela již nefunguje, zpěvačka Barbora Mochowa má sólový projekt.\n\n\n"}
{"id": "1042425", "url": "https://cs.wikipedia.org/wiki?curid=1042425", "title": "Mundialito", "text": "Mundialito\n\nMundialito (celým oficiálním názvem \"Copa de Oro de Campeones Mundiales\", Zlatý pohár mistrů světa) byl fotbalový turnaj, který se hrál v Montevideu od 30. prosince 1980 do 10. ledna 1981. Uruguayci ho uspořádali na oslavu padesátého výročí prvního fotbalového mistrovství světa, které na domácí půdě vyhráli, a pozvali k němu všechny ostatní dosavadní držitele titulu: Itálii, Západní Německo, Brazílii, Anglii a Argentinu. Poté, co Angličané účast odmítli, nahradili je Nizozemci, finalisté obou posledních šampionátů.\n\nŠestice účastníků byla rozdělena do dvou skupin, jejichž vítězové se utkali ve finále. Vítězem turnaje se stali Uruguayci, které trénoval mistr světa z roku 1950 Roque Máspoli, nejlepším střelcem byl domácí Waldemar Victorino se třemi brankami.\n\n"}
{"id": "1042437", "url": "https://cs.wikipedia.org/wiki?curid=1042437", "title": "Bystřice (Mladé Buky)", "text": "Bystřice (Mladé Buky)\n\nBystřice (německy \"Klinge\") je zaniklá osada, nyní místní část městyse Mladé Buky v okrese Trutnov. Nachází se asi 2 km na sever od Mladých Buků.\n\nOsada vznikla koncem 17. století v souvislosti s těžbou zlata. Po druhé světové válce byla spolu se sousedními Sklenářovicemi vysídlena a většina budov srovnána se zemí. Český název pochází až z roku 1946; odpovídá německému \"Klinge\" = horský potok. V současnosti se zde nacházejí 4 domy.\n\nMezi pamětihodnosti patří kaple Navštívení Panny Marie z roku 1829, jež byla v roce 2015 zrekonstruována. Kaple i pozemek jsou ve správě Krkonošského národního parku; v roce 2007 byl připraven projekt její opravy. V blízkém okolí (Bartův les) se nacházejí pozůstatky těžby zlata, např. kamenný most přes Zlatý potok, který Bystřicí protéká.\n\n\n"}
{"id": "1042438", "url": "https://cs.wikipedia.org/wiki?curid=1042438", "title": "Alexandra Burke", "text": "Alexandra Burke\n\nAlexandra Imelda Cecelia Ewen Burke (* 25. srpna 1988, Islington, Anglie, Spojené království) je anglická zpěvačka a textařka. V roce 2008 vyhrála britskou verzi talentové soutěže X Factor. Měla podepsanou smlouvu s Epic Records, RCA Records a Syco Music.\n\nV roce 2009 vydala své první album \"Overcome\", které se umístilo na prvním místě v britské hitparádě UK Albums Chart. Přineslo čtyři singly „Hallelujah“, „Bad Boys“, „All Night Long“ a „Start Without You“, jež dobyly čela UK Singles Chart a Irish Singles Chart; další dva singly „Broken Heels“ a „The Silance“ se dostaly do Top10. V únoru 2012 vydala nový singl „Elephant“, který se umístil na třetím místě britské hitparády. V červnu 2012 vydala druhé album nazvané \"Heartbreak on Hold\".\n\nV červnu 2014 nahradila Beverly Knight v hlavní roli Rachel Marron v muzikálu \"Ochránce\".\nAlexandra se narodila v Islingtonu v Anglii. Je dcerou Melissy Bell, členky skupiny Soul II Soul. Ve velmi brzkém věku začala navštěvovat taneční lekce a v pěti letech začala se zpěvem. Ve 12 letech se zúčastnila televizní talentové soutěže \"Star for a Night\". Byla poražena Joss Stone. Navštěvovala Elizabeth Garrett Anderson School.\nZúčastnila se konkurzů druhé série britské talentové soutěže X Factor. Dostala se do domů porotců, kde si jí Louis Walsh nevybral do své top čtyřky. Znovu se rozhodla dorazit na konkurz do soutěže v roce 2008, kde se její mentorkou stala Cheryl Cole, která si jí do finálových kol vybrala. V prvním kole vystoupila s písničkou od Whitney Houston „I Wanna Dance With Somebody“, v druhém kole vystoupila s písničkou od The Jackson 5 „I'll be There“. Ve třetím týdnu zazpívala písničku Christiny Aguilery „Candyman“. V disko kole zpívala „On the Radio“ od Donny Summer. Během týdnu písní od Mariah Carey zpívala „Without You“. V šestém a sedmém týdnu zpívala „You Are So Beautiful“ a „Relight My Fire“. V osmém týdnu vystoupila s písničkou „Toxic“ od Britney Spears a „Listen“ od Beyoncé. V devátém týdnu zpívala písničku od Rihanny „Don't Stop the Music“. Louis Walsh ji nazval „britskou Beyoncé“. Alexandra se probojovala do finálové trojice s irským teenagerem Eoghanem Quiggem a klučičí kapelou JLS. Ve finále zpívala vánoční píseň „Silent Night“, poté duet s Beyoncé Knowles – „Listen“. Její poslední písnička byla \"You Are So Beautiful\". Po vyřazení Eoghana zpívala svůj debutový singl „Hallelujah“ od Leonarda Cohena. Stala se vítězkou série s 58% procenty získaných hlasů. Jako vítěz získala nahrávací smlouvu se Syco, které vlastní Syco Music Entertainment.\n13. února 2013 bylo zveřejněno, že podepsala smlouvu s americkou nahrávací společností Epic Records. Její album \"Overcome\" vyšlo ve Spojeném království 19. října 2009. První singl byl nazvaný „Bad Boys“, na němž se představil i rapper Flo Rida. Singl měl premiéru v show Chrise Moylese na BBC Radio 1 25. srpna 2009. 19. července 2009 bylo potvrzeno, že podepsala smlouvu se značkou Dolce & Gabbana a stala se tak tváří jejich nové kolekce. Jejím druhým singlem se stala píseň „Broken Heels“. 18. ledna 2010 začalo její evropské turné v Bruselu v Belgii. 12. března 2010 prostřednictvím twitteru oznámila, že další singl bude „All Night Long“, na kterém spolupracovala s Pitbullem. 5. září 2010 vydala další singl „Start With You“. 25. října bylo oznámeno, že nová verze „The Silance“ bude nový singl.\n\nV červnu bylo oznámeno, že podepsala nahrávací smlouvu s RCA Records. V říjnu 2011 se připojila k Louisovi Walshovi, Garymu Barlowovi a Tulise Contostavlos jako hostující porotce během čtvrté live show 8. série X Factoru, kdy porotkyně Kelly Rowland onemocněla. 11. března 2012 vydala singl z nové desky „Elephant“ a umístil se na třetím místě britské hitparády. Druhý singl „Let It Go“ měl premiéru 13. dubna 2012 na rádiu Kiss. V dubnu oznámila, že její druhé studiové album se bude jmenovat \"Heartbreak on Hold\".\n\nV září 2012 bylo oznámeno, že si zahraje v \"Bídnících\" pro charitu Children in Need. Alexandra později oznámila, že bude pracovat na albu pro americké vydání. Vydala své první EP Christmas Gift, na kterém jsou cover verze vánoční písně \"„Silent Night“\" a zbrusu nová „Christmas Time“.\n\nV únoru bylo oznámeno, že nahrává nové písničky pro své třetí album. 30. srpna vydala své druhé EP \"#New Rules\", které se skládala z šesti písniček, včetně cover verze písničky od Coldplay „Fix You“.\n\n2. června 2014 měl premiéru muzikál Ochránce, ve kterém si zahrála hlavní roli, kterou převzala po Beverley Knight. Muzikál byl inspirován filmem \"Osobní strážce\" s Whitney Houston. Roli hrála relativně krátkou, protože muzikál svojí produkci ukončil 29. dubna 2014. Později byla nominována na cenu West End Frame Award. V říjnu 2014 bylo oznámeno, že muzikál pojede národní turné s Alexandrou v hlavní roli.\n\n8. ledna 2016 bylo oznámeno, že převezme roli Deloris Van Cartier v britském turné muzikálu \"Sestra v akci\". Muzikál debutoval 30. července 2016 v Curve Theatre Leicester.\n\n\n\n\n"}
{"id": "1042439", "url": "https://cs.wikipedia.org/wiki?curid=1042439", "title": "Bjugn", "text": "Bjugn\n\nBjugn je obec v kraji Trøndelag v Norsku. V roce 2010 v ní žilo 4548 obyvatel. Je součástí regionu Fosen. Správním centrem obce je vesnice Botngård. Další vesnice v obci jsou Høybakken, Jøssund, Lysøysundet, Nes, Oksvoll a Vallersund.\n\n"}
{"id": "1042442", "url": "https://cs.wikipedia.org/wiki?curid=1042442", "title": "Ruce od krve", "text": "Ruce od krve\n\nRuce od krve (v americkém originále: Playing God) je americký kriminální film z roku 1997. Režisérem filmu je Andy Wilson. Hlavní role ve filmu ztvárnili David Duchovny, Timothy Hutton, Angelina Jolie, Michael Massee a Peter Stormare.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1042443", "url": "https://cs.wikipedia.org/wiki?curid=1042443", "title": "Gola Dzierżoniowska (zámek)", "text": "Gola Dzierżoniowska (zámek)\n\nGola Dzierżoniowska (polsky ') je zámek ležící asi 45 km jižně od města Vratislavi místní části Gola Dzierżoniowska (německy: ') města Niemcza, okrese Dzierżoniów v polském Dolnoslezském vojvodství.\n\nPůvodní zámek nechal na žulové skále postavit Leonard z Rohnau v roce 1580. Původní renesanční vzhled z počátku 17. století byl postupně upravován až do počátku osmnáctého století. Na přelomu 19. a 20. století byl zámek už zanedbaný a opuštěný. Během druhé světové války byl z velké části zničen. Jeho poslední šlechtičtí majitelé byli nuceni po válce majetek opustit. Zámek spravoval stát, což vedlo k dalšímu postupnému chátrání zámku i zámeckého parku. Nyní jsou zámek i park chráněnou památkou a od roku 2008 procházejí postupnou rekonstrukcí.\n\n"}
{"id": "1042448", "url": "https://cs.wikipedia.org/wiki?curid=1042448", "title": "Pravé ženy", "text": "Pravé ženy\n\nPravé ženy (v anglickém originále True Women) je americký dramatický televizní film z roku 1997. Režisérkou filmu je Karen Arthur. Hlavní role ve filmu ztvárnili Dana Delany, Annabeth Gish, Angelina Jolie, Tina Majorino a Rachael Leigh Cook.\n\nBruce Broughton byl za hudbu k tomuto filmu nominován na cenu Emmy.\n\n"}
{"id": "1042453", "url": "https://cs.wikipedia.org/wiki?curid=1042453", "title": "George Wallace (film)", "text": "George Wallace (film)\n\nGeorge Wallace (v americkém originále: George Wallace) je americký dramatický film z roku 1997. Režisérem filmu je John Frankenheimer. Hlavní role ve filmu ztvárnili Gary Sinise, Mare Winningham, Clarence Williams III, Jon Don Baker a Angelina Jolie.\n\nAngelina Jolie získala za svou roli v tomto filmu Zlatý glóbus a byla nominována na cenu Emmy. Gary Sinise získal za svou roli v tomto filmu SAG Award a cenu Emmy a byl nominován na Zlatý glóbus. Mare Winningham získala za svou roli v tomto filmu cenu Emmy a byla nominována na SAG Award a Zlatý glóbus. Film dále získal Zlatý glóbus v kategorii nejlepší TV film a cenu Emmy za nejlepší režii. Dále byl nominován na čtyři ceny Emmy, v kategoriích nejlepší casting, masky, kamera a minisérie.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1042455", "url": "https://cs.wikipedia.org/wiki?curid=1042455", "title": "Ojama (prefektura Šizuoka)", "text": "Ojama (prefektura Šizuoka)\n\nOjama (: 小山町; \"Ojama-čó\") je město v okrese Suntó (駿東) v prefektuře Šizuoka v Japonsku.\n\nV červnu 2014 mělo město 19 498 obyvatel. Hustota zalidnění činila 143 obyvatel na km² a celkovou rozlohu 136,13  km².\n\n"}
{"id": "1042462", "url": "https://cs.wikipedia.org/wiki?curid=1042462", "title": "Mimasaka (Okajama)", "text": "Mimasaka (Okajama)\n\nMimasaka (: 美作市; \"Mimasaka-ši\") je město v prefektuře Okajama v regionu Čúgoku v Japonsku.\n\nK 1. listopadu 2011 mělo město 30 019 obyvatel při hustotě osídlení 70 obyvatel na km². Celková rozloha města je 429,19 km².\n\n"}
{"id": "1042468", "url": "https://cs.wikipedia.org/wiki?curid=1042468", "title": "Aida", "text": "Aida\n\nAida může znamenat:\n\n"}
{"id": "1042476", "url": "https://cs.wikipedia.org/wiki?curid=1042476", "title": "Odrazivost", "text": "Odrazivost\n\nOdrazivost je optická vlastnost materiálu, která popisuje, jaké množství světla se odrazilo od materiálu v poměru k množství, které na materiál dopadlo.\n\nOdrazivost závisí na:\n\nPodle povrchu materiálu je odrazivost rozdělena na:\n\nK měření odrazivosti je možné použít několik metod. Zvolená metoda závisí na požadované veličině odrazivosti:\n\n\n\n"}
{"id": "1042479", "url": "https://cs.wikipedia.org/wiki?curid=1042479", "title": "Černá ozvěna", "text": "Černá ozvěna\n\nČerná ozvěna (v originále The Black Echo) je první román amerického spisovatele detektivních knih Michaela Connellyho. Je to také první ze série knih s Harrym Boschem v hlavní roli. V roce 1992 získala tato kniha ocenění Edgar.\n\nHlavním hrdinou knihy je Harry Bosch, detektiv policejního oddělení Los Angeles, a veterán z Vietnamské války, kde sloužil jako tunelová krysa. Bosch byl členem losangelského oddělení loupeží a vražd, ale poté co zabil hlavního podezřelého v případě sériového vraha přezdívaného „Panenkář“, byl degradován na hollywoodské oddělení vražd, kde je jeho partnerem Jerry Edgar. Boshovu pozornost přitáhne smrt Billyho Meadowse, kamaráda a parťáka z týmu válečných tunelových krys, obzvláště pak poté co zjistí, že jeho smrt má pravděpodobně spojitost s bankovní loupeží, při níž byl využit podzemní tunel. Bosch získává podezření, že cílem lupičů bylo něco víc než jen peníze, a ve snaze zábranit jejich dalšímu útoku začíná spolupracovat s agentkou FBI Eleanor Wishovou.\nBoschovi a Wishové se podaří nalézt spojení mezi loupežemi a vietnamskou komunitou žijící v Orange County. Do obchodních záležitostí této komunitay je zavlečeno také několik Američanů.\n\nČerná ozvěna získala v roce 1993 ocenění „Edgar“ v kategorii „Nejlepší první román“ a byla také nominována ve stejné kategorii na cenu „Anthony“ a byla nominována v kategorii „Nejlepší román“ na cenu „Dilys“.\n\nV češtině vyšel román v roce 1999 v překladu Josefa Orla a Marie Orlové.\n"}
{"id": "1042480", "url": "https://cs.wikipedia.org/wiki?curid=1042480", "title": "Motegi", "text": "Motegi\n\nMotegi (茂木町; \"Motegi-mači\") je město v japonské prefektuře Točigi, okres Haga (芳賀).\n\nV roce 2005 mělo město 16 403 obyvatel a hustotu osídlení 95 obyvatel na km². Celková rozloha města je 172,71 km².\n\nSeverovýchodně od vlakového nádráží se nachází hora Širojama, na kterou pěší výstup trvá 30 minut.\n\n"}
{"id": "1042505", "url": "https://cs.wikipedia.org/wiki?curid=1042505", "title": "Bobby Keys", "text": "Bobby Keys\n\nBobby Keys (18. prosince 1943 − 2. prosince 2014) byl americký saxofonista. Svou kariéru zahájil ve svých patnácti letech a brzy vystupoval se zpěváky, jakými byli například Bobby Vee či Buddy Holly. Koncem šedesátých let zahájil spolupráci s britskou rockovou skupinu The Rolling Stones, s níž hrál až do své smrti. Se skupinou nahrál řadu alb a hrál například v hitové písni „Brown Sugar“. Během své kariéry spolupracoval s mnoha dalšími hudebníky, mezi které patří například Eric Clapton, Country Joe McDonald, George Harrison, Billy Preston či skupina Lynyrd Skynyrd. Zemřel v roce 2014 ve věku sedmdesáti let.\n\n"}
{"id": "1042512", "url": "https://cs.wikipedia.org/wiki?curid=1042512", "title": "Elena Bogdanová", "text": "Elena Bogdanová\n\nElena Bogdanová (* 28. března 1992 Craiova) je rumunská profesionální tenistka hrající levou rukou. Ve své dosavadní kariéře vyhrála na okruhu WTA Tour jeden deblový turnaj. V rámci okruhu ITF získala do roku 2015 čtyři tituly ve dvouhře a patnáct ve čtyřhře.\n\nNa žebříčku WTA byla ve dvouhře nejvýše klasifikována v červenci 2011 na 151. místě a ve čtyřhře pak v říjnu téhož roku na 96. místě. Trénují ji Artemon Apostu Jefremov a Adrian Gavrila.\n\nPremiérové finále na okruhu WTA proměnila v titul, když ve finále čtyřhry BRD Bucharest Open 2014, poprvé hraného na bukurešťské antuce, zvítězila s krajankou Alexandrou Cadanțuovou nad turecko-italskou dvojicí Çağla Büyükakçayová a Karin Knappová opět až v supertiebreaku.\n\nDo rumunského fedcupového týmu nebyla ke konci sezóny 2014 ani jednou nominovaná.\n\nV juniorské čtyřhře Australian Open 2008 postoupila s japonskou hráčkou Misaki Doiovou do finále, v němž nenašly recept na favorizovaný nejvýše nasazený pár Rusek Xenija Lykinová a Anastasija Pavljučenkovová. V juniorské dvouhře French Open 2008 se pak probojovala do finále, v němž nestačila na krajanku Simonu Halepovou po třísetovém průběhu 6–4, 6–7 a 6–2.\n\nV sezóně 2009 vyhrála po boku Tchajwanky Noppawan Lertcheewakarnové juniorskou čtyřhru French Open 2009, když v utkání o titul zdolaly maďarsko-britský pár Tímea Babosová a Heather Watsonová po rozdělení úvodních dvou sad 3–6 a 6–3, až v supertiebreaku poměrem míčů 10–8.\n\nNa kombinovaném juniorském žebříčku ITF nejvýše figurovala v lednu 2009 na 3. místě.\n\n"}
{"id": "1042513", "url": "https://cs.wikipedia.org/wiki?curid=1042513", "title": "Fabrosaurus", "text": "Fabrosaurus\n\nFabrosaurus (\"Fabrův ještěr\", na počest francouzského entomologa Jean-Henri Fabra) byl rodem býložravého dinosaura, který žil v době před 196 až 183 miliony lety na území současného Lesotha.\n\n\"Fabrosaurus\" vypadal jako pokročilejší ornitopodi, ale byl mnohem primitivnější. Měl také zobák, kterým okusoval rostliny, dlouhé nohy uzpůsobené běhu a krátké přední končetiny. Dosahoval délky pouze kolem 1 metru.\n\nZ fabrosaura byly nejdříve objeveny pouze čelisti se zuby, později i lebka, žebra, obratle a končetiny. Je však vědci považován za nomen dubium. Jeho příbuzný byl možná \"Lesothosaurus\", který byl fabrosaurovi značně podobný. Možná jde o stejný rod, a pokud by se tak stalo, tak by jméno \"Fabrosaurus\" dostalo přednost, protože bylo použito dříve.\n"}
{"id": "1042516", "url": "https://cs.wikipedia.org/wiki?curid=1042516", "title": "Butzové z Rolsbergu", "text": "Butzové z Rolsbergu\n\nŠlechtický rod Butzů (Putzů) z Rolsbergu, ve starých pramenech uvádění také jako Butz von Rohlsberg, Rollsperg, patřili mezi rakouskou šlechtu pocházející z Porýní a Vestfálska, která je poprvé zmiňována již počátkem 15. století\n\nNejstarší známý předek Butzů z Rolsbergu byl Petr Butz z Rohlsberghu, císařský hejtman pocházející z Vestfálského knížectví v Německu, který zemřel dne 12. prosince 1419 u Drolshagenu, kde byl v místním kostele pochován. Již on byl nositelem rodinného erbu.\n\nDo šlechtického stavu byl Petr Butz z Rollsbergu povýšen dne 20. března 1472. Své panské sídlo si páni z Rolsbergu postavili pod zříceninou hradu Staufenberg (v Hessensku). Dodnes stojící tzv. Dolní Hrad dnes slouží jako hradní hotel \"Hotel Burg Staufenberg\".\n\nRodina složila dlouhou dobu především ve vojenské službě. Jan Butz z Rolsbergu (1585–1621) tak zemřel v císařských vojenských službách, jeho syn Jan Jindřich Butz z Rolsbergu (1610–1645) podlehl válečným zraněním v hodnosti plukovníka.\nV dějinách rodu bylo také několik duchovních hodnostářů a politiků.\n\nCísař Leopold I. povýšil 23. srpna 1694 Gerharda Jindřicha Butze do rytířského stavu s udělením predikátu \"von Rolsberg\" a inkolátu pro české země. Jmenovaný zastával úřad císařského poštmistra ve Slavonicích, a protože neměl mužských potomků, adoptoval své synovce Heřmana a Mathiase Heinricha. Ty pak ustanovil univerzálními dědici, načež je císař Josef I. rovněž povýšil 4. prosince 1706 do rytířského stavu s udělením inkolátu. Matyáš Jindřich byl pak 30. prosince 1734 povýšen do uherského panského stavu a jeho potomek Maxmilián Butz císařem Josefem II. 7. srpna 1781 též do panského stavu českých zemí. V roce 1792 koupil od Tetzlernů allodní statek Litultovice a přesídlil na Opavsko. Zde žili Rolsbergovi až do vyvlastnění a odsunu v roce 1945.\n\nPotomci rodu žijí dnes v Německu, Francii, Kanadě a Rakousku.\n\n1694: zlato-modře čtvrcený štít, v 1. a 4. zlatém poli introspektivní hnědý býk, v 2. a 3. modrém poli z šedých kvádrů vyvedená studna s okovy.\n\n1734: zlato-modře čtvrcený štít, v 1. a 4. zlatém poli s vyskakujícím červeným volem a ve 2. a 3. poli se stříbrnou kvádrovanou studnou s dvěma okovy.\n1781: zlato-modře čtvrcený štít, v 1. a 4. zlatém poli s vyskakujícím hnědým volem a ve 2. a 3. poli na vrcholu bílého kopečku vyvedená kulatá bílá kvádrovaná studna se zlatým vědrem a stříbrným okovem.\n\nSyn Jana Jindřicha Gerhard Jindřich rytíř Butz z Rolsbergu (1637–1710) byl původně kyrysníkem osobní stráže papeže Alexandra VII., v roce 1662 přestoupil k rakouské armádě regimentu knížete Bräunerschena a vyznamenal se zejména v boji proti Turkům u Sv. Gotthardu v Uhrách (1664). Jako odměnu za své služby získal místo císařského poštmistra ve Slavonicích. Ta se v této době i později nacházela na náměstí na místě domu, kde dnes stojí fara. Roku 1682 v době zvýšeného tureckého nebezpečí, kdy se i měšťané ozbrojili a cvičili ve zbrani, byl zvolen pro své vojenské zkušenosti vojenským hejtmanem města Slavonice.\n\nDne 23. 8. 1694 jej císař Leopold I. povýšil do rytířského stavu s přídomkem „z Rolsbergu“ a zároveň mu udělil inkolát v českých zemích.\n\n14. září 1694 kupuje za 35 500 zlatých rýnských od Gottfrieda Ernsta z Walddorfu panství Kostelní Vydří spolu s Volfířovem v jihlavském kraji (do roku 1825). V roce 1709 pak Borovnou za 21 000 zlatých a spolu se svou chotí Marií Helenou rozenou Hildebrandovou z Rojníku staví ve Slavonickém kostele kapli sv. Antonína (1708), aby sloužila jako jejich rodinná hrobka. Roku 1709 také postavil na návrh generála karmelitánů hraběte Karla Felixe Slavaty kapli nad Kostelním Vydřím, která se stala základem pozdějšího mariánského poutního místa.\n\nZa jeho úředního působení byla zřízena poštovní mezistanice v Písečném. Protože byl bezdětný, odkázal všechen svůj majetek synovci Matyáši Jindřichovi, kterého adoptoval. Pohřben byl podle svého přání v kapli sv. Antonína ve slavonickém kostele.\n\nMatyáš Jindřich Butz z Rolsbergu (* 20. ledna 1673 ve Slavonicích; † 20. srpna 1748 na zámku Maříž) svobodný pán a císařský pošmistr, synovec a adoptivní syn Gerharda Jindřicha Butze z Rolsperka, po kterém zdědil statky Kostelní Vydří a Borovnou. Sám pak v roce 1713 ještě za 16 000 zlatých přikoupil statek Maříž), kde nechal roku 1717 přestavět zámek. Po svém strýci také převzal úřad poštmistra ve Slavonicích. Jako bohatý obyvatel města věnoval farnímu kostelu roku 1718 varhany. Roku 1721 prodal statek Borovnou za 24 500 zlatých majiteli Telče, hraběti Františku Antonínu Lichtenštejn-Kastelkornovi, jenž statek připojil ke svému telčskému panství.\n\nRoku 1734 byl Matyáš Jindřich povýšen císařem Karlem VI. do stavu svobodných pánů v Uhrách a obdržel též uherský indigenát. Trvalou slávu si získal stavbou poutního mariánského kostela v Kostelní Vydří. Jako vážená osoba často rozsuzoval ve Slavonicích spory, např. roku 1740 mezi městskou radou a měšťany. Od roku 1740 až do své smrti byl pověřen administrací zadluženého telčského panství, k čemuž složil kauci 10 500 zl. Pohřben byl v kapli sv. Antonína ve slavonickém farním kostele.\n\n\n\n\nMaxmilián Josef František Butz z Rolsbergu (* 5. září 1739 ve Slavonicích; † 15. března 1797 na zámku v Litultovicích)\nAntonín svobodný pán Butz z Rolsbergu (* 8. července 1771; † 31. prosince 1843)\n\nFilip Maria Josef František svob. p. Butz z Rolsbergu, c. k. nadporučík (* 27. srpna 1772 ve Slavonicích ; † 28. srpna 1809 v Kroměříži)\n\nMaxmilián Antonín Butz, svob. pán z Rolsbergu (* 30. března 1804 ve Vierhofenu; † 21. dubna 1872 v Opavě) byl synem Filipa Theodora Butze, svob. p. z Rolsbergu, hejtmana zemských stavů na Moravě s uherským indigenátem, a jeho manželky Josefy, roz. Magino. Po vysokoškolských studiích hospodářského zaměření ve Vídni se horlivě angažoval v mnoha společnostech a spolcích zejména zemědělského typu. Přispěl také k ustavení Rolnické akciové společnosti k výrobě řepného cukru ve Vávrovicích, byl jejím prvním předsedou a zasloužil se o výstavbu vávrovického cukrovaru (1869). Stal se členem výboru Zemědělského svazu rakousko-uherského. Zastával funkci prezidiálního koncipisty uherské dvorské komory, rady arcibiskupské lenní komory, komendora papežského Gregoriánského řádu, poslance moravského zemského sněmu.\n\nKarel Boromejský Ferdinand Butz, svob. pán z Rolsbergu na Litultovicích a Lhotce (1852–1921) byl jeden ze 4 dětí, které měl Maxmilián Butz s mladičkou manželkou Antonií Cornidese z Krempachu (1827 - 1870). Ve Vídni absolvoval na univerzitě studia práv a také vysokou školu zemědělskou. Potom se ujal ve vlastní režii hospodaření na otcovském statku Litultovice-Lhotka. Staral se o prospěch obce Litultovic a byl proto několikrát zvolen jejím starostou. Za okres opavsko-krnovský byl v roce 1891 zvolen poslancem říšské rady, od roku 1908 předsedou české Národní rady pro Slezsko. V roce 1896 stál u zrodu české Ústřední hospodářské společnosti pro vévodství slezské a také zvolen jejím prvním předsedou. Hájil stavovské zájmy českých zemědělských spolků především na Opavsku.\n\n"}
{"id": "1042517", "url": "https://cs.wikipedia.org/wiki?curid=1042517", "title": "Hans Kohn", "text": "Hans Kohn\n\nHans Kohn, někdy též Hanuš Kohn (15. září 1891, Praha, Rakousko-Uhersko – 16. března 1971, Filadelfie, USA), byl americký historik, filosof, teoretik nacionalismu, vysokoškolský pedagog a sionista, který pocházel z pražské německo-židovské rodiny.\n\nNarodil se v Praze v židovské německy mluvící rodině. Po absolvování staroměstského německého klasického gymnázia (1909) studoval na německé části rozdělené pražské Karlo-Ferdinandovy univerzity filosofii, politické vědy a právo, ze kterého získal později doktorát (1923). Krátce po dokončení studia byl na sklonku roku 1914 povolán k pěchotě rakousko-uherské armády. Následovalo cvičení v Salzburku a nástup na frontu 1. světové války proti Rusům v Karpatech. Již roku 1915 byl ale zajat. Ze zajateckého tábora na území dnešního Turkmenistánu ho vysvobodil až vstup do československých legií. S nimi absolvoval sibiřskou anabázi, na jejímž konci se v Irkutsku nalodil a zamířil do Evropy, kam se tak vrátil roku 1920.\n\nNejprve se usadil v Paříži, kde se také oženil s Yetty Wahlovou, se kterou následně odešel do Londýna. Odtud se po čtyřech letech přestěhoval roku 1925 do Jeruzaléma. Z Palestiny, kterou tehdy spravovali Britové jako mandátní území Společnosti národů, hodně cestoval po oblastí Blízkého východu a poznával tamní kultury a jejich myšlení. Pracoval také jako zpravodaj prestižních evropských periodik: německého \"Frankfurter Zeitung\" a švýcarského \"Neue Zürcher Zeitung\". V tuto dobu také začal psát první knihy a připojil se též ke skupině vedené dr. Magnesem, usilující o židovsko-palestinské porozumění. V roce 1931 se však rozhodl z Palestiny odejít. Na základě svých znalostí historických a politických reálií si vybral jako novou vlast Spojené státy americké. Tam začal i přes počáteční problémy s komunikací v angličtině, vyučovat. Působil nejprve na \"Smith College\" v Northamptonu (1934–1949) a na \"City College\" v New Yorku (1949–1962). Vedle toho také hostoval na řadě jiných univerzit, mj. na \"New School for Social Research\" v Pensylvánii a na Harvardu. Byl významným členem organizace Brit šalom, která se zasazovala o židovsko-palestinskou spolupráci.\n\nKohnovu písemnou pozůstalost spravuje americký \"Leo Baeck Institute\". Mezi osobnostmi, se kterými udržoval kontakt, byli např. Samuel Hugo Bergmann, Rudolf Weltsch, Martin Buber, Albert Einstein, Hannah Arendtová.\n\n\n\n"}
{"id": "1042522", "url": "https://cs.wikipedia.org/wiki?curid=1042522", "title": "Parted Magic", "text": "Parted Magic\n\nParted Magic je jednou ze specializovaných linuxových distribucí nenáročných na hardware (díky uživatelskému prostředí Openbox) a zaměřujících se na správu souborových systémů a disků. Již od počátku stojí za jejím vývojem Patrick Verner.\n\nDistribuce nevyžaduje instalaci, před interakcí se uživatelem nahraje do RAM.\n\nVeškeré možnosti Parted Magic by se dali rozdělit do několik škatulek:\n\nDále obsahuje taktéž běžné aplikace, jako správce souborů, internetový prohlížeč, správce archivů, emulátor terminálu, nástroj pro tvorbu bootovacího flash disku...\n\n\n"}
{"id": "1042525", "url": "https://cs.wikipedia.org/wiki?curid=1042525", "title": "Ikaho", "text": "Ikaho\n\nIkaho ( , \"Ikaho-mači\") je bývalé město v prefektuře Gunma v Japonsku. V roce 2003 zde žilo 3900 obyvatel, rozloha města činila 22,32 km².\n\nZaloženo bylo v roce 1889 spojením vesnic Ikaho, Mizusawa a Junakako. Samotné město Ikaho bylo 20. února 2006 společně s blízkými vesnicemi Komoči a Onogami připojeno k městu Šibukawa.\n\nOd roku 1997 bylo sesterským městem Ikaha město Hilo na Havaji.\n"}
{"id": "1042526", "url": "https://cs.wikipedia.org/wiki?curid=1042526", "title": "Ztraceni v Mnichově", "text": "Ztraceni v Mnichově\n\nZtraceni v Mnichově (2015) je český film režiséra Petra Zelenky, který zobrazuje neúspěšné natáčení fiktivního filmu jako alegorii na mnichovskou krizi. Scénář filmu byl inspirován jednak kontroverzní esejí \"Mnichovský komplex\" historika Jana Tesaře, jednak dokumentem \"Ztracen v La Mancha\" o neúspěšném natáčení filmu Terryho Gilliama.\n\nPremiéru měl film na filmovém festivalu v Londýně, kde byl uveden v sekci Laugh.\n\nPřevážná část stopáže filmu je zasazena do současnosti (rok 2014) a je koncipována jako fiktivní dokument o problematickém natáčení filmu \"Ztraceni v Mnichově\", který tvoří první půlhodinu filmu a má popisovat příběh neúspěšného novináře Pavla a jeho přátelství se starým papouškem, který patřil Édouardu Daladierovi a stále opakuje některé věty z doby Mnichovské krize. Natáčení je však pronásledováno řadou komplikací, především se ukáže, že herec v hlavní roli (Martin Myšička) je alergický na mnichovské téma a skoro každý natáčecí den opuchne nebo se osype. S pomocí knihy Jana Tesaře pak společně s režisérem (Tomáš Bambušek) odhalí \"pravdu\" o podstatě mnichovského traumatu, které pronásleduje jeho rodinu a celý český národ.\n\nFilm však ohrožují také finančními problémy a tato dějová linka je přímou alegorií \"mnichovské zrady\": Producent natáčeného filmu Kryštof (alegorie Beneše), aby získal potřebné finance a dotace, všechny ujišťuje o údajné účasti francouzské koprodukce a s tím spojených nadějích a zárukách, avšak ve skutečnosti se natáčí na dluh. Když jeho plán selže, lživě svede neúspěch a finanční krach na \"francouzskou zradu\" a zlost najatého personálu se obrátí proti francouzským členům filmového štábu. Natáčení filmu je nakonec definitivně ukončeno smrtí jednoho z francouzských herců. Tato tragédie překryje všechny ostatní nezdary a umožní vznik legendy o skvělém filmu, který nevznikl jen kvůli nečekané smrti herce.\nFilm se natáčel v červenci a v srpnu 2014 převážně v Praze.\n\n\nV lednu 2016 získal film tři Ceny české filmové kritiky za nejlepší film, režii a scénář, proměnil tak všechny své nominace.\n\nV březnu 2016 získal film dvě ceny Český lev za nejlepší scénář a nejlepší střih. Dalších 14 nominací (nejlepší film, režie, kamera, zvuk, hudba, scénografie, kostýmy, masky, ženský herecký výkon v hlavní roli pro Janu Plodkovou, mužský herecký výkon v hlavní roli pro Martina Myšičku, ženský herecký výkon ve vedlejší roli pro Jitku Schneiderovou, mužský herecký výkon ve vedlejší roli pro Tomáše Bambuška a Marka Taclíka a nejlepší plakát) neproměnil.\n\nFilm se dostal do širšího výběru 50 filmů, ze kterého se budou vybírat nominace na Evropskou filmovou cenu.\n\nFilm byl českým kandidátem na Oscara v kategorii nejlepší cizojazyčný film, ale podle očekávání do užší nominace nepostoupil.\n\n"}
{"id": "1042529", "url": "https://cs.wikipedia.org/wiki?curid=1042529", "title": "Khatia Buniatishvili", "text": "Khatia Buniatishvili\n\nKhatia Buniatishvili (gruzínsky: ხატია ბუნიათიშვილი IPA: [xɑtʼiɑ buniɑtʰiʃvili]), česky Chatia Buniatišviliová; narozená 21. června 1987 Batumi, Gruzínská SSR) je francouzsko-gruzínská klavíristka. V roce 2017 obdržela francouzské občanství.\n\nHře na klavír se začala učit společně se svou starší sestrou Gvancou Buniatishvili ve svých třech letech pod vedením jejich matky. V šesti letech již měla svůj první koncert s komorním orchestrem v Tbilisi. V deseti letech dostala pozvání na vystoupení na koncertech ve Švýcarsku, Francii, Německu, Belgii, Lucembursku, Nizozemsku, Monaku, Itálii, Rakousku, Dánsku, Rusku, Ukrajině, Arménii, Izraeli a USA.\n\nDokončila tbiliskou ústřední hudební školu a poté se roku 2004 dostala na Tbiliskou státní konzervatoř Vano Saradžišviliho. Jejím učitelem byl Tengiz Amiredžibi. Jako studentka konzervatoře získala zvláštní cenu na Mezinárodní soutěži mladých klavíristů Vladimíra Horowitze v Kyjevě za rok 2003, a zároveň první cenu na Soutěži na podporu mladých gruzínských hudebníků, jejíž zakladatelkou je Jelizavěta Leonskaja.\n\nRoku 2010 podepsala smlouvu s hudebním vydavatelstvím Sony BMG Music Entertainment, které v roce 2011 vydalo její první sólové CD, na které nahrála \"Sonátu pro klavír\" od Ference Liszta. V roce 2010 se také stala laureátkou ceny Borletti-Buitoni Trust Award. Roku 2012 získala cenu nejlepšího nováčka roku při Echo Klassik Awards.\n\nPo svém odchodu do Francie vystupovala s mnoha renomovanými symfonickými orchestry, mj. v Německu se Symfonickým orchestrem Hesenského rozhlasu a  Mnichovskou filharmonií, dále v Anglii se Symfonickým orchestrem BBC, v Rusku s Petrohradskou filharmonií, dále ve Francii s Orchestrem Cannes-Provence-Alpes-Côte d'Azur a s tělesem Orchestre de Paris (dirigent Paavo Järvi) a také ve Spojených státech se San Francisco Philharmony. \n\nČasto koncertuje s Izraelskou filharmonií pod vedením jejího šéfdirigenta Zubina Mehty, který je pro ni také rádcem ve věcech interpretace skladeb. V září 2017 navštívili společně rodnou zemi klavíristky Gruzii a její hlavní město Tbilisi. Vystoupili s koncertem u příležitosti zahájení prvního ročníku hudebních slavností Tsinandali Festival na pozemcích bývalého vinařského statku asi 70 km od hlavního města. Buniatišviliová přitom předvedla \"klavírní koncert a-moll\" op. 54 od Roberta Schumanna, poté hrál orchestr pod vedením maestra Zubina Mehty \"5. symfonii e-moll\" op. 64 od Petra Iljiče Čajkovského. Koncert byl vysílán francouzsko-německou televizní stanicí Arte.\n\nKhatia Buniatishvili hovoří plynně pěti jazyky, a sice gruzínsky, rusky, německy, francouzsky a anglicky. Od roku 2011 žije trvale v Paříži a v roce 2017 obdržela francouzské státní občanství.\n\n\n \n"}
{"id": "1042530", "url": "https://cs.wikipedia.org/wiki?curid=1042530", "title": "Dabbawala", "text": "Dabbawala\n\nDabbawala je označení profese běžné v Bombaji a dalších indických městech. Dabbawalové se zabývají specializovanou kurýrní službou: dopravují zaměstnaným mužům na pracoviště obědy, které doma uvařily jejich manželky. Každý dabbawala má přidělenou oblast, z níž dopoledne vybere kovové patrové jídlonosiče (zvané \"dabba\" nebo \"tiffin box\") s obědy a dopraví je v bednách na kole nebo na káře na nejbližší nádraží, kde je další pracovníci naloží do vlaků projíždějících městem. Na každé zastávce převezmou označené ešusy místní dabbawalové a rozvážejí je do podniků a úřadů. Uživatelé této služby tak mají k dispozici čerstvou domácí stravu, i když pracují desítky kilometrů od místa bydliště. Odpoledne vyberou dabbawalové prázdné nádoby a dopraví je zpět. Bombajští dabbawalové doručí denně až dvě stě tisíc obědů. Většina z nich je negramotných, mají však vypracovaný důmyslný systém číselných kódů na víku jídlonosičů, díky němuž údajně připadá jedna ztracená porce na šest milionů případů.\n\nSlužbu zavedl v roce 1890 Mahadeo Havaji Bachche, původně pro britské koloniální úředníky, kteří domorodé stravě nedůvěřovali, časem se jí však naučili využívat i místní. V roce 1956 byla zaregistrována nadace \"Nutan Mumbai Tiffin Box Suppliers Trust\", která má přes pět tisíc zaměstnanců. Její obrat roste o pět až deset procent ročně a bývá dávána manažerům za příklad dobré organizace práce, její fungování zkoumal i Charles, princ z Walesu. Všichni dabbawalové dostávají stejnou mzdu, která výrazně přesahuje indický průměr. Nosí bílé čepičky připomínající vojenské lodičky, aby se na dálku poznali. Za více než sto dvacet let existence tohoto cechu proběhla jediná stávka. Najmout si dabbawalu stojí šest set rupií měsíčně. V poslední době provozuje nadace vlastní kuchyně, aby mohla obsloužit i zákazníky, kterým nemá kdo vařit.\n\nV roce 2013 natočil Ritesh Batra úspěšnou komedii \"Cizí oběd\" o dvojici milenců, kteří si prostřednictvím dabbawalů posílají v miskách vzkazy.\n\n"}
{"id": "1042531", "url": "https://cs.wikipedia.org/wiki?curid=1042531", "title": "Záporožská jaderná elektrárna", "text": "Záporožská jaderná elektrárna\n\nZáporožská jaderná elektrárna ( ) se nachází na jihovýchodě Ukrajiny u města Enerhodar. Byla uvedena do provozu v roce 1985. Má šest reaktorů typu VVER 1000/320, jejichž celkový instalovaný výkon činí 6 000 MW. Jedná se o největší jadernou elektrárnu v Evropě a pátou největší na světě. Dne 3. prosince 2014 došlo v jednom z bloků elektrárny ke zkratu, který způsobil rozsáhlý blackout.\n\nElektrárna se nachází asi 200 km vzdušnou čarou od míst bojů na východní Ukrajině.\n"}
{"id": "1042532", "url": "https://cs.wikipedia.org/wiki?curid=1042532", "title": "Kuo Si", "text": "Kuo Si\n\nKuo Si (; 1001/1020/1023–1085/1090) byl čínský malíř sungského období.\n\nKuo Si, též Kuo Che-jang (), používal zdvořilostní jméno Čchun-fu ().\n\nKuo Si pocházel z okresu Wen-sien (v severočínské provincii Che-nan), narodil se počátkem 11. století, snad roku 1001 či kolem 1020/23. O jeho mládí není nic známo, snad byl taoistickým mnichem, koncem 60. let 11. století byl ve zralém věku přijat do císařské malířské akademie, kde záhy zaujal vysoké postavení; už za svého života byl pokládán za nejvýznačnějšího malíře své generace. Podílel se na výzdobě císařských paláců a chrámů v hlavním městě (Kchaj-fengu), v 80. letech i na zkrášlení Konfuciova chrámu v Čchü-fu.\n\nJeho rané tušové krajinomalby jsou blízké pojetí jeho učitele Li Čchenga a malířů 10. století – Kuan Tchunga a Fan Kchuana, v pozdějších se projevují jeho inovace –kompozice lépe využívající rozptýlenou perspektivu, charakteristická dramatičnost a energie spojená s realistickými detaily. Zachovalo se jen málo z jeho děl, slavná jsou \"Předjaří\" z roku 1072 a \"Příchod podzimu\". \n\nZachycením vícero perspektiv z „úhlu celosti“, jak techniku nazval jeho současník Šen Kua, dává pozorovateli tolik hledisek, kolik jich je možno vůči výjevu mít. Podle Kuo Siho v sobě jediná hora kombinuje podoby několika tisíc hor: její podoba se mění, vidíme-li ji zblízka, z dálky, zepředu, ze strany, zezadu, ve světle či stínu - každá vzdálenost, úhel a okamžik má svou specifičnost. Zobrazená scenérie skýtá duchovní rozměr - pozorovatel je vtažen do procesu neustálé transformace, typické pro čínské pojetí světa - tak jako by se opravdu nacházel na zobrazeném místě. \n\nKuo Siův syn Kuo S’ sestavil otcovy teoretické úvahy o krajinomalbě do traktátu \"Lin-čchüan kao-č’\" (, \"O vznešené podstatě lesů a [vodních] proudů\"), který obsahuje mnoho informací o smyslu a technice tehdejšího malířství a je cennou pomůckou pro pochopení severosungské krajinomalby. Prvním českým překladem a zároveň rozborem Kuo Siho spisu je práce M. Pejčochové z roku 2016.\n\n"}
{"id": "1042535", "url": "https://cs.wikipedia.org/wiki?curid=1042535", "title": "Strabo", "text": "Strabo\n\nStrabo může znamenat:\n\n\n"}
{"id": "1042536", "url": "https://cs.wikipedia.org/wiki?curid=1042536", "title": "První Québecká konference", "text": "První Québecká konference\n\nPrvní Québecká konference probíhala od 19. srpna až do 24. srpna 1943 v kanadském městě Québec. Je známá spíše jako operace pod krycím jménem „Quadrant“. Byla to konference, jež měla velmi velký vliv na operaci „Overlord“ a na postup Spojenců v Pacifiku a v jihovýchodní Asii. Byla to výhradně konference Západních Spojenců, a tudíž zde nebyla ruská účast. Hlavní představitelé této konference byli Winston Churchill (zastupoval Velkou Británii), Franklin Delano Roosevelt (zastupoval Spojené státy americké) a Mackenzie King (zastupoval Kanadu, která byla tehdy ještě dominiem Velké Británie).\n\nBritská delegace přijela 11. srpna. Krátce po tom se setkal Roosevelt s Churchillem v prezidentově sídle, které se jmenovalo „Hyde Park“. Šlo o ryze nepolitickou záležitost a po třech dnech odpočinku se Churchill vrátil do Québecu. Před prvním zasedáním se do místa konference dopravili Roosevelt, Harry Hopkins (jeho odborný poradce a vyslanec) a Anthony Eden (britský ministr zahraničí).\n\nKonference začala prvním zasedáním, které se konalo v Citadele (významná budova v Québecu) 19. srpna. Zde se velice řešila operace „Overlord“. Během konference byl schválen náčelníky štábů plán pro zmíněnou operaci vypracovanou generálem Morganem. Bylo vyřčeno, že po soustředění spojeneckých sil bude prioritním cílem prorazit s těmito silami do srdce Německa a zároveň bylo jednomyslně schváleno, že spojenecké operace ve Středomoří, kde byla právě dobyta Sicílie a připravovalo se vylodění na pevninskou Itálii, nesmí ohrozit úspěch operace „Overlord“. Sám Winston Churchill poté navrhl, aby se počet mužů, kteří se měli vylodit ve Francii, zvedl nejméně o 25 %. \"„Ze všeho nejdůležitější je, aby počáteční uchycení na pobřeží bylo pevné.“\" řekl, aby podpořil své tvrzení. S tím zároveň přišla na řadu otázka velení této operaci. Rozhodlo se, že této operaci bude velet Američan (kdo, to se rozhodlo těsně po konferenci v Teheránu), ovšem jen za předpokladu, že ve Středomoří bude velet Brit.\n\nOhledně Itálie bylo dohodnuto, že nyní se boj a postup rozřadí do tří částí. První část obsahovala myšlenku o tom, jak je důležité donutit Itálii, aby přestala válčit a vybudovat pak v tom případě letiště u Říma. Druhá část vyjadřovala nutnost obsazení Korsiky a Sardinie. Třetí poukazovala na možnost provedení operace „Anvil“ (vylodění na jižním pobřeží Francie) po obsazení Říma. Tato operace se pak měla stát předmětem velice ostrých debat mezi Američany a Brity. To se projevilo ale až o rok později. \n\nPacifik se stal na prvním zasedání kamenem úrazu ,jelikož Britové velice prosazovali útok na Sumatru s tím, že by se po dobytí (byť i jen po částečném) tento ostrov skvěle hodil pro letecké útoky na japonské konvoje. Proti tomuto obsazení byl prezident Roosevelt, který poukazoval na fakt, že by to bylo jen plýtvání vojáků a materiálu. Tvrdil, že po americkém dobytí Filipín stejně tento ostrov padne. Navíc tento postup podle něj neodpovídal celkové strategii obkličování Japonska. Poté britský premiér ustoupil a zároveň dal slib, že se Británie bude podílet na akcích v Pacifiku proti samotnému Japonsku s Američany.\n\nDruhé zasedání se konalo 23. srpna večer a zase se v něm projednávala strategie postupu v jihovýchodní Asii. Celkově se jak Američané, tak i Britové shodli, že cílem v jihovýchodní Asii bude navázání silnice z Barmy do Číny a zabezpečení a zlepšení letecké cesty také z Barmy do Číny. Padl i návrh, že by mělo být ustanoveno samostatné velitelství v Jihovýchodní Asii. Byl přijat a velitelem byl ustanoven generál Louis Mountbatten. Winston Churchill poté řekl, že doufá, že Japonsko padne po Německu nanejvíc do dvanácti měsíců. Ostatní s tím souhlasili. Během konference však přišla špatná zpráva ze Středomoří, že při nadcházejícím vylodění v Itálii se z důvodu nedostatku sil zmenšil počet výsadkových divizí na šest. Okamžitě to bylo probráno a rozhodlo se, že musí být navýšen počet mužů ve Středomoří do října nejméně o sto tisíc mužů. Tím skončila konference. Obě dvě strany dosáhly velice slušných řešení a dokonce byl i uznán výbor Svobodných Francouzů.\n"}
{"id": "1042541", "url": "https://cs.wikipedia.org/wiki?curid=1042541", "title": "Projekt Tanec a handicap", "text": "Projekt Tanec a handicap\n\nTanec a handicap je projekt, v rámci kterého se setkávají integrované taneční soubory, jak na stejnojmenném festivalu, který se opakuje každé dva roky, tak při reprízách společného představení v průběhu těchto let. Soubory veřejnosti představují jak své nacvičené výstupy na společné téma, určené zvlášť pro každý ročník festivalu, tak své individuální práce.\nSoučástí projektu jsou rovněž různé workshopy, terapie a představení.\nProjekt založila roku 2009 Mgr. Jitka Semotamová jako platformu pro setkávání lidí s handicapem i bez něj. Za hlavní spojnici mezi nimi má v rámci tohoto projektu sloužit tanec. Jedním z cílů projektu bylo vyplnit mezeru v oblasti práce s handicapovanými v oblasti tance, která je v západních zemích zcela běžná, avšak v České republice se jednalo a stále jedná o ojedinělou akci.\nOd roku 2012 projekt zaštiťuje zapsaný spolek Kulturárium, z.s.\n\nFestival tvoří stěžejní část projektu. Vítá jak lidi s handicapem, tak lidi bez něj. Organizátoři akci pojímají jako platformu, kde se můžou lidé setkávat, vyměňovat si zkušenosti, zážitky a účastnit se společných aktivit.\nBěhem následujícího roku pak probíhají výstavy fotografií z festivalu v různých městech nejen České republiky. Účinkující na festivalu tvoří výhradně soubory, ve kterých je zastoupený handicap. Jedná se o jediný festival svého druhu v České republice.\nRoku 2010 dostal projekt současnou festivalovou podobu a více se otevřel veřejnosti i mimo pozvané taneční soubory. Jako společné téma byl zvolen název „Čtvero ročních období“, neboť zúčastněné integrované soubory byly právě čtyři: Bílá holubice (Ostrava), Skupina kolem Filipa Skály (Ostrava), Freedom4 (Praha) a Pohybové studio PS Cyranovy boty (Brno), které doplnil mimo hlavní přehlídku i soubor T.I.K. (Jilemnice). Celkem tedy 60 účastníků, z toho 25 s handicapem nejen tělesným, ale i smyslovým.\nOstrava: červenec 2010 – Slezskoostravský hrad (v rámci festivalu Colours of Ostrava)\nPraha: říjen 2010 – kulturní prostor La Fabrika\nDruhý ročník festivalu se konal v únoru 2012. Tento ročník proběhl v rámci jednoho dne. Společným tématem se stal „projekt Duha“ a spolupracovalo na něm šest tanečních souborů z České a Slovenské republiky. Kromě pěti souborů z předchozího ročníku se festivalu zúčastnil rovněž slovenský soubor Len tak tak z Bratislavy. Každý ze souborů zpracoval v rámci projektu jednu barvu duhy jako taneční představení a dohromady skupiny předvedly představení o délce 60 minut. Tančilo 42 tanečníků, z toho 16 s handicapem.\n\nOstrava: červenec 2012 – Divadlo loutek\nTřetí ročník festivalu se konal 14. – 16. března 2014. Tak jako první ročník byl i tento vícedenní. Tématem pro společné představení byla geometrie. Představení tančilo pět souborů ze čtyř měst. Kromě stálých účastníků, jako jsou Cyranovy boty z Brna, Bílá holubice z Ostravy, Freedom4 z Prahy a PATZ a T.I.K. z Jilemnice, to byl též soubor A proč ne? z Brna, působící při Střední škole F. D. Roosevelta pro tělesně postižené Brno. Tančilo 52 tanečníků, z toho 21 handicapovaných.\nKromě hlavního představení Geometrie diváci zhlédli představení Tabu v podání skupiny Len tak tak z Bratislavy a představení Zlatý kolovrat od studentů brněnské JAMU, konkrétně Ateliéru výchovné dramatiky neslyšících.\n22. 11. 2014 proběhla repríza představení Geometrie v Praze v divadle La Fabrika, další pak v průběhu roku 2015.\nHostitelem dosavadních tří ročníků festivalu se stalo brněnské Bezbariérové divadlo Barka.\n\nNedílnou součástí festivalu a celého projektu jsou výstavy fotografií z jednotlivých ročníků festivalu Tanec a handicap. Autorem uplynulých tří ročníků je fotograf Jiří Tashi Vondráček. Výstavy jsou putovní a probíhají v různých městech ČR i v zahraničí (Francie, Švýcarsko). Návštěvníci mají možnost si jednotlivé fotografie zakoupit, a tím podpořit celý projekt.\n\nSoučástí každého ročníku festivalu jsou pravidelné workshopy určené účinkujícím a veřejnosti. V roce 2010 měli účastníci možnost vyzkoušet si canisterapii a muzikoterapii, v roce 2012 canisterapii a arteterapii a v roce 2014 canisterapii, muzikoterapii a technologii Kinect.\nV dubnu roku 2013 se konal v divadle Barka jednodenní workshop The MotionComposer, zaměřený na spojení tance a pohybu s novými technologiemi pod vedením Roberta Weschlera. Byl určen pro veřejnost, účastnilo se ho 13 lidí, z toho 11 s handicapem.\nÚčastníci workshopu si mohli vyzkoušet kinetické propojení pohybu a médií – konkrétně zvuku, kdy pomocí svých pohybů na dálku ovládali jednotlivé nástroje a rytmy. Tato technologie umožňuje handicapovaným i zdravým lidem uvědomit si jednotlivé pohyby a reakce svého těla, byť tyto mohou být i velmi malé a v běžném životě pro ně samotné mnohdy těžko postřehnutelné, a objevit nové možnosti pohybu, pochopit též lépe zákon akce a reakce a zlepšit si orientaci v prostoru.\nWorkshop proběhl v České republice vůbec poprvé.\nV březnu 2014 proběhl v rámci třetího ročníku festivalu Tanec a handicap workshop Kinect (též jako Tanec a technologie 14), pod vedením Jitky Semotamové a Tomáše Macha. I tento workshop byl založen na snímání pohybu a ovládání prvků, tentokrát však obrazových. Účastník se tak musí soustředit nejen na vlastní pohyb, ale i na vnímání pohybu před sebou.\nWorkshopu se zúčastnilo 20 lidí s handicapem i bez něj.\n"}
{"id": "1042542", "url": "https://cs.wikipedia.org/wiki?curid=1042542", "title": "Týden kávy", "text": "Týden kávy\n\nTýden kávy je český celotýdenní festival oslavy kávy, který se pořádá od roku 2011 vždy ve stejném termínu, a to od 1. do 7. října.\n\nProjekt Týden kávy si dal za cíl přiblížit „svět kávy“ široké veřejnosti, seznámit ji s příběhem kávy, tj. jejího pěstování, pražení a způsoby přípravy i konzumace, současně také ukázat na význam kaváren v šíření kulturního dění ve městě Brně.\n\nCelosvětově připadá oslava dne kávy na 1. října, v České republice se Mezinárodní den kávy neslavil, myšlenka oslavy dne kávy napadla v roce 2010 dvě tehdejší brněnské baristky - Kateřinu Eichlerovou a Lucii Karafiátovou.\n\nPrvní celotýdenní festival se konal od 1. do 7. října 2011. Původně probíhal festival jen v Brně, které je koncentrací kaváren, zájmem o kávu i o kulturu známé, v dalších letech se festival rozšířil i do jiných měst.\n\nFestival Týden kávy pořádá brněnská nezisková organizace Kulturárium a společnost KAVATEAM ve spolupráci s Kávovými listy, nově Black Box Café. \n\nProgram Týdne kávy se dělí na dvě části. V rámci speciálního programu na zvláštní stage, zvané také Main Coffee Meet Point, mají návštěvníci možnost dozvědět se zajímavostí o kávě, účastnit se workshopů a přednášek. Zájemci si mohou vyzkoušet tradiční i alternativní metody přípravy kávy pod vedením baristů a odborníků nebo sledovat profesionály ve speciální Soutěži baristů Týdne kávy. Součástí festivalového dění jsou i dvoudenní Trhy kávy, kde mají návštěvníci možnost degustace a nákupu výběrové pražené kávy. Druhou část festivalového programu si tvoří zapojené kavárny samy .\n\n"}
{"id": "1042547", "url": "https://cs.wikipedia.org/wiki?curid=1042547", "title": "Jovana Jakšićová", "text": "Jovana Jakšićová\n\nJovana Jakšićová, cyrilicí: Јована Јакшић, \"Jovana Jakšić\", (* 30. září 1993 Bělehrad) je srbská profesionální tenistka. Ve své dosavadní kariéře nevyhrála na okruhu WTA Tour žádný turnaj. V rámci okruhu ITF získala do roku 2015 čtrnáct titulů ve dvouhře.\n\nNa žebříčku WTA byla ve dvouhře nejvýše klasifikována v květnu 2014 na 102. místě a ve čtyřhře pak v listopadu téhož roku na 447. místě.\n\nV srbském fedcupovém týmu debutovala v roce 2014 čtvrtfinálem druhé světové skupiny proti Kanadě, v němž ji deklasovala Eugenie Bouchardová, když jí dokázala odebrat jediný game. Za rozhodnutého stavu 3:0 na zápasy pro Kanaďanky pak vyhrála závěrečnou čtyřhru se Stojanovićovou. Do roku 2015 v soutěži nastoupila ke dvěma mezistátním utkáním s bilancí 0–1 ve dvouhře a 1–1 ve čtyřhře.\n\nV sezóně 2013 zaznamenala debut v hlavní soutěži turnaje WTA Tour, když postoupila z kvalifikace na Monterrey Open 2013. V úvodním kole vyřadila Rusku Věru Duševinovou, aby následně skončila na raketě ruské turnajové trojky Marie Kirilenkové po třísetovém průběhu.\n\nO rok později se na stejné události Monterrey Open 2014 probojovala do svého prvního finále v rámci okruhu WTA Tour. Turnaj probíhající na přelomu března a dubna rozehrála výhrou nad italskou nasazenou sedmičkou Karin Knappovou. V semifinále ji nezastavila japonská veteránka Kimiko Dateová, kterou udolala po těsném boji. V závěrečném duelu však nestačila na druhou nasazenou krajanku Anu Ivanovićovou, jež splnila roli favoritky a hladce zvítězila poměrem 6–2 a 6–1, přestože bývalá světová jednička prohrála prvních šest míčů zápasu. Jednalo se o historicky první finále dvou srbských hráček na okruhu WTA Tour. \n\nV hlavní soutěži grandslamu debutovala na květnovém French Open 2014, kde v úvodním kole skončila na raketě 31. nasazené Slovenky Daniely Hantuchové ve třech sadách. Na navazujícím Wimbledonu 2014 ji v otevíracím utkání vyřadila Petra Cetkovská.\n\n"}
{"id": "1042551", "url": "https://cs.wikipedia.org/wiki?curid=1042551", "title": "Rozepře o Vánoce", "text": "Rozepře o Vánoce\n\nRozepře o Vánoce jsou někdy součástí střetu kultur a ideologií nebo jejich různých směrů.\n\nS ohledem na populární charakter Vánoc je významným symbolem západní euroatlantické kultury, křesťanství, katolické církve. Rozepře se týkají nejen slavení či neslavení svátku, ale také jednotlivých používaných symbolů. Další částí rozepří je duchovní či neduchovní náplň svátků ale i samotné pojmenování nebo přejmenování svátků.\n\nStejně jako jsou osoby, pro které jsou Vánoce oblíbené svátky, svátky duchovní obnovy či čas strávený v pohodě rodinného kruhu, či v očekávání dárků pod stromečkem, jsou další osoby, pro které Vánoce znamenají emoční i fyzickou zátěž. Velké úklidy, organizace společně stráveného času, velké nákupy, každoroční zklamání z dárků, pravidelné rodinné hádky a podobně může ovlivnit oblibu svátků nebo snahu jejich slavení omezit. \n\nDříve katolickou církví zakazované vánoční symboly, jako vánoční stromek nebo adventní věnec se postupem doby staly symboly Vánoc katolické církve. Naopak vnucování některých symbolů Vánoc, nebo Vánoc obecně může vést k odporu a snaze dané projevy potlačit. Pro někoho jsou Vánoce svátky komerce, pro jiného šancí přinést příběh Ježíše Krista do každé rodiny a ukázat i nevěřícím cestu do kostela a smysl víry. Obě dvě verze slavení svátku mohou mít odpůrce i zastánce. Stejně tak je možné vidět rozpory v samotné křesťanské komunitě při chápání a způsobu slavení Vánoc. \n\nVánoce mnoho Evropanů vnímá jako základ kultury, často jako oblíbený svátek, který Evropany provází od dětství. Změny a ohrožení tradice tak obyvatelé Evropy vnímají velmi osobně. Rozpory nebo uměle vyvolaná panika ohledně Vánoc, která takto ostře rozdělí společnost může být šancí k zviditelnění osob nebo skupin osob toužících po pozornosti médií, podobně jako je tomu u obecně citlivých témat jako komunismus (pravicové strany), vymítání ďábla a upalování (křesťanské církve), přistěhovalectví (ultrapravicové skupiny), nahota nebo móda, a dalších.\n\nVánoce byly během času předmětem diskusí a útoků z různých zdrojů. Zákaz slavení Vánoc puritány byl veden snahou odstranit zbývající pohanské prvky Vánoc. Během této krátké doby puritány vedený anglický parlament zakázal oslavu Vánoc úplně, jakožto „papežského svátku bez biblického zdůvodnění“, a jako čas zbytečného a nemorálního chování. V koloniální Americe puritáni zakázali oslavy Vánoc v roce 1659. Zákaz Vánoc v Anglii vyvolal nepokoje.\n\nRadní města Oxford na počátku 21. století přijali rozhodnutí přejmenovat Vánoce na 'Winter Light Festival' (Svátek zimních světel). Nápad byl inspirován agenturou pro rozvoj kraje, jako název pro souhrn světských a církevních oslav. Nešlo ale o přejmenování svátků, pouze o název festivalu. Přesto taková úprava názvu zvedla vlnu nevole, protože obyvatelé, bez rozdílu vyznání, se těšili na Vánoce.\n\nV Jižní Karolíně zakázala státní nemocnice umístit betlém ve svých prostorách. V roce 2011 Kongres USA plánoval přijmout nezávazné usnesení které silně odsuzuje pokusy o zákazy ohledně Vánoc s tím že podporuje používání symbolů Vánoc. Kongres řešil stížnosti na prodejce, kteří používali slova „svátky“ místo slova „Vánoce“, dávali sváteční slevy místo vánočních slev. \n\nNěkteří křesťané a organizace, jako \"Pat Robertson's American Center for Law and Justice\" (česky Americké centrum pro právo a spravedlnost Pata Robertsona) projednávají údajné útoky na Vánoce (Válka o Vánoce). Jedním z diskutovaných problémů je přejmenování vánočních stromků na sváteční stromky. Ve Spojených státech byla tendence, v některých kontextech, nahradit pozdrav „\"Merry Christmas\"“ (česky Veselé Vánoce) pozdravem „\"Happy Holidays\"“ (Šťastné svátky).\n\nNaopak skupiny jako American Civil Liberties Union (Americký odbor občanských svobod) zahájily soudní pře, kdy vyžadují zákaz zobrazení obrázků a jiného materiálu odkazující na Vánoce z veřejných rozpočtů, včetně škol.\n\nV Anchorage na Aljašce, byl plánován protest na radnici se zpěvem koled na obranu vánočních zvyků, s tím že věřili, že mají být přejmenovány „Merry Christmass“ na „Happy Holidays“.\n\nV kalifornském okrese Sonoma byl vydán zákaz vystavování ozdobných hvězd a andělů v prostorách vládních budov. Ozdoby ve tvaru hvězd a andělů na vánočních stromech prý zdůrazňují vládní podporu křesťanství. Některé skupiny obyvatel tvrdí, že státem financovaná propagace vánočních symbolů a tradic porušuje první dodatek k Ústavě Spojených států amerických, který zakazuje založení (jakéhokoliv) národního náboženství. V roce 1984 americký Nejvyšší soud rozhodl v případu Lynch vs. Donnelly, že předváděné vánoční dekorace (které zahrnovaly betlém), ve vlastnictví a veřejně představené městem Pawtucket na Rhode Islandu, první dodatek Ústavy neporušily.\n\nV roce 2011 vedl pastor v Texasu shromáždění několika tisíc křesťanů, které vymáhalo právo na vystavění betléma a zároveň prosazovalo zákaz plakátu slavícího slunovrat. „\"Našli jsme příležitost povstat a zabývat se otázkou,… stále intenzivnějšího pronásledování křesťanství v Americe.\"“ řekl. Členové organizace prosazující svobodu náboženství chtěli totiž odstranit betlém ze státního pozemku nebo vyvěsit reklamu slavící slunovrat, tak aby nebylo státem propagováno jediné náboženství. „\"Nikdo nemluví o zákazu betlémů na církevním pozemku a v soukromých domech.\"“ řekl mluvčí organizace.\n\nNěkteré bulvární nebo málo spolehlivé zdroje nebo blogy, někdy ve spojitosti s protiislamistickými, protievropskými, nebo protižidovskými názory informují o pokusech zakázat oslavy Vánoc, nebo je z veřejných oslav změnit na soukromé, kvůli náboženskému kontextu. \n\nAktivisté bojující za práva zvířat jsou přesvědčeni, že až tři procenta populace ve Švýcarsku na Vánoce pojídá svá domácí zvířata, protože pojídání koček či psů je na Vánoce v některých oblastech Švýcarska tradicí. Je zde vánočním zvykem, podobným způsobem jako králíka, upéct na Vánoce kočku nebo psa. Asi 16 000 osob podepsalo v roce 2014 petici protestující proti tomuto zacházení s domácími zvířaty. Petice byla předána švýcarskému parlamentu.\n\nV listopadu 2009 vzbudila v USA pozornost informace, že Federální odvolací soud ve Filadelfii podpořil zákaz zpěvu vánočních koled ve školách. O rok později Nejvyšší soud USA tento rozsudek formálně potvrdil, když se odmítl zabývat odvoláním. Školy v South Orange-Maplewood v New Jersey zakázaly používání náboženských písní ve školních představeních již v 90. letech 20. století. V roce 2004 byl zákaz rozšířen i na vokální a instrumentální výkony, včetně melodií oblíbených koled, dokonce i beze slov. \n\nO změnu zákazu se pokouší organizace Defending Freedom (Obrana svobody), právní firma specializující se na náboženské svobody. Ta prokázala, že zpívání náboženských koled na školách není v rozporu s prvním dodatkem Ústavy Spojených států amerických, a je tedy vhodné, aby zákaz byl zrušen.\n\nV roce 2009 se v některých švýcarských médiích objevila zpráva, že jsou v Curychu s ohledem na muslimské děti zakázány ve veřejných školách koledy, ve kterých se vyskytuje Ježíš nebo které mají nějaký náboženský obsah. Povolena měla být píseň „O Tannenbaum“. Zpráva byla odsouzena jako provokace s tím, že náboženské písně jsou, v případě že slouží k nějakému druhu výuky, povoleny. Pouze by nikdo neměl být nucen k projevům, jenž jsou vlastní nějakému náboženství.\n\nIniciativa vegetariánů a veganů „Vánoce bez násilí“ pořádá v Česku každoročně akce směřované proti chování kaprů (jakožto i jiných zvířat) pro vánoční večeři. Například 20. 12. 2010 nabízel před pražským Obecním domem muž v zakrvácené kostkované řeznické zástěře ochutnávku a koupi psího masa. Podobně jako u stánků s kapry byl u stánku ceník za zabití psa a vyvrhnutí. Aktivista Marek Voršilka k akci uvedl: „\"Považujeme za absurdní, že svátky klidu, míru a lásky slavíme tak, že miliónům živých bytostí způsobujeme každoročně utrpení a smrt. Je to něco tak absurdního, že by to mělo vést k zamyšlení nad naším vztahem ke zvířatům.“\" \n\nProjekt „Zachraňte Ježíška“ vznikl jako akce na podporu tradičních českých Vánoc a jejich zvyků. Smysl projektu se zrodil jako reakce na využívání „nečeských“ vánočních symbolů v kampaních, které jsou cílené především na děti. K projektu byly vytvořeny speciální internetové stránky, které měly před Vánocemi za úkol vyvolat společenskou diskusi o problematice pronikání zahraničních zvyků do českých tradic.\n\nVánoční stromek v Belgickém Bruselu, v „hlavním městě Evropy“, na náměstí Grand Place, je vánoční strom tradičně skutečný strom z lesa v Ardenách. Pouze roku 2012 byl nahrazen sochou představující vánoční strom. Dne 30. listopadu 2012 byla vztyčena 25 m vysoká abstraktní konstrukce namísto skutečného vánočního stromečku. Byla navržena jako dekorace umožňující nasvícení a také bylo možné, aby návštěvníci za poplatek vyšplhali až na vrchol „stromu“. Náklady na zhotovení konstrukce byly 40,000 €. Původně měla být cena inovativní konstrukce až šestkrát dražší než obvyklý strom, asi 45 tisíc eur. \n\nOhlasy v belgickém tisku ukazovaly negativní reakce na instalaci stromu. Podle některých zpráv a bruselské radní Biancy Debaetsové bylo vztyčení politicky korektní konstrukce, jako náhrady za křesťanský symbol stromu, ústupkem muslimské komunitě v Belgii. Bianca Debaetsová také poukázala na to, že se to týkalo i změny názvu každoročního „Vánočního trhu“ na „Zimní radovánky“.\n\nMluvčí radnice Perrine Marchalová a zhotovitel konstrukce politické motivy odmítali a poukazovali na to že jde pouze o modernizaci vánočního symbolu, protože pod konstrukcí měly být vánoční jesličky. Dodávali, že mnoho muslimů stejně tráví Vánoce doma také u vánočního stromku. Socialistický starosta Freddy Thielemans kritiku odmítá s tím, že „elektronický strom“ považuje za počin, který Brusel ukazuje jako místo, kde se snoubí tradice a modernita. \n\nSemsettin Ugurlu z Muslimské výkonné rady Belgie reprezentující muslimskou komunity v Belgii řekl, že tato organizace nemá nic proti jakémukoliv vánočnímu stromku.\n\nKritici ale namítají, že dříve vydaná fatwa uvádí, že muslimové mají zakázáno mít cokoliv do činění s vánoční stromky: Není přípustné, aby napodobovali nevěřící. Protože Prorok Mohamed řekl: „\"Ten kdo je napodobuje, je jeden z nich.\"“\n\nBelgičtí muslimové byli vyzýváni, aby se spolupodepsali pod petici, že si nepřejí náhradu vánočního stromu krychlovou konstrukcí. Z 600 000 belgických muslimů jich podepsalo petici 80.\n\nKvůli obavám z vandalismu během oslav Nového roku na Grand Place, byla konstrukce demontována 28. prosince. V roce 2013 byl použit klasický vánoční strom. \n\nLobby pro tradiční židovské hodnoty rozdávala v Jeruzalémě letáky odsuzující vánoční svátky a podněcovala veřejnosti k bojkotu restaurací a hotelů, které prodávají nebo mají výzdobu vánočními stromky a dalšími „hloupými“ křesťanskými symboly. Organizace připomínala dlouhá léta bojů za zachování tóry a židovské identity, kterou nyní ohrožuje „klaunská“ atmosféra západních svátků. \n\nS podporou rabínů předseda organizace zveřejnil seznam hotelů a restaurací s vánočními ozdobami a vyzval k jejich bojkotu a zrušení certifikátů košer kvality pro tyto podniky.\n\nJeruzalém je přitom město s křesťanskou populací dvě procenta s klesající tendencí a není zde oddělen stát od židovského náboženství. Výzva tak není bojkotem křesťanské symboliky, ale bojkotem těch Židů, kteří ubytovávají desítky tisíc křesťanských turistů, jenž Jeruzalém a Izrael v prosinci každoročně navštěvují.\n\nJe ale vhodné vidět dobové souvislosti, kdy jsou vážné rozepře mezi konzervativními židovskými organizacemi a křesťanskými organizacemi v Jeruzalémě. Je zřejmé, že i maličkosti mohou vyostřit spory.\n\nPapež Benedikt XVI. při tradiční noční mši v chrámu svatého Petra vyzval věřící: \"Pokud chceme najít Boha, který se zjevil jako dítě, pak musíme slézt z koně našeho liberálního myšlení, odhodit své falešné jistoty, naši intelektuální pýchu,\" řekl Benedikt XVI. podle agentury AFP. \"Vánoce se staly komerčními svátky, jejichž oslnivý třpyt ukrývá tajemství Boží pokory,\" řekl Benedikt XVI.. Subjektivní pohled papeže na Vánoce Benedikta XVI. a jeho podnět, aby byl Vánocům navrácen předpokládaný sváteční obsah, je zjevně sdílen osobami s podobnou životní zkušeností z Vánoc jako svátku nakupování a bezduchých rituálů.\n\nPodobně někteří spisovatelé, ale i žurnalisté popisují Vánoce jako komercionalizovaný společenský akt s významem pouhého začlenění se do skupiny: „\"jde zejména o (rituál) sebepotvrzení identity společnosti, která ho vykonává. Často je slyšet to, že Vánoce ztratily svého \"ducha\", že jsou vykradené, že se z nich stal svátek komerce.… …Pocit, že Vánoce \"byly ukradeny\", svědčí o tom, že společnost, která je praktikuje, není přesvědčena, že naplňováním tohoto rituálu skutečně dosahuje kýženého sebepotvrzení. Přesto se společnost dál a vcelku stádovitě podílí na tomto sebepotvrzování, které je, alespoň podle propagátorů hypotézy o vykradení, buď impotentní, nebo je ze všeho nejvíce \"sebevykrádáním\".\"“ Autor zde dochází k závěru, že skutečnost, že se „\"z Vánoc stal motor spotřeby a vrchol maloobchodní hospodářské sezóny, je přesným potvrzením identity této společnost, která je právě taková, jako jsou Vánoce.\"“ Tedy komerční stránka Vánoc podle autora je pro Vánoce nejvýznamnější stránkou, protože z komerčního hlediska jsou Vánoce významné. Podobné subjektivní názory lze však vyvodit i z jiných atributů Vánoc a dojít k jinému závěru. Že jde například náboženský svátek (Vánoce jsou jedním z nejvýznamnéjších křesťanských svátků), rodinné svátky (Vánoce jsou významným svátkem už i pro děti), svátky dárků a hraček, hudební svátky, svátky míru a pokoje, s jiným závěrem. Obecně je však rozšířen stereotyp, označení Vánoc jako svátku komerce. \n\nPoužívání stereotypu „vánoce jsou svátek komerce a obžerství“ může vyvolat pocity viny v části obyvatelstva a otevřít možnost je nějak ovlivnit. Nicméně Vánoce vždy, už jako pohanské svátky bylo vánoční období oslavovány dáváním dárků, koledami a jako divoké hodokvasy s přemírou pití, sexuality a jídla a také jako svátky uctívání Boha nebo bohů nebo přírody. Sociální skupina je vždy vytvářena následováním příkladu ostatních. Vyprázdnění pojmu Vánoce je tedy tímto způsobem dost dobře nemožné, spíše naopak.\n"}
{"id": "1042555", "url": "https://cs.wikipedia.org/wiki?curid=1042555", "title": "Výbuchy muničních skladů ve Vrběticích", "text": "Výbuchy muničních skladů ve Vrběticích\n\nK výbuchům dvou muničních skladů ve Vrběticích v okrese Zlín došlo v říjnu a prosinci 2014. První výbuch nastal 16. října, další sklad vybuchl 3. prosince 2014. \n\nSklad č. 16 obsahoval 50 tun munice, která byla po výbuchu 16. října 2014 odhozena do vzdálenosti až 800 metrů. Při výbuchu byli zabiti dva zaměstnanci společnosti Imex Group, která si sklad pronajímala od státního podniku Vojenský technický ústav. Muniční sklad nebyl zanesen do krizového plánu Zlínského kraje, zasahující hasiči tak neměli tušení, k jakému typu požáru vyjíždějí, což je vystavilo zbytečnému riziku. Bezprostředně po výbuchu bylo z areálu muničního skladu evakuováno sto lidí. Evakuováni byli též obyvatelé přilehlé obce Vlachovice, stejně jako žáci ze základní školy a učni ze SOŠ Slavičín.\n\n23. října zahájila policie evakuaci 375 obyvatel z obcí Lipová, Vlachovic a průmyslového areálu u města Slavičín. Evakuace, trvající dva dny, byla vyhlášena z preventivních důvodů, pyrotechnici totiž zahájili průzkum částí areálu blíže k obcím. V areálu docházelo k náhodným neřízeným detonacím způsobených například pádem munice ze stromů, nebo kontaktem s lesní zvěří, které znemožňovaly ohledaní místa stejně jako likvidační práce. 30. listopadu policie oznámila, že přístupové cesty v areálu byly vyčištěny a brzy tak může dojít k odvozu 7 tisíc tun munice ze skladů v postiženém areálu.\n\nO tři dny později, 3. prosince 2014, došlo ve skladu číslo 12. k dalšímu výbuchu munice. Sklad, který obsahoval 13 tun výbušnin, je vzdálen 1 200 metrů od epicentra původního výbuchu. Evakuováno bylo 430 obyvatel okolních obcí. Podle vyjádření právního zástupce Imex Group byla v objektu uskladněna dělostřelecká munice a samopaly. Sklad podle jeho názoru nemohl samovolně explodovat.\n\nOba zničené sklady má v pronájmu ostravská firma Imex Group, která se zabývá obchodem se zbraněmi a v areálu má od armády pronajato celkem šest budov, ve kterých skladuje munici, zbraně a jiné zboží. Vlastníkem je Petr Bernatík ml., který je současně výkonným ředitelem a společně se svým otcem působí také v několika dalších zbrojařských firmách. V roce 2010 byli obvinění z nelegálního vývozu zbraní na Slovensko, ale soudem byli zproštěni viny.\n\nV listopadu 2015 podal státní zástupce Leo Foltýn obžalobu na pět lidí a dvě firmy kvůli skladování údajně zakázané munice ve skladu ve Vrběticích. Tato obžaloba nijak nesouvisí s výbuchem, miny byly ale nalezeny během zvýšené inspekční aktivity policie po výbuchu. Obžaloba se týká firem Excalibur Army a Real Trade. Podle státního zástupce bylo v objektu skladováno asi 500 protipěchotních min typu MON-100 a MON-200, které jsou podle něj zakázány jak právními normami České republiky, tak i mezinárodněprávními normami vycházejícími z Ottawské konvence. Mluvčí společnosti Excalibur Army Andrej Čírtek uvedl, že tyto miny nepovažuje za zakázané ani Maďarsko, odkud byly dovezeny, ani české licenční orgány a před dovozem bylo žádáno o úřední povolení, které bylo schváleno ministerstvy ČR i Maďarska. V pozdějším soudním řízení bylo prokázáno, že se trestný čin nestal a všichni obžalovaní byli osvobozeni. Státní zástupce se nejprve odvolal, později ale vzal své odvolání zpět.\n\n"}
{"id": "1042556", "url": "https://cs.wikipedia.org/wiki?curid=1042556", "title": "Marcel Stecker", "text": "Marcel Stecker\n\nMarcel Stecker (28. listopadu 1924, Praha – 14. srpna 2011 ) byl český malíř, ilustrátor, grafik a pedagog.\n\nMarcel Stecker ukončil roku 1951 pod vedením profesora Františka Tichého Vysokou školu uměleckoprůmyslovou v Praze. Od roku 1954 pracoval jako vedoucí výtvarník v propagačním podniku Merkur, ilustroval knihy (především pro děti a mládež) různých nakladatelství (SNDK a Albatros, Mladá fronta a další) a také dětské časopisy (\"Mateřídouška\", \"Sluníčko\"). Byl činný též v oboru užité grafiky a kresleného filmu. V letech 1975–1981 přednášel dějiny umění na Fakultě žurnalistiky Univerzity Karlovy. Vystavoval na mnoha domácích i zahraničních výstavách.\n\n"}
{"id": "1042564", "url": "https://cs.wikipedia.org/wiki?curid=1042564", "title": "Stávka v Labinu (1987)", "text": "Stávka v Labinu (1987)\n\nStávka v Labinu (chorvatsky Štrajk u Labinu) patřila mezi nejdelší stávky v dějinách existence socialistické Jugoslávie.\n\nStávka měla svůj význam i kvůli tomu, že ve městě Labin, které do roku 1945 patřilo Itálii, uskutečnili komunisté v roce 1921 první ozbrojené povstání proti italským fašistům. Ti se během soubojů o moc v Itálii počátku 20. let chopili značné části Istrie.\n\nJugoslávský stát v druhé polovině 80. let zavíral neperspektivní doly v oblasti okolo města Labin na poloostrově Istrie v dnešním Chorvatsku. Vysoké ztráty znamenaly nízké ohodnocení práce jednotlivých pracovníků dolů, což znamenalo napjatou sociální situaci. Jugoslávie navíc v druhé polovině 80. let trpěla obecným poklesem životní úrovně a kupní síly, Chorvatsko nevyjímaje.\n\nDělníci, kteří byli nespokojeni s poměry, zahájili dne 8. dubna 1987 stávku, která trvala 33 dní. Do stávky se zapojilo celkem 1400 horníků z celkem 1700, kteří byli v dole zaměstnáni. Situaci se pokusila uklidnit místní organizace Svazu komunistů Chorvatska, ve které 10 % členstva činili právě horníci. Přestože se komunisté shodli, že jsou podmínky horníků nepřijatelné, stávku odsoudili jako příliš radikální řešení. Druhý den však sfáralo do dolů jen 158 horníků, na druhou a třetí směnu se již nikdo nedostavil. Komunistům se nepodařilo stávku zastavit a po dlouhý měsíc tak byly práce v dole zastaveny.\n\nTato stávka však nepřispěla k zlepšení situace a šachta Ripenda, kde stávkovalo nejvíce lidí, byla nakonec dne 6. dubna 1988 uzavřena. \n\n"}
{"id": "1042569", "url": "https://cs.wikipedia.org/wiki?curid=1042569", "title": "Sault Ste. Marie (Ontario)", "text": "Sault Ste. Marie (Ontario)\n\nSault Ste. Marie je kanadské město nacházející se v severním Ontariu. Po Thunder Bay a Greater Sudbury se jedná o třetí největší město severního Ontaria. Leží na břehu řeky Saint Mary, na protějším břehu se pak nachází michiganské město stejného jména.\n\nV minulosti i v současnosti města má velký význam výroba oceli. Dalšími významnými firmami jsou \"St. Mary's Paper\", která vyrábí v Sault Ste. Marie papír a celulózu a call centrum firmy Sutherland Group. Transkanadská dálnice A17 spojuje město s Thunder Bay na západě a Sudbury na jihu. S Michiganským městem Sault Ste. Marie je město propojeno mostem, který se na americké straně napojuje na dálnici I-75 směřující do Detroitu.\n\nSilniční propojení zabezpečuje dálnice Highway 17, která je součástí dálnice Trans-Canada Highway, která propojuje kanadské pobřeží Atlantského a Tichého oceánu. Město plní také důležitou roli v lodní dopravě. Nachází se zde i lokální letiště.\n\nNejvýznamnějším sportovním klubem města je hokejový Sault Ste. Marie Greyhounds, účastník Ontario Hockey League. Své zápasy hrává v moderní multifunkční aréně Essay Centre.\n\n"}
{"id": "1042570", "url": "https://cs.wikipedia.org/wiki?curid=1042570", "title": "Sault Ste. Marie", "text": "Sault Ste. Marie\n\nNázev Sault Ste. Marie může znamenat:\n\n"}
{"id": "1042571", "url": "https://cs.wikipedia.org/wiki?curid=1042571", "title": "Řadič (počítač)", "text": "Řadič (počítač)\n\nŘadič, také řídící jednotka periferního zařízení, zřídka kontroler, je počítačový hardware zabezpečující styk (interfacing) s počítačovou periferií (počítačovým modulem). Řadič funguje jakoby tlumočník. Údaje z periferie překládá do formátu, kterému rozumí sběrnice a naopak. Je to řídící jednotka, která řídí celou činnost periferie. Toto řízení se provádí pomocí řídících signálů, které předává každému konkrétnímu zařízení v periferii. Reakcí na řídící signál jsou stavová hlášení, která jsou mu posílaná na zpracování pro následné rozhodnutí o dalším kroku. Každý řadič zařízení má na starosti určitý typ zařízení, ale může také paralelně pracovat s ostatními řadiči. Některé řadiče komunikují mezi sebou přímo, bez využití CPU.\n\n\nA mnoho dalších…\n"}
{"id": "1042573", "url": "https://cs.wikipedia.org/wiki?curid=1042573", "title": "Sinokvět", "text": "Sinokvět\n\nSinokvět (\"Jurinea\") je rod tvořený asi 200 druhy vytrvalých rostlin z čeledi hvězdnicovitých, ve které je řazen do podčeledi \"Carduoideae\".\n\nRostliny rodu sinokvět jsou rozšířeny v Evropě, severní Africe a ve střední a jihozápadní Asii.\n\nVytrvalé byliny, polokeře nebo keře, které vyrůstají z oddenku a mají přímou jednoduchou nebo větvenou lodyhu. Listy v přízemní růžici jsou podlouhle vejčité, celistvé nebo peřenoklané až peřenodílné. Lodyžní listy jsou nejčastěji přisedlé, kopinaté, ve spodní části peřenoklané a v horní jen zubaté nebo zakrslé či zcela chybí.\n\nNa koncích lodyh nebo větví vyrůstají vejčité, zvonkovité, polokulovité nebo válcovité květní úbory jednotlivě nebo v seskupení do vrcholíku. Jsou tvořeny pětičetnými oboupohlavnými kvítky s červeně až fialově zbarvenými trubkovitými korunami, opylovány jsou hmyzem. Víceřadý zákrov má listeny uspořádané střechovitě. plodem jsou obvykle hranaté nebo elipsoidní nažky s víceřadým chmýrm.\n\nV České republice se poměrně vzácně vyskytují dva druhy:\n\n \n"}
{"id": "1042585", "url": "https://cs.wikipedia.org/wiki?curid=1042585", "title": "Sie Čchien", "text": "Sie Čchien\n\nSie Čchien (​​; 11. ledna 1450 – 6. března 1531) byl politik a učenec čínské říše Ming. Císař Chung-č’ ho roku 1495 jmenoval velkým sekretářem, roku 1506 byl, nedlouho po nástupu nového císaře Čeng-tea, odvolán. Do velkého sekretariátu se nakrátko vrátil po více než dvou desetiletích, v letech 1527–1528.\n\nSie Čchien užíval zdvořilostní jméno Jü-čchiao (), literární pseudonym Mu-čaj () a obdržel posmrtné jméno Wen-čeng ().\n\nSie Čchien se narodil 11. ledna 1450, pocházel z okresu Jü-jao v prefektuře Ning-po v provincii Če-ťiang. Studoval konfucianismus, uspěl v nižších úrovních úřednických zkoušek, byl první v provinčních zkouškách a roku 1475 složil i metropolitní zkoušky a s vynikajícím výsledkem, jako nejlepší ze všech kandidátů, i palácové zkoušky a získal hodnost \"ťin-š’\". Poté sloužil v různých funkcích v akademii Chan-lin.\n\nRoku 1495 ho císař Chung-č’ jmenoval členem velkého sekretariátu a tedy jedním z nejmocnějších politiků říše, současně obdržel i formální titul ministra vojenství.\n\nRoku 1505 nastoupil na trůn Chung-č’ův syn Čeng-te, který namísto sekretářů a úředníků věnoval svou přízeň eunuchům, především takzvaným „osmi tygrům“. Sie Čchien a jeho kolega Liou Ťien se spojili s některými úředníky a eunuchy a vystoupili proti osmičce. V mocenském střetu se císař přiklonil na stranu osmičky a Sie Čchien (stejně jako jeho spojenci) ztratil své úřady. Odvolán byl i jeho bratr (působící na ministerstvu vojenství) a syn (z akademie Chan-lin).\n\nPo letech se mu podařil návrat do státní služby a roku 1527 opět zaujal pozici velkého sekretáře. Po roce odešel na odpočinek. Zemřel 6. března 1531 a za své zásluhy byl poctěn posmrtným jménem Wen-čeng.\n"}
{"id": "1042587", "url": "https://cs.wikipedia.org/wiki?curid=1042587", "title": "Fiesta s Lízou", "text": "Fiesta s Lízou\n\nFiesta s Lízou (v anglickém originále \"The Daughter Also Rises\"') je třináctý díl 23. řady (a celkově 499. díl) amerického animovaného seriálu \"Simpsonovi\".\n\nV tomto díle je na obřím billboardu zobrazen McBain a říká „MacBainův valentýnský masakr - začíná 14. února, končí 15. února“ a Bart na začátku píše na tabuli „Nebudu dávat cukrová srdíčka do sklenice k žabím srdcím!“ Vočko na začátku Gaučového gagu stojí pod plakátem „500th episode“ (500. díl), ale Líza ho zarazí nad úvahami nad 499. dílem a Vočko hned pronese vtipnou poznámku nad televizí Fox.\n\nZe začátku se Bart s Millhousem baví o valentýnských psaníčkách (Bart jich dostane podstatně více). Když se Bartovi zdá Millhouse smutný, rozhodne se zapnout televizi, kde zrovna běží Itchy & Sctrachy, tak se začnou dívat, dokud do okna nevstoupí Millhousův otec a prohlásí, že Millhouse má z tohoto seriálu noční můry, a tak je Bart nucen přepnout kanál. Zrovna ale přepne na kanál, kde dávají seriál „MythCrackers“ (parodie na amer. \"MythBusters\", česky Bořiči mýtů). Marge však hochům řekne, ať jdou ven. Kluci neposlechnou a dívají se nadále na mobilu, notebooku a nakonec, když je Marge vyžene z domu, se musejí dívat na seriál na benzínové pumpě. Po skončení dílu se Bart i Millhouse rozhodnou jít Bořičům mýtů příkladem a začnou bořit mýty v jejich škole.\nHomer se také připravuje na Valentýna. Chystá pro Marge bonbonieru. Ale když se jí ji snaží dát, Marge mu stačí dát ten její valentýnský dárek - může si ten večer dělat, co se mu zlíbí, a to bez přítomnosti Marge.\nMarge si zatím vyjde s Lízou do restaurace, kde ale Líza potká chlapce přesně podle jejích představ jménem Nick. Marge se to ale nelíbí, protože si myslí, že by jí to mohlo ublížit a znamenalo by to Lízinu nezávislost. Proto když si Líza a Nick domluví na dědovu radu schůzku na ostrově se stromem uprostřed při západu slunce, Marge se to snaží celé zastavit. Sice se to Marge nepodaří, ale Líza si včas uvědomí, že Nick je jen obyčejný srab a nic nedokáže.\n\n"}
{"id": "1042589", "url": "https://cs.wikipedia.org/wiki?curid=1042589", "title": "Kostel svatého Linharta (Hlavice)", "text": "Kostel svatého Linharta (Hlavice)\n\nKostel svatého Linharta v Hlavici je pozdně barokní sakrální stavba stojící na volném prostranství na nejvyšším místě o samotě (na vrchu zvaném \"Hlava\", odtud \"Hlavice\"), spolu se školou a farou východně od osady. Kostel byl vyhlášeným poutním místem, kde se shromažďovali poutníci se svým domácím zvířectvem, aby zažehnali zvířecí mor. Je chráněn jako kulturní památka České republiky. Kostel je součástí barokního poutního areálu spolu s farou, sýpkou a sochou sv. Linharta.\n\nKostel stojí na místě starší svatyně zmiňované již ve 14. století, která byla zbořena za husitských válek. V roce 1747 zasáhla široké okolí obce velká epidemie zvířecího moru, která se vyhnula pouze hlavické farnosti. To dalo zřejmě podnět ke stavbě kostela mezi lety 1748 až 1759. Od těchto dob se zde konala procesí ke sv. Linhartu, ochránci dobytka. Procesí dala základ slavným hlavickým poutím, jejichž atmosféru popsala ve svých románech i Karolína Světlá. Dnes je stavba farním kostelem a také poutní svatyní.\n\nPozdně barokní jednolodní obdélný kostel, vyzděný z pískovcových kvádrů, se středním rizalitem na obou stranách s obdélným kněžištěm a hranolovou věží zakončenou šindelem krytou cibulovou bání v průčelí. Věž je členěna lizénami se segmentovými okny. Ve věži je předsíň. Valbové střechy kostela a sanktusník nad presbytářem kryjí plechové šablony. Průčelí člení pole světle zelené barvy orámovaná bílými lizénovými rámci. Okna kostela jsou segmentově zakončená. Hlavní vstup na západním průčelí a vstupy, které se nalézají na bočních stranách lodi lemují profilovaná pískovcová ostění s uchy osazená barokně tvarovanými dvoukřídlými dveřmi. Na presbytář navazuje ve východním směru nízká sakristie. Všechno je sklenuto plackami na ořímsovaných pilastrech.\n\nZařízení kostela je vesměs rokokové. Hlavní oltář je rokokový, rámový, nesený anděly s obrazem sv. Linharta od J. Maschka z roku 1894. Na brankách jsou rokokové sochy dvou dominikánských světců. Na bočních oltářích Panny Marie a sv. Josefa jsou rokokové panely s prostředními obrazy, jejichž autor není znám. Kazatelna je rokoková z roku 1760 s reliéfní kartuší. Kalichová křtitelnice je rokoková. Historicky pozoruhodný je obraz morového procesí z Mnichova Hradiště do Hlavice z roku 1748, který však bývá hodnocen jako výtvarně slabý. V kostele jsou také dva obrazy – sv. Josefa a sv. Anny v Raabově slohu ze 2. poloviny 18. století, které jsou považovány za výtvarně kvalitnější než předchozí obraz morového procesí.\n\nPřed kostelem se nachází socha sv. Linharta. Světec Linhart (patron domácího dobytka) je obklopen emblémy: polopostavami koně, býka, kozy a ovce. Socha stojí na konkávním soklu zdobným reliéfem zobrazujícím světcovy zázraky. Jedná se o umělecky kvalitní polychromovanou práci pocházející z období kolem roku 1740 se silným ohlasem slohu Matyáše Brauna. Před kostelem se nachází také socha sv. Jana Nepomuckého. Na hranolovém soklu, na němž stojí socha světce, je reliéf zobrazující \"Zpověď královny (Žofie)\". Jedná se o obvyklé sochařské dílo z období okolo roku 1740.\n\nJihovýchodně od kostela na čp. 2 se nachází fara, která je ke kostelu obrácena svým západním okapovým průčelím. Jedná se o jednoduchou patrovou stavbu postavenou na obdélném půdorysu. Má valbovou střechu krytou eternitovými šablonmi. Fasádu s hladkou omítkou pokrývá v patře pobití z dřevěných řezaných šindelů. Okenní otvory v přízemí lemují pískovcová ostění. Menší obdélné okenní otvory hospodářských prostor doplňují jednoduché kované mříže. Vstupy do průchozí síně jsou rámovány profilovanými pravoúhlými pískovcovými portály s nadpražnímí světlíky. K severozápadnímu průčelí přiléhá část omítané ohradní zdi vyzděné z lomového kamene.\n\n\n"}
{"id": "1042592", "url": "https://cs.wikipedia.org/wiki?curid=1042592", "title": "Charles de Saint-Albin", "text": "Charles de Saint-Albin\n\nLouis Charles de Saint-Albin (5. dubna 1698, Paříž – 9. května 1764, Paříž), známý také jako \"Abbé d’Orléans\", byl francouzský římskokatolický duchovní, arcibiskup z Cambrai.\n\nLouis Charles de Saint-Albin byl nelegitimním synem regenta Filipa II. Orleánského a operní tanečnice Florence Pellegrinové (1660 – 26. června 1716). Legitimním synem se stal v roce 1708.\n\nByl jmenován opatem v Saint-Ouen v Rouenu. Následně, 6. října 1721 byl jmenován biskupem a vévodou v Laonu. Po smrti kardinála Duboise v srpnu 1723 byl jmenován arcibiskupem z Cambrai.\n\nJe pohřben v kostele svatého Sulpicia v Paříži.\n\n\n"}
{"id": "1042596", "url": "https://cs.wikipedia.org/wiki?curid=1042596", "title": "Marvin Bakalorz", "text": "Marvin Bakalorz\n\nMarvin Bakalorz (* 13. září 1989, Offenbach am Main, NSR) je německý fotbalový záložník. V současnosti hraje v německém klubu SC Paderborn 07.\n\n"}
{"id": "1042601", "url": "https://cs.wikipedia.org/wiki?curid=1042601", "title": "Petr Svoboda (biolog)", "text": "Petr Svoboda (biolog)\n\nProf. Mgr. Petr Svoboda, Ph.D. (* 8. února 1974 Kladno) je český buněčný a molekulární biolog, vedoucí oddělení epigenetických regulací Ústavu molekulární genetiky Akademie věd České republiky a vysokoškolský pedagog na Přírodovědecké fakultě Univerzity Karlovy v Praze a Přírodovědecké fakultě Jihočeské univerzity.\n\nV letech 1988–1992 vystudoval Gymnázium Jana Palacha v Mělníku. Po maturitě z pěti předmětů, včetně volitelné matematiky, pokračoval oborem buněčná a molekulární biologie na Přírodovědecké fakultě Univerzity Karlovy v Praze, kterou absolvoval v roce 1997.\n\nOd července 1998 do roku 2002 pokračoval postgraduálním stupněm vzdělání na filadelfské Pensylvánské univerzitě, součásti Ivy League, kde v oddělení biologie vyučoval základní kurzy biologie a bioinformatiku. V laboratoři profesora Richard M. Schultze se na pozici vědeckého asistenta zabýval RNA interferencí a reprogramováním genomu. Po zisku titulu Ph.D. strávil další rok na pensylvánské univerzitě. Od října 2003 do konce roku 2006 prožil postdoktorální pobyt v basilejském Institutu Friedricha Mieschera. V laboratoři profesora Witolda Filipowicze se věnoval procesům mikroRNA u savčích buněk.\n\nOd roku 2007 stojí v čele oddělení epigenetických regulací Ústavu molekulární genetiky Akademie věd. Na přírodovědeckých fakultách Univerzity Karlovy a Jihočeské univerzity přednáší epigenetická témata, trendy vývojové biologie a řízení genové exprese. V letech 2011–2013 podstoupil na pražské fakultě habilitační řízení pro obor buněčná a vývojová biologie, kde obhájil práci na téma „\"Dicer-dependent small RNA pathways in mammalian cells\"“ (docent, s účinností od dubna 2013). V prosinci 2017 byl jmenován profesorem pro obor Buněčná a vývojová biologie na Univerzitě Karlově.\n\nV roce 2013 Svobodova skupina odhalila fylogeneticky starou formu imunitní reakce v myším vajíčku, která byla během evoluce v savčích buňkách vypnuta. Díky mutaci v myším vejci došlo k aktivaci této staré imunitní odpovědi. Předmětem studia se stala možnost obnovit tuto imunitní reakci také v tělních buňkách a využít ji v léčbě virových onemocnění. Objev byl publikován v časopise \"Cell\".\n\nH-index dosahoval k roku 2011 hodnoty 18 a úhrnný počet citací Web of Science bez autocitací činil 1  490.\n\nDne 14. května 2014 obdržel cenu Neuron v oboru medicína za výsledky výzkumu, jež „\"mohou posloužit k vývoji léku, který podstatně zkrátí dobu léčby některých virových nemocí, například chřipky nebo rýmy\".“ \n\n"}
{"id": "1042673", "url": "https://cs.wikipedia.org/wiki?curid=1042673", "title": "Franck Azzopardi", "text": "Franck Azzopardi\n\nFranck Azzopardi (* 12. května 1970, Châtellerault) je bývalý francouzský fotbalový záložník a později fotbalový trenér. Celá jeho hráčská kariéra je spjata s francouzským klubem Chamois Niortais, kde působil až do července 2005. V letech 2009–2013 působil jako asistent hlavního trenéra ve stejném klubu, v létě 2013 se přesunul do pozice šéftrenéra mládeže Chamois Niortais.\n\n"}
{"id": "1042684", "url": "https://cs.wikipedia.org/wiki?curid=1042684", "title": "Daniel Brückner", "text": "Daniel Brückner\n\nDaniel Brückner (* 14. února 1981, Rostock, NDR) je německý fotbalový obránce. V současnosti hraje v německém klubu SC Paderborn 07.\n\nJeho otec pochází z Alžírska, díky tomu obdržel Brückner alžírský pas a zajímal se o reprezentování této země.\n\nS SC Paderborn 07 slavil po sezóně 2013/14 postup do německé Bundesligy, první v historii klubu.\n\n"}
{"id": "1042689", "url": "https://cs.wikipedia.org/wiki?curid=1042689", "title": "Černý led", "text": "Černý led\n\nČerný led je v pořadí druhý román amerického spisovatele detektivních knih Michaela Connellyho a také druhým ze série knih s Harrym Boschem v hlavní roli.\n\nNa začátku knihy je v ošuntělém Hollywoodském motelu nalezeno během vánoční noci tělo Calexica Moorea, důstojníka z oddělení narkotik, a vše nasvědčuje sebevraždě. Zatímco na místo činu se sjíždějí vysoce postavení důstojníci losangeleské policie, aby uchránili své oddělení před skandálem, do vyšetřování se vkládá Harry Bosch. Stopy ho později zavedou k mexickému drogovému gangu, který operuje až za hranicemi Států.\n\nČerný led je název fiktivní drogy vymyšlené Connellym pro tento román.\n"}
{"id": "1042693", "url": "https://cs.wikipedia.org/wiki?curid=1042693", "title": "Sheryn Regis", "text": "Sheryn Regis\n\nSheryn Mae Poncardas Regis (* 26. listopadu 1980, Carcar, Cebu, Filipíny) je filipínská zpěvačka a herečka. Narodila se na Filipínách jako nejstarší dítě v rodině. Má dva mladší bratry. V roce 2010 se přestěhovala do Spojených států. Celosvětovou popularitu přineslo zpěvačce úspěšné vystoupení ve filipínské pěvecké soutěži \"Star in a Million\" (2003). To jí pomohlo dostat se na hudební výsluní a nahrát desku. Nyní její jméno zdobí přívlastek “Křišťálový hlas Asie“ ( ).\n\n"}
{"id": "1042699", "url": "https://cs.wikipedia.org/wiki?curid=1042699", "title": "Cross-selling", "text": "Cross-selling\n\nCross-selling (v doslovném překladu \"křížový prodej\") jsou techniky prodeje souvisejícího zboží nebo služeb zákazníkům/klientům. Cross-selling by se dal zařadit do skupiny technik zvýšení prodeje, je to i jedna z metod řízení vztahů se zákazníky. Cross-selling může být zkombinováno se zvýhodněnými nabídkami prodejce, třeba v té podobě, že ke koupi „křížového“ zboží nabídne slevu.\n\n\n\n"}
{"id": "1042700", "url": "https://cs.wikipedia.org/wiki?curid=1042700", "title": "Stereotaktická radiochirurgie", "text": "Stereotaktická radiochirurgie\n\nStereotaktická radiochirurgie je metoda léčby nádorů za použití vysoké dávky ozáření s přesně definovaným cílovým objemem při minimálním poškození okolní tkáně.\n\nPři klasické radioterapii dochází k pravidelnému ozařování pacienta malými dávkami záření. Naproti tomu při stereotaktické radiochirurgii je aplikována jedna vysoká dávka záření do přesně specifikovaného objemu postižené tkáně. Výhodou takového zákroku je zasažení tumoru likvidační dávkou záření za současného šetření okolní tkáně. Stereotaktickou radiochirurgií jsou léčeny nádory malé velikosti a počtu. Obvykle se léčí nádory či metastázy na mozku, páteři, plicích, prostatě. Dále je možné použit tuto metodu na těžko operovatelné nádory špatně dostupných či rizikových oblastech. Ne pro každého pacienta je stereotaktická radiochirurgie vhodná metoda. \n\nMasové nasazení stereotaktocké radiochirurgie umožnil rozvoj zobrazovacích metod. Mezi nejpoužívanější metody zobrazování používané k zaměřování při stereotaktické radiochirurgii patří počítačová tomografie (CT z anglického \"computed tomography\"), magnetická rezonance MR(I) (z anglického \"magnetic resonance imaging\") a pozitronová emisní tomografie PET (z anglického \"Positron emission tomography\").\n\nJedná se o přístroje buď speciálně konstruované pro stereotaktickou radiochirurgii, nebo pro její účely upravené. Průkopníkem radiochirurgie byl švédský profesor neurochirurgie Lars Leksell. První zařízení, které sestrojil používal rentgenový zářič umístěný na stereotaktickém rámu. Takto mohl z různých úhlů vysílat záření do středu rámu (izocentrum), kde se nacházela ozařovaná část tkáně, aniž by poškodil zářením okolní tkáně. Výsledkem jeho vývoje se stal Leksellův gamma nůž. Dále se používají různé úpravy lineárních urychlovačů. Nejmodernějším zařízením pro stereotaktickou radiochirurgii je kybernetický nůž.\n\nLekselův gamma nůž je jedním z nejrozšířenějších zařízení pro stereotaktickou radiochirurgii. Gamma nůž tvoří půlkulová struktura s 201 zářiči radioaktivního kobaltu-60 nasměrovaných do společného ohniska. Dále obsahuje helmici s kolimátory pro zpřesnění ozařování. Pomocí stereotaktického rámu, který je připevněn k hlavě pacienta, se vymezí poloha hlavy vůči izocentru zářičů. Vzhledem prostupnosti gamma záření vydávaného kobaltem-60 musí být zařízení dobře stíněno z čehož vyplývá jeho vysoká hmotnost (cca 22 tun). Ačkoli je gamma nůž lety prověřené zařízení, jeho použití je kvůli konstrukci omezené na oblast hlavy a krční páteře.\n\nPacientovi s diagnózou mozkového nádoru či nenádorových lézí je na hlavu upevněn stereotaktický rám. Rám obsahuje značky, které jsou viditelné pro použité zobrazovací metody. Poté je pacient převezen na vyšetření pomocí počítačové tomografie či magnetické rezonance, kde jsou opatřeny snímky mozku. Data jsou odeslána do plánovacího softwaru, který vytvoří plán zákroku. Pacient je poté umístěn na lůžko gamma nože, kde je pomocí rámu uchycen k helmici s kolimátory. Nakonec je pacient vsunut do těla gamma nože a je ozářen požadovanou dávkou záření. \n\nBěžný lékařský lineární urychlovač může být také použit, musí však být speciálně upraven pro stereotaxi. Zářič musí být osazen kolimátorem paprsku. Dále musí být zařízení polohovatelné. V průběhu dějin se objevily různé varianty. První variantou bylo nepohyblivé křeslo a zářič pohybující se po obloucích okolo izocentra. V roce 1986 představili Osvaldo Betti a Viktor Derechinsky lineární urychlovač s Bettiho křeslem. To umožňovalo náklon pacienta v další ose, tudíž rovnoměrnějšímu ozáření (stejné množství záření se rozprostře ve větším objemu tkáně). Dále byly představeny i sofistikovanější metody synchronizovaného pohybu křesla a urychlovače (např. Montrealská technika). \n\nKybernetický nůž (anglicky \"Cyber knife\") byl vynalezen v 90. letech 20. století. Jeho konstrukce spočívá v umístění zdroje rentgenového záření na rameno upraveného průmyslového robota. Takto je zajištěna téměř neomezená pohyblivost zařízení. Kybernetickým nožem lze operovat kdekoli na těle pacienta. Díky snímkování pacienta v reálném čase je možné provádět korekci polohy zářiče i když se pacient hýbe (dýchání apod.). Přesnost kybernože se pohybuje okolo 2mm.\n\nNejčastěji jsou kybernetickým nožem prováděny operace plicních nádorů a metastáz. Je možné operovat nádory kostí, prostaty, jater a spousty dalších. Oprati gamma noži je pacient ušetřen umisťování v stereotaktickém rámu. Stačí když bude při zákroku v klidu ležet. Není potřeba žádná anestezie. Zákrok může být proveden i ambulantně.\n\n"}
{"id": "1042718", "url": "https://cs.wikipedia.org/wiki?curid=1042718", "title": "Brivio", "text": "Brivio\n\nBrivio je italská obec v provincii Lecco v oblasti Lombardie.\n\nV roce 2013 zde žilo 4 719 obyvatel.\n\nAiruno, Calco, Calolziocorte, Cisano Bergamasco (BG), Monte Marenzo, Olgiate Molgora, Olginate, Pontida (BG), Villa d'Adda (BG)\n\nZdroj: \n\n"}
{"id": "1042721", "url": "https://cs.wikipedia.org/wiki?curid=1042721", "title": "Spectre (film, 2015)", "text": "Spectre (film, 2015)\n\nSpectre je dvacátá čtvrtá filmová bondovka. Režisérem je stejně jako u předchozího filmu \"Skyfall\" Sam Mendes a hlavní roli počtvrté obsadil Daniel Craig. V dalších rolích se ve filmu objevují například Christoph Waltz, Monica Bellucci a Ben Whishaw. Film se odehrává na různých místech po celém světě, například v Mexiku, Římě či Rakousku. Premiéra se uskutečnila ve Velké Británii dne 26. října 2015, v České republice je film v kinech od 5. listopadu 2015.\n\nDo funkce M je po smrti bývalé šéfky uveden Mallory. James Bond se na základě posmrtné zprávy od bývalé šéfky M vydá na neoficiální misi do Mexika City. Tam zabije tři muže plánující teroristický útok během oslav Dne mrtvých v Mexiku a začne pronásledovat Marca Sciarru, jednoho z teroristů, který zůstal naživu. Honička vyvrcholí scénou ve vrtulníku, kdy James Bond ukradne Sciarrovi prsten opředený chobotnicí. Poté Sciarru při souboji zabije vykopnutím z vrtulníku. Mezitím se v Londýně odehrává boj o moc mezi M a C, šéfem zpravodajské služby, který podporuje myšlenku přidat se k tzv. \"Nine Eyes“ - mezinárodní zpravodajské spolupráci bojující proti terorismu. C také věří, že program dvojité nuly je zastaralý, proto je Bond po návratu do Londýna stažen ze služby na dobu neurčitou.\n\nBond neuposlechne nařízení od M a vydá se do Říma, aby se mohl zúčastnit Sciarrova pohřbu. Ještě ten večer navštíví Sciarrovu vdovu Luciu, od které se dozví další informace o organizaci Spectre, jejímž členem byl i Marco Sciarra. Poté agent 007 pronikne na schůzku Spectre. Tam rozpozná hlavního šéfa celé organizace – Franze Oberhausera. Po chvíli je ale Bond odhalen a dává se na útěk. Při automobilové honičce ho pronásleduje Mr. Hinx, další kumpán skupiny Spectre. Bondova spolupracovnice Moneypenny svého kolegu informuje o Mr. Whitovi, bývalému členovi Quantum - dceřiné organizaci Spectre.\n\nAgent 007 odjíždí do Rakouska, aby našel zmiňovaného Mr. Whita. Ten připouští rozčarování z organizace Quantum. Rovněž Bondovi říká, aby našel a ochránil jeho dceru, Dr. Madeleine Swann, která ho dovede do hlavního sídla Spectre. Jakmile Mr. White dořekne tato slova, spáchá sebevraždu. Bond se setká s doktorkou Swann v Hofflerově klinice. Po chvíli je unesena Hinxem. Bond ji však zachrání. Následně se oba dva setkají s Q, který odhalil fakt, že Sciarrův prsten má určité souvislosti s předchozími agenty Spectre – Le Chiffre, Dominic Greene a Raoul Silva.\n\nBond s doktorkou odjíždějí do města Tanger v Maroku. Cestu vlakem komplikuje opětovné setkání s Hinxem, který chce cestování Bondovi přinejmenším znepříjemnit. S doktorčinou pomocí jej přemůže. Po příjezdu do stanice jsou dopraveni do Oberhauserovy základny. Zde odhalí, že Spectre ovládá síť teroristických organizací po celém světě. Přitom využívá neomezený přístup k informacím shromažďovaných skupinou Nine Eyes. Bond je mučen, Oberhauser chce dosáhnout toho, aby oběť zbavil veškeré paměti. Agent se zachrání díky pomoci svých hodinek a také doktorky Swann. Následně utečou a vyhodí základnu do povětří.\n\nBond a Swann se vracejí do Londýna. Tam se setkávají s M, Billem Tannerem, Q a s Moneypenny. Hodlají zatknout C a ukončit program Nine Eyes. Doktorka Swann od Bonda odchází, nechce totiž být součástí špionážního života. Chvíli poté je unesena. Při cestě autem je unesen i James Bond. Mezitím se Q podaří zrušit program Nine Eyes a souboj mezi M a C končí usmrcením druhého zmíněného pádem z výšky, což zaviní jeho smrt. Když se Bondovi podaří zachránit se ze zajetí, ocitne se ve staré budově MI6 určené k demolici. Při snaze dostat se ven potká Blofelda (Oberhauser se nechal přejmenovat), který mu sdělí, že do výbuchu bomby zbývají tři minuty, takže může utéct a zachránit sám sebe, nebo se pokusit najít a zachránit Madleine Swann uvězněnou v téže budově. Na poslední chvíli Bond doktorku najde a utečou spolu ve člunu. Potom Bond sestřelí Blofeldův prchající vrtulník, jenž spadne na Westminsterský most. Zraněný Blofeld je zatčen. James Bond opouští most společně se Swann a po krátkém zastavení u Q odjíždějí v historickém modelu auta Aston Martin DB5.\n\n"}
{"id": "1042724", "url": "https://cs.wikipedia.org/wiki?curid=1042724", "title": "PPG Paints Arena", "text": "PPG Paints Arena\n\nPPG Paints Arena (2016), dříve Consol Energy Center (2010-2016) je multifunkční aréna nacházející se v Pittsburghu, druhém největším městě státu Pensylvánie. Nachází se v blízkosti dálničních výjezdů a stanice pittsburského metra. Aréna nese komerční název po pittsburské firmě PPG Industries, největším výrobci briket a výrobků z uhlí ve Spojených státech. Firma v prosinci 2008 podepsala smlouvu na 21 let s týmem NHL Pittsburgh Penguins.\n\nStadion nahradil předchozí hokejový stánek, Mellon Arena, postavený v roce 1961. Provoz arény byl slavnostně zahájen v srpnu 2010 koncertem Paula McCartneyho. Stadion společně pokřtili Mario Lemieux a Sidney Crosby.\n\n"}
{"id": "1042725", "url": "https://cs.wikipedia.org/wiki?curid=1042725", "title": "Rittenské přírodní pyramidy", "text": "Rittenské přírodní pyramidy\n\nRittenské přírodní pyramidy nebo také Rittenské zemské pyramidy (, původně , ) je přírodní památka, kterou tvoří pyramidy, až 30 m vysoké jílové sloupy s kamennými klobouky. Nachází se mezi vesnicemi Lengmoss a Mittelberg v obci Ritten v autonomní provincii Bolzano v Tridentsku-Horní Adiži severní Itálii.\n\nJílovitá hlína pyramid pochází z Eisacktalského ledovce a ostatních okolních ledovců. Sloupy vznikly zvětráváním strmých svahů a čím výše se nacházel v době jejich vzniku kámen tvořící klobouk pyramidy, tím vyšší a mohutnější pyramida vznikla. V suchém počasí je materiál sloupů tvrdý, ale při dešti měkne a sloup, který ztratí vrcholový kámen se rychle rozpadne.\n\nV oblasti se nachází také Plattenské přírodní pyramidy a další podobné útvary menšího rozsahu.\n\n"}
{"id": "1042728", "url": "https://cs.wikipedia.org/wiki?curid=1042728", "title": "Elise Estrada", "text": "Elise Estrada\n\nElise Estrada (* 30. července 1987, Marikina, Filipíny) je kanadská zpěvačka a herečka filipínského původu. Narodila se na Filipínách. Když měla Elise 4 roky, přestěhovala se její rodina do Kanady. Její první úspěch na profesionální dráze ji potkal v roce 2007, kdy zvítězila v pěvecké soutěži na místním populárním rádiu ve Vancouveru.\n\n"}
{"id": "1042734", "url": "https://cs.wikipedia.org/wiki?curid=1042734", "title": "Alienbusters", "text": "Alienbusters\n\nAlienbusters je česká hra z roku 1991. Jedná se o first-person shooter pro osmibitové počítače Atari. Naprogramovali jej Boleslav Buzek, Petr Roček a Miroslav Szymurda. Zvuk vytvořil Martin Cupek. Hru vydali jako \"Blackfire! Software\".\n\nHráč ovládá planetární tank, který musí osvobodit sluneční soustavu od vetřelců. Proto musí zničit na každé planetě jejich strategické objekty. V tom se mu budou snažit bránit nepřátelé.\n\n"}
{"id": "1042735", "url": "https://cs.wikipedia.org/wiki?curid=1042735", "title": "Prudential Center", "text": "Prudential Center\n\nPrudential Center je sportovní aréna nacházející se v Newarku ve státě New Jersey. Je pojmenována podle společnosti Prudential Financial, která v lednu 2007 zakoupila práva na název arény na dalších dvacet let.\n\nOtevřena byla 25. října 2007 koncertem zpěváka Bon Joviho. Své domácí zápasy zde hraje tým NHL New Jersey Devils.\n\n"}
{"id": "1042736", "url": "https://cs.wikipedia.org/wiki?curid=1042736", "title": "Spectre", "text": "Spectre\n\nSpectre může být:\n\n"}
{"id": "1042742", "url": "https://cs.wikipedia.org/wiki?curid=1042742", "title": "Xcel Energy Center", "text": "Xcel Energy Center\n\nXcel Energy Center je sportovní aréna v Saint Paulu, ve státě Minnesota. Otevřena byla v roce 2000, svůj název získala dle společnosti Xcel Energy, která zakoupila práva na název arény. Nachází se v centru města Saint Paul. V roce 2004 byla sportovním kanálem EPSN vyhlášena za nejlepší sportovní arénu Spojených států a v témže roce během NHL All-Star Game aréna dosáhla absolutní divácký rekord na jeden zápas s počtem 19 434 návštěvníků. Roku 2008 pak byla místem konání celostátního sněmu americké republikánské strany. \n\nVe veřejných prostorách hlavní haly se nacházejí hokejové dresy všech minnesotských středních škol. V roce 2011 se zde poprvé konal vstupní draft NHL. Stadion je také místem koncertů populárních umělců.\n\n"}
{"id": "1042743", "url": "https://cs.wikipedia.org/wiki?curid=1042743", "title": "Bridgestone Arena", "text": "Bridgestone Arena\n\nBridgestone Arena (dříve známá pod názvy \"Sommet Center, Gaylord Entertainment Center\" a \"Nashville Arena\") je multifuknční aréna v Nashvillu, hlavním městě amerického státu Tennessee. Stadion byl otevřen v roce 1996. Své současné jméno nese od roku 2010, kdy klub Nashville Predators podepsal smlouvu s výrobcem pneumatik Bridgestone.\n\nV letech 2007 a 2011 prošel stadion několika renovacemi, které zahrnovaly rekonstrukci a modernizaci veřejných prostranství stadionu a příslušné infrastruktury, instalaci nového ukazatele skóre (výměna analogového za elektronický) a modernizace místnosti pro média.\n\nUskutečňuje se zde množství koncertů známých umělců zejména ve stylu country, protože domovské město Nashville je považováno za pomyslné hlavní město country hudby v USA.\n\nV aréně se v roce 1997 uskutečnilo mistrovství USA v krasobruslení a v roce 2004 mistrovství USA v gymnastice. Konají se zde také wrestlingové akce a každoročně zde probíhá udělování celonárodních ocenění v oblasti country music – Country Music Association Awards. V roce 2003 se zde konal Vstupní draft NHL.\n\n"}
{"id": "1042744", "url": "https://cs.wikipedia.org/wiki?curid=1042744", "title": "Kalení (výpočetní technika)", "text": "Kalení (výpočetní technika)\n\nKalení () je v informatice proces, při kterém se zvyšuje bezpečnost systému tím, že se snižuje jeho povrchová zranitelnost. Systém bývá obecně zranitelnější, pokud nabízí více funkcí; v podstatě je systém, který poskytuje jednu funkci, méně zranitelný, než systém s více funkcemi. Snížení počtu způsobů útoku na systém většinou obnáší odstranění nepotřebného softwaru odstranění zbytečných přístupových účtů a vypnutí nepotřebných služeb.\n\nExistuje mnoho způsobů, jak provádět kalení unixových a linuxových systémů. Jednou z možností je instalace bezpečnostního rozšíření do jádra pomocí doplňující záplaty (patch). Příkladem takovéto záplaty je Exec Shield nebo PaX. Další možností je uzavření otevřených portů a použití IDS systému pro odhalení průniků, firewallu a pro prevenci průniků. Existují také kalicí skripty a nástroje, jako jsou například Bastille Linux, JASS pro operační systém Solaris. Pro PHP servery existuje nástroj Apache/PHP Hardener, který například umí vypnout nepotřebné funkce v konfiguračním souboru a provádět rozličné bezpečnostní analýzy.\n"}
{"id": "1042745", "url": "https://cs.wikipedia.org/wiki?curid=1042745", "title": "Čtvrtá vláda Kazimierze Bartela", "text": "Čtvrtá vláda Kazimierze Bartela\n\nČtvrtá vláda Kazimierze Bartela byla vládou Druhé Polské republiky pod vedením premiéra Kazimierze Bartela. Kabinet byl jmenován prezidentem Ignacym Mościckým 28. června 1928 po demisi předchozí Piłsudského vlády. Kabinet podal demisi 13. dubna 1929.\n\nZměna v čele vlády byla jen formální. Bartel i tak řídil každodenní činnost předchozího kabinetu jako jeho místopředseda. Vláda odstoupila v důsledku aféry okolo ministra financí Gabriela Czechowicze. Opozice zjistila, že ministr v letech 1927–1928 věnoval ze státního rozpočtu 8 milionů zlotých na podporu volební kampaně prosanačního Nestranického bloku spolupráce s vládou, a prosadila v parlamentu jeho obžalobu u Státního tribunálu. Na znamení protestu proti rozhodnutí Sejmu Bartel oznámil, že má v úmyslu podat demisi, a prohlásil, že Czechowiczova aféra je \"poškození parlamentarismu způsobené Sejmem\". V čele vlády jej pak nahradil Kazimierz Świtalski, považovaný za příznivce nemilosrdné války s parlamentní opozicí.\n"}
{"id": "1042746", "url": "https://cs.wikipedia.org/wiki?curid=1042746", "title": "Civic Arena", "text": "Civic Arena\n\nCivic Arena (dříve Civic Auditorium a Mellon Arena, přezdívaná také jako The Igloo) byla sportovní aréna ve městě Pittsburgh v americkém státě Pensylvánie. Otevřena byla v roce 1961. Domácí zápasy zde odehrával tým NHL Pittsburgh Penguins. Nejstarší aréna používaná v NHL neodpovídala novým požadavkům. Podmínkou pro udržení týmu NHL byla výstavba nové arény v Pittsburghu nebo přesun týmu do Kansas City či Las Vegas. Nakonec byla zvolena stavba nové arény. Ta se nachází těsně vedle dnes již neexistující Civic Areny (Mellon Areny), k jejíž demolici došlo na přelomu let 2011 a 2012.\n"}
{"id": "1042752", "url": "https://cs.wikipedia.org/wiki?curid=1042752", "title": "Pepsi Center", "text": "Pepsi Center\n\nPepsi Center je sportovní aréna nacházející se v Denveru v americkém státě Colorado. Je to domácí stadion hokejového klubu NHL Colorado Avalanche, basketbalového klubu NBA Denver Nuggets, lakrosového klubu NLL Colorado Mammoth a fotbalového klubu Colorado Crush. V době, kdy tuto arénu nevyužívají sportovní kluby, je dějištěm hudebních koncertů a jiných kulturních akcí.\n\n"}
{"id": "1042757", "url": "https://cs.wikipedia.org/wiki?curid=1042757", "title": "Karel František Pitsch", "text": "Karel František Pitsch\n\nKarel František Pitsch (něm. \"Karl Franz Pitsch\", v českých pramenech také často psáno \"Pič\") (5. února 1786 Bartošovice v Orlických horách – 12. června 1858 Praha) byl českoněmecký varhaník, hudební skladatel a pedagog. Je považován za mistra kontrapunktu a jednoho z posledních představitelů pozdně barokního varhanního umění v Čechách.\n\nNarodil se 5. února 1786 v Bartošovicích v Orlických horách. Základy hry na klavír a varhany získal od svého otce. Od roku 1794 byl žákem K. Bacha v Reichenbachu (dnes polský Dzierżoniów ve Slezsku). Studoval na gymnáziu v Jičíně a v Jindřichově Hradci. V Jindřichově Hradci byl jeho učitelem varhaník Franz Otto, který ho kromě hry na klavír a varhany učil i kontrapunktu. Po studiu filozofie na Karlově univerzitě v Praze působil v letech 1809–1815 jako vychovatel v měšťanské rodině v Táboře a v letech 1815–26 jako učitel hudby v rodině rytíře Michaela von Manner v Bohdalicích na Moravě. Krátce si ještě doplnil vzdělání ve Vídni, kde se spřátelil se Simonem Sechterem.\n\nRoku 1826 přesídlil do Prahy a působil jako varhaník a učitel hudby. V roce 1832 se stal varhaníkem v kostele svatého Mikuláše na Malé straně. V roce 1839 začal učit na Varhanické škole v Praze a již o rok později byl jmenován jejím ředitelem.\n\nStal se vysoce ceněným varhaníkem a vyhledávaným pedagogem. Mezi jeho žáky patřili např. Josef Leopold Zvonař, Alois Hnilička, Karel Bendl, Eduard Nápravník i Josef Förster mladší. Byl čestným členem řady uměleckých společností: pražské \"Společnosti na podporu hudby\", \"Cecilské hudební jednoty\", Salcburského \"Mozartea\" či holandské \"Maatchapyj toot Bevordering der Toonkunst\".\n\nByl rodilým mluvčím němčiny a česky se začal učit až ve svých šedesáti letech. Přesto dosáhl dobré jazykové úrovně. Zemřel v Praze 12. června 1858. Je pohřben na Olšanech.\n\nNejvýznamnějším dílem Karla Františka Pitche je sbírka 72 varhanních preludií a fug \"Museum für Orgelspieler\", která vyšla ve třech svazcích v letech 1832–1834. Obsahuje mimo jiné skladby starých českých barokních mistrů jako byli Josef Seger, František Xaver Brixi, Bohuslav Matěj Černohorský, Jan Zach a Václav Jan Kopřiva. Dodnes se k ní obracejí vydavatelé staré české hudby i když v mnoha případech nejde o původní skladby, ale o Pitchovy úpravy a ani autorství skladeb není ve všech případech jednoznačné.\n\n\n\n\n\n"}
{"id": "1042760", "url": "https://cs.wikipedia.org/wiki?curid=1042760", "title": "Philips Arena", "text": "Philips Arena\n\nPhilips Arena je sportovní stadion nacházející se ve městě Atlanta ve státě Georgie. Byl postaven pro hokejový tým Atlanta Thrashers v roce 1999 na místě bývalého Omni Colisea.\n\nVýstavba stadionu započala v roce 1997 zbouráním zmíněného Omni Colisea. Hlavním důvodem stavby Philips Areny byla skutečnost, že se hokejisté znovu vrátili po 21 letech do Atlanty, ale stará aréna nevyhovovala.\n\n"}
{"id": "1042764", "url": "https://cs.wikipedia.org/wiki?curid=1042764", "title": "Redken", "text": "Redken\n\nRedken je americká značka profesionální vlasové kosmetiky vlastněná firmou L'Oréal.\n\nFirmu založila v New Yorku v roce 1960 herečka Paula Kent společně s kadeřníkem a kosmetickým chemikem Jheri Reddingem, jméno Redken bylo odvozeno od prvních tří písmen jejich příjmení – REDding a KENt.\n\nV roce 1967 byl kadeřník Vidal Sassoon vyslán Paulou Kent na tříleté turné po USA s cílem proškolit co nejvíce kadeřníků. Toto turné ovlivnilo 27 000 kadeřníků a znamenalo posun v přístupu k vlasové péči. Redken od té doby pokračuje v systematickém rozvoji kadeřnických profesionálů.\n\nRedken je průkopníkem vědeckého přístupu ke kráse. Ke vzniku všech Redken produktů vedl výzkum založený na znalostech v oblasti proteinů a správně kyselém pH. Technologie je nedílnou součástí každého produktu.\n\nV současné době je Redken lídrem na trhu v USA, má více než 60 patentů a je rozšířen po celém světě.\n\n"}
{"id": "1042768", "url": "https://cs.wikipedia.org/wiki?curid=1042768", "title": "Návrhový antivzor", "text": "Návrhový antivzor\n\nNávrhový antivzor (angl. Anti-pattern) v softwarovém inženýrství představuje obecný postup při řešení opakujících se problémů při návrhu počítačových programů, které jsou všeobecně vnímány jako nesprávné nebo neefektivní. Tento pojem byl poprvé použit v roce 1995 a byl inspirován knihou Návrhové vzory. Návrhové anti-vzory jsou opakem návrhových vzorů.\nNávrhové antivzory mohou být přesně popsány ve formě dokumentu, který obsahuje název (alternativní názvy), problém, který se daný antivzor snaží řešit, nejčastější výsledky jeho používání a možné řešení.\n\nNávrhové vzory jsou postupy, které řeší konkrétní problém a byly prokazatelně použity v minulosti (a je prokázáno, že daný problém úspěšně řeší). Řešení není zřejmé na první pohled.\nNávrhový antivzor je podobný návrhovému vzoru, s tím rozdílem, že se většinou jedná o zřejmé, ale nesprávné řešení. Tyto postupy jsou používány znovu a znovu, protože se na první pohled zdají být správnými, ve výsledku však přinášejí spíše negativní, než pozitivní výsledky..\nVětšinou existuje alternativní řešení, které je prokazatelně efektivnější. Antivzory jsou často důsledkem nedostatku zkušeností a znalostí v dané oblasti nebo využití návrhového vzoru v nesprávném kontextu.\n\nTyto antivzory nejenom poukazují na chyby při vývoji softwaru, ale většinou také obsahují postupy pro správné refaktorování.\n\nProjekt je tvořen jednou hlavní třídou, která má na starosti veškeré procesy a několika menšími třídami, které většinou obsahují jenom data a jen málo nebo žádné metody. Hlavní třída (někdy nazývaná Božská třída – the God Class) je všemocná a nenahraditelná.\nTento antivzor je v podstatě procedurálním modelem, kde dochází k oddělení dat od procesů. Může vzniknou kvůli nesprávné architektuře (nebo její absenci).\n\nProjekt obsahuje staré části kódu, u kterých není jasné, kdo je vytvořil (nebo byly vytvořeny někým, kdo se na projektu již nepodílí) a k čemu slouží (nebo zdali vůbec k něčemu slouží), přesto nejsou odstraňovány ze strachu, že dojde k porušení funkčnosti celého programu. Pokud nejsou tyto části odstraněny, může dojít k dalšímu zhoršování situace a vytváření nových „proudů“ při snaze obejít tyto části.\nNejlepší způsob jak předcházet tomuto vzoru, je pečlivé plánování a vytvoření dobré softwarové architektury před vývojem.\n\nKotva je jednou částí softwaru (nebo hardwaru), která nemá žádný účel v daném projektu. Tato součást je často drahou akvizicí, pro kterou byly v minulosti pádné důvody. K tomuto často dochází kvůli tomu, že rozhodnutí o pořízení této součásti vyšlo od vyššího managementu, bez předchozí porady s vývojáři, kteří ji měli používat. Na její zahrnutí do produkce je často vynaloženo mnoho času a úsilí, než se nakonec dospěje k názoru, že je součást zbytečná a přejde se k jinému, vhodnějšímu řešení. „Kotva“ (ať už ve formě softwaru nebo hardwaru) pak zůstává nevyužita.\n\nČasto jde o technologii nebo postup, který vývojář (nebo tým vývojářů) nejvíce preferuje, nebo se kterým má nejvíce zkušeností. V důsledku toho, je tento postup nebo technologie používána pro řešení všech úkolů, i když se k tomu ne zcela hodí. Většinou není vynakládáno téměř žádné úsilí k nalezení alternativních řešení.\n\nTyto antivzory se zaměřují na strukturu aplikací a komponent na systémové a podnikové úrovni.\n\nTento antivzor popisuje přespříliš komplexní třídy při jejichž tvorbě je snaha zvážit všechna možná využití této třídy. Je přidáváno velké množství rozhraní aby bylo vyhověno všem možným požadavkům. Taková třída je příliš komplexní aby jí mohli porozumět jiní vývojáři a není jasné, jak by se tato třída měla doopravdy používat. Takové třídy je obtížné udržovat, dokumentovat a opravovat v nich chyby.\n\nProjekt využívá technologie nebo produkty od dodavatele a je kompletně závislý na jeho implementaci. Když dojde k aktualizaci, nastávají problémy s kompatibilitou a je nutná nepřetržitá údržba. Dodání úprav a nových funkcí se často opožďuje, což způsobuje prodlevy nebo neschopnost dodat požadovanou funkcionalitu projektu.\n\nSystém je vytvářen „od nuly“, i když existuje několik systémů s podobnou funkcionalitou. Nedochází k využívání již existujícího softwaru. Takové systémy často mají nevyspělou architekturu a nemají potenciál k opětovnému využití a dalšímu rozvoji.\n\nTyto antivzory poukazují na nesprávné postupy při řízení projektů.\n\nTento antivzor vzniká, když je v projektu snaha o dokonalost během analytické fáze. Je charakterizován vytvářením a revidováním podrobných modelů, které jsou nepříliš užitečné v dalších procesech. Je snaha provést co nejpodrobnější analýzu před začátkem vývoje. Analytická fáze přestává zahrnovat komunikaci se zákazníkem (uživatelem) a staví se čím dál tím více na spekulacích.\nParalýza analýzou je často způsobena tím, že má management větší jistotu během analytické fáze než během fáze vývoje nebo požaduje aby veškerá analýza byla dokončena před samotným vývojem.\n\nV některých projektech vývojáři neustále vytvářejí grafy a připravují dokumenty, místo toho aby vyvíjeli software. Protože často nemají správné nástroje pro vývoj, musejí využívat běžné nástroje pro kancelářskou automatizaci. Výsledkem jsou pseudo-technické dokumenty a diagramy. Tato situace je pro ně často frustrující, protože nejsou využity jejich schopnosti.\n\nTento jev se často projevuje těsně před úspěšným dokončením projektu. Někteří lidé začínají být posedlí tím, co se může pokazit. Pokud je o těchto obavách diskutováno otevřeně, může dojít k přijetí iracionálních rozhodnutí. Mohou například vytvořit negativní publicitu mimo tým vývojářů a tím mít destruktivní účinky na výsledek celého projektu.\n\n\n"}
{"id": "1042776", "url": "https://cs.wikipedia.org/wiki?curid=1042776", "title": "Pacific Coliseum", "text": "Pacific Coliseum\n\nPacific Coliseum je sportovní stadion nacházející se ve Vancouveru v kanadské provincii Britská Kolumbie. Dokončen byl v roce 1968, nachází se v Hastings Parku, na místě kde se každý rok koná veletrh Pacific National Exhibition (PNE). Jeho kapacita činí 16 281 diváků (během hokejových zápasů), své domácí zápasy zde odehrává hokejový klub Vancouver Giants z WHL. Koná se v něm také množství koncertů a jiných akcí.\n\nV minulosti zde sídlil také hokejový klub Vancouver Canucks, a to konkrétně v letech 1968–1970, kdy ještě hrál soutěž WHL a poté v letech 1970–1995, kdy již působil v NHL. Mezi jeho dalších nájemce patřil v letech 1973–1975 hokejový klub Vancouver Blazers z WHA a v sezóně 1994/1995 inline hokejový klub Vancouver Voodoo z RHI. V roce 2017 aréna hostila finále Americké LCS (League of Legends Championship series) mezi Team SoloMid (TSM) a Cloud 9 (C9) - Vítěz TSM 3:2.\n\nBěhem zimních olympijských her 2010 v něm probíhala zápolení v krasobruslení a v short tracku.\n\n"}
{"id": "1042782", "url": "https://cs.wikipedia.org/wiki?curid=1042782", "title": "Centre Georges-Vézina", "text": "Centre Georges-Vézina\n\nCentre Georges-Vézina (bývalý název Colisée de Chicoutimi) je hokejový stadion v kanadském městě Saguenay v provincii Quebec. Je domovskou arénou týmu Chicoutimi Saguenéens, který hraje soutěž Quebec Major Junior Hockey League. Stadion byl otevřen v roce 1948 a od roku 2002 nese název místního rodáka, legendy NHL, Georgese Véziny. V roce 2002 prošel rozsáhlou rekonstrukcí, jejíž součástí byla úprava ledové plochy na olympijské rozměry. Od sezóny NHL 2007/2008 je v interiéru arény nainstalována obří obrazovka.\n\n"}
{"id": "1042783", "url": "https://cs.wikipedia.org/wiki?curid=1042783", "title": "Ella Henderson", "text": "Ella Henderson\n\nGabriella Michelle \"Ella\" Henderson (* 12. ledna 1996, Tetney, Anglie, Spojené království) je britská zpěvačka a textařka. Byla finalistkou deváté série britské talentové soutěže X Factor, kde skončila na šestém místě. Po vyřazení podepsala smlouvu se Syco Music.\n\nDebutové album \"Chapter One\" bylo vydáno 13. října 2014 a stalo se číslem jedna. Její první singl \"Ghost\", který otextovala společně s Ryanem Tedderem byl zveřejněn 8. června 2014 a stal se hned číslem jedna v britském žebříčku. V top 5 se držel osm týdnů. Její druhý singl \"Glow\" byl vydán 5. října 2014 a umístil se na sedmém místě britského žebříčku. Její třetí singl \"Yours\" byl vydán 30. listopadu.\n\nElla se narodila v Tetney Seanovi a Michelle. Má dva bratry Patricka a Frasera a sestru Holly. Ve třech letech začala zpívat a o pár let později se sama naučila hrát na piáno. Navštěvovala St. Martin's Preparatory School v Grimsby a následně se pokoušela získat stipendium na Tring Park School for the Performing Arts v Hertfordshiru. Stipendium získala a na škole studovala od 11 do 16 let.\n\nNa začátku roku 2012 si zazpívala ve vánočním speciálu stanice Channel 4 \"Come Dine with Me\", kde vystoupila s písničkou \"All I Want For Christmas Is You\". Epizoda byla natáčená před tím, než se Ella zúčastnila konkurzu do X Factoru.\nV roce 2012 se Ella zúčastnila konkurzu do deváté série britské talentové soutěže X Factor, kde zpívala svojí originální písničku \"Missed\", která se později objevila na jejím debutovém albu. Dostala se do finálových kol s mentorkou Tulisou Contostavlos. V sedmém týdnů live show skončila mezi posledníma dvěma a tak musela zpívat písničku o záchranu. Dva porotci hlasovali pro vypadnutí Elly a dva pro odchod Jamese Arthura. Nakonec rozhodly hlasy diváků a Ella soutěž opustila. Moderátor Dermot O'Leary označil její odchod \"jako jeden z největších šokujících odchodů, které kdy zažil\".\n\nBěhem show ji podporu vyjádřilo několik celebrit, včetně Adele, Chloë Grace Moretz, Simona Cowella, Sarah Millican, Stephen Fry, Lily Allen, Nicka Grimshawa a Cher.\n\n15. prosince 2012 vystoupila v irské show The Saturday Night Show, kdy zazpívala písničku \"Silent Night\", během večera oznámila, že podepsala smlouvu se Sony Music Entertainment. 22. ledna 2013 potvrdila, že podepsala smlouvu se Simonovo Cowellovo nahrávací společností Syco Music. Během ledna a února vystoupila na X Factor Live Tour, kde zpívala čtyři písničky: \"Missed\", \"Believe\", \"Rule the World\" a \"You Got the Love\".\nV březnu 2014 oznámila, že její debutové album ponese název \"Chapter One\". 23. dubna 2014 měl premiéru videoklip k debutovému singlu \"Ghost\". Písnička byla vydaná 8. června 2014. Před vydáním s písničkou vystoupila 26. května 2014 v prvním semi-finále britské soutěže Británie hledá talent. Druhý singl \"Glow\" byl vydán 5. října 2014. Album \"Chapter One\" bylo vydáno 13. října 2014. Její třetí singl \"Yours\" byl vydán 30. listopadu 2014.\n\nElla oznámila, že se stane předskokankou skupiny Take That na jejich turné po Spojeném království, které začne v dubnu 2015. 22. července 2015 vydala singl \"Glitterball\". 4. září 2015 vydala písničku ve spolupráci s DJ Kygem \"Here for You\"\n\n\n"}
{"id": "1042795", "url": "https://cs.wikipedia.org/wiki?curid=1042795", "title": "Bell MTS Place", "text": "Bell MTS Place\n\nBell MTS Place je víceúčelová aréna nacházející se ve Winnipegu, hlavním městě kanadské provincie Manitoba. Otevření proběhlo v roce 2004. Aréna je domovským stadionem týmu NHL Winnipeg Jets a do roku 2011 v ní hrával tým AHL Manitoba Moose. Budova je známa pro svou kvalitní akustiku, a je proto oblíbená mezi koncertními umělci. V přízemí stadionu se nachází hokejové muzeum.\n\nV letech 1972 do 2004 hrával tým Winnipeg Jets na stadionu Winnipeg Arena, který již neexistuje. Vzhledem k finančním potížím týmu byla v roce 1996 licence na NHL přemístěna do Phoenixu. Myšlenka návratu NHL do Winnipegu získala na aktuálnosti zvláště v souvislosti s otevřením MTS centra, které bylo vybudováno bez jakékoli státní podpory. Vlastníci arény, David Thomson a Mark Chipman, se pokoušeli koupit franšízu od týmu Phoenix Coyotes, v květnu 2011 ale časopis \"Globe and Mail\" publikoval zprávu o přestěhování týmu NHL z Atlanty právě do Winnipegu. Aréna je kapacitně nejmenší arénou NHL pro 15 321 diváků. V návštěvnosti si ale vede poměrně úspěšně, v roce 2008 byla z hlediska počtu prodaných lístků třetí nejnavštěvovanější arénou v Kanadě, po montrealském Bell Centre a torontském Air Canada Centre.\n\n"}
{"id": "1042798", "url": "https://cs.wikipedia.org/wiki?curid=1042798", "title": "Centre 200", "text": "Centre 200\n\nCentre 200 je hokejový stadion nacházející se ve městě Sydney v kanadské provincii Nové Skotsko. Je domovskou arénou týmu Cape Breton Screaming Eagles, účastníka QMJHL. Stadion byl v roce 2003 spolu s halifaxskou arénou Halifax Metro Centre spolupořadatelem Mistrovství světa v ledním hokeji hráčů do 20 let. V roce 2008 byl místem konání Subway Super Series, každoročního setkání nadějí kanadského a ruského hokeje. Tato aréna je také místem, kde se konají koncerty a společenské akce. Modernizaci arény za přispění klubu, místní a federální vlády oznámil starosta obce v roce 2009.\n\n"}
{"id": "1042799", "url": "https://cs.wikipedia.org/wiki?curid=1042799", "title": "Česko na Mistrovství světa v plavání v krátkém bazénu 2014", "text": "Česko na Mistrovství světa v plavání v krátkém bazénu 2014\n\nČesko na MS v plavání v krátkém bazénu 2014 reprezentovalo 8 plavců a 6 plavkyň.\n\nMuži\n\nŽeny\n"}
{"id": "1042801", "url": "https://cs.wikipedia.org/wiki?curid=1042801", "title": "Colisée de Rimouski", "text": "Colisée de Rimouski\n\nColisée de Rimouski je hokejový stadion ve městě Rimouski v kanadské provincii Québec. Je domovskou arénou týmu Océanic de Rimouski, účastníka QMJHL. V roce 2008 prošel rozsáhlou rekonstrukcí a v témže roce byl místem udílení ocenění Memorial Cup. V roce 2003 byl místem konání Subway Super Series, každoročního setkání nadějí kanadského a ruského hokeje. Tato aréna je také místem, kde se konají koncerty a společenské akce.\n\n"}
{"id": "1042802", "url": "https://cs.wikipedia.org/wiki?curid=1042802", "title": "Vláda Kazimierze Świtalského", "text": "Vláda Kazimierze Świtalského\n\nVláda Kazimierze Świtalského byla vládou Druhé Polské republiky pod vedením premiéra Kazimierze Świtalského. Kabinet byl jmenován prezidentem Ignacym Mościckým 14. dubna 1929 po demisi předchozí čtvrté Bartelovy vlády. Kabinet podal demisi 7. prosince 1929 poté, co mu v Sejmu vyslovily nedůvěru strany Centrolewu a národnostních menšin.\n\nJedná se o první z tzv. vlád plukovníků – 6 ze 14 členů vlády bylo vyššími armádními důstojníky. Výběr Świtalského na post premiéra byl překvapením. V té době probíhal ostrý spor mezi parlamentem a představiteli sanačního režimu a předpokládalo se, že v čele vlády stane sám Józef Piłsudski. Świtalski byl považován za příznivce vlád pevné ruky a jeho výběrem chtěl Piłsudski opozici, zejména levici, ukázat svou sílu. Premiér potvrdil, že s pomocí Nestranického bloku spolupráce s vládou půjde do sporu se Sejmem.\n\nPiłsudski 21. srpna 1929 doporučil premiérovi, aby začal jednat s opozicí v Sejmu, zejm. s Ignacym Daszyńským, lídrem Polské socialistické strany, ohledně státního rozpočtu. Zároveň měl vést Walery Sławek jednání o nové ústavě. V polovině září ale opozice odmítla parlamentní konferenci na téma opozice a vyšlo najevo, že socialisté plánují hlasování o nedůvěře vládě. To utvrdilo Piłsudského a Świtalského v tom, že spolupráce s politickými stranami v Sejmu je nemožná. Premiér byl nespokojený také kvůli poslancům BBWR, jež obviňoval z nestálosti názorů a nerozhodnosti.\n\nPremiér měl otevřít 31. října 1929 jednání Sejmu, ale kvůli nemoci jej měl zastoupit Piłsudski. Na toho v Sejmu čekala skupina důstojníků, o nichž se poslanci domnívali, že je přišli zatknout, a tak maršálek Sejmu Daszyński odmítl zahájit zasedání. Prezident Ignacy Mościcki tak jednání o měsíc odložil. To se nakonec uskutečnilo až 5. prosince. Téhož dne ohlásily strany Centrolewu a Ukrajinský a Běloruský klub hlasování o nedůvěře kabinetu. Pro nedůvěru vládě se pak vyslovilo 243 poslanců, proti 119. Świtalski podal 7. prosince demisi prezidentu Mościckému, který ji přijal.\n"}
{"id": "1042803", "url": "https://cs.wikipedia.org/wiki?curid=1042803", "title": "Milena Slavická", "text": "Milena Slavická\n\nPhDr. Milena Slavická, roz. Rattayová, (* 28. března 1949, Karviná) je česká historička umění, kurátorka, výtvarná kritička, redaktorka a vydavatelka, vysokoškolská pedagožka a spisovatelka. Manželka malíře Viktora Pivovarova.\nPo maturitě na gymnasiu v Praze vystudovala v letech 1968-1974 dějiny umění a historii na Filozofické fakultě Univerzity Karlovy. Roku 1975 obhájila rigorózní práci. \n\nOd roku 1975 pracovala v Národní galerii jako kurátorka sbírky českého umění 20. století, od roku 1979 jako kurátorka sbírky zahraničního umění 19. a 20. století. Od roku 1977 podnikala soukromě cesty do Moskvy za účelem studia tamního neoficiálního umění a od roku 1978 organizovala spolu s Jindřichem Chalupeckým návštěvy moskevských nekonformních umělců v Praze. Ve druhé polovině 80. let spolupracovala s neoficiální Galerií Opatov (1984-1990) a publikovala v samizdatových edicích. \n\nV letech 1990–1996 působila jako šéfredaktorka a vydavatelka časopisu \"Výtvarné umění\", v letech 1994-1996 byla editorkou sborníků Výtvarného umění. V letech 1995-2002 byla ředitelkou vydavatelství Občanské sdružení pro podporu výtvarného umění. Byla kurátorkou galerie Pi-Pi-Art (bývalé výstavní síně Čs. spisovatele (1990-1991), předsedkyní poroty Ceny Jindřicha Chalupeckého (1994-1995). Od roku 1998 byla externí přednášející Katedry dějin umění FA TU v Liberci, od roku 1999 je odbornou asistentkou dějin umění na Akademii výtvarných umění v Praze. Od roku 2001 působí v redakční radě časopisu Fotograf.\n\nRoku 1995 byla na studijním pobytu v redakci časopisu \"New Observer\" v New Yorku. Roku 2004 měla cyklus přednášek o neoficiálním ruském umění na Grinnell College v Iowě a přednášek Fotografie a obraz na Faculty of Visual Art and Design, Utrecht School of Arts. Byla členkou grantové komise Ministerstva kultury ČR (1992-1994), členkou vědecké rady (2002) a akviziční komise (2002-2004) Národní galerie v Praze. Od roku 1992 je členkou AICA.\nStudia absolvovala diplomovou prací \"Nové formy angažovaného umění sovětské levicové avantgardy v letech 1917-1925\". (1974). Od sedmdesátých let se zabývá neoficiální výtvarnou scénou v Rusku a situací na české umělecké scéně po roce 1989. Po roce 2000 se jako teoretička zabývá současnou fotografií.\n\nNapsala četné texty do katalogů výstav, publikuje v časopisech Umění a Řemesla, Výtvarná kultura, Výtvarné umění, Ateliér, Fotograf, Revolver Revue. Beletristicky debutovala v roce 2010 knihou \"Povídky jamrtálské\".\n\n"}
{"id": "1042805", "url": "https://cs.wikipedia.org/wiki?curid=1042805", "title": "Volby do Knesetu 2015", "text": "Volby do Knesetu 2015\n\nVolby do 20. Knesetu byly předčasné parlamentní volby, které se v Izraeli konaly 17. března 2015. Výrazně v nich uspěla strana Likud předsedy vlády Benjamina Netanjahua. Druhou nejsilnější formací se stal středolevý Sionistický tábor Jicchaka Herzoga.\n\nPo volbách do Knesetu roku 2013 vznikla třetí vláda Benjamina Netanjahua. Tvořil ji pravicový blok Likud Jisra'el bejtenu (později rozdělený na dvě původní historické strany Likud a Jisra'el bejtenu), pravicová strana Židovský domov a dvě centristické formace Ješ atid a ha-Tnu'a. Předsedou vlády se stal Benjamin Netanjahu z Likudu, předseda strany Ješ atid Ja'ir Lapid se stal ministrem financí. V průběhu roku 2014 se vztahy mezi vládními stranami zhoršovaly. Pravicové a centristické subjekty se neshodovaly na otázkách souvisejících s vyjednáváním s Palestinci, otázkami íránského jaderného programu, vztahy s USA, ekonomickou agendou nebo tématech začlenění ultraortodoxních Židů do izraelské společnosti. \n\nVládní krize se vyhrotila počátkem prosince 2014. V pondělí 1. prosince večer se Netanjahu a Lapid setkali s cílem vyřešit neshody. Týkaly se nesouhlasu strany Ješ atid s chystanou legislativou (navrhovanou Likudem), která měla definovat Izrael jako židovský stát. Dalším bodem sporu byl požadavek, odmítaný stranou Ješ atid, převést 6 miliard šekelů na rozpočet armády. Schůzka skončila bez výsledku a na tiskové konferenci Netanjahu ostře kritizoval ministra financí. Následujícího dne, 2. prosince, předseda vlády odvolal ministra Lapida a ministryni Cipi Livniovou (šéfku hnutí ha-Tnu'a) z vlády a vyhlásil úmysl přejít k předčasným volbám. Netanjahu svůj krok komentoval slovy: „\"Nebudu už tolerovat opozici uvnitř vlády. Nebudu tolerovat ministry, kteří zevnitř útočí na vládní politiku a osobu, která vede vládu\".“ Strana Ješ atid reagovala prohlášením, podle kterého „\"Předseda vlády se rozhodl jednat bez ohledu na národní zájem a zavlekl Izrael do zbytečných voleb, které poškodí ekonomiku a izraelskou společnost; to vše kvůli úzkým politickým zájmům, které jsou kapitulací před ultraortodoxními stranami, mocným ústředním výborem Likudu a vnějšími lobistickými skupinami\".“\n\nNa základě dohody politických stran byly nové volby stanoveny v 1. parlamentním čtení, konaném ve středu 3. prosince, na 17. březen 2015. Definitivně rozhodl Kneset o svém rozpuštění a vypsání voleb 8. prosince 2014.\n\nOkamžitě po oznámení termínu nových voleb začalo na politické scéně přeskupování sil. Cipi Livniová oznámila, že její ha-Tnu'a utvoří společnou kandidátní listinu se Stranou práce (tato aliance, nazvaná Sionistický tábor, v některých průzkumech z prosince 2014 aspirovala na volební vítězství). Bývalý politik Likudu Moše Kachlon oznámil vytvoření nové strany nazvané Kulanu a ještě během prosince také bývalý předseda strany Šas Eli Jišaj vyhlásil založení vlastního politického subjektu, původně pod názvem ha-Am itanu, později kandidující jako Jachad.\n\nK pohybu došlo i mezi izraelskými Araby. V roce 2014 totiž přijal Kneset úpravu volebního zákona, podle které byl práh pro vstup do parlamentu zvýšen z 2 % na 3,25 %. Čtyři dosavadní arabské politické strany Ra'am, Ta'al, Balad a Chadaš se proto v lednu 2015 spojily a utvořily koalici Sjednocená kandidátka.\n\nPrůzkumy voličských preferencí pořízené bezprostředně po zveřejnění termínu předčasných voleb naznačovaly posílení pravice. Už koncem prosince se ale objevil trend posilování bloku Sionistický tábor, který se vyrovnával v podpoře Likudu. Výrazné změny proběhly v podpoře strany Jisra'el bejtenu, jejíž podpora se v důsledku korupčního skandálu, zahrnujícího několik významných představitelů této formace, výrazně snížila. Naopak strana Židovský domov zaznamenávala počátkem roku 2015 nárůst podpory. Koncem ledna ji ale poškodily zmatky okolo kandidatury bývalého fotbalisty Eliho Ochany, který měl být podle přání předsedy Naftaliho Beneta zařazen na kandidátku, ale po nesouhlasu z řad části strany svou kandidaturu stáhl. \n\nPrůzkumy v posledním týdnu před volbami dávaly Sionistickému táboru setrvalý náskok několika mandátů. Netanjahu následně vystupňoval v posledních dnech kampaň, ve které varoval před reálnou možností, že pravice bude odstavena od vlády. \n\nPoslední dny před hlasováním získávala kampaň výrazně bipolární charakter. 16. března oznámila Cipi Livniová, že nebude trvat na původní dohodě o rotaci premiérského křesla mezi ní a předsedou strany práce Jicchakem Herzogem. Sionistický tábor tím doufal přilákat další voliče, kterým osoba Livniové coby možné budoucí premiérky nevyhovovala. Netanjahu zase vyzval pravicové voliče, aby místo menších pravicových stran podpořili přímo jeho a Likud. Zároveň se krátce před volbami vyslovil proti zřízení palestinského státu a na podporu další bytové výstavby v izraelských osadách na Západním břehu Jordánu. Přímo v den voleb potom ještě Netanjahu varoval, že nevládní organizace organizují masový svoz arabských voličů k hlasovacím místnostem, aby se tak zvýšila volební podpora levice. Obě dominantní strany se zároveň vzájemně obviňovaly z toho, že jejich protivník panikaří. \n\nVečer 17. března 2015 byly zveřejněny exit polly. Podle nich nastal od posledního předvolebního průzkumu výrazný posun. Obě velké strany posílily na úkor menších stran na levici i na pravici. Exit polly tří nejvýznamnějších izraelských televizních stanic předpovídaly těsný souboj mezi Likudem a Sionistickým táborem. Stanice 1 a Stanice 10 předpovídala pro obě strany shodně 27 křesel, Stanice 2 očekávala těsné vítězství Likudu v poměru 28:27 mandátů. I tato parita mezi Likudem a Sionistickým táborem dávala větší šance na premiérský post Netanjahuovi. Když ovšem během noci ze 17. na 18. březen začaly přicházet reálné výsledky z jednotlivých volebních okrsků, ukázalo se, že Likud zaznamenal výrazné vítězství a o několik mandátů nečekaně porazil Sionistický tábor poměrem 30:24. Uspěla jednotná arabská kandidátka, etablovala se nová strana Kulanu. Účast v Knesetu si znovu zajistila strana Ješ atid (byť s poněkud menším početním ziskem. Značně se snížil volební zisk ultraortodoxních stran a práh pro vstup do parlamentu nepřekročila strana Jachad, za kterou stála část ultraortodoxní komunity.\n\nCelkem bylo zvoleno 40 zákonodárců, kteří předtím v Knesetu nezasedali. Z nich poslanecký slib nakonec složilo 39. Ilan Šochat totiž mandát nepřevzal a místo něj se poslancem stal Robert Ilatov. Do parlamentu pronikl rekordní počet 28 ženských kandidátek, čímž byl opět posunut rekord z voleb v roce 2013, kdy jich bylo zvoleno 27. Zvolen byl rovněž historicky nejvyšší počet arabských poslanců, celkem jich ve 20. Knesetu usedlo 17 (z toho 13 na společné arabské kandidátce, ostatní za jiné, většinově židovské strany). Volební účast dosáhla 72,34 %, což bylo nejvyšší číslo od voleb v roce 1999. Nový Kneset se poprvé sešel 31. března 2015, kdy složili poslanci na ustavující schůzi slib.\n\n\nPořadí prvních čtyř nejsilnějších stran a jejich procentní zisk. \n\n"}
{"id": "1042811", "url": "https://cs.wikipedia.org/wiki?curid=1042811", "title": "Guajak léčivý", "text": "Guajak léčivý\n\nGuajak léčivý (\"Guaiacum officinale\") je stálezelený strom s rozložitou korunou z čeledi kacibovitých (\"Zygophyllaceae\"). Dorůstá výšky až 13 metrů.\n\nVědecký název pochází z místního názvu „guaiac“, což v překladu znamená strom života. Dalšími českými názvy pro guajak jsou svaté dřevo, dřevo života, železné dřevo.\n\nOlistěné větve nesou vstřícné, sudozpeřené listy složené ze 2 - 3 párů vejčitých celokrajných lístků, v době květu je zakončují okolíky dlouze stopkatých, dekorativních květů. Oboupohlavné květy mají pětidílný kalich, 5 bleděmodrých korunních plátků, 10 volných, modrých tyčinek a svrchní pětipouzdrý semeník s jednoduchou, červenou čnělkou.\nPlody jsou dvou až pětipouzdré, polosrdčité tobolky obsahující po několika černých semenech.\nGuajak léčivý je původní na severním pobřeží Jižní Ameriky a v Karibiku.\n\nDřevo obzvláštní hustoty (4x hustší než dubové) je prostoupeno léčivou pryskyřicí až 1/5 obsahu. Dřevo je velmi trvanlivé. Je výborným materiálem k soustružení. Pryskyřice se odpradávna užívala v místním lidovém léčitelství zejména proti syfilis, ale i kožním chorobám, revmatismu při zánětu kloubů. Pryskyřice se také užívá k vykuřování. Pro svou oblibu a pomalý růst je dnes guajak ohrožený.\n\n"}
{"id": "1042812", "url": "https://cs.wikipedia.org/wiki?curid=1042812", "title": "Vojtěch Tomeček", "text": "Vojtěch Tomeček\n\nVojtěch Tomeček (* 12. srpna 1994, Karlovy Vary) je český hokejový útočník hrající za tým Piráti Chomutov v ELH.\n\nÚčastnil se Mistrovství světa juniorů v ledním hokeji 2014, kde se gólově prosadil proti Kanadě. V sezoně 2012-13 a 2013-14 se účastnil juniorské Mládežnické hokejové ligy za tým HC Energie Karlovy Vary.\n\nTaké se účastnil Mistrovství světa juniorů 2013 kde se gólově neprosadil.\n\nV sezoně 2014-15 hrál za tým HC Energie Karlovy Vary po boku Radka Dudy a Davida Hrušky.\n"}
{"id": "1042817", "url": "https://cs.wikipedia.org/wiki?curid=1042817", "title": "Singly na prvním místě v roce 2012 (USA)", "text": "Singly na prvním místě v roce 2012 (USA)\n\nSeznam singlů, které obsadily první místo v Billboard Hot 100 v roce 2012.\n"}
{"id": "1042826", "url": "https://cs.wikipedia.org/wiki?curid=1042826", "title": "FC Brumov", "text": "FC Brumov\n\nFC Brumov (celým názvem: Football Club Brumov) je český fotbalový klub, který sídlí v Brumově-Bylnici ve Zlínském kraji. Založen byl 29. září 1941 pod názvem SK Brumov. Svůj současný název nese od roku 2018. V sezóně 2018/19 působil v Přeboru Zlínského kraje (5. nejvyšší soutěž). Na krajské úrovni působil poprvé od sezony 1995/96. Postup do divizní soutěže přišel po administrativním postupu hned po ročním působení na krajské úrovni. Klubové barvy jsou červená a černá.\n\nK největším úspěchům klubu patří celkem tříleté působení ve 3. nejvyšší soutěži, Moravsko-Slezské fotbalové lize (1999/00, 2000/01 a 2006/07).\n\nMezi nejznámější odchovance brumovského fotbalu patří Tomáš Řepka, Tomáš Polách, Zdeněk Šenkeřík, Petr Lysáček a Aleš Urbánek.\n\nZdroje: \n\n\nZdroj: \n\n\n\nZdroj: \n\nPoznámky\n\nFC Brumov „B“ je rezervní tým Brumova, hrající od sezóny 2019/20 I. B třídu Zlínského kraje (7. nejvyšší soutěž). Největšího úspěchu dosáhl v sezóně 2012/13, kdy se v I. A třídě Zlínského kraje (6. nejvyšší soutěž) umístil na 1. místě.\n\n\nZdroj: \n\n\n\nZdroj: \n\nPoznámka:\n\n"}
{"id": "1042828", "url": "https://cs.wikipedia.org/wiki?curid=1042828", "title": "Hokejová liga mistrů 2015/2016", "text": "Hokejová liga mistrů 2015/2016\n\nHokejová liga mistrů 2015/2016 byla druhým ročníkem evropské klubové soutěže pořádané akciovou společností Champions Hockey League. Soutěže se zúčastnilo 48 klubů. V základních skupinách se uskutečnilo celkem 96 zápasů, ve vyřazovací části se uskutečnilo celkem 61 zápasů, dohromady tedy bylo v celém ročníku odehráno 157 utkání.\n\nPoček klubů s A-licencí i B-licencí zůstal oproti loňskému ročníků nezměněn. A-licenci má 6 švédských, 6 finských, 4 české, 4 švýcarské a 4 německé a 2 rakouské (z mezinárodní EBEL) zakládající kluby. Dalších 12 klubů, po dvou z každé ze 6 členských lig, získá B-licenci. Počet týmů s licencí C narostl z šesti na deset.\n\nKaždá členská liga pak disponovala dvěma B-licencemi, které byly přiděleny:\n\n\nPokud některou z těchto pozic obsadil tým s A-licencí, získal B-licenci klub:\n\n\nNebylo by ani pak možné B-licenci udělit, mohlo vedení soutěže pozvat klub dle vlastního výběru na divokou kartu.\n\n48 týmů bylo rozlosováno do 16 tříčlenných skupin, ve kterých se střetly dvakrát každý s každým (celkem 4 kola). Dva nejlepší týmy z každé skupiny postoupily do vyřazovací části.\n\nPlay-off se hrálo až na finále na dva zápasy (nerozhodné zápasy se neprodlužovaly) a postupovalo mužstvo s nejlepším celkovým skóre. Bylo-li po dvou zápasech skóre nerozhodné, rozhodlo desetiminutové prodloužení, popřípadě samostatné nájezdy. Finále rozhodl jediný finálový zápas, který by v případě remízy po základní hrací době rozhodlo dvacetiminutové prodloužení, popřípadě samostatné nájezdy.\n\nZápasy základních skupin probíhaly od 20. srpna do 6. září 2015.\n\nPlay-off bylo rozlosováno 8. září 2015. Týmy byly losovány do dvojic ze dvou košů. V prvním koši byly vítězové skupin, ve druhém koši týmy z druhých míst. První zápasy prvního kola vyřazovací části proběhnou 22. září 2015.\n\nPoznámky:\n\n\n"}
{"id": "1042831", "url": "https://cs.wikipedia.org/wiki?curid=1042831", "title": "FK Bystřice pod Hostýnem", "text": "FK Bystřice pod Hostýnem\n\nFK Bystřice pod Hostýnem je moravský fotbalový klub z Bystřice pod Hostýnem, který byl založen roku 1921. Od sezony 2010/11 hraje Přebor Zlínského kraje (5. nejvyšší soutěž).\n\nNejvětším úspěchem klubu je účast v 9 ročnících 3. nejvyšší soutěže (1940/41, 1941/42, 1948, 2000/01 – 2005/06).\n\nSvé domácí zápasy odehrává na stadionu Bystřice pod Hostýnem.\n\nZdroj: \n\n\nPoznámky:\n\n"}
{"id": "1042838", "url": "https://cs.wikipedia.org/wiki?curid=1042838", "title": "Franz W. Seidler", "text": "Franz W. Seidler\n\nFranz Wilhelm Seidler (2. března 1933 Vítkov, Československo) je německý historik, spisovatel a expert na německou vojenskou historii. Je emeritním profesorem novověku na mnichovské vojenské univerzitě.\n\nVe svém výzkumu se zaměřuje na otázky týkající se německého vojenského personálu, válečné zločiny, partyzánský boj a poválečné odzbrojování.\n\nFranz W. Seidler se narodil na území Československa do rodiny sudetských Němců. Ještě jako dítě byl po válce se svoji rodinou odsunut z Československa a coby uprchlík přišel do západního Německa. \n\nV letech 1951 až 1956 studoval historii, němčinu a angličtinu na Mnichovské univerzitě, Univerzitě v Cambridgi a Pařížské univerzitě. Po škole pracoval jako zaměstnanec veřejné správy Bádenska-Württemberska (1956-1959). Později působil jako zástupce ředitele Bundeswehrfachschule v Kolíně (1959-1963). V letech 1963 až 1968 byl zaměstnán německým ministerstvem obrany, kde získal pozici poradce na oddělení správy a práva. V následujících letech, 1968 až 1972 byl vědeckým ředitelem na Heeresoffiziersschule München. V roce 1972 navštěvoval NATO Defense College v Římě.\n\nOd roku 1973 až do své penze v roce 1998 byl profesorem novověku (částečně taky sociální a vojenské historie) na Universität der Bundeswehr München. V devadesátých letech působil také jako poradce pro CDU/CSU ve spolkovém sněmu.\n\n\n"}
{"id": "1042845", "url": "https://cs.wikipedia.org/wiki?curid=1042845", "title": "Mora Moravia", "text": "Mora Moravia\n\nMORA MORAVIA, s.r.o. je tradičním českým výrobcem kuchyňských spotřebičů. Továrna firmy sídlí v Hlubočkách nedaleko Olomouce, v místní části Mariánské Údolí. Od roku 2005 je součástí slovinské skupiny Gorenje.\n\nJiž v roce 1825 založil Josef Zvěřina v Mariánském Údolí provoz železáren, které se později staly součástí Vítkovických železáren pod vedením Rothschildů. Hutní výroba ve firmě dlouho dominovala, ovšem již v roce 1861 se započalo s výrobou kamen a roku 1873 byl vyroben první domácí přístroj – šicí stroj (vše pod vedením Ignáce Machánka). Podnik se rozvíjel a roku 1902 svá kamna Meteor nechal patentovat. Do začátku 30. let 20. století prodala firma přibližně milion kusů. Masivně se rozvinula výroba kuchyňských přístrojů (mlýnky na maso, pračky, …). Od roku 1919 firma používá své logo s názvem Mora, v tomto roce se zároveň začalo s výrobou prvních plynových sporáků. Podnik postupně začal vyrábět i lednice (od roku 1948) a závěsné plynové kotle. V roce 1951 se oddělil závod pro letecký průmysl, společnost Mora Aerospace (v roce 2002 ji odkoupil americký výrobce leteckých motorů Honeywell). V roce 1958 Mora vyrobila svou první plynovou pračku pod názvem Morette.\n\nV roce 1994 byla společnost privatizována a od roku 2005 se stala členem skupiny Gorenje. Výrobky dodává do mnoha států Evropy.\n\n"}
{"id": "1042850", "url": "https://cs.wikipedia.org/wiki?curid=1042850", "title": "FK Mikulovice", "text": "FK Mikulovice\n\nFK Mikulovice je slezský fotbalový klub z Mikulovic v okrese Jeseník (do roku 1996 v okrese Šumperk), který byl založen roku 1947. Od sezony 2018/19 hraje Okresní přebor Jesenicka (8. nejvyšší soutěž).\n\nJako první tým z Jesenicka se dokázal v sezoně 2003/04 probojovat z krajských soutěží do 4. nejvyšší soutěže, Divize E. Největšího úspěchu klub dosáhl v sezoně 2012/13, když vyhrál Moravsko-Slezskou Divizi E a postoupil do třetí nejvyšší soutěže, Moravsko-Slezské fotbalové ligy 2013/14. Ač se v sezoně 2013/14 umístil v MSFL mimo sestupové pozice, z finančních důvodů se odhlásil z dalšího ročníku. Od sezony 2015/16 působil v Okresním přeboru Jesenicka. V sezoně 2016/17 se umístil na 4. místě, které klubu zajistilo postup do I. B třídy Olomouckého kraje - sk. C.\n\nSvé domácí zápasy odehrává na Stadionu Ivana Dosta.\n\nZdroj: \n\n\nPoznámky:\n\n"}
{"id": "1042857", "url": "https://cs.wikipedia.org/wiki?curid=1042857", "title": "FC ŽĎAS Žďár nad Sázavou", "text": "FC ŽĎAS Žďár nad Sázavou\n\nFC ŽĎAS Žďár nad Sázavou (celým názvem: Football Club Žďárské strojírny a slévárny Žďár nad Sázavou) je český fotbalový klub, který sídlí ve Žďáru nad Sázavou v Kraji Vysočina. Založen byl v roce 1925. Svůj současný název nese od roku 1995. Od sezony 2014/15 hraje v Moravsko-Slezské Divizi – sk. D (4. nejvyšší soutěž). Klubové barvy jsou černá a bílá.\n\nKlub býval pravidelným účastníkem župních či krajských soutěží, což platilo do začátku 80. let 20. století. V sezoně 1981/82 žďárští zvítězili v Jihomoravském krajském přeboru, postoupili do Divize C, kterou ihned v nováčkovské sezoně 1982/83 dokázali vyhrát a postoupit tak do 3. nejvyšší soutěže, II. ČNFL 1983/84.\n\nV sezonách 1987/88 a 1989/90 klub dosáhl svého nejlepšího výsledku, když skončil na 5. místě. Ve třetí nejvyšší soutěži působil celkem 13 ročníků (1963/64, 1983/84 – 1992/93, 2012/13 a 2013/14).\n\nZdroj: \n\nV nejvyšší soutěži nastupovali Julius Kantor, dále pak Josef Kříbala, Jiří Dvořák, Jindřich Dvořák, Richard Jukl, Aleš Chmelíček, Michal Kadlec a Lukáš Michal. Začínal tu také Stanislav Zedníček.\n\nNejslavnějším z nich je Karel Dvořák – Mistr Evropy hráčů do 23 let z roku 1972, který získal prvoligový titul jak s pražskou Duklou (1976/77), tak brněnskou Zbrojovkou (1977/78). Ve své sbírce má i jedenáct reprezentačních startů za A-mužstvo ČSSR.\n\n\nZdroj: \n\n\n\nZdroj: \n\nPoznámky:\n\nFC ŽĎAS Žďár nad Sázavou „B“ je rezervní tým Žďáru nad Sázavou, hrající od sezóny 2011/12 I. A třídu Kraje Vysočina (6. nejvyšší soutěž). Největšího úspěchu dosáhl v sezóně 2013/14, kdy se v I. A třídě Kraje Vysočina (6. nejvyšší soutěž) umístil na 1. místě.\n\n\nZdroj: \n\n\n\nZdroj: \n\nTJ ŽĎAS Žďár nad Sázavou „C“ byl druhý rezervní tým Žďáru nad Sázavou, který se pohyboval převážně v okresních soutěžích.\n\n\nZdroj: \n\n\n\nZdroj: \n\n"}
{"id": "1042859", "url": "https://cs.wikipedia.org/wiki?curid=1042859", "title": "František Schneider (1940)", "text": "František Schneider (1940)\n\nFrantišek Schneider (* 5. října 1940 v Uničově) je bývalý československý fotbalista.\n\nStal se prvním hráčem v historii Spartaku Uničov, jemuž se dostalo cti reprezentovat ČSR v oficiálním mezistátním utkání. Nastoupil ke dvěma utkáním dorosteneckého Turnaje UEFA v Bulharsku, 31. března 1959 v Čirpanu proti NDR (1:0) a 2. dubna 1959 v Kazanlăku proti Francii (0:1).\n\nJeho syn František Schneider (* 1961) je bývalým prvoligovým fotbalistou Zbrojovky Brno a RH Cheb. Jeho vnuk František Schneider (* 1987) je aktivním fotbalistou, který si v nejvyšší soutěži připsal 13 startů v dresu Zbrojovky Brno (debutoval 28. října 2006 na hřišti Sparty Praha) a Příbrami (poslední prvoligový zápas 27. září 2009 proti Č. Budějovicím).\n\nPo návratu ze ZVS hrál za Uničov a po skončení hráčské kariéry se tamtéž věnoval trenérskému řemeslu.\n\n"}
{"id": "1042862", "url": "https://cs.wikipedia.org/wiki?curid=1042862", "title": "Abd al-Kúrí", "text": "Abd al-Kúrí\n\nAbd al-Kúrí ( \"Džazíra Abd al-Kúrí\") je řídce osídlený ostrov ležící v Adenském zálivu náležející k Jemenu. Nachází se mezi somálským mysem Raas Caseyr a ostrovem Sokotra. Ostrov je skalnatý, dlouhý 35 a široký 5 km, s maximální nadmořskou výškou 700 m n. m. (Mount Ṣāliḥ). V jeho okolí je množství korálových útesů a mělčin. V minulosti se na něm těžilo guáno, v současnosti se obyvatelé živí rybolovem a pěstováním datlí. Obyvatel zde žije asi 450 a hlavní vesnicí je Kilmia.\n"}
{"id": "1042863", "url": "https://cs.wikipedia.org/wiki?curid=1042863", "title": "Uherský karpatský spolek", "text": "Uherský karpatský spolek\n\nUherský karpatský spolek (, , po zániku Uherska přejmenován na Karpatský spolek – , ) byl první turistickou organizací v Uhersku. Byl založen 10. srpna 1873, dva roky po vybudování Košicko-bohumínské dráhy, která umožnila rychlý nárůst turistiky v oblasti. Jeho činnost se zaměřovala především na Tatry. Zakladatelé Uherského karpatského spolku navázali na tehdejší trend v západní Evropě a zformovali základy klubové činnosti a filozofii skloubení sportovní aktivity v horách, poznávání přírody a historie s dobrovolnickou činností při výchově mladých turistů a alpinistů, budování turistických stezek a horských chat. Byla to apolitická organizace milovníků hor hlavně německy a maďarsky mluvící podtatranské menšiny. Členy byli ale i vynikající horolezci té doby z Budapešti. Spolek nepřežil konec druhé světové války a nástup komunismu.\n\n\n\n"}
{"id": "1042865", "url": "https://cs.wikipedia.org/wiki?curid=1042865", "title": "TJ Tatran Jakubčovice", "text": "TJ Tatran Jakubčovice\n\nTJ Tatran Jakubčovice je slezský fotbalový klub z Jakubčovic nad Odrou, který byl založen roku 1952. V sezoně 2014/15 vyhrál I. B třídu Moravskoslezského kraje - sk. D, od ročníku 2015/16 hraje I. A třídu Moravskoslezského kraje - sk. A (6. nejvyšší soutěž).\n\nKlub se od svého založení pohyboval pouze na okresní úrovni, do Okresního přeboru Novojičínska postoupil poprvé v sezoně 1965/66. Zlom nastal v sezoně 1999/00 historicky 4. postupem do Okresního přeboru Novojičínska.\n\nByl to první postup z celkově sedmi v řadě, které se zastavily až postupem do 2. ligy.\n\nPoznámky:\n\n"}
{"id": "1042870", "url": "https://cs.wikipedia.org/wiki?curid=1042870", "title": "Edmar Halovskyj de Lacerda", "text": "Edmar Halovskyj de Lacerda\n\nEdmar Halovskyj de Lacerda (ukrajinsky Едмар Галовський де Ласерда, rozený Edmar de Lacerda Aparecida; * 16. června 1980, Mogi das Cruzes, Brazílie) známý také pouze jako Edmar nebo Edmar Halovskyj de Laserda, je brazilsko-ukrajinský fotbalový záložník, který aktuálně hraje v klubu Metalist Charkov.\n\n13. prosince 2008 se oženil s Ukrajinkou Taťánou Halovskou. Od roku 2011 vlastní ukrajinské občanství. V červenci 2014 dostal povolávací rozkaz do armády během ruské intervence na Ukrajině 2014, což jej nemile překvapilo.\nPo obdržení ukrajinského občanství v roce 2011 mohl tuto zemi reprezentovat. V A-mužstvu Ukrajiny debutoval 10. srpna 2011 v přátelském zápase v Charkově proti Švédsku (porážka 0:1). První gól za Ukrajinu si připsal 6. září 2013 v kvalifikačním zápase proti San Marinu, kde přispěl k drtivé výhře 9:0.\n\nGóly Edmara za A-mužstvo Ukrajiny\n"}
{"id": "1042881", "url": "https://cs.wikipedia.org/wiki?curid=1042881", "title": "Jádson Rodrigues da Silva", "text": "Jádson Rodrigues da Silva\n\nJádson Rodrigues da Silva (* 5. října 1983, Londrina) známý i pouze jako Jádson je brazilský fotbalový záložník a reprezentant hrající za klub Corinthians Paulista.\n\nS Šachtarem Doněck vyhrál mimo plejády domácích trofejí i Pohár UEFA 2008/09.\n\nV A-týmu Brazílie (tzv. Seleção) debutoval 9. února 2011 v přátelském utkání na Stade de France proti domácímu týmu Francie (porážka 0:1), dostal se na hřiště v 59. minutě.\n\n"}
{"id": "1042884", "url": "https://cs.wikipedia.org/wiki?curid=1042884", "title": "Luční potok v Podkrkonoší", "text": "Luční potok v Podkrkonoší\n\nLuční potok (celým názvem Luční potok v Podkrkonoší) je přírodní památka a zároveň evropsky významná lokalita ev. č. CZ0523823 nacházející se mezi obcemi Mladé Buky a Rudník v okrese Trutnov. Přírodní památka byla vyhlášena 7.4.2014 nařízením Královéhradeckého kraje č. 6/2014. Chráněn je celý tok od pramene východně od Hertvíkovic až po soutok s říčkou Čistá v Rudníku. Přírodní památka zasahuje na katastrální území Mladých Buků, Hertvíkovic, Vlčic u Trutnova, Javorníku v Krkonoších a Rudníku.\n\nDůvodem ochrany je populace raka kamenáče (Austropotamobius torrentium), unikátní vzhledem k její genetické a geografické izolaci na severovýchodní hranici rozšíření.\n\n"}
{"id": "1042886", "url": "https://cs.wikipedia.org/wiki?curid=1042886", "title": "Jádson Alves dos Santos", "text": "Jádson Alves dos Santos\n\nJádson Alves dos Santos (* 30. srpna 1993, São Bernardo do Campo) známý i pouze jako Jádson je brazilský fotbalový záložník a mládežnický reprezentant hrající za klub Udinese Calcio.\n\nV roce 2013 přestoupil z Botafoga do italského klubu Udinese Calcio.\n\n\n"}
{"id": "1042888", "url": "https://cs.wikipedia.org/wiki?curid=1042888", "title": "Eric Radford", "text": "Eric Radford\n\nEric Radford (* 27. ledna 1985 Winnipeg, Manitoba, Kanada) je kanadský krasobruslař, sklízející úspěchy se svou bruslařskou partnerkou Meagan Duhamelovou. Je také hudební skladatel.\n\nNarodil se v kanadském Winnipegu v provincii Manitoba, jeho domovským městem je však Balmertown v provincii Ontario. Ve 14 letech se přestěhoval do Kenory, v 15 do Winnipegu a v 16 letech do Montréalu. S bruslením začal v 8 letech, věnoval se však také hudbě, zejména hře na klavír a kompozici. Absolvoval Královskou hudební konzervatoř a dva roky se věnoval hudebnímu studiu na Newyorské univerzitě.\n\nV roce 2002 získal kanadský titul nováčků a v roce 2004 juniorský titul, v té době ještě v soutěži jednotlivců. Později však převážilo párové krasobruslení. V letech 2012–2014 byl kanadským krasobruslařským šampionem. Na Mistrovství světa v roce 2011 se ve dvojici s Duhamelovou umístil na 7. místě, v roce 2012 na 5. místě a z ročníků 2013 a 2014 si odnesl bronzové medaile.\n\nSvůj olympijský debut měl s Duhamelovou na Zimních olympijských hrách v Soči roku 2014. V krátkém programu dvojic skončili druzí s jízdou na hudbu, kterou sám Radford složil na počest svého zesnulého trenéra Paula Wirtze. Celkově skončili na sedmém místě a odnesli si stříbrnou medaili v soutěži týmů.\n\nPočátkem prosince 2014 učinil veřejný coming out, když se v rozhovoru pro \"Outsports\" přihlásil ke své homosexuální orientaci. Podle magazínu tak učinil jako vůbec první elitní krasobruslař na vrcholu své soutěžní kariéry.\n\n"}
{"id": "1042893", "url": "https://cs.wikipedia.org/wiki?curid=1042893", "title": "Pátá vláda Kazimierze Bartela", "text": "Pátá vláda Kazimierze Bartela\n\nPátá vláda Kazimierze Bartela byla vládou Druhé Polské republiky pod vedením premiéra Kazimierze Bartela. Kabinet byl jmenován prezidentem Ignacym Mościckým 29. prosince 1929 po demisi předchozí Świtalského vlády. Premiér podal demisi vlády 17. března 1929 poté, co v Sejmu Národní strana a strany Centrolewu navrhly vyslovení nedůvěry ministru práce a sociální péče Aleksanderu Prystorovi.\n\nBartel se popáté ujal úřadu premiéra s pochybnostmi, zejména kvůli svému zdravotnímu stavu (měl nemocné ledviny). Byl také unavený neustálými spory se Sejmem. Bartel během svého působení deklaroval ochotu spolupracovat se Sejmem a zpočátku se mu to i dařilo - vládě se podařilo prosadit rozpočet. Později se ale vztahy znovu zhoršily kvůli návrhu na vyslovení nedůvěry ministru Prystorovi, který iniciovala zejména Polská socialistická strana. Premiér kvůli tomu kritizoval parlamentarismus, že není schopen řešit úkoly, jež na něj klade moderní stát, a poslance za to, že se nechávají ovládat stranickým vedením. Bartel uznal, že nedůvěra v jednoho člena vlády znamená nedůvěru celé vládě a podal demisi.\n"}
{"id": "1042894", "url": "https://cs.wikipedia.org/wiki?curid=1042894", "title": "Jádson", "text": "Jádson\n\nJádson nebo Jadson může být:\n\n"}
{"id": "1042896", "url": "https://cs.wikipedia.org/wiki?curid=1042896", "title": "Durhamský hrad", "text": "Durhamský hrad\n\nDurhamský hrad je normanský hrad ve městě Durhamu v Anglii, ve kterém sídlí od roku 1840 Durhamská univerzita. Je otevřený veřejným prohlídkám, ale jen s průvodci, jelikož budova je stále používána přibližně 100 studenty. Hrad stojí na kopci nad řekou Wear na Durhamském poloostrově naproti Durhamské katedrále.\n"}
{"id": "1042903", "url": "https://cs.wikipedia.org/wiki?curid=1042903", "title": "Eva Zeisel", "text": "Eva Zeisel\n\nEva Striker Zeisel (13. listopadu 1906, Budapešť – 30. prosince 2011, New York) byla americká průmyslová designérka narozená v uherské Budapešti. Je známá především svými keramickými díly, která vznikla po její emigraci do Spojených států amerických. Její díla často zobrazují abstrakce ze světa přírody nebo mezilidských vztahů. Práce z celé její fenomenální kariéry jsou součástí uměleckých sbírek po celém světě. Sama sebe považovala za výrobkyni „užitečných věcí“.\n\nNarodila se roku 1906 do zámožné, vysoce vzdělané židovské rodiny. Její matka, historička Laura Polanyi Striker, byla první ženou, která získala doktorát na Budapešťské univerzitě. Lauřina práce o dobrodružstvích kapitána Johna Smithe v Uhersku zásadní měrou přispěla k porozumění, pochopení a uznání kapitána Smithe jako spolehlivého vypravěče. Lauřini bratři – sociolog a ekonom Karl Polanyi a fyzikální chemik a filozof vědy Michael Polanyi – jsou rovněž ve svých oborech významnými osobnostmi.\n\nNavzdory úspěchům jejích rodinných příslušníků na poli vědy cítila Eva vždy hlubokou náklonnost k umění. V sedmnácti letech nastoupila na \"Maďarskou akademii výtvarných umění\" ( \"Magyar Képzőművészeti Akadémia\"), kde začala studovat malířství. Posléze se však rozhodla věnovat praktičtějšímu oboru a nastoupila k mistrovi hrnčířského cechu – Jakobu Karapancsikovi. Od něj se naučila práci s keramikou od úplných základů. Po vystudování si našla práci u německých výrobců keramiky. Byla první ženou, která byla coby tovaryš členkou maďarského cechu kominíků, pecařů, pokrývačů, kopáčů studen a hrnčířů.\n\nV roce 1928 začala Eva Striker pracovat v továrně \"Schramberger Majolikafabrik\" v německém Schwarzwaldu. Za dva roky zde vytvořila množství hravě-geometrických návrhů jídelních a čajových servisů, váz, kalamářů a jiných keramických předmětů, často inspirovaných moderní architekturou. Roku 1930 odešla do Berlína, kde pracovala jako návrhářka v \"Carstens-Fabrik\".\n\nPo téměř dvou letech života mezi intelektuály a umělci v dekadentním Berlíně se rozhodla, že ve svých 26 letech navštíví Rusko. Odjela v roce 1932 a zůstala tam pět let.\n\nV Rusku si prošla několika angažmá – od dohlížení nad ukrajinskými porcelánkami až po návrhářství pro \"Lomonosovovu továrnu\" a továrnu \"Dulevo\". Dne 26. května 1936, během svého pobytu v Moskvě, byla zatčena kvůli falešnému obvinění ze spoluúčasti na atentátu proti Stalinovi. Ve vězení strávila šestnáct měsíců, dvanáct z nich v samovazbě. V září roku 1937 byla vyhoštěna a deportována do Vídně. Některé z jejích vězeňských zážitků se staly základem známého protistalinovského románu \"Tma o polednách\", napsaného jejím přítelem z dětství – Arthurem Koestlerem. Ve Vídni potkala svého budoucího manžela Hanse Zeisela. Několik měsíců po příjezdu do Vídně bylo Rakousko obsazeno nacisty, Eva odjela posledním vlakem z Rakouska a dále až do Anglie. Zde se znovu setkala s Hansem a společně emigrovali do USA.\n\nKariéra Evy Zeisel se v zámoří dále rozvíjela. Pracovala jako návrhářka pro společnosti \"Hall China\", \"Rosenthal China\", \"Castleton China\", \"Western Stoneware\", \"Federal Glass\", \"Heisey Glass\" nebo \"Red Wing Pottery\" a k tomu vedla na newyorském Pratt Institute kurz užitné keramiky. Roku 1946 se v Muzeu moderního umění (MOMA) konala její výstava \"Eva Zeisel: Designer for Industry\". Jednalo se o první výstavu moderní keramiky od návrhářky ženského pohlaví, která se v MOMA konala.\nV 60. a 70. letech 20. století se nevěnovala designu, ale pracovala na psaných dílech na téma amerických dějin. K designu se vrátila v letech osmdesátých. Mnohé z jejích pozdních návrhů se dočkaly podobného uznání jako její raná díla. V pozdním období kariéry navrhovala sklo, porcelán, nábytek, lampy, dárkové předměty, čajové konvice nebo jídelní sady.\n\nČínská čajová sada podle návrhu Evy Zeisel se v roce 2000 vyráběla v \"Lomonosovově továrně\" v Petrohradu, americká společnost \"Leucos\" roku 2012 představila novou řadu skleněných svítidel podle jejího návrhu. Reprodukce jejích dřívějších děl je možné zakoupit v prodejnách MOMA, Brooklynského muzea, Neue Galerie a jiných muzejních obchodech.\n\nPředměty podle návrhů Evy Zeisel jsou navrženy k používání. Inspiraci pro smyslné tvary výrobků si často brala z křivek lidského těla. Příklon k organickým tvarům je u ní zřejmě dán reakcí na umění Bauhausu, které bylo populární v období začátku její kariéry. Její smysl pro barvy a tvary, stejně jako časté používání ptačích motivů, odkazuje na oblast maďarského folklórního umění, jímž byla v mládí ovlivněna. Ve většině případů jsou výrobky – ať už se jedná o dřevo, plast, porcelán nebo sklo – navržené Evou Zeisel součástí sady. Mnohé z nich pak do sebe vzájemně zapadají, čímž je při jejich skladování ušetřen prostor.\n\nMezi její nejžádanější návrhy se řadí excentrické biomorfní nádobí \"Town and Country\" ( \"Město a Vesnice\"), vyráběné firmou \"Red Wing Pottery\" v roce 1947. Součástí této sady je ikonická solnička a pepřenka \"Mother and Child\" ( \"Matka a Dítě\").\n\nEva vychovala s Hansem dvě děti – dceru Jean (* 1940) a syna Johna (* 1944). V dokumentárním snímku \"Throwing Curves: Eva Zeisel\" popisují Jean i John bouřlivý vztah jejich rodičů během 40. a 50. let, kdy byly obě děti malé. John ve filmu říká, že oba jeho rodiče jsou dominantní osobnosti a často mezi nimi docházelo ke střetům.\n\nDíla Evy Zeisel jsou součástí stálých expozic mnoha muzeí, z nejznámějších můžeme uvést Metropolitní muzeum, Brooklynské muzeum, New-York Historical Society, Cooper-Hewitt Design Museum, Muzeum moderního umění; z mimoamerických pak Britské muzeum a Victoria and Albert Museum v Londýně nebo berlínské Bröhan Museum a mnoho dalších.\n\nV 80. letech uspořádalo Musée des arts décoratifs ve spolupráci se Smithsonovým institutem putovní retrospektivní výstavu k padesátému výročí tvorby Evy Zeisel; tehdy byla její díla vystavována napříč USA, Evropou a Ruskem. Další retrospektivní výstava se konala v roce 2004, tentokrát postupně v amerických muzeích Knoxville Museum of Art, Milwaukee Art Museum, High Museum of Art v Atlantě a Hillwood Estate, Museum & Gardens ve Washingtonu D.C.\n\nV letech 2005–2007 pořádalo Erie Art Museum v Pasadeně dlouhodobou výstavu \"Eva Zeisel: The Shape of Life\". U příležitosti jejích stých narozenin v roce 2006 uspořádalo \"The Mingei International Museum\" v San Diegu výstavu \"Eva Zeisel: Extraordinary Designer at 100\", zachycující průřez jejím dílem. Podobnou výstavu uspořádala také galerie \"Pratt Institutu\".\n\n\n\n"}
{"id": "1042904", "url": "https://cs.wikipedia.org/wiki?curid=1042904", "title": "První vláda Waleryho Sławka", "text": "První vláda Waleryho Sławka\n\nPrvní vláda Waleryho Sławka byla vládou Druhé Polské republiky pod vedením premiéra Waleryho Sławka. Kabinet byl jmenován prezidentem Ignacym Mościckým 29. března 1930 po demisi předchozí páté Bartelovy vlády a několikatýdenním vyjednávání, během něhož byli pověření sestavením vlády Julian Szymański a Jan Piłsudski. Kabinet podal demisi po necelých pěti měsících fungování 23. srpna 1930.\n\nVláda měla v den jmenování takřka identické složení jako předchozí kabinet - ke změně došlo jen na postech premiéra a ministra spravedlnosti. Výběr Waleryho Sławka na post premiéra byl v Sejmu vnímaný jako výzva od Józefa Piłsudského, jenž byl s parlamentem téměř neustále v konfliktu. pogodzenia byl známý jako oddaný stoupenec Piłsudského a příznivce vlády silné ruky. Vztahy mezi sanačním táborem a opozicí se během působení vlády zhoršily. V červnu 1930 se v Krakově odehrála velká protivládní demonstrace, která vládní tábor zaskočila a očekávala státní převrat. Sławek odstoupil a v čele nové vlády stanul samotný Józef Piłsudski. Prezident Ignacy Mościcki rozpustil Sejm i Senát a vyhlásil nové volby. Řada opozičních členů parlamentu pak byla pozatýkána, protože podle vlády po rozpuštění parlamentu nedisponovali imunitou.\n"}
{"id": "1042913", "url": "https://cs.wikipedia.org/wiki?curid=1042913", "title": "Diecéze auguruská", "text": "Diecéze auguruská\n\nDiecéze auguruská () je titulární diecéze římskokatolické církve.\n\nAugurus, který se nacházel na místech rozvalin \"Sidi-Tahar\" a \"Sidi-Embarec\" v dnešním Alžírsku, bylo starobylé biskupské sídlo v římské provincii Numidie.\n\nSvatý Augustin v díle \"O Boží obci\" hovoří o „Audurus nomen est fundi, ubi est ecclesia et in ea memoria martyris Stephani“.\n\nZnáme dva biskupy této diecéze. Montanus \"episcopus Ecclesiae catholicae Auguritanae\" který se zúčastnil roku 411 synodu katolických biskupů a donatistů v Kartágu a který prohlásil že nemá ve své diecézi žádné donatisty. Posledním biskupem je \"Leporius Augurensis\", zúčastněný roku 484 synodu vandalského krále Hunericha v Kartágu.\n\nDnes je využíváno jako titulární biskupské sídlo; současným titulárním biskupem je José Francisco Falcão de Barros, pomocný biskup Vojenského ordinariátu v Brazílii.\n\n\n\n"}
{"id": "1042914", "url": "https://cs.wikipedia.org/wiki?curid=1042914", "title": "Druhá vláda Józefa Piłsudského", "text": "Druhá vláda Józefa Piłsudského\n\nDruhá vláda Józefa Piłsudského byla vládou Druhé Polské republiky pod vedením premiéra Józefa Piłsudského. Kabinet byl jmenován prezidentem Ignacym Mościckým 25. srpna 1930 po demisi předchozí první Sławkovy vlády. Kabinet podal demisi po necelých třech a půl měsících fungování 4. prosince 1930.\n\nVláda měla s výjimkou postu premiéra stejné složení jako předchozí kabinet, pouze přibyl post místopředsedy vlády, na nějž usedl Józef Beck. Vznik vlády byl reakcí na opoziční demonstraci 30. června 1930 v Krakově, kterou byl vládní sanační tábor zaskočen a očekával státní převrat. Její účastníci mluvili o ukončení Piłsudského diktatury a o svržení prezidenta Ignacyho Moścického, považovaného za maršálovu loutku. Centrolew plánoval další demonstrace a v důsledku toho odstoupila první vláda Waleryho Sławka.\n\nPiłsudski ve funkci pokračoval v kritice parlamentu Na jeho návrh prezident Mościcki rozpustil Sejm i Senát a vyhlásil nové volby. Ministr vnitra Felicjan Sławoj Składkowski přišel 1. září 1930 za Piłsudským se seznamem jeho politických odpůrců a ten vlastnoručně na seznamu označil osoby, které považoval za zvlášť nebezpečné a jež je třeba zatknout a uvěznit v brestské pevnosti, byli mezi nimi mj. Wincenty Witos, Norbert Barlicki, Władysław Kiernik, Herman Lieberman, Karol Popiel a později také Wojciech Korfanty. Dotčené osoby byly uvězněny bez soudního příkazu, byly bity, ponižovány, nuceny k hladovce, psychicky týrány.\n\nParlamentní volby se konaly 16. a 23. listopadu 1930 a sanační tábor v nich získal absolutní většinu - 56 % v Sejmu a 69 % v Senátu. I tak ale nedisponoval potřebnou dvoutřetinovou většinou pro změnu ústavy. Piłsudski pak ze zdravotních důvodů podal demisi na post premiéra.\n"}
{"id": "1042918", "url": "https://cs.wikipedia.org/wiki?curid=1042918", "title": "Dávid Ivan", "text": "Dávid Ivan\n\nDávid Ivan (* 26. února 1995) je slovenský fotbalový záložník a mládežnický reprezentant, hráč klubu UC Sampdoria od ledna 2018 na hostování v týmu FC Pro Vercelli 1892.\n\nRodiče pocházejí z obce Hontianske Nemce. Jeho otec je bývalý profesionální fotbalista.\n\nFotbal hraje od pěti let, začínal v klubu FK Slovan Duslo Šaľa. Ve svých 12 letech v roce 2007 přešel do klubu FC Nitra, kde si ho vybral trenér Tomáš Seko, který jej zaregistroval na turnaji žáků v Šali. V roce 2010 byl na týdenním kempu v italském týmu UC Sampdoria, kam poté v srpnu 2011 přestoupil. Zde hrál nejprve za mladší dorost (Allievi Nazionali) a později za starší dorost (Primavera). Od podzimu 2011 odehrál i několik přípravných zápasů v A-týmu.\n\nPrvní soutěžní start v A-týmu Sampdorie si připsal 6. srpna 2015 v odvetě 3. předkola Evropské ligy 2015/16 na hřišti srbského týmu FK Vojvodina Novi Sad (výhra 2:0). Ivan se dostal na hrací plochu v 79. minutě, kdy střídal srbského legionáře ve službách Sampdorie Nenada Krstičiće. Tento výsledek k postupu do 4. předkola nestačil, neboť italský tým prohrál úvodní zápas na domácí půdě poměrem 0:4. V italské nejvyšší lize Serie A debutoval 23. srpna 2015 v prvním ligovém kole sezóny 2015/16 proti týmu Carpi FC 1909 (výhra 5:2), trenér Walter Zenga jej nasadil do základní sestavy. Ivan byl v průběhu zápasu vyloučen po druhé žluté kartě, diváci mu přesto při odchodu ze hřiště tleskali. První gól v Serii A vstřelil 20. prosince 2015 proti US Città di Palermo, v 76. minutě překonal lobem brankáře soupeře a pomohl k výhře 2:0.\n\nV srpnu 2016 odešel ze Sampdorie na hostování s opcí na přestup do druholigového FC Bari 1908. Zde se však i kvůli zranění příliš neprosadil. V létě 2017 se vrátil do Sampdorie.\n\nV Sampdorii na podzim roku 2017 nenastoupil k žádnému zápasu, jen dvakrát se objevil na lavičce náhradníků. V lednu 2018 proto odešel na půlroční hostování bez opce do druholigového italského klubu FC Pro Vercelli 1892.\n\nBývalý či současný člen slovenských reprezentačních výběrů U15, U16, U17 a U18.\nNa začátku sezony 2012/13 se připojil k reprezentaci do 18 let, s níž se zúčastnil Memoriálu Václava Ježka v České republice. Se slovenskou „jedenadvacítkou“ slavil v říjnu 2016 postup z kvalifikace na Mistrovství Evropy 2017 v Polsku.\n\n\n"}
{"id": "1042919", "url": "https://cs.wikipedia.org/wiki?curid=1042919", "title": "Dušan Hladík", "text": "Dušan Hladík\n\nDušan Hladík (* 9. dubna 1959 Brno) je český římskokatolický kněz působící ve Spojených státech amerických, bývalý člen cisterciáckého řádu a papežský kaplan.\n\nPochází z Kuřimi, kde už jako dítě ministroval, a je jedináčkem. Jeho otec Jan Hladík byl dámský krejčí, matka Olga Hladíková pracovala jako kuchařka v dětských jeslích. Po maturitě na střední průmyslové škole elektrotechnické v Brně v roce 1978 začal studovat na Cyrilometodějské bohoslovecké fakultě v Litoměřicích. Kněžské svěcení přijal 26. června 1983 v Brně a posléze působil jako farní vikář nejprve v Židlochovicích, poté v Brně-Zábrdovicích a nakonec ve farnosti u kostela sv. Kříže ve Znojmě. V září 1986 se stal prefektem kněžského semináře v Litoměřicích a začal vyučovat liturgický zpěv a liturgické a společenské chování na litoměřické Cyrilometodějské bohoslovecké fakultě. Jeho pedagogické působení bylo ukončeno v prosinci 1989, roku 1990 získal licenciát teologie na Katolické teologické fakultě Univerzity Karlovy v Praze a byl ustanoven duchovním správcem farnosti Velké Němčice.\n\nV roce 1994 se stal doktorem teologie a vstoupil do cisterciáckého řádu, v němž přijal řeholní jméno Jan. Jednoroční noviciát strávil v klášteře Heiligenkreuz v Rakousku a od roku 1995 pobýval ve Vyšebrodském klášteře. Ve Vyšším Brodě působil nejprve jako správce kláštera a roku 1997 se stal duchovním správcem tamní farnosti. Po uplynutí doby časných slibů se však rozhodl z řádu vystoupit a vrátil se do brněnské diecéze. V srpnu 1999 byl vyslán do Spojených států amerických, kde působí jako předseda České misie v Chicagu a šéfredaktor českého krajanského měsíčníku \"Hlasy národa\", podílí se na pořádání Moravských dnů v Chicagu a vystupuje v televizní stanici pro chicagské Čechy, a formálně ustanoven farním vikářem v Rousínově. Onemocněl rakovinou, ale ze své nemoci se zotavil. Roku 2010 jej papež Benedikt XVI. jmenoval kaplanem Jeho Svatosti. Mimo svého kněžského povolání se Dušan Hladík učil hrát na klavír, harmoniku a varhany a věnuje se také přístrojovému potápění a amatérské výstavbě varhan.\n\n\n"}
{"id": "1042934", "url": "https://cs.wikipedia.org/wiki?curid=1042934", "title": "Kyffhäuser", "text": "Kyffhäuser\n\nKyffhäuser je vysočina ležící na hranici německých spolkových zemí Durynsko a Sasko-Anhaltsko. Od pohoří Harz na severu ji odděluje údolí Goldenen Aue. Hřeben je dlouhý přes 20 km, nejvyšším bodem je Kulpenberg se 473 metry nad mořem, na jehož vrcholu se nachází televizní vysílač.\n\nOblast byla vyzdvižena v období hercynského vrásnění, kopce jsou tvořeny převážně pískovcem a zalesněny, nacházejí se zde ale také bezlesé krasové lokality se solnými prameny, kde převládá sádrovec. V městečku Bad Frankenhausen jsou solné lázně. Kyffhäuser je chráněn jako geopark.\n\nNa kopci nad obcí Tilleda vznikla falc, o které existuje písemná zmínka už z roku 972. Koncem 11. století byl zbudován nedaleko ní strážní hrad Reichsburg Kyffhausen, na kterém později sídlil císař Fridrich I. Barbarossa. Existuje legenda, že císař spí se svým vojskem v nitru kopce, aby mohl vyjet vlasti na pomoc v případě ohrožení, podobně jako blaničtí rytíři. V roce 1896 byl na zříceninách hradu vybudován podle návrhu Bruno Schmitze 81 metrů vysoký památník se sochami Fridricha Barbarossy a Viléma I. Pruského. Další významnou památkou Kyffhäuseru je hrad Rothenburg ležící v jeho západní části nedaleko obce Steinthaleben.\n\nVysočina je administrativní součástí zemského okresu Kyffhäuserkreis v rámci Durynska, jehož sídelním městem je Sondershausen.\n\n"}
{"id": "1042936", "url": "https://cs.wikipedia.org/wiki?curid=1042936", "title": "Starfire Burning Upon the Ice-Veiled Throne of Ultima Thule", "text": "Starfire Burning Upon the Ice-Veiled Throne of Ultima Thule\n\nStarfire Burning Upon the Ice-Veiled Throne of Ultima Thule (v překladu \"Nebeský oheň planoucí nad ledovým trůnem nejzazšího Thule\") je druhé studiové album britské black metalové skupiny Bal-Sagoth z roku 1996, které vyšlo u britského vydavatelství Cacophonous Records. Vyšlo i v licenci v Polsku, České republice, Rusku a na Ukrajině. Vyznačuje se velmi dlouhými názvy skladeb.\n\n\n\n\n"}
{"id": "1042948", "url": "https://cs.wikipedia.org/wiki?curid=1042948", "title": "Sóley", "text": "Sóley\n\nSóley Stefánsdóttir, známější jako Sóley, je islandská hudební skladatelka a zpěvačka z Islandu.\n\nSóley vystudovala klasickou a jazzovou hru na piáno a později studovala skladbu na islandské Akademii Umění, aby se stala profesionální pianistkou a kytaristkou. Přestože pochází z Islandu, zpívá Sóley výhradně v angličtině, jak ve své vlastní tvorbě, tak v tvorbě své dvorní kapely Seabear, ke které se přidala v roce 2006. Kapela se upsala německému labelu Morr Music u kterého vydala dvě dlouhohrající alba a jedno EP. Sóley má v kapele roli pianistky a boční vokalistky.\n\nPod stejným labelem, vydala Sóley v roce 2010 své první EP – \"Theater Island\". Následující rok vychází první dlouhohrající album – \"We Sink\", které se pro velký úspěch dočkalo už třech znovuvydání na Vinylu. Albu se dařilo nejen prodejně, ale i u hudebních kritiků získávalo vesměs kladné reakce, především díky krásné hře na piáno a jemnému zpěvu. Texty, které Sóley pro album napsala, jsou chváleny především za jejich \"zasněnost\" a temný surrealismus. Sóley své vlastní texty popisuje jako: \"Zasněná, surrealistická slova ve svém vlastním světě\".\n\nSóley je dále členkou kapely svého parťáka ze Seabear – Sin Fanga, kde vystupuje jako klávesistka a boční vokalistka.\n\nLéto roku 2012 strávila Sóley koncertováním po Evropě. Zahrála v Norsku, v Itálii a především v Německu.\n\nV únoru a v březnu roku 2013, Sóley absolvovala turné po Spojených státech amerických a Kanadě jako předskokan populární islandské kapely Of Monsters And Men. S doprovodnou kapelou, která se v té době ustálila na dva doprovodné muzikanty: Jón óskar Jónsson (bicí, perkuse) a Albert Finnbogason (kytara, klávesy, syntezátor), navštívila namátkou tato města: Washington DC, Philadelphii, Boston, Austin či New York. \n\nPo letitém a náročném koncertování se Sóley uchýlila k natočení dalšího alba. Avšak proces nahrávání se stále protahoval a tak se rozhodla potěšit své čekající fanoušky alespoň menší útěchou v podobě piánového EP – \"Krómantík\", které vyšlo 18. července roku 2014 na desetipalcovém Vinylu, včetně přibaleného bookletu, kde se nachází notové zápisy skladeb na EP. O EP se Sóley vyjádřila takto: \"Vždycky jsem chtěla nahrát piánové album, už když jsem byla na umělecké akademii\". \"Některé skladby na Krómantík jsem napsala během studií na akademii a například první skladba ‘Stiklur’ byla původně napsána pro můj velký piáno-projekt. Přesto jsem nakonec nepoužila tolik skladeb ze školy, prostě proto, že ráda píšu nové věci a spousta z nich byla nakonec napsána pro mnohem větší umělecký projekt na kterém jsem pracovala v létě, během dokončení \"We Sink\".\" Sóley dále popisuje náladu nahrávky: \"V noci nebo během deštivých či zimních dnů, sedněte si do křesla ve vašem obýváku a poslouchejte. Jestli se vám to líbí, pohněte se trochu. Představte si maličko rozlazené piáno někde v rohu místnosti a dále si představte staré, opotřebované ruce. Tyto staré ruce v sobě ukrývají příběh, který by vám rády řekly. Ty ruce jsou téměř neskutečné a je těžké to vyslovit pouhým poslechem. Ty ruce budou hrát, dokud \"Krómantík\" nepřejde do úplného ticha a vaše zavřené oči nezačnou vidět něco o moc hlubšího a temnějšího.\"\n\nSóley potvrdila na svém oficiálním facebookovém profilu, že druhé album už je hotové a nyní ho čeká mastering. Datum vydání zatím není známo, avšak očekáváno je někdy na jaře roku 2015. Po vydání alba by se Sóley ráda vrátila na koncertní pódia.\n\nSóley se narodila v málem městě Hafnarfjörður nedaleko Reykjavíku, kde žije se svým přítelem, Héðinnem. Většina inspirace z jejích textů pochází z poezie. Sóley pochází z hudebně založené rodiny. Její otec je hráč na trombon a učitel hudby. Její mladší bratr Eiríkur a její mladší sestra, ovládají několik hudebních nástrojů. V březnu roku 2014 se Sóley narodila dcera, kvůli které si dala na čas od hudby zaslouženou pauzu.\n\nse Seabear:\n\njako Sóley:\n\n"}
{"id": "1042959", "url": "https://cs.wikipedia.org/wiki?curid=1042959", "title": "Heřman Jakub Černín", "text": "Heřman Jakub Černín\n\nHeřman Jakub Gottlieb hrabě Černín z Chudenic (25. července 1659 Vídeň – 8. srpna 1710 Praha) byl český šlechtic z rodu Černínů z Chudenic.\n\nV letech 1678–1682 pobýval na kavalírské cestě v Německu, Itálii, Francii, Španělsku a Portugalsku, která byla nezvykle dlouhá. V jejím průběhu si podrobně vedl deník. Na cestu dostával od svéto otce 6060 zlatých ročně. Hovořil pěti jazyky.\n\nByl to muž dobrého srdce a měl velký politický přehled. Od února do května 1695 byl velvyslancem císaře Leopolda I. ve Varšavě, kde se snažil přesvědčil krále Jana III. Sobieského a jeho rádce, aby Polsko-litevské soustátí setrvalo po boku císaře ve Svaté alianci bojující proti Turkům. I přes velmi reprezentativní vystupování si náklonnost krále nezískal a zanechal po sobě nevyřešený spor. Jeho angažování se mu ale nakonec vyplatilo, protože vedlo k zisku vyšších zemských funkcí. V letech 1700–1704 zastával úřad nejvyššího zemského hofmistra. V roce 1704 se stal nejvyšším purkrabím Českého království. Vedl soud s jezuity z Jindřichova Hradce, který vyhrál. Po státním bankrotu roku 1703 půjčil státní pokladně 1 200 000 zlatých.\n\nZemřel v roce 1710 v Černínském paláci v Praze. Pochován byl v kapli sv. Zikmunda v katedrále sv. Víta v Praze. Jeho srdce bylo uloženo v Kosmonosích.\n\nVlastnil Chudenice, Švihov, Krásný Dvůr, Petrohrad, Stružná (kdysi Kysibl), Kostomlaty, Mělník, Kosmonosy, Kost, Vinoř a Kowary (kdysi Schmiedeberg) ve Slezsku. Manželka přinesla rodině panství Jindřichův Hradec.\n\nOženil se 13. ledna 1686 v Praze s dědičkou hradeckého dominia Marií Josefou Slavatovou z Chlumu a Košumberka (2. 2. 1667 Vídeň – 10. 8. 1708 Jindřichův Hradec), dcerou Jana Jiřího Jáchyma Slavaty (1638 – 1. 7. 1689 Velvary) a jeho manželky (sňatek 14. 1. 1663 Vídeň) Marie Markéty Alžběty z Trautsonu (11. 7. 1643 Vídeň – 30. 11. 1698 Vídeň). Podruhé se oženil s o čtvrt století mladší Annou Josefou z Khünburgu (11. 6. 1685 – 4. 3. 1755), neteří pražského arcibiskupa Františka Ferdinanda Khünburga.\n\nZ prvního manželství měl dvě děti: Františka Josefa a Marii Markétu, z druhého Františka Antonína. Žádné z jeho dětí se však nedožilo více než 36 let věku.\n\n\n\n"}
{"id": "1042962", "url": "https://cs.wikipedia.org/wiki?curid=1042962", "title": "San Severino Marche", "text": "San Severino Marche\n\nSan Severino Marche je italská obec v provincii Macerata v oblasti Marche.\n\nV roce 2013 zde žilo 12 953 obyvatel.\n\nApiro, Castelraimondo, Cingoli, Gagliole, Matelica, Pollenza, Serrapetrona, Tolentino, Treia\n\nZdroj: \n\n"}
{"id": "1042964", "url": "https://cs.wikipedia.org/wiki?curid=1042964", "title": "San Severino", "text": "San Severino\n\nSan Severino je součást názvu více míst v Itálii:\n\n"}
{"id": "1042967", "url": "https://cs.wikipedia.org/wiki?curid=1042967", "title": "Morač větší", "text": "Morač větší\n\nMorač větší (\"Ammi majus\") je jednoletá rostlina s typickým vzhledem miříkovitých bylin. Tento druh z rodu morač se vyskytuje hlavně v západní, jižní a východní Evropě, v oblasti Kavkaz]u, v Malé a Jihozápadní Asii, na Arabském poloostrově a Pákistánu. Mimo svůj přirozený výskyt byl zavlečen do Střední Evropy, Severní a Jižní Ameriky, Austrálie i do Afriky na Etiopskou vysočinu.\n\nV české přírodě se tento neofyt vyskytuje příležitostně, občas bývá zavlékán ze Středomoří. Objevuje se v okolí Prahy, Mělníka nebo Jilemnice v okrese Semily. Prvně byl na území dnešní ČR pozorován roku 1898.\n\nNenáročná rostlina rostoucí na plném slunci i v polostínu, které prospívá vlhká půda. V minulosti se pěstovala jako okrasná i léčivá, v současnosti nejčastěji samovolně vyrůstá jako plevel v polních kulturách, na ruderálních stanovištích, v blízkosti lidských sídel i okolo komunikací. Morač větší obsahuje furanokumariny, např. bergapten, xanthoxin, imperatorin a isopimpinellin, stejně jako flavonoidové glykosidy a éterické oleje.\n\nJednoletá rostlina s jedinou přímou, tuhou, málo větvenou, jemně rýhovanou lodyhou vyrůstající obvykle do výše 60 až 100 cm. Listy jsou dvoje, přízemní a lodyžní střídavé. Jejich čepele jsou v obryse trojúhelníkovité až široce eliptické, dvou až trojčetné, úkrojky posledního řádu jsou úzce eliptické, po obvodě nepravidelně zubaté a na vrcholu tupé nebo hrotité. Přízemní listy mají žlábkovitý řapík, který je u horních listů redukován na blanitou pochvu. Listy bývají u jednotlivých rostlin variabilní.\n\nKvětenství je složený, za květu polokulovitý okolík velký až 15 cm, který bývá tvořen 18 až 25 okolíčky na dlouhých stopkách. Obal okolíku je tvořen četnými peřenosečnými listeny s čárkovitými úkrojky, obalíček okolíčku je asi z 8 úzkých, zahrocených listenů. Drobné, pětičetné květy jsou oboupohlavné, kališní lístky jsou zakrslé a korunní lístky jsou obvejčité, okolo 1 mm velké a bíle zbarvené. V květu je pět tyčinek s prašníky a spodní dvoudílný semeník s čnělkou nesoucí laločnatou bliznu. Květy kvetou od června do počátku srpna, opylovány jsou drobným hmyzem. Plodem je dvounažka vejčitého tvaru, asi 2 mm dlouhá, s pěti podélnými žebry, dozrává v srpnu až září. Ploidie druhu je 2n = 22.\n\nPři plném slunci může po styku pokožky s rostlinou dojít u citlivých osob k alergické kožní reakci, k zarudnutí až vytvoření puchýřů.\n\nTento fotodermatózní projev je zapříčiněn hlavně furanokumariny, které jsou v celé rostlině a nejvíce v plodech. Furanokumariny zvyšují citlivost kůže na slunce.\n\nObsažené látky mohou také uškodit zvířatům při spasení mladých rostlin, starších si nevšímají.\nSemena se tradičně užívají při nadýmání a poruchách trávení, v kuchyni bývají součásti kořenící směsi na rožněná masa.\n\nZ rostliny se extrahuje účinná látka Methoxsalen, který je využíván v lécích pod názvem buď Methoxsalen nebo Oxoralen (Oxsoralen) registrovaných EU jako mast nebo tablety. Jejich cílem je zcitlivit kůži pro světlo či záření UVB např. při léčbě vitiliga.\n\nV homeopatii se tinktury ze semen používá při léčbě mnoha nemocí, např. při ztrátě kožní pigmentace, tzv. vitiligo.\n\n"}
{"id": "1042969", "url": "https://cs.wikipedia.org/wiki?curid=1042969", "title": "Ján Janči", "text": "Ján Janči\n\nJán Janči (* 1967) je bývalý slovenský fotbalista, útočník.\n\nV československé lize hrál za Duklu Banská Bystrica a za Bohemians Praha. Nastoupil ve 12 ligových utkáních.\n\n"}
{"id": "1042978", "url": "https://cs.wikipedia.org/wiki?curid=1042978", "title": "Okres Lenti", "text": "Okres Lenti\n\nOkres Lenti se nachází v župě Zala v jihozápadním Maďarsku. Okresním městem je od roku 2013 město Lenti.\n\nOkres leží v oblasti Zadunají (maď. Dunántúl). Jeho nadmořská výška je zhruba v rozmezí od 150 m na jihu až do 300 m. Okresem protéká od severozápadu směrem na jihovýchod říčka Kerka, která se na jihu vlévá do Benice a následně do řeky Mur. Na západě hraničí okres se Slovinskem. Rozloha okresu je 624,12 km².\n\nOkresem prochází z východu od Balatonu hlavní silnice č. 75 a od severu silnice č. 86 ze Szombathely. Obě směřují k hraničnímu přechodu do Slovinska. Železniční trať vede z vesnice Rédics přes okresní město Lenti do župního města Zalaegerszegu.\n\nOkres je tvořen jedním městem a 47 vesnicemi.\nV lednu 2013 v tomto okresu žilo 19 783 obyvatel. Obyvatelé pracují především v zemědělství a v živočišné výrobě.\n"}
{"id": "1042987", "url": "https://cs.wikipedia.org/wiki?curid=1042987", "title": "Králík východoamerický", "text": "Králík východoamerický\n\nKrálík východoamerický (\"Sylvilagus floridanus\") je druh králíka vyskytující se v Severní Americe. Jeho areál sahá od oblasti Velkých kanadských jezer až po Venezuelu, začíná se šířit také v Nové Anglii, kde vytlačuje původního králíka rezavého.\n\nKrálík východoamerický má šedě zbarvenou srst, která místy přechází do rezavé. Dosahuje délky 36 až 48 cm a váhy okolo 1200 gramů. Délka ocasu činí 4-6 cm, délka ušního boltce 5-7 cm. Charakteristickým znakem je bílé chmýří na spodní straně ocasu, které mu dalo anglický název \"cottontail\" (bavlněný ocas).\n\nŽiví se výhradně rostlinnou potravou, spásá především lipnici luční. Vyhledává otevřené krajiny, v hlubokých lesích se nevyskytuje. Odvažuje se do blízkosti lidských sídel, je dosti hojný. Ačkoli čtyři pětiny mláďat zahynou v prvním roce života (hlavními predátory jsou liška šedá, kojot prérijní a výr virginský, mnoho králíků také hyne pod koly automobilů nebo jsou zadáveni domácími psy), tento úbytek vyvažuje vysoká natalita: samice vrhne třikrát do roka čtyři až pět mláďat, která dosáhnou pohlavní dospělosti už ve dvou měsících.\n\nTento druh žije nočním způsobem života, je to výrazně teritoriální zvíře. Nevyhrabává nory, skrývá se v houštinách nebo mělkých dolících. V zimě dokáže přežívat i pod sněhem.\n\n\n"}
{"id": "1042988", "url": "https://cs.wikipedia.org/wiki?curid=1042988", "title": "Sergiusz Piasecki", "text": "Sergiusz Piasecki\n\nSergiusz Piasecki (1. dubna 1901, Lachowicze, Bělorusko – 12. září 1964, Penley, Spojené království) byl polský spisovatel. Jeho nejznámější dílo \"Milenec hvězd\" (Kochanek Wielkiej Niedźwiedzicy 1937) bylo přeloženo do několika světových jazyků, v roce 1938 vyšlo v češtině v nakladatelství Melantrich.\n\nŘada jeho děl byla v Polsku během komunizmu zakázána a vyšla až po pádu režimu. Několik let strávil pašováním a diverzními akcemi na rusko-polské hranici jako člen polské vojenské rozvědky. Za svou kriminální činnost byl odsouzen k několika letům vězení, během kterých se projevil jeho literární talent. Jeho knihy do značné míry popisují jeho vlastní zážitky a zkušenosti.\n\n\n"}
{"id": "1042995", "url": "https://cs.wikipedia.org/wiki?curid=1042995", "title": "Kulturní park (Valparaíso)", "text": "Kulturní park (Valparaíso)\n\nKulturní park Parque Cultural de Valparaíso (nazývaný také Parque Cultural Ex Cárcel) je multifunkční prostor ve Valparaísu. Vznikl na pozemcích a v budovách bývalé věznice tohoto chilského přístavního města v letech 2010–2011. Nachází se na nejvyšším bodě kopcovitého terénu nad přístavem.\n\nNa tomto strategickém místě vybudovali Španělé při kolonizaci země nejprve planinu a poté vystavěli tvrz. Ta byla později přestavěna na nechvalně známou věznici, ve které byli za éry generála Pinocheta násilně drženi političtí vězni. Od roku 1999 bylo místo opuštěné a chátralo.\n\nMěsto Valparaíso dlouho hledalo pro tyto prostory možnosti jejich znovuoživení a využití pro kulturní a společenské potřeby veřejnosti. Z architektonické soutěže, do které se přihlásilo 120 účastníků, byl vybrán pro realizaci návrh čtyř mladých chilských architektů ze společnosti HLPS Arquitectos (Jonathan Holmes, Martin Labbé, Carolina Portugueis, Osvaldo Spichiger). Jejich návrh zvítězil hlavně proto, že ponechal v maximální míře hradbami ohraničený, nezastavěný, otevřený prostor, který se terénními úpravami proměnil v park s travnatými plochami a záhony místní vegetace. Podmínkou zadání bylo zachování exteriéru vězeňské budovy s původní dispozicí oken s mřížemi, koloniální vily a hlavně historické budovy bývalé zbrojnice, která je koloniální kulturní památkou. Architekti vítězného projektu navrhli pouze jednu multifunkční novostavbu, kterou umístili v rohu pozemku, kde zabírá jen malý prostor a plní zároveň funkci vstupu do areálu. Všechny další konstrukce, vestavěné do stávajících budov, pak byly navrženy s ohledem na možné seismické zatížení v dané oblasti.\n\nPůvodní, dlouhý, třípodlažní blok vězeňských cel je umístěný rovnoběžně s východní zdí parku. Po odstrojení budovy zbyly pouze obvodové zdi bez střechy. Vnitřní stěny byly plné kreseb, maleb a plakátů, které tam zůstaly po bývalých vězních. Do budovy byl vložen silný ocelový rám, který zároveň nese střešní konstrukci střechy, prosklené v celé délce. Původní okna s mřížemi zůstala zachována a světlo je do objektu přiváděno střešními světlíky. Ocelový rám nese též železobetonové desky, které tvoří vnitřní stěny budovy. V přízemí vzniklo sedm nových studií nepravidelného tvaru, které slouží pro kreativní činnosti tanečníků, zpěváků, hudebníků a dalších umělců. Pro ztužení konstrukce je překrývá dlouhý ocelový tubus čtvercového průřezu. Točitým schodištěm z přízemí je vchod do dalších dvou pater, kde jsou umístěny ateliéry a další spolkové prostory. Místo vězeňských chodeb se strážními stanovišti vznikly ochozy, ze kterých se vchází do jednotlivých místností. V přízemní hale, kterou se vchází do budovy, je na straně obrácené do parku zřízeno muzeum místní historie. Ke spojení původní fasády s novými ocelovými rámy, konstrukcemi stěn a střechy byly použity speciální kotvy, přenášející zatížení.\n\nOcelové trámy a sloupy byly též použity při rekonstrukci jednopodlažní cihlové koloniální vily stojící v rohu areálu, poblíž bývalé věznice, která bývala důstojnickou ubytovnou. Původní nosné betonové prvky byly odstraněny a nahrazeny ocelovými konstrukcemi. Stavba slouží jako administrativní budova pro zaměstnance parku. Na střeše budovy bylo osazeno 12 solárních panelů, které zajišťují teplou vodu pro sousední budovu kreativního centra.\n\nNejcitlivěji musela být rekonstruována budova bývalé zbrojnice z roku 1880, která je památkově chráněná. K zesílení stavby byly opět použity ocelové rámy a též nový betonový portál. Všechny původní prvky byly za účasti archeologů a restaurátorů demontovány, zrestaurovány a vráceny zpět na místo. Budova, obklopená travnatou plochou a parkem s magnoliemi a palmami, slouží jako muzeum.\n\nJedinou novostavbou v areálu kulturního parku je budova multifunkčního centra. Jedná se o betonovou skeletovou konstrukci lichoběžníkového půdorysu umístěnou v rohu pozemku a obklopenou ze tří stran obvodovými zdmi parku.\nKratší strana budovy je zapuštěna pod úroveň terénu, delší strana s portikem je obrácená směrem do parku. V budově je soustředěno mnoho kulturních a společenských zařízení a slouží také jako vstup do areálu. Nachází se zde velký divadelní sál, taneční sál, restaurace, knihovna, mediatéka aj. Divadelní sál je umístěn v podzemní části budovy, k němu přiléhá tubus, který je na jedné delší straně vyložen a ukotven v několika podpěrách trojúhelníkového tvaru. Vytváří tak sloupovou halu otevřenou směrem do parku. Na rovné střeše budovy je terasa o rozloze 1600m², která poskytuje výhled přes celý park až k přístavu a na okolní městskou zástavbu.\n\n"}
{"id": "1042999", "url": "https://cs.wikipedia.org/wiki?curid=1042999", "title": "Tamoxifen", "text": "Tamoxifen\n\nTamoxifen (pod obchodním názvem např. Nolvadex) je syntetický nesteroidní antiestrogenní lék, který se váže na cytosolické nebo jaderné estrogenové receptory v estrogenně aktivních orgánech. K takovým orgánům patří vaječník, děloha i prostata. V těchto tkáních blokuje tamoxifen účinky estrogenu na genovou expresi. Používá se jako lék proti rakovině prsu – v nádorech tvořících estrogenní receptor dochází k reakci u 50-70 % případů; dále se nasazuje u případů rakoviny endometria, prostaty, či ledvin.\n\nPodává se orálně, zpravidla ve formě tamoxifen citrátu. V těle je metabolizován postupně na N-desmethyltamoxifen (terý je stejně účinný), následně se oba uvolňují do žluči. Jedná se o antiestrogenní látku s příznaky na hormonální soustavu, jež je pod kontrolou estrogenu. U žen před menopauzou zvyšuje tamoxifen pravděpodobnost otěhotnění a k vedlejším účinkům patří vaginální výtoky či uvolňování mléka z prsů. Jiné vedlejší příznaky jsou obvykle poměrně mírné, vzácně dochází k myelosupresi. U třetiny pacientů se objevují příznaky typické pro menopauzu včetně návalů horka či nepravidelností v menstruačním cyklu. Může zvyšovat riziko vzniku rakoviny dělohy.\n\n"}
{"id": "1043000", "url": "https://cs.wikipedia.org/wiki?curid=1043000", "title": "Johann Budig", "text": "Johann Budig\n\nJohann Budig (1. května 1832 Moravská Třebová – 8. října 1915 Svitavy) byl rakouský podnikatel a politik německé národnosti působící na Moravě, od 70. let 19. století poslanec Říšské rady.\n\nNarodil se v Moravské Třebové. Vystudoval školu v Litomyšli a práva na Vídeňské univerzitě. Profesně se ale potom věnoval podnikání. V roce 1866 se přestěhoval do Svitav. Zde založil bavlnářskou firmu \"Budig & Co.\", později \"Johann Budig & Söhne\". Vystavěl tam přádelnu a tkalcovnu s více než stovkou zaměstnanců. Roku 1874 se zasadil o zřízení státní tabákové továrny ve Svitavách. Byl aktivní v komunální politice. Od roku 1860 zasedal v obecní radě. V období let 1879–1884 a 1894–1902 zastával post starosty Svitav. Jako starosta získal finanční podporu od amerického Němce a svitavského rodáka Oswalda Ottendorfera. Díky jeho daru z roku 1883 mohla vzniknout městská nemocnice. Jako podnikatel prováděl Budig i soukromé investice ve Svitavách. Postavil elektrárnu, kterou roku 1911 věnoval obci. V roce 1896 přestavěl hotel \"Zur Goldene Krone\" na hotel \"Stadthof\".\nV 70. letech 19. století se zapojil i do celostátní politiky. V doplňovacích volbách v roce 1876 byl zvolen do Říšské rady (celostátní zákonodárný sbor) za městskou kurii, obvod Moravská Třebová, Svitavy, Úsov atd. Slib složil 19. října 1876. Mandát obhájil za týž obvod i ve volbách do Říšské rady roku 1879. K roku 1879 se profesně uvádí jako továrník ve Svitavách.\n\nV parlamentu zpočátku patřil ke konzervativcům, později se přikláněl k umírněné liberální levici (Ústavní strana). Na Říšské radě se v říjnu 1879 uvádí jako člen mladoněmeckého Klubu sjednocené Pokrokové strany (\"Club der vereinigten Fortschrittspartei\"). Z celostátní politiky odešel ze zdravotních důvodů roku 1885.\n\nZemřel v říjnu 1915 a řízení textilní firmy ve Svitavách převzali jeho synové Maximilian Budig (narozen 1864, rovněž aktivní v politice) a Friedrich Budig.\n"}
{"id": "1043002", "url": "https://cs.wikipedia.org/wiki?curid=1043002", "title": "Druhá vláda Arsenije Jaceňuka", "text": "Druhá vláda Arsenije Jaceňuka\n\nDruhá vláda Arsenije Jaceňuka byla vláda Ukrajiny v čele s ministerským předsedou Arsenijem Jaceňukem úařdující od 27. listopadu 2014 do 14. dubna 2016. Dne 27. listopadu 2014 byl Jaceňuk ukrajinským parlamentem schválen novým premiérem. O pět dní později, 2. prosince, získala jeho vláda v parlamentu důvěru. Ve vládě jsou zastoupeni tři cizinci (Litevec Aivaras Abromavičius, Američanka Natalie Jaresková a Gruzínec Alexandr Kvitašvili), kterým udělil prezident Petro Porošenko ukrajinské občanství krátce před hlasováním o důvěře vládě.\n\nV září 2015 odešla Radikální strana Oleha Ljaška z koalice. Dne 3. února 2016 podal demisi ministr hospodářství a obchodu Aivaras Abromavičius. Dne 16. února 2016 proběhlo v parlamentu hlasování o vyslovení nedůvěry této vládě. Pro hlasovalo 194 poslanců, potřebnou nadpoloviční většinu (226 hlasů) se však nepodařilo získat. Parlament ale s 247 hlasy pro vyslovil alespoň nespokojenost s Jaceňukovou vládou. Po tomto hlasování opustila vládní koalici strana Baťkivščyna. Následující den se k Baťkivščyně přidala i strana Svépomoc. Premiér Jaceňuk tak ztratil většinovou podporu, začal proto vyjednávat o nové koalici s Blokem Petra Porošenka (dosud členem původní koalice) a Radikální stranou Oleha Ljaška (členem původní koalice do září 2015). V dubnu došlo mezi dvěma zbývajícími koaličními subjekty – Lidovou frontou a Blokem Petra Porošenka – k dohodě o vytvoření nové vlády, nyní již bez premiéra Jaceňuka. Ten podal demisi, kterou dne 14. dubna 2016 schválil ukrajinský parlament. Vytvořením nové vlády byl pověřen dosavadní předseda parlamentu Volodymyr Hrojsman.\n"}
{"id": "1043008", "url": "https://cs.wikipedia.org/wiki?curid=1043008", "title": "Diecéze augustská", "text": "Diecéze augustská\n\nDiecéze Augusta je titulární diecéze římskokatolické církve.\n\nAugusta, identifikovatelná s ruinami blízko \"Toprakkale\" v dnešním Turecku, je starobylé biskupské sídlo nacházející se v římské provincii Kilíkie I. Bylo součástí Antiochijského patriarchátu a sufragánnou arcidiecéze Tarsus, jak o tom svědčí Notitiae Episcopatuum z 6. století.\n\nZnáme tři biskupy této diecéze. Pison který se zúčastnil roku 363 koncilu v Antiochii; Tatianus, byl jedním z otců Efezského koncilu roku 431 a roku 434 koncilu v Tarsusu; Theodorus (nebo Ioannes) zúčastněný roku 451 Chalkedonského koncilu.\n\nDnes je využívána jako titulární biskupské sídlo; v současnosti je bez titulárního biskupa.\n\n\n\n"}
{"id": "1043013", "url": "https://cs.wikipedia.org/wiki?curid=1043013", "title": "Diecéze Augustopolis ve Frýgii", "text": "Diecéze Augustopolis ve Frýgii\n\nDiecéze Augustopolis ve Frýgii je titulární diecéze římskokatolické církve.\n\nAugustopolis ve Frýgii, indetifikovatelný s \"Surmene\" v dnešním Turecku, je starobylé biskupské sídlo nacházející se v římské provincii Frýgie. Bylo součástí Konstantinopolského patriarchátu a sufragánnou Arcidiecéze Synnada ve Frýgii.\n\nZnáme čtyři biskupy této diecéze. Filicadus který se podepsal formuli víry Acacia z Caesarei na synodu v Seleucii v Isaurii roku 359. Diogenes který se zúčastnil roku 553 Druhého konstantinopolského koncilu. Nicetas byl jedním z otců Druhého nikajkého koncilu konaném roku 787. Nakonec Constantinus zúčastněný roku 869 antifotianského koncilu.\n\nDnes je využívána jako titulární biskupské sídlo; v současnosti je bez titulárního biskupa.\n\n\nTento seznam může obsahovat biskupy Augustopolis v Palestině, protože zdroje nejsou přesné.\n\n"}
{"id": "1043015", "url": "https://cs.wikipedia.org/wiki?curid=1043015", "title": "Wang Š’-min", "text": "Wang Š’-min\n\nWang Š’-min (, 1592–1680), byl čínský malíř a kaligraf konce mingského a počátků čchingského období. Jeden ze šesti raně čchingských mistrů, vůdčí představitel čínského ortodoxního literátského malířství druhé poloviny 17. století.\n\nWang Š’-min používal zdvořilostní jméno Sün-č’ () a pseudonymy Jen-kche () a Si-lu lao-žen ().\n\nWang Š’-min pocházel z Tchaj-cchangu (nedaleko Šanghaje; v provincii Ťiang-su) z prominentní rodiny džentry, jeho děd Wang Si-ťüe byl velkým sekretářem císaře Wan-liho, jeho otec sloužil v akademii Chan-lin. Od dětství studoval konfucianismus a umění jako přípravu na vstup do státních služeb. Wang Š’-minova úřednická kariéra vyvrcholila funkcí zástupce dvorského ceremoniáře za vlády císaře Čchung-čena. Po pádu říše Ming a Čchung-čenově sebevraždě (1644) opustil státní službu a věnoval se malířství a kaligrafii.\n\nByl žákem Tung Čchi-čchanga, v krajinomalbě si za vzor vzal zejména jüanského Chuang Kung-wanga. Kritikou je počítán mezi tzv. „čtyři Wangy“ a s nimi k šesti raně čchingským mistrům, mezi nimiž byl nejstarší a spolu s nimiž v souladu s teoretickou koncepcí Tung Čchi-čchanga prosadil literátskou tušovou malbu inspirující se u starých mistrů jako „novou ortodoxii“ proti barevnému figuralismu oblíbenému u čchingského dvora. Obdivována byla i jeho kaligrafie, zvláště úřednické písmo. Psal také poezii a prózu.\n\n"}
{"id": "1043016", "url": "https://cs.wikipedia.org/wiki?curid=1043016", "title": "Pa-ta šan-žen", "text": "Pa-ta šan-žen\n\nPa-ta šan-žen (, volně „Horal osmi výšin“; asi 1626– asi 1705) byl čínský malíř raně čchingského období. Maloval především přírodní motivy v žánru „květin a ptáků“.\n\nPa-ta šan-žen byl pseudonym, jeho vlastní jméno bylo Ču Ta (), mnišské jméno Čchuan-čchi (), zdvořilostní jméno Žen-an (), užíval i řadu dalších pseudonymů a přezdívek.\n\nNarodil se v jedné z vedlejších větví dynastie Ming, byl vzdáleným potomkem Ču Čchüana, knížete z Ning a 17. syna Chung-wua, zakladatele a prvního císaře říše Ming. Dostalo se kvalitního konfuciánského i uměleckého vzdělání, v rodině tradičního. Po pádu říše Ming a smrti otce roku 1644 ztratil privilegované postavení, před mandžuskými dobyvateli Číny se musel skrývat v horách, a nakonec roku 1648 vstoupil do buddhistického kláštera a stal se mnichem. Od konce 70. let 17. století se začal vracet do světského života, v němž se živil jako profesionální malíř. patrně z těžkých let skrývání a strachu mu do konce života zůstaly psychické problémy, nějakou dobu dokonce nemluvil.\n\nMaloval zpravidla tuší přírodní motivy v žánru „květin a ptáků“, květiny, ovoce, zeleninu, bambus, skály, stromy, ptáky a zvířata; používal rozmývanou tuš. Jeho obrazy „květin a ptáků“ jsou ovlivněny stylem mingských Čchen Čchuna a Sü Weje, a jejich snahou o vystižení duchovní podstaty zobrazovaného. Při malbě krajin, které pojednával v brilantní zkratce, se inspiroval přístupem umělců 10. století Tung Jüana a Ťü-žena.\n\nPatřil mezi malíře-individualisty raného čchingského období (vedle Š’-tchaoa), tvořící v opozici vůči převládající ortodoxii. Za života i po smrti nepatřil mezi významné umělce, cenili si ho pouze někteří japonští sběratelé. V Číně byl vyzdvižen až počátkem 20. století, kdy kritici ocenili jeho kreativní novátorství a vyzdvihli ho jako protimandžuského vlastence.\n\n"}
{"id": "1043035", "url": "https://cs.wikipedia.org/wiki?curid=1043035", "title": "Pamětní dvoueurové mince roku 2014", "text": "Pamětní dvoueurové mince roku 2014\n\nPamětní dvoueurové mince jsou speciální mince měny euro, které mají připomínat významnou historickou událost či aktuální dění ve vydávající zemi. Za rok 2014 bylo vydáno celkem 27 různých mincí.\n\nEvropská unie dovolila od roku 2004 jednotlivým státům eurozóny (a několika mikrostátům, které mají s EU měnovou dohodu) vydávat omezený počet vlastních pamětních oběžných euromincí, ale pouze v hodnotě dvou eur. Mince jsou oběžné, v běžném platebním styku se však pro oblibu mezi sběrateli některé z těchto pamětních mincí s nižším objemem emise (především mince vydávané Vatikánem, Monakem, San Marinem a Andorrou) vyskytují jen zřídka nebo vůbec ne. Každý stát může vydat 2 pamětní dvoueurové mince za rok. \n"}
{"id": "1043036", "url": "https://cs.wikipedia.org/wiki?curid=1043036", "title": "Nina Badrić", "text": "Nina Badrić\n\nNina Badrić (* 4. července 1972 Záhřeb) je chorvatská zpěvačka.\n\nV roce 2012 se zúčastnila písničkové soutěže Velká cena Eurovize s písní „Nebo“.\n\n\n"}
{"id": "1043037", "url": "https://cs.wikipedia.org/wiki?curid=1043037", "title": "Antoni Mińkiewicz", "text": "Antoni Mińkiewicz\n\nAntoni Mińkiewicz (16. září 1881 Lyčivka – cca 1920) byl polský důlní inženýr, sociální aktivista a ministr zásobování ve vládách Józefa Świeżyńského, Jędrzeje Moraczewského a Ignacyho Jana Paderewského.\n\nPocházel ze zemanské rodiny. Absolvoval gymnázium v Žytomyru a poté začal studovat na Kyjevské univerzitě, ale byl vyloučen za účast v polských mládežnických organizacích a na vlasteneckých demonstracích. Později studoval na Hornické akademii v rakouském Leobenu. Po jejím absolvování byl zaměstnán jako důlní inženýr v dole \"Józef\" ve Starém Olkuszi. Jako předseda pomocného výboru v Olkuszi přispěl mimo jiné v roce 1916 k vytvoření polského \"Gymnázia krále Kazimíra Velikého\", založení pobočky Polské turistické společnosti a vydávání dvoutýdenníku \"Kronika Powiatu Olkuskiego\".\n\nOd 23. října do 4. listopadu 1918 a poté znovu od 17. listopadu 1918 do 30. září 1919 působil jako ministr zásobování ve vládách Józefa Świeżyńského, Jędrzeje Moraczewského a Ignacyho Jana Paderewského. Za polsko-sovětské války zastával od ledna 1920 post vrchního komisaře Civilní správy volyňské země a podolské fronty. Dne 12. července 1920 jel vlakem na trase Chmelnyckyj–Kremenec, který byl přepaden sovětskými vojáky. Mińkiewicz buď při této akci zahynul, nebo byl zajat a zemřel později v zajetí.\n"}
{"id": "1043048", "url": "https://cs.wikipedia.org/wiki?curid=1043048", "title": "Český svaz mariáše", "text": "Český svaz mariáše\n\nČeský svaz mariáše, občanské sdružení (zkratka ČSM) je spolek, jehož základním cílem je šířit povědomí o dovednostní karetní hře mariáš a pořádat v něm organizované soutěže. Jako občanské sdružení je založen na členském principu.\n\nZákladním dokumentem svazu jsou \"Stanovy ČSM\". Vnitřní uspořádání ČSM je dáno navazujícím dokumentem \"Organizační řád\".\n\nVrcholným orgánem svazu je \"Konference delegátů\", jež se schází jednou ročně před zahájením dalšího ročníku celoročních soutěží. Svaz je organizačně rozdělen do tzv. sekcí, z nichž každá spravuje jeden druh mariáše a v mnoha ohledech je svébytným subjektem (např. ve věci kodifikace pravidel). Nejvyšším výkonným orgánem je předsednictvo sestávající ze stálých členů volených Konferencí delegátů na funkční období 3 let a z nestálých členů, jež jsou delegováni vedením jednotlivých sekcí. Nižšími výkonnými orgány jsou výbory jednotlivých sekcí volené sekčními konferencemi delegátů. V čele svazu stojí předseda volený z řad stálých členů předsednictva. Předsednictvo řídí činnost svazu, rozhoduje o finančních otázkách a stanovuje společná rámcová pravidla pro pořádání soutěží pod hlavičkou svazu. Do vlastních pravidel a soutěžních řádů jednotlivých soutěží již nezasahuje, ty jsou plně v kompetenci sekčních výborů.\n\nSvébytnou složkou Českého svazu mariáše je tzv. \"\"Přidružená soutěž\"\". Status přidružené soutěže může získat jakákoliv organizovaná skupina zabývající se pořádáním mariášových turnajů, která si chce zachovat svoje specifika (pravidla, soutěžní řády), ale která se zároveň chce aktivně zapojit do dění zastřešovaného svazem a profitovat z jeho možností jako vrcholné organizace českého mariáše.\n\nČeský svaz mariáše je veřejně prospěšnou sportovní organizací zapojenou do struktur českého organizovaného sportu jako přidružený sportovní svaz České unie sportu.\n\n\n"}
{"id": "1043051", "url": "https://cs.wikipedia.org/wiki?curid=1043051", "title": "Rudy Galindo", "text": "Rudy Galindo\n\nVal Joe „Rudy“ Galindo (* 7. září 1969 San José, Kalifornie, USA) je americký krasobruslař mexického původu.\n\nJeho trenérkou byla vlastní starší sestra Laura Galindo-Blacková. V průběhu své 15leté amatérské kariéry vyhrál dvě americká národní mistrovství jednotlivců (1982 jako junior a 1996) a s partnerkou Kristi Yamaguchi také tři mistrovství párů (1986, 1989 a 1990). Celkem šestkrát si odnesl medaili i ze světových šampionátů (včetně juniorských): v soutěži jednotlivců 1 zlatou, 1 stříbrnou a 2 bronzové, v páru pak 1 zlatou a 1 bronzovou.\n\nDne 11. září 1996 skončil s amatérským krasobruslením a započal dráhu profesionála. Ještě předtím, téhož roku provedl coming out a stal se prvním americkým otevřeně homosexuálním šampionem v tomto (a jakémkoli) sportu. V roce 1997 vyšla jeho autobiografie \"Icebreaker, the Autobiography of Rudy Galindo\", na níž spolupracoval s Ericem Marcusem. V roce 1999 se krátce objevil v první řadě televizního seriálu \"Will a Grace\", v epizodě nazvané Will on Ice (česky Will na ledě).\n\nNa jaře 2000 zjistil a v rozhovoru pro \"USA Today\" zveřejnil, že je HIV pozitivní. Již dříve, v roce 1994 zemřel na AIDS jeho bratr George. V následujících letech se Rudy Galindo zapojil do osvětových kampaní v boji proti HIV/AIDS.\n\nAmerický gay magazín \"The Advocate\" ho v roce 2012 vyhlásil ve své výroční síni slávy jako osobnost roku 2000. Na podzim 2012 byl také uveden spolu s Kristi Yamaguchiovou do sportovní síně slávy města San José a v roce 2013 byl uveden do krasobruslařské síně slávy USA.\n\n"}
{"id": "1043052", "url": "https://cs.wikipedia.org/wiki?curid=1043052", "title": "Nový Les", "text": "Nový Les\n\nNový Les (německy \"Neuwald\") je bývalá obec, katastrální území a malá vesnice, dnes jedno z katastrálních území obce Slezské Rudoltice v okrese Bruntál, na jihu Osoblažska. \n\nVesnice leží v jihovýchodní části Zlatohorské vrchoviny a z historických důvodů má dnes velice roztroušenou zástavbu. \n\nV oboře pro zvěř na zalesněném kopci v nejjižnější části katastru Nového Lesa se nacházejí terénní pozůstatky velkého slovanského hradiska Víno, které roku 1935 objevil W. Titze, laborant opavského muzea. Podle nálezů byla lokalita osídlena od 7. do 9. století, přičemž samotné hradisko existovalo od 8. do 9. století. Nový Les založili Fulštejnové a první zmínka o vsi pochází z roku 1571. Před Druhou světovou válkou se jednalo o obec obklopenou udržovanými zahradami a sady. Až do konce druhé světové války se jednalo o čistě sudetoněmeckou obec, v níž při sčítání lidu z 1. prosince 1930 žilo 202 obyvatel římskokatolického vyznání. Součástí Slezských Rudoltic se dříve samostatná obec Nový Les stala 22. srpna 1951. Obyvatelé Nového Lesa se proti tomuto sloučení neúspěšně odvolali. Později byla většina domů zbořena, takže zde z původních 51 domů v současnosti existuje pouze šest obytných domů s čísly popisnými 18, 108, 109, 110, 111, 112 a 124. Jako část obce byl Nový Les zrušen k 1. lednu 1971. Od té doby je jako základní sídelní jednotka součástí slezskorudoltické části Slezské Rudoltice.\n"}
{"id": "1043055", "url": "https://cs.wikipedia.org/wiki?curid=1043055", "title": "A Black Moon Broods over Lemuria", "text": "A Black Moon Broods over Lemuria\n\nA Black Moon Broods over Lemuria (v překladu \"Černý Měsíc se vznáší nad Lemurií\") je debutní studiové album britské black metalové skupiny Bal-Sagoth z roku 1995, které vyšlo u britského vydavatelství Cacophonous Records. Bylo nahráno v Academy Music Studio již v červnu/červenci 1994, ale kvůli problémům s vydavatelstvím vyšlo až téměř o rok později.\n\n\n\n\n"}
{"id": "1043056", "url": "https://cs.wikipedia.org/wiki?curid=1043056", "title": "Český slavík Mattoni 2013", "text": "Český slavík Mattoni 2013\n\nOsmnácté udílení Českého slavíka Mattoni se konalo 23. listopadu 2013 ve Státní opeře v Praze. Předávání bylo vysíláno na TV Nova a moderoval ho Jan Kraus. Absolutním vítězem se stal již podruhé Karel Gott, který tak vystřídal loňskou vítězku Lucii Bílou. Celkem dorazilo přibližně 119 tisíc hlasů. Pokud počítáme i Zlatého slavíka jedná se již o osmačtyřicáté udílení.\n\nBěhem večera zazpívali Marta Jandová a Petr Kolář s doprovodem skupiny Inflagranti píseň „Otázky,“ jako vzpomínku na Pavla Bobka a Zdeňka Rytíře.\n\n\nNominovaní a vítězové v daných kategoriích jsou:\n\n\n\n\n\n\n\n\n\n\nZ kategorie Hvězda internetu byl vyřazen rapper Řezník, který by původně kategorii vyhrál. Pořadatelé jej vyškrtli před koncem hlasování z důvodu násilné a vulgární tvorby. Rozhodnutím Českého slavíka vyřadit Řezníka podporuje také organizace Bílý kruh bezpečí, která pomáhá obětem kriminality a domácího násilí. V reakci na vyřazení Řezníka, zpěvák Matěj Ruppert oznámil, že chce vrátit cenu Skokan roku 2006, jelikož se mu nelíbí cenzura ze strany Českého slavíka. Další reakci představil zpěvák Tomáš Klus, který také stál na straně rappera a rozhodl se odhlásit z ankety. Karel Gott se vyjádřil tak, že nemá o kauze žádné podrobnosti, a že získanou cenu neplánuje vracet. Kauza nenechala chladnými ale pouze tyto zpěváky. Cenu v kategorii Hvězda internetu získal Johny Machette, ten cenu také nehodlá vracet.\n\n"}
{"id": "1043061", "url": "https://cs.wikipedia.org/wiki?curid=1043061", "title": "Mahóniodřišťál Neubertův", "text": "Mahóniodřišťál Neubertův\n\nMahóniodřišťál Neubertův (× \"Mahoberberis neubertii\") je stálezelená nebo opadavá okrasná dřevina podobná dřišťálům. Pěstitelské nároky jsou jako u druhu mahónie \"Mahonia a.\", pěstitelský význam okrajový, je pěstován jako zajímavost.\n\nDřevina je mezidruhový kříženec \"Mahonia aquifolium\" a \"Berberis vulgaris\". Jde o náhodného křížence vzniklého před rokem 1850 v Bollweiler v Alsasku. V roce 1850 byl uveden do kultury a popsán.\n\nStálezelený keř v tuhých zimách poloopadavý, vejčitý až široce kuželový habitus. Vícečetné vystoupavé kosterní větve, kratší postranní, kůra tmavá světle rozbrázděná, připomínající strukturou mahon a barvou berberis, listové pupeny tm.červené, listy tuhé, kožovité, nepravidelně zvlněné, zubatě ostnité, střídavé. Listy na mladém dřevě přisedlé, na starším vícečetné na krátkém řapíku, čepel proměnlivého tvaru od téměř kulaté až po podlouhle vejčitou 2 – 7 cm svrchu tmavě zelená lesklá, vespod šedavě zelená s výraznou zelenou žilnatinou, báze listu klínovitá. Listy na starém dřevě 3 až 5četné na červeném nedlouhém řapíku. Kvete zcela výjimečně, plody nejsou známy. Na suchých půdách a slunečném stanovišti je kompaktní s převládajícími přisedlými listy. Na půdách vlhkých je volnějšího habitu, listy větší a vícečetné, delší internodia.\n\nNa půdu a klima nenáročný, Velmi nenáročný v kultuře příliš nerozšířený keř. Trpí padlím.\n\nExistuje jediná růstová varieta, kultivar „Latifolia“ (×Mahoberberis neubertii „Latifolia“, což přeloženo znamená se širšími listy), která vznikla výběrem z původního druhu. Listy bývají zkrácené, širší než u původního druhu. Habitus rostliny je široce kuželový, růst poněkud pomalejší, dorůstá až do výšky 2 metrů. Na suchých a světlých stanovištích jsou odlišné znaky kultivaru výraznější, na vlhčích připomíná tato varieta více původní druh. Množí se výhradně řízkováním polovyzrálými řízky.\n\n"}
{"id": "1043077", "url": "https://cs.wikipedia.org/wiki?curid=1043077", "title": "Invoking the Majestic Throne of Satan", "text": "Invoking the Majestic Throne of Satan\n\nInvoking the Majestic Throne of Satan (v překladu \"Invokace majestátního trůnu Satana\") je druhé studiové album kolumbijsko-americké black metalové skupiny Inquisition z roku 2002, které vyšlo u amerického vydavatelství War Hammer Records.\n\nHudba se pohybuje mezi pomalými a rychlými pasážemi. Dagonův vokál je v tomto žánru atypický, na rozdíl od skandinávského black metalu používá hlas v nižších polohách („vrčí“). Texty se zabývají vyvoláváním (invokací) Abbadona, Satana a dalších démonů, bojem proti Bohu, jeho andělům, křesťanství a židovství, lidskými oběťmi Baalovi a sebevraždami ve jménu Lucifera.\n\nHudba a texty: Dagon\n\n\n"}
{"id": "1043080", "url": "https://cs.wikipedia.org/wiki?curid=1043080", "title": "Monitor životních funkcí", "text": "Monitor životních funkcí\n\nMonitor životních funkcí nebo také fyziologický monitor je zařízení sloužící ke sledování zdravotního stavu pacienta. Zařízení se může skládat z jednoho nebo více senzorů, zpracování dat z těchto senzorů a zobrazovacího zařízení. Dále může obsahovat komunikační rozhraní pro zaznamenávání, zpracování či zobrazování biometrických dat mimo samotný monitor.\n\nPokud je monitor umístěn u lůžka pacienta, nazývá se také lůžkový monitor, příp. anglickým slovem bedside monitor.\n\nMonitor využívá k snímání stavu pacienta různé senzory. Například senzory pro měření EKG, senzor okysličení krve, senzor pro měření teploty. Jedná se většinou o převodníky neelektrických veličin na elektrické, nebo v případě EKG o elektrody snímající přímo napěťové potenciály. Součástí všech senzorů musí být přívodní kabely a konektory pro připojení k monitoru. Výrobce je většinou dodává jako příslušenství ke svým přístrojům. \n\nTyto obvody jsou použity pro zpracování signálu ze senzorů. Mají za úkol jednotlivé signály vyhodnotit a převést do formátu vhodného pro uložení a zobrazení na monitoru. Základem jsou přístrojové zesilovače, protože biologické signály jsou často velmi slabé. V moderních přístrojích probíhá většina zpracování signálu digitálně. Nedílnou součástí jsou oddělovací obvody, které zajišťují jednak bezpečí pacienta a za druhé chrání přístroj před zničením, pokud by se na vstup dostalo nežádoucí vysoké napětí. \n\nFyziologické údaje jsou průběžně zobrazovány na obrazovce monitoru. Data jsou zobrazována podél časové osy. Dříve se využívaly obrazovky typu CRT dnes jsou využívaný téměř výhradně obrazovky typu LCD. Průběhy ze senzorů mohou být doplněny o další informace vypočítané z naměřených dat, mohou být zobrazena maxima, minima, průměrné naměřené hodnoty.\n\nPrvní elektronické monitory byly analogové, pro zobrazení osciloskopické obrazovky, kde byl zobrazen jen jediný průběh dat ze senzoru, například pro měření EKG. To znamenalo použití úzce specializovaných zařízení. Pro každý typ měření musel být použit samostatný přístroj, například pro měření krevního tlaku a pro měření EKG. Příchod modernějších, osciloskopických případně CRT, obrazovek umožnil zobrazení více průběhů, příkladem může být zobrazení krevního tlaku a tepu srdce na jedné obrazovce současně. Tyto analogové přístroje zachránily mnoho životů, ale měly také mnoho omezení a špatných vlastností. Oproti dnešním přístrojům měly malou citlivost, velkou citlivost na elektromagnetické rušení, neumožňovaly číselné odečítaní naměřených dat apod.\n\nDnešní moderní přístroje využívají digitálních signálových procesorů (DSP) pro digitální zpracování naměřených dat, což umožnilo miniaturizaci a přenositelnost zařízení. Digitální zpracování dále umožňuje libovolné výpočty z naměřených dat, například průměr, minimum, maximum, využití různých filtrů pro potlačení vlivu elektromagnetického rušení. K zobrazení dat se používají digitální obrazovky typu LCD, umožňující zobrazení více měřených parametrů spolu s ostatními vypočtenými daty najednou.\n\nNěkteré modely monitorů životních funkcí mají rozhraní pro připojení do sítě. Díky tomu mohou být naměřená data průběžně posílána do centrální monitorovací stanice, například na JIP. Pro obsluhu a sledování několika přístrojů potom stačí jeden člověk. Pomocí přenosných modelů, vybavených bezdrátovým rozhraním a bateriovým napájením, můžeme dosáhnout telemetrie. Takové zařízení nosí pacient u sebe.\n\nDíky digitálnímu monitorování se stále více rozvíjí možnost zahrnout fyziologická data z monitorovacích systémů přímo do elektronických zdravotních záznamů nemocnice. K tomu jsou využívány zdravotnické standardy vyvinuté pro tento účel organizacemi jako např. IEEE nebo HL7. Tyto nově používané metody snižují možnost lidských chyb při vytváření dokumentace a eventuálně mohou snížit i spotřebu papíru. Pomocí automatického vyhodnocení EKG může být do záznamů zahrnuta i diagnóza. software monitoru zajišťuje správné kódování zpráv podle použitého standardu. Tyto zprávy jsou posílány do hlavní aplikace, která je dekóduje a začleňuje do správných položek pacientů.\n\nMonitor životních funkcí většinou obsahuje také funkci alarmu, například v podobě slyšitelných zvukových signálů, které upozorní obsluhující personál, pokud je splněna určitá podmínka, například pokud určitý sledovaný parametr překročí nastavený limit.\n\nZcela nový prostor se otevírá použitím mobilních přenosných přístrojů, v některých případech dokonce implantabilních pod kůži. Takovéto přístroje tvoří tzv. BAN, jejímž centrem je například smartphone vybavený speciální aplikací, která shromažďuje všechna naměřená data. Vzdálená zdravotnická péče se nazývá telemedicína.\n\nModerní monitory životních funkcí jsou vlastně malé počítače, které provádějí digitální zpracování zaznamenaných dat. Jejich nedílnou součástí je tedy příslušný software, který musí zajišťovat:\n\nVpodstatě se tedy jedná o vestavěný (embedded) systém. Software je dodáván jako součást přístroje od výrobce.\n\nMonitor je určen pro sledování základních životních funkcí.\nMěřené funkce se liší podle typu monitoru a podle jeho určení. \n\nKrevní tlak je nejčastěji měřen pomocí neivazivní metody nazývané Oscilometrická metoda, která je založena na měření změn tlaku v natlakované manžetě.\n\nSrdeční tep je odečítán například při měření EKG nebo při měření okysličení krve pomocí pulsní oxymetrie. Obsluhující personál může vybrat z kterého průběhu bude tep vypočítán.\n\nElektrokardiogram (zkráceně EKG) je záznam časové změny elektrického potenciálu způsobeného srdeční aktivitou. Je to základní údaj sledovaný monitorem. Jednodušší přístroje umožňují pouze základní třísvodové měření EKG, mnoho moderních přístrojů však umí měřit všech 12 svodů.\n\nMěří se obvykle optickou metodou nazývanou Pulsní oxymetrie, pomocí kolíčkového senzoru umístěného na prstu horní končetiny nebo ušním lalůčku. Dochází k měření procenta hemoglibinu, ke kterému je navázán kyslík. Jedná se tedy o periferní kyslíkovou saturaci, často označovanou jako SpO2\n\nPři měření dechové frekvence pacientský monitor obvykle snímá transtorakální impedanci typicky mezi dvěma EKG elektrodami nalepenými na těle resp. hrudníku pacienta. Při pohybu hrudníku při dýchání dochází k změnám transtorakální impedance a pacientský monitor může zobrazit dechovou křivku a číselnou hodnotu počet dechů za minutu.\n\nTělesná teplota se může měřit kontaktně pomocí teploměru nebo bezkontaktně pomocí optickým metod.\n\nMěření tlaku pomocí manžety je možné provádět pouze v určitých časových intervalech. Pokud je nutné měřit krevní tlak souvisle, je nutné provést katetrizaci pacienta pro invazivní měření tlaku.\n\nPro toto měření je rovněž nutná katetrizace.\n\nNejvíce jsou monitory životních funkcí využívány na operačních sálech pro sledování pacienta během operace a na JIP či ARO pro zajištění stálého dohledu nad pacientem.\n\nDále mohou být využívány pro dlouhodobá měření pacientů pro potřeby vyšetření, tzv. Holterovské systémy. V tomto případě se jedná o zpravidla 24 hodinové, někdy však i 48 či 72 hodinové záznamy, a to jak v nemocničním prostředí, tak u volně se pohybujících osob, kde jsou zejména využívány malé přenosné přístroje. \n\nPacient musí být monitorován také při anestezii.\n\n\n"}
{"id": "1043081", "url": "https://cs.wikipedia.org/wiki?curid=1043081", "title": "Kodetka", "text": "Kodetka\n\nKodetka je lokalita nové výstavby a základní sídelní jednotka obce Hlincová Hora v okrese České Budějovice. Nachází se 6 km východně od centra Českých Budějovic, na Lišovském prahu, v nadmořské výšce 550 – 571 m. Základní sídelní jednotka Kodetka má výměru 55 ha, v roce 2011 v ní žilo 229 obyvatel (z celkových 371 obyvatel obce Hlincová Hora).\n\nDnešní název Kodetka je odvozen od \"Kodetovy zahrady\", jejímž zakladatelem byl českobudějovický podnikatel, obchodník se suknem Jan Kodet, který v letech 1930 – 1932 koupil pozemky hlincohorských občanů o celkové rozloze 9 ha a na nich založil zahradní objekt se školkou. Za protektorátu byl Kodet potrestán pro šmelinu. Protože pozemek nebyl obděláván, chtělo tehdejší vedení Hlincové Hory po skončení druhé světové války zabrat Kodetovu zahradu pro obec. Mezi obcí a Kodetem došlo k dlouhému sporu a v dubnu 1947 si MNV vyžádal od Pozemkového úřadu nucenou správu.\n\nKodetka začala vznikat od roku 1997, kdy zde developerská společnost Kodetka a. s. (součást skupiny SHL a Partners) začala prodávat pozemky pro individuální výstavbu. V první etapě zde bylo vybudováno přibližně 70 rodinných domů. Obytný soubor Kodetka získal v roce 1997 čestné uznání odborné poroty výstavy FOR ARCH Jižní Čechy. Zpočátku však Kodetce chybělo napojení na původní vesnici (dělila je vzdálenost přibližně 1 km), což podle Temelové a Ouředníčka vedlo mimo jiné k sociální polarizaci obou částí obce a k vyhrocení vztahů mezi původními a novými obyvateli. Poté následovala druhá etapa, která vyplnila prostor mezi novou a starou výstavbou. Při ní developer vytvořil 58 parcel. V rámci druhé etapy bylo také v roce 2008 postaveno hřiště, které propojilo Kodetku se starou částí obce Hlincová Hora. Na podzim 2016 byla zahájena výstavba základní technické vybavenosti pro třetí etapu, v níž má být 56 parcel pro rodinné domy s celkovou výměrou téměř 5,5 ha. Stavební parcely byly pro výstavbu rodinných domů připraveny na jaře 2018. V průběhu září 2018 získala obec Hlincová Hora od firmy K.O.D.A. CB a.s. do majetku komunikace a sítě na III. etapě obytného souboru Kodetka. Na jaře 2019 byla zahájena výstavba prvních domů ve třetí etapě.\n"}
{"id": "1043087", "url": "https://cs.wikipedia.org/wiki?curid=1043087", "title": "Dvanáctá oběť", "text": "Dvanáctá oběť\n\nDvanáctá oběť je v pořadí třetí román amerického spisovatele detektivních knih Michaela Connellyho s losangeleským detektivem Hieronymem \"Harrym\" Boschem v hlavní roli. Connelly prozradil, že nápad na zápletku Dvanácté oběti dostal, když četl knihu o skutečných kriminálních případech napsanou pro forenzní specialisty.\n\nDetektiv Harry Bosch je na stopě sériovému vrahovi, přezdívanému \"Panenkář\", který na svých obětech používá make-up. Harry dostane tip od jedné prostitutky, která v koupelně jednoho ze svých zákazníků, Normana Churche, narazí na velké množství ženského make-upu.\n\nBosch se vydává k Churchově garáži a poté, co se identifikuje jako policista, vpadne dovnitř. Tam narazí na nahého Churche a poručí mu, ať se nehýbe. Když ale Church začne vytahovat něco zpod polštáře, Bosch jej zastřelí. Bosch je následně vyšetřován vnitřním oddělením, ale nakonec není obviněn. Protože se však při zásahu nedržel policejních předpisů, je přeložen z elitního oddělení loupeží a vražd zpátky na hollywoodské oddělení. Nalezený make-up se shoduje s make-upem nalezeným u předchozích devíti Panenkářových obětí.\n\nO čtyři roky později podá Churchova vdova na Bosche žalobu. Její právní zástupce popíše Bosche jako kovboje, který bere spravedlnost do vlastních rukou, aby se pomstil za nevyřešenou vraždu své matky, která byla zabita, když byl ještě dítě.\n\nBěhem procesu policie obdrží zprávu, která údajně pochází od Panenkáře, a která ji přivede k objevu nové oběti se stejným modus operandi jako u Panenkáře. Na rozdíl od jeho minulých obětí byla tato ukryta v betonu, ale všechny ostatní aspekty vraždy se shodují, včetně křížku nakresleného na nehtu na noze. Tato oběť společně s dalšími dvěma původními oběťmi zapadá do stejného vzorce: blondýny s velkým poprsím pracující v místním porno průmyslu, které zároveň vystupují jako luxusní prostitutky. Bosch a jeho tým podezřívají detektiva Mora z mravnostního, že to on Panenkáře napodobuje. Mora má vazby na místní porno průmysl, měl přístup k informacím o případu Panenkáře, a v době poslední vraždy nebyl v práci. Tým vyšetřovatelů začne Morau sledovat a Bosch se vloupá do Moraova domu, aby našel důkazy, že to on napodobuje Panenkáře. Místo toho zjistí, že Mora natáčí porno filmy s nezletilými dětmi. Mora se vrátí domů a nalezne tam Bosche, kterému vyhrožuje smrtí. V tu chvíli zbytek týmu dorazí na místo, prohledají Moraův dům a dojdou k závěru, že on pachatelem není. Mora však má informaci o tom, kdo by mohl být skutečným pachatelem, a uzavře s nimi dohodu. Prozradí jim jméno profesora Lockea a slíbí, že opustí policejní sbor. Na oplátku budou všechny jeho zločiny zapomenuty. Mora má informace o tom, že Locke byl viděn na natáčení pornofilmů, v kterých hrály zavražděné ženy.\n\nKdyž se Bosch vrátí do své kanceláře najde na stole vzkaz od falešného Panenkáře, že nyní je na řadě „jeho blondýnka“. Bosch předpokládá, že má na mysli jeho přítelkyni Sylvii. Ta mu nebere telefon a tak hned posílá k jejímu domu hlídku. Když tam dorazí i Bosch nejde jen prázdný dům a realitního makléře, který jej ukazuje zájemcům. Sylvii pak najde ve svém vlastním domě a odveze ji do hotelu, kde bude v bezpečí. Sylvia sdělí Boschovi, že si potřebuje vzít nějaký čas na rozmyšlenou, jestli vůbec chce nadále žít s ním a jeho nebezpečnou prací.\n\nDalšího dne se Bosch vrací k soudu, protože porota bude rozhodovat o verdiktu. Právní zástupkyně Churchovy vdovy, Honey Chandlerová, se však vůbec nedostaví. A protože je také blondýna, vyšle Bosch policejní hlídku k jejímu domu. Porota nakonec rozhodne ve prospěch žalující strany a přiřkne Churchově vdově peněžitou náhradu škod ve výši jednoho dolaru. Když se Bosch konečně dostane k domu Honey Chanderové, je již 48 hodin po smrti. Byla zabita stejným způsobem jako všechny Panenkářovy oběti, s tím rozdílem, že jsou navíc na celém jejím těle nalezeny popáleniny a kousance. Locke, který byl několik dní nezvěstný, se objeví na místě činu. Bosch a Edgar jej vyslechnou, ale brzy zjistí, že má neprůstřelné alibi a vyloučí jej z okruhu podezřelých. Na místě činu se objeví také Joel Bremmer, spisovatel, který napsal po Churchově smrti knihu o Panenkářovi. Bosch pak sleduje Bremmera až do jeho domu, kde se zeptá, jestli by mohl jít dál na skleničku, a probrat s ním svůj soudní proces. Když se Bremmer vráti se dvěma pivy v ruce, Bosch Bremmera obviní z toho, že to on napodobuje Panenkáře. Bremmer Bosche napadne a při tom získá jeho zbraň. Bosch využije Bremmerovy pýchy a podaří se mu z něj vylákat přiznání. Bosch totiž předtím nalezl vzkaz, který falešný Panenkář poslal Chandlerové, a v kterém se zmiňuje o článku v Los Angeles Times, který ovšem vyšel až poté co byl vzkaz odeslán. Díky tomuto faktu začal Bremmera podezřívat. Před tím než Bremmer Chandlerovou zabil tak ji mučil, aby zjistil, kam obálku se vzkazem ukryla. Bremmer se pokusí Bosche zastřelit, ale zbraň není nabitá. Bosch vytáhne zásobník, který měl ukrytý v ponožce, udeří s ním Bremmera a pak jej zatkne. Bosch také v místnosti ukryl nahrávací zařízení ve chvíli, kde Bremmer odešel pro pivo.\n\nNásledující den Bosch přinutí státního návladního aby Bremmera obžaloval z vraždy prvního stupně, protože oblastní návladní nebyl spokojen s množstvím důkazů. Policie poté obdrží povolení k odběru Bremmerovy krve, vlasů a otisků zubů, které se shodují s kousanci na těle Honey Chandlerové. Bremmerovo pubické ochlupení se také shoduje s ochlupením nalezeným u dvou původních Panenkářových obětí. Bremmer si také pod falešným jménem pronajal u specializované firmy skladovací prostor, v němž policie nalezne videonahrávky s Bremmerovými vraždami. Bremmer s policií uzavře dohodu a výměnou za doživotní trest bez možnosti propuštění přivede policii k tělům zbývajících obětí. Harry si pak vezme dva týdny dovolenou, aby se mohl věnovat pracím na svém domě. Sylvia se k němu nakonec vrátí a společně pak vyrazí na víkendovou dovolenou.\n"}
{"id": "1043089", "url": "https://cs.wikipedia.org/wiki?curid=1043089", "title": "Stanisław Stączek", "text": "Stanisław Stączek\n\nStanisław Stączek (22. května 1864, Posada Jaćmierska – 5. června 1942, Krakov) byl polský politik, ministr dopravy ve vládě Jędrzeje Moraczewského.\n\nPocházel z rolnické rodiny. Roku 1886 absolvoval lvovské gymnázium, o rok později pak učitelský seminář v Řešově. V letech 1887 až 1889 pracoval jako učitel v Bukowě, poté odešel k železnici, u které pracoval (s přestávkou, kdy působil ve vládní funkci) až do svého odchodu do důchodu v roce 1920. Postupně zastával post železničního inspektora v Jasłu, Skawině, Suché, Krakově a opět v Skawině.\n\nV období před vypuknutím první světové války se sblížil s radikálním rolnickým hnutím v Haliči pod vedením Jana Stapińského. Od roku 1912 publikoval v novinách \"Przyjaciel Ludu\". V roce 1914 se stal členem výboru rady Polské lidové strany „Levice“ (PLS), roku 1918 zastával post místopředsedy Stálé sjezdové komise lidové inteligence PLS v Království polském, Haliči a Slezsku. Dne 29. prosince 1918 byl jmenován ministrem dopravy ve vládě Jędrzeje Moraczewského, ve funkci vystřídal samotného premiéra Moraczewského. Ministrem zůstal jen do 16. ledna následujícího roku, ale zasadil se spolu s Moraczewským o vytvoření centrálního dohledu nad všemi druhy dopravy v nezávislém Polsku. Kvůli četným zprávám o problémech s dopravou mezi různými částmi země (území Polska před vznikem Druhé Polské republiky roku 1918 totiž bylo rozděleno mezi tři státy – Německo, Rakousko a Rusko) požádal o unifikaci polské železnice a rozšíření stávajících drah. Kvůli demisi vlády však již nestačil reagovat na aktuální problémy říční plavby.\n\nRoku 1922 neúspěšně kandidoval na poslanecký mandát. V letech 1922 až 1923 byl členem výkonného výboru Vrchní rolnické rady PLS, poté postupně působil v Rolnickém svazu (1924–1925), Rolnické straně (1926) a nakonec v prosanačním Rolnickém svazu (od roku 1928), do kterého vstoupil spolu s Janem Stapiňským. V něm byl členem předsednictva hlavní správy, ale již nehrál žádnou významnější politickou roli.\n\n"}
{"id": "1043090", "url": "https://cs.wikipedia.org/wiki?curid=1043090", "title": "Ominous Doctrines of the Perpetual Mystical Macrocosm", "text": "Ominous Doctrines of the Perpetual Mystical Macrocosm\n\nOminous Doctrines of the Perpetual Mystical Macrocosm (v překladu \"Zlověstné doktríny věčného mystického makrokosmu\") je páté studiové album kolumbijsko-americké black metalové skupiny Inquisition z roku 2010, které vyšlo v Evropě u německého vydavatelství No Colours Records. V USA jej distribuovala firma Hells Headbangers Records and Distributions, v Jižní Americe pak Icarus Music.\n\nAlbum bylo nahráno ve dvou obdobích: od 11. do 14. března 2010 a od 23. do 25. dubna 2010. Mimo (pro kapelu) tradičního satanismu obsahuje nově i kosmickou a metafyzickou tematiku.\n\n\n\n"}
{"id": "1043092", "url": "https://cs.wikipedia.org/wiki?curid=1043092", "title": "Kaple Navštívení Panny Marie (Libochovany)", "text": "Kaple Navštívení Panny Marie (Libochovany)\n\nKaple Navštívení Panny Marie v Hrádku u Libochovan v lokalitě Hrádek nad kaňonovitým údolím Porta Bohemica je pozdně je barokní sakrální stavbou. Nachází se v dubovém lese na křižovatce turistické zelené značky Kamýk – Velké Žernoseky. Jedná se zároveň o cyklostezku č. 3057 s neznačenou cestou z Libochovan do Velkých Žernosek, odkud je přístup za lesem podél místních vinic. V lokalitě se nachází také nová výklenková kaplička zasvěcená sv. Hubertovi (benedikována 9. července 2011) a na maloplošném chráněném území – přírodní rezervace vrch Kalvárie s místním označením \"Tři kříže\", který je vzdálený od kaple asi 700 metrů.\n\nKaple na Hrádku stojí na místě bývalé tvrze. Původně byla dřevěná, v roce 1759 byla postavená na zděných základech Ondřejem Waldmanem, lesníkem ve službách lovosické vrchnosti. Kaple byla navštěvována i v období komunistické totality. V devadesátých letech 20. století proběhla obnova této kaple zásluhou administrátora libochovanské farnosti Jaroslava Stříže, který ji za nemalého finančního přispění věřících z Brna opravil. Pomáhal mu při opravě jeho tatínek František Stříž, přátelé z Brna manželé Kozlovští a pan Karlík z Litoměřic. Jejich jména jsou na památku vyryta v omítce půdy kapličky. Věžičku udělal zdarma libochovanský tesař. Za několik let po rekonstrukci byla kaple vykradena a částečně zdevastována. V roce 1999 byla znovu opravena, ovšem skromněji (chybí kříž na věžičce, zvon a měděné oplechování). Na počátku 21. století je kaple v dobrém stavu, nicméně v okolí kaple je velký počet mravenišť chráněného mravence lesního a jeho výskyt do značné míry znemožňuje poutní aktivity.\n\nJe oblíbeným poutním místem v období kolem 2. července, na které původně připadala před liturgickou reformou oslava Navštívení Panny Marie (dnes 31. května). Přilehlé obce se snaží udržet tradici a pořádají zde také každoroční májové poutě.\n\nKaple je obdélná, s odsazenou polygonální apsidou a severním průčelím vrcholícím volutovým štítem. Na hřebeni střechy presbytáře je sanktusník. Kaple má nezasklená okna s mřížemi. Uvnitř kaple je plochý strop. Na oltáři se nacházel obraz s chronogramem 1758. Vnitřní zařízení je jednoduché.\n\n\n\n"}
{"id": "1043094", "url": "https://cs.wikipedia.org/wiki?curid=1043094", "title": "Oponentura", "text": "Oponentura\n\nOponentura je oponentní řízení, při kterém je nezávislými oponenty posuzován projekt, řešení, investice atp. Motivací a cílem oponentury je odhalení nedostatků, objektivní zajištění správnosti, optimalizace a odstranění subjektivních vlivů autorů projektů nebo řešení, které zpravidla projekty a jakékoliv jiné aktivity ve své počáteční podobě obsahují.\n\nPřínos oponentury roste s významem a hodnotou projektu, aktivity nebo výše investice. Rovněž v případě nejistoty správnosti řešení poskytuje oponent nezávislý a nezaujatý pohled zvenčí, konstruktivní kritiku a relevantní informace.\nOponentura je založena na diskuzi, kdy zadavatel, autor nebo obhájce projektu přesvědčuje oponenta (nebo několik na sobě nezávislých oponentů) o správnosti jeho řešení a postupů a oponent se naopak snaží odhalit slabiny projektu, konkrétní slabá místa, chyby, omyly, subjektivní přístupy, možné varianty vývoje, včetně nástinu těch nejhorších možných scénářů. To umožňuje zadavateli včasnou přípravu reakcí na různé alternativy vývoje a případné krajní situace.\n\nNejúčinnější forma oponentury je týmová spolupráce, kdy několik oponentů jako zainteresovaných odborníků nezávisle na sobě posuzuje projekty a jejich části a společnými silami se snaží o odstranění všech skrytých nedostatků a rizik, které by mohly při jejich praktické realizaci vadit. \n\nKonstruktivní oponentura několika oponentů zvyšuje především objektivitu a významně tak přispívá ke zkvalitnění celého projektu odhalením možných rizik, odstraněním skrytých chyb, slabých míst a eliminací případného následného neúspěchu a vzniku ztrát. \n\nOponent nesmí být zaměstnancem zadavatele, spolupracovníkem na řešení projektu, osobou v příbuzenském vztahu k zadavateli, ani osobou v antagonistickém vztahu k zadavateli oponentury. Oponent by měl mít schopnost orientace v prostředí zadavatele či autorů projektu nebo v problematice řešení.\n\nOponenturu - oponentní řízení - organizuje zadavatel a taktéž hradí veškeré náklady s ní spojené. Náklady oponenta jsou smluvní, zahrnují čas na seznámení se s případem a vypracováním oponentního posudku plus režijní náklady spojené s oponováním.\n\nZadavatel odpovídá za včasnou přípravu oponentury, včetně dodání všech písemných podkladů oponentovi (oponentům). V případě více oponentů závěry z oponentury schvaluje oponentní rada složená ze zúčastněných oponentů hlasováním.\n\nOponent vypracuje k projektu oponentní posudek písemnou formou v dohodnutém termínu a své stanovisko zdůvodní s dostatečnou vypovídací schopností podle zadání. Po úspěšném zvládnutí všech úprav autory projektu by měl finální podobu projektu znovu projít oponent a všechny provedené návrhy změny odsouhlasit. Je pak zcela na autorech, investorech nebo realizátorech projektu, zda budou oponenty navržená doporučení a úpravy respektovat.\n"}
{"id": "1043096", "url": "https://cs.wikipedia.org/wiki?curid=1043096", "title": "Cdc gen", "text": "Cdc gen\n\nCdc (z angl. \"cell-division-cycle\") jsou geny, které byly objeveny genetickým screeningem genů nezbytných pro buněčné dělení kvasinek \"S. cerevisiae\" a \"S. pombe\". Za objev cdc genů kvasinek získali v roce 2001 Leland Hartwell a Paul Nurse Nobelovu cenu za fyziologii a lékařství. Objevy publikovali v druhé polovině 70. let 20. století. Cdc geny byly identifikovány jako geny, jež při vyšší teplotě nedokáží dokončit buněčný cyklus a umírají, zatímco při nižší teplotě přežít dokážou (jsou to teplotně senzitivní mutanti). \n\nCdc byly po objevu očíslovány, tzn. známe cdc1, cdc2 a podobně. Homology cdc genů byly identifikovány u mnoha dalších organismů včetně člověka. Dnes je známo, že část genů původně izolovaných v 70. letech není zapojených do buněčného cyklu, ale mají širší roli v buněčném dělení – jsou to např. DNA polymerázy. Mnohé z cdc genů však hrají centrální roli v regulaci buněčného cyklu, jsou to např. cykliny či cyklin-dependentní kinázy.\n"}
{"id": "1043098", "url": "https://cs.wikipedia.org/wiki?curid=1043098", "title": "Diecéze Augustopolis v Palestině", "text": "Diecéze Augustopolis v Palestině\n\nDiecéze Augustopolis v Palestině je titulární diecéze římskokatolické církve.\n\nAugustopolis v Palestině, možná identifikovatelný s ruinami \"El-Mühezzek\" v dnešním Jordánsku, bylo starobylé biskupské sídlo nacházející se v římské provincii Palestina III. Bylo součástí Jeruzalémského patriarchátu a sufragánnou arcidiecéze Petra v Palestině.\n\nLiterární zdroje uvádí dvě jména biskupů této diecéze: Ioannes I. který se roku 431 zúčastnil Efezského koncilu; Ioannes II. který podepsal akta synody svolané roku 536 patriarchou Petrem proti Antimovi. V El-Mühezzek v 19. století se našel nápis, který pochází asi z roku 786 kde se objevuje jméno biskupa Leontia z Achisu, který by mohl být dalším biskupem.\n\nDnes je využívána jako titulární biskupské sídlo; dosud nebylo sídlo přiděleno.\n\n\n"}
{"id": "1043100", "url": "https://cs.wikipedia.org/wiki?curid=1043100", "title": "CDC", "text": "CDC\n\nCDC či Cdc může být:\n\n\n\n"}
{"id": "1043102", "url": "https://cs.wikipedia.org/wiki?curid=1043102", "title": "Odo", "text": "Odo\n\nOdo může být:\n\n"}
{"id": "1043104", "url": "https://cs.wikipedia.org/wiki?curid=1043104", "title": "Diecéze sejnyjská", "text": "Diecéze sejnyjská\n\nDiecéze Sejny je titulární diecéze římskokatolické církve.\n\nWigry, mezi městy Suwałki a Sejny bylo sídlo diecéze založené 16. března 1799 bulou \"Saepe factum est\" papeže Pia VI. z území převzatého z Vilniuské arcidiecéze. Dne 30. června 1818 bulou \"Ex imposita nobis\" papeže Pia VII. byly na Vídeňkém kongresu upraveny hranice a k diecézi byli přiděleny další tři děkanáty, které patřily k diecézi Płock a sídlo bylo přeneseno do města Sejny. O tři roky později stejný papež svou bulou \"Sedium episcopalium\" přesunul sídlo do Augustova kdy získalo také toto jméno.\n\nDne 28. října 1925 byla diecéze zrušena a území bylo přiděleno k diecézi Łomża.\n\nDnes je využíváno jako titulární biskupské sídlo; v současné době má titulárního arcibiskupa Jana Romea Pawłowskiho, delegát pro papežskou reprezentaci Státního sekretariátu.\n\n\n"}
{"id": "1043112", "url": "https://cs.wikipedia.org/wiki?curid=1043112", "title": "Obscure Verses for the Multiverse", "text": "Obscure Verses for the Multiverse\n\nObscure Verses for the Multiverse (v překladu \"Obskurní verše pro mnohovesmír\") je šesté studiové album kolumbijsko-americké black metalové skupiny Inquisition z roku 2013. Je to první album kapely, které vyšlo po podpisu smlouvy u francouzského nezávislého vydavatelství Season Of Mist.\n\nStejně jako předchozí album \"Ominous Doctrines of the Perpetual Mystical Macrocosm\" z roku 2010 obsahuje mimo (pro kapelu) tradičního satanismu i kosmickou a metafyzickou tematiku.\n\n\n\n"}
{"id": "1043118", "url": "https://cs.wikipedia.org/wiki?curid=1043118", "title": "Jelen barasinga", "text": "Jelen barasinga\n\nJelen barasinga \"(Rucervus duvaucelii\") je velký, vzácný jelen žijící na jihu Asie. Jméno barasinga pochází z bengálštiny a znamená „s dvanácti výsadami“, ásámsky je nazýván \"dolhorina\", tj. „bahenní jelen“, hindsky \"goindžak\" (jelen) a \"gaoni\" (laň).\n\nJelen barasinga je stejně velký jako jelen lesní, ale lehčí. Dospělý samec je dlouhý 2,2 m, výška v kohoutku dosahuje 130 cm a hmotnost 180–200 kg. Laně jsou menší. Barasinga má štíhlou postavu, dlouhý krk a vysoké končetiny s nápadně velkými, roztažitelnými kopýtky. Je to adaptace pro život v bažinách. Jeho srst je dlouhá a hrubá, žluté až rezavé barvy. Mláďata se rodí skvrnitá, u některých jedinců přetrvává skvrnitost na stehnech a bocích i v dospělosti. Má velké boltce a oči, ale nápadně krátký ocas. Zježená srst v kohoutku vytváří dojem hrbu. Parohy nosí jen samci, mají obloukovitý tvar a 5–6 výsad na jednom parohu, nejdelší je nadoční výsada, která se dále větví. Tím tvarově trochu připomínají parohy soba.\n\nJelen barasinga má tři poddruhy: \"Rucervus duvaucelii duvaucelii\", \"R. d. ranjitsingi\" a \"R. d. branderi\". Nominátní poddruh žije na jihu Nepálu a severu indického státu Uttarpradéš, podruh \"ranjitsinghi\" žije v Ásámu a poddruh \"branderi\" jižněji, ve státu státu Madhjapradéš, kde obývá národní park Kanha.\n\nJelen barasinga žil původně v celé severní Indii a jižním Nepálu, na západě Indie a v Pákistánu byl vyhuben a také na zbylém území je jeho areál pouze ostrůvkovitý. Vyhledává říční nivy, bažiny a světlé lesy v okolí vody.\n\nJelen barasinga je aktivní ve dne, pase se dopoledne a v podvečer, biorytmus zachovává s velkou pravidelností. Přes poledne odpočívá, často ve vodě nebo v bahně. Jižní poddruh \"Rucervus duvaucelii branderi\" je méně vázán na vodu a bažiny než severněji žijící populace.\n\nTito jeleni žijí v rodinných tlupách, tvořených jedním dominantním samcem, několika mladšími samci, samicemi a mláďaty. Tlupu vede stará laň. Tlupy mohou čítat až 40 kusů a obývají poměrně malá teritoria. Tito jeleni jsou velmi ostražití, při spatření člověka nebo tygra hlasitě štěkají, podobně jako srnec a dupou předními běhy.\n\nŽiví se trávou a vodními rostlinami.\n\nŘíje barasing probíhá v letních měsících, od června do září. Jeleni si obhajují harémy laní a ozývají se mečivými nebo hýkavými zvuky. Soupeři si vzájemně imponují hlasem a parožím, na které často nabodávají chuchvalce rostlin. K soubojům mezi samci však nedochází. Březost trvá 240 dní, samice rodí 1–2 mláďata, která v prvním týdnu života skrývá v rákosí.\n\nJelen barasinga patří k vzácným, silně ohroženým druhům jelenů. Jeho biotop na březích řek a v bažinách je ničen přeměnou na rýžová pole. Nebezpečím je také lov pro maso a trofeje i choroby přenášené domácím skotem. V zoologických zahradách patří mezi vzácné chovance, v Česku je k vidění v ZOO Ostrava a za hranicemi např. v ZOO Bratislava. Několik jedinců žije také v privátním chovu v oboře u Bílé Lhoty na Olomoucku.\n\nJelen barasinga vystupuje v povídce \"Purunbhagatův zázrak\" z Kiplingovy Druhé knihy džunglí.\n\n"}
{"id": "1043121", "url": "https://cs.wikipedia.org/wiki?curid=1043121", "title": "Humboldt County (Nevada)", "text": "Humboldt County (Nevada)\n\nHumboldt County je okres na severu státu Nevada ve Spojených státech amerických. Žije zde přes 16 tisíc obyvatel. Správním městem okresu je Winnemucca, které je také jedinou obcí okresu (ostatní sídla se nacházejí v nezařazeném území). Celková rozloha okresu činí 25 014 km². Založen byl roku 1856 a jde tak o nejstarší nevadský okres. Pojmenován byl podle řeky Humboldt, která svůj název získala podle přírodovědce Alexandera von Humboldta.\n\nOkres hraničí na severu se státem Oregon.\n\n"}
{"id": "1043123", "url": "https://cs.wikipedia.org/wiki?curid=1043123", "title": "By the Blessing of Satan", "text": "By the Blessing of Satan\n\nBy the Blessing of Satan (v překladu \"Požehnáním Satana\") je druhé studiové album finské black metalové skupiny Behexen z roku 2004, které vyšlo u finského vydavatelství Woodcut Records.\n\n\n\n"}
{"id": "1043124", "url": "https://cs.wikipedia.org/wiki?curid=1043124", "title": "Hubcap Music", "text": "Hubcap Music\n\nHubcap Music je šesté studiové album amerického hudebníka Seasicka Steva, vydané v roce 2013. Vydala jej hudební vydavatelství Fiction Records a Third Man Records a jeho producentem byl Seasick Steve. Ve většině písních je Steve doprovázen bubeníkem Danem Magnussonem a baskytaristou Johnem Paulem Jonesem; dále na albu hráli například kytaristé Luther Dickinson a Jack White.\n\n"}
{"id": "1043128", "url": "https://cs.wikipedia.org/wiki?curid=1043128", "title": "Laser Squad", "text": "Laser Squad\n\nLaser Squad je počítačová hra pro počítače Sinclair ZX Spectrum, Amstrad CPC, BBC Micro, Commodore 64 a MSX. Neoficiální varianta hry existuje pro počítače Commodore Plus/4. Hra je pokračováním hry RebelStar.<ref name=\"games machine/in our sights\"></ref> Varianta pro ZX Spectrum byla vydána dříve než varianta pro Commodore 64.<ref name=\"ace/snippets\"></ref> Hra umožňuje hru dvou hráčů.\n\nHra byla vydána se třemi herními scénáři Assassins, Moonbase Assault a Rescue from the Mines s možností další scénáře doplnit později.\nKe hře existují další čtyři herní scénaře (boj v džungli, boj v komplexech budov, boj na velké měsíční základně a boj v budově).\n\nHraní jednotlivých herních scénářů je v principu stejné, hráč si musí vybrat, jakými zařízeními budou jeho postavy vybaveny (čím lepší je vybavení je, tím je ovšem dražší) a po té se hráč dostane do vlastní hry, kde určuje tahy jednotlivých postav svého týmu.<ref name=\"ace/lasersquad\"></ref> Hra se ovládá pomocí menu, ve kterém se objevují pouze položky, které jsou v daném okamžiku využitelné. Veškeré možné tahy herních postav mají hodnotu vyjádřenou počtem bodů a celkový počet těchto bodů je omezen. Pokud tedy postava své body vyčerpá, může se dostat například do situace, kdy nebude moci utéct před protivníkem. Body je ohodnoceno i pouhé otočení postavy do jiného směru.<ref name=\"crash/lasersquad\"></ref> Každá herní postava má svoje herní charakteristiky, které nejsou zmíněny v pravidlech, ale je možné je snadno zjistit v průběhu hry. Postavy nezískávají zkušenosti s časem.\n\nHra nemá jediný způsob řešení, záleží na strategii hráče, na rozmístění jeho postav a jak své postavy vybaví.\n"}
{"id": "1043129", "url": "https://cs.wikipedia.org/wiki?curid=1043129", "title": "All Together Now", "text": "All Together Now\n\nAll Together Now může být:\n\n"}
{"id": "1043130", "url": "https://cs.wikipedia.org/wiki?curid=1043130", "title": "UB40", "text": "UB40\n\nUB40 je britská dub/reggae popová skupina založená v roce 1978 v Birminghamu.\n\nSkupina byla pojmenována podle tiskopisu vydaného britským vládním oddělením zaměstnanosti v době formování skupiny pro získání podpory v nezaměstnanosti (UB40 = Unemployment BENEF, Form 40).\n\nČlenové skupiny se znali jako kamarádi z různých škol v Birminghamu. Před tím, než každý z nich uměl hrát na hudební nástroje (kromě Robina Campbella), Ali (Alastair Ian) Campbell a Brian Travers cestovali po Birminghamu a propagovali skupinu a vylepovali plakáty skupiny. Jejich první vystoupení se konalo 9. února 1979 v \"The Hare & Hounds Pub\" v Kings Heath v Birminghamu pro oslavu narozenin přítele. Po dalším vystoupení imigrační úřad vypovídá původního člena – perkusistu \"Yomi\" Babayemiho do Nigérie.\n\nPrvní vážnější příležitost se vyskytla, když si jich všimla zpěvačka Chrissie Hynde (později společně s UB40 nahrála dva megahity \"I Got You Babe\" a \"Breakfast in Bed\") a dala jim příležitost podpořit na koncertech její skupinu The Pretenders.\n\nPrvní singl UB40 se jmenoval \"King/Food For Thought\" byl vydán prostřednictvím vydavatelství Graduate Records, místní nezávislou značkou, kterou vlastnil David Virr. Singl dosáhl čtvrté místo v britské hitparádě a byl první písní, které se to podařilo ve Spojeném království bez podpory velkého nahrávacího studia.\n\nJejich první album se jmenoval \"Signing Off\", producentem byl Bob Lamb. Norman Hassan řekl k albu: \"když jsme po nahrání rozebírali písničky, slyšeli jsme zpívat v pozadí ptáky\". To proto, že skupina nahrála toto album přímo v domě producenta Boba Lamba při otevřených oknech. Signing Off byl vydán 6. září 1980 a vstoupil do britské hitparády 2. října 1980. Dosáhl nejvýše druhého místo v UK a 72 týdnů se držel v hitparádě. Signing Off je v současnosti platinové album.\n\nI přes velký úspěch v Anglii si UB40 popularitu v USA získali až po vydání alba \"Labour of Love\" v roce 1983, které obsahovalo coververze písniček. Album dosáhlo první místa v britské hitparádě a v USA získalo nejvýše osmého místo. Na albu se nachází píseň \"Red Red Wine\", coververze písně Neila Diamonda.\n\nNejúspěšnější píseň je \"(I Can not Help) Falling In Love With You\", cover verze balady od Elvise Presleyho. Píseň byla na hudbě k filmu \"Sliver\" a dosáhla první místo v celé Evropě i USA.\n\nUB40 koncertovala v Jižní Africe a také se 7. července 2007 zúčastnila Live Earth v Johannesburgu.\nV roce 2008 ohlásil odchod na sólovou kariéru Ali Campbell a krátce na to ohlásil odchod ze skupiny Mickey Virtue.\n\nUB40 byli ovlivněni jamajskou hudbou reggae a hudebním žánrem ska. Je to slyšet hlavně v písních jako \"King\", \"Madam Medusa\", \"Food for Thought\", \"Signing Off\" a \"One in Ten\". Jejich počáteční hudební styl byl jedinečný s velkým vlivem psychedelické hudby, rock and rollu, kytary, saxofonů a dubů.\n\nAli, Robin a Duncan Campellovci mají hudebních předků, jsou synové Iana Campbella, úspěšného folkového hudebníka.\n\nNěkolik nahrávek UB40 bylo ovlivněno ska, reggae a rockem 60. let, které by byly jinak veřejností nejspíš zapomenuty.\n\nUB40 jsou vůbec největší reggae skupinou všech dob co se týče počtu prodaných nahrávek. Celkově prodali okolo 55 milionů nahrávek. Během tří dekád jejich kariéry vystupovali na několik vyprodaných koncertech po celém světě. Několik z jejich komerčního úspěchu pochází z vydání coververzí písní.\n\nV začátcích se hudba UB40 zabývala i několika sociálními problémy jako rasismus a nezaměstnanost.\n\nJiné skupiny, které spolupracovaly s UB40, jsou: Pato Banton, Madness, Bitty McLean, Chrissie Hynde, Robert Palmer, Hunterz, japonský umělec Mikidozan, Nuttea, Lady Saw, Afrika Bambaataa a 808 State.\n\nSkupina je jednou z kulturně nejrozmanitějších skupin na světě. Působili zde angličtí, skotští, irští, nigerijští a jamajští hudebníci. Sestava skupiny (kromě čtyř změn) zůstává stejná po dobu téměř 30 let.\n\n\nNoví členové:\n\nHostující členové:\n\n\n \"Labour Of Love\" byl 15. v USA v roce 1988 s popularizované \"Red Red Wine\".\n\n"}
{"id": "1043133", "url": "https://cs.wikipedia.org/wiki?curid=1043133", "title": "Rituale Satanum", "text": "Rituale Satanum\n\nRituale Satanum (v překladu \"Satanský rituál\") je debutní studiové album finské black metalové skupiny Behexen z roku 2000, které vyšlo u vydavatelství Sinister Figure.\nBylo vydáno i v reedici jako digipak.\n\n\n\n"}
{"id": "1043135", "url": "https://cs.wikipedia.org/wiki?curid=1043135", "title": "Ryan Adams", "text": "Ryan Adams\n\nRyan Adams (* 5. listopadu 1974) je americký hudebník. Narodil se ve městě Jacksonville v Severní Karolíně jako prostřední ze tří sourozenců. Otec rodinu opustil, když mu bylo pět let a on tak vyrůstal převážně s prarodiči. Svou kariéru zahájil v různých lokálních skupinách, první váraznější skupinou pro něj byla kapela Whiskeytown, kterou založil roku 1994 a se kterou hrál do roku 2000. Se skupinou vydal tři studiová alb a následně nastoupil na sólovou dráhu. Své první sólové album nazvané \"Heartbreaker\" vydal ještě v roce 2000 a následovala jej řada dalších. V roce 2013 vydal jedno EP s punkovou skupinou Pornography. Na většině svých alb hraje rock a alternativní country; v roce 2010 vydal heavymetalové album \"Orion\". Od roku 2009 je jeho manželkou herečka a zpěvačka Mandy Mooreová.\n\n\n"}
{"id": "1043140", "url": "https://cs.wikipedia.org/wiki?curid=1043140", "title": "K.d. lang", "text": "K.d. lang\n\nk.d. lang, rodným jménem Kathryn Dawn Lang (* 2. listopadu 1961) je kanadská hudebnice a herečka. Narodila se v Edmontonu, ale vyrůstala ve vesnici Consort. Studovala na Red Deer College ve městě Red Deer, kde se začala věnovat hudbě. Nejprve působila ve skupině The Reclines, s níž vydala tři studiová alba. Roku 1988 vydala své první sólové album \"Shadowland\" a téhož roku zpívala na zahajovacím ceremoniálu při zimních olympijských hrách. Později nahrála několik dalších alb; mimo hudby se občasně věnuje také herectví (hrála ve filmech, seriálech i v divadle). Za svou kariéru získala řadu ocenění, mezi něž patří například ceny Grammy, Juno či BRIT. V roce 2013 byla uvedena do Canadian Music Hall of Fame.\n\n"}
{"id": "1043142", "url": "https://cs.wikipedia.org/wiki?curid=1043142", "title": "Palác SANU", "text": "Palác SANU\n\nPalác SANU (srbsky v cyrilici Палата САНУ, v latince Palata SANU) je sídlem Srbské akademie věd a umění. Ornamentální palác se nachází na \"Knez Mihailově ulici\", v centru metropole Bělehradu.\n\nV současné době je palác kulturní památkou. Vybudován byl podle projektu z roku 1912 a vzhledem k neustálým válkám na začátku 20. století byl dokončen až roku 1924. Architekty projektu byli Andre Stevanović a Dragutin Đorđević. Palác v monumentálním stylu kombinuje prvky eklektismu a secese. Stavební práce byly zadány české kanceláři architekta Matěje Blecha, probíhaly však pouhý první rok, před vypuknutím války. \n"}
{"id": "1043143", "url": "https://cs.wikipedia.org/wiki?curid=1043143", "title": "Genesis P-Orridge", "text": "Genesis P-Orridge\n\nGenesis P-Orridge, rodným jménem Neil Andrew Megson (* 22. února 1950) je anglický hudebník a básník. Roku 1969 založil umělecký kolektiv COUM Transmissions, který byl aktivní do roku 1975. Roku 1975 založil hudební skupinu Throbbing Gristle, která se rozpadla roku 1981, ale v letech 2004 až 2010 byla opět aktivní. Roku 1982 založil spolu s dalším členem této skupiny Peterem Christophersonem nový projekt Psychic TV. Později působil v dalších projektech, jako například Thee Majesty a spolupracoval se skupinou Pigface. Od roku 1993 byla jeho manželkou hudebnice Lady Jaye Breyer P-Orridge. Roku 2017 mu byla diagnostikována leukemie.\n\n"}
{"id": "1043146", "url": "https://cs.wikipedia.org/wiki?curid=1043146", "title": "Zdeslavický potok", "text": "Zdeslavický potok\n\nZdeslavický potok je levostranný přítok říčky Vrchlice v okrese Kutná Hora ve Středočeském kraji. Délka jeho toku činí 5,7 km. Plocha povodí měří 10,3 km².\n\nPotok pramení ve Švábinovském lese, jižně od osady Švábínov, v nadmořské výšce okolo 460 m. Na horním toku směřuje převážně na sever, protéká výše zmíněnou osadou, pod kterou spolu s levostranným přítokem \"Švábina\" napájí \"Švábinský rybník\". Po několika stech metrech vzdouvá vody potoka další rybník, který se nazývá Hejniční. Pod hrází tohoto rybníka přijímá potok levostranný přítok přitékající od Vernýřova. Na středním a dolním toku se Zdeslavický potok obrací více na severovýchod, protéká v blízkosti Zdeslavic, severovýchodně od nichž přijímá zprava \"Pastvický potok\", který je jeho největším přítokem. Do Vrchlice se vlévá západně od Krasoňovic na 21,6 říčním kilometru v nadmořské výšce okolo 395 m.\n\n"}
{"id": "1043153", "url": "https://cs.wikipedia.org/wiki?curid=1043153", "title": "Martin Chren", "text": "Martin Chren\n\nMartin Chren (* 2. ledna 1984, Zlaté Moravce) je  slovenský fotbalový obránce od roku 2017 hráč klubu FC ViOn Zlaté Moravce.\n\nSvoji profesionální fotbalovou kariéru začal v FC ViOn Zlaté Moravce, kam přišel v roce 2005 z dorostu. Vypracoval se na kapitána týmu.\nV červnu 2015 se zapojil do přípravy slovenskýho prvoligového týmu FO ŽP ŠPORT Podbrezová. Krátce poté se stal hráčem rakouského třetiligového klubu SV Horn.\n\n"}
{"id": "1043155", "url": "https://cs.wikipedia.org/wiki?curid=1043155", "title": "Epistáze", "text": "Epistáze\n\nEpistáze v batesonovsko-mendelovské genetice je situace, kdy je aktivita jednoho genu maskována efekty genu jiného. Příkladem je mutace v genu SWI5, která má za následek poruchu v pohlavním rozmnožování kvasinek – tento mutantní efekt se však neprojeví, pokud je zároveň vhodně mutován SIN3 gen. SIN3 je tak epistatický k SWI5. Podobně, máme-li dvě mutace v jedné metabolické dráze, ta z mutací, jež blokuje první krok dráhy, bude epistatická k mutaci, jež blokuje krok následující – ta se totiž při dvojité mutaci vůbec neprojeví (v učebnicovém případě). \n\nPoněkud odlišnou definici má termín ve statistické genetice: je to jev, kdy fenotyp dvojitého mutanta (mutanta ve dvou lokusech) nemůže být vysvětlen prostou kombinací obou jednotlivých mutací. Příkladem může být hypotetická situace, kdy mutace A i mutace B jednotlivě snižují odolnost k určité chemické látce o cca 10 % ve srovnání s výchozím (wild-type) stavem, přičemž však dvojitý mutant v A i B má odolnost sníženou o 90 %. Epistáze je příznakem genetické interakce dvou lokusů (genů).\n\nEpistáze je typ genové interakce, kdy jeden gen překryje fenotypický projev dalších genů. Epistatický gen překryje projev hypostatického genu. Jeden znak je u epistáze kódován více geny (oligogenní, polygenní, multifaktoriální dědičnoost).\nEpistáze nemá vliv na genotyp, ale pouze na fenotyp.\nEpistatických genů může být víc. Mohou působit jen za určitých okolností. Mohou působit na molekulární úrovni jen v některé fázi tvorby znaku, projeví se jen částečně. Epistáze může být mutace, která se v dalších generacích neprojeví.\nExistuje 6 hlavních epistatický interakcí.\n\nDýně může mít barvy založené na dominantní a recesivní alele: zelená (aa), žlutá (AA,Aa). Vedle genu A se vyskytuje i epistatický gen B, který v dominantní formě (BB,Bb) ruší účinek genu A, výsledkem je bílá barva dýně.\n\nRecesivní homozygot (bb) nemá epistatický účinek.\n\nŠtěpný poměr 1 (zelená) 3 (žlutá) 12 (bílá - epistáze) je vysvětlen obrázkem.\nMyši mohou mít barvy založené na dominantní a recesivní alele: Hnědá (bb), černá (BB,Bb)\n\nVedle genu B se vyskytuje i epistatický gen A, který ve formě recesivního homozygota (aa) ruší účinek ostatních genů, výsledek je bílá.\n\nDominantní homozygot (AA) ani heterozygoti (Aa) nemají epistatický účinek.\n\nŠtěpný poměr 9(černá) 3 (hnědá) 4 (bílá – epistáze) je vysvětlen obrázkem.\nJe situace, kdy recesivní alely na odlišných lokusech překrývají fenotypický projev dvou dominantních alel na stejných lokusech. Jinými slovy se projeví recesivní homozygot (aa), dominantní alely (AB) jsou potlačeny. Štěpný poměr 9:3:3:1 se změní na 9:7 v F2\n\nDominantní alely (AB) na odlišných lokusech překryjí účinek všech možných kombinací alel kromě recesivních homozygotů (aabb). Tato situace nastává například u rýže či jiných rostlin, kdy se štěpný poměr pro kombinaci dvou genů 9:3:3:1 mění na poměr 15:1 v F2.\n\nA je epistatické k B nebo b, současně B je epistatické k A nebo a.\nDominantní alela na jednom lokusu zabraňuje projevům jak dominantní tak recesivní alely na jiném lokusu. \nDvě dominantní alely (A,B) mají standardní efekt, pokud jsou separovány, ale pokud jsou spolu (AABB, AaBb,) získají zesílený (odlišný) efekt.\n"}
{"id": "1043160", "url": "https://cs.wikipedia.org/wiki?curid=1043160", "title": "Boys and Girls (album)", "text": "Boys and Girls (album)\n\nBoys and Girls je šesté sólové studiové album anglického hudebníka Bryana Ferryho. Vydalo jej v červnu roku 1985 hudební vydavatelství E.G. Records. Nahráno bylo v několika různých studiích v letech 1983 až 1985 a o jeho produkci se spolu s Ferrym staral Rhett Davies. Na albu se vedle jiných podíleli například David Gilmour, Mark Knopfler či Nile Rodgers. V britské hitparádě (UK Album Charts) se album umístilo na první příčce; v americké (Billboard 200) na třiašedesáté.\n\n"}
{"id": "1043162", "url": "https://cs.wikipedia.org/wiki?curid=1043162", "title": "Vivian Maierová", "text": "Vivian Maierová\n\nVivian Maierová, plným jménem Vivian Dorothea Maier (1. února 1926 Bronx, New York – 21. dubna 2009 Chicago) byla americká umělecká fotografka, která se věnovala zejména dokumentování pouličního městského života. Její matkou byla Francouzka Maria Jaussaudová, otcem Rakušan Charles Maier. Pracovala v nekvalifikovaných profesích, zejména jako chůva. Vytvořila kolem 150 tisíc fotografií a dvou tisíc svitkových filmů, které však za svého života neuveřejňovala. Její majetek byl po smrti vydražen a většinu fotografií postupně získal historik a sběratel John Maloof, který je začal postupně uveřejňovat na internetu. Následovala vlna zájmu o doposud neznámou umělkyni, Maierové se rychle dostalo mezinárodního uznání a byla uspořádána řada výstav jejích fotografií.\n\nBěží však soudní spor o to, kdo je právoplatným dědicem jejího díla.\n\nV dětství se Maierová několikrát stěhovala mezi francouzskými podalpskými vesničkami a New Yorkem. Kolem roku 1930 rodinu dočasně opustil otec. Ve Francii tak žila se svou matkou nejprve v Saint-Bonnet-en-Champsaur, v roce 1935 v sousední obci Saint-Julien-en-Champsaur. Před rokem 1940 se vrátily do New Yorku, kde žil její otec a bratr Charles. \n\nFotografovala několika různými přístroji, nejvíce fotografií zřejmě vzniklo fotoaparátem značky Rolleiflex. Díky tomu, že jej neměla před obličejem, ale na hrudníku, mohla s objekty svého zájmu udržovat oční kontakt. \n\nByla uzavřeným člověkem, nikdy nenavázala vážnější známost. Do svých pokojů zásadně nepouštěla cizí osoby a v laboratořích, kde si nechávala vyvolávat fotografie, uváděla vymyšlená jména. \n\nZemřela osamělá a prakticky bez prostředků ve věku 83 let. \n\nNejvětší část fotografií Maierové je v držení Johna Maloofa, který koupil desítky tisíc negativů při dražbě jejího majetku. Zaplatil za ně necelých 400 dolarů. Aby vypátral její příbuzné, najal si genealogy. Muži jménem Sylvain Jaussaud, kterého experti označili za nejbližšího příbuzného, pak zaplatil nezveřejněnou částku za práva k jejímu dílu. \n\nDalších asi 17 500 negativů má Jeffrey Goldstein z Chicaga. Oba muži negativy začali prodávat, což vadilo bývalému komerčnímu fotografovi a právníkovi Davidu C. Dealovi. Najal vlastní genealogy. Ti v jihofrancouzském městě Gap našli bývalého státního úředníka Francise Bailleho, který je podle nich tím pravým nejbližším příbuzným. O svém příbuzenství s Maierovou neměl Francis Baille do té chvíle ani tušení, poté však začal usilovat o to, aby byl uznán za jejího dědice. \n\nSpor se může táhnout roky. Dokud bude trvat, může to zabránit dalšímu zveřejňování díla Maierové. \n\nV roce 2013 natočil John Maloof celovečerní dokumentární film \"Hledání Vivian Maier\" (Finding Vivian Maier, 83 minut). Film do České republiky uvedla společnost Aerofilms, česká premiéra proběhla 4. prosince 2014.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1043164", "url": "https://cs.wikipedia.org/wiki?curid=1043164", "title": "Mistrovství světa v hokejbalu 2007", "text": "Mistrovství světa v hokejbalu 2007\n\nMistrovství světa v hokejbalu 2007 bylo 7.mistrovství světa. Konali se ve městě Ratingenu v Německu. Vítězem se stal po 4.za sebou tým Kanady, když ve finále porazil tým Česka v poměru 5:0. Slovensko porazilo v souboji o bronz tým Itálie 6:0.\n"}
{"id": "1043165", "url": "https://cs.wikipedia.org/wiki?curid=1043165", "title": "Johann Georg Albrechtsberger", "text": "Johann Georg Albrechtsberger\n\nJohann Georg Albrechtsberger (3. února 1736, Klosterneuburg, Rakousko – 7. března 1809, Vídeň) byl rakouský varhaník, hudební skladatel a pedagog.\n\nNarodil se v obci Klosterneuburg nedaleko Vídně, Jeho otec byl sedlák a kočí. Od sedmi let byl vokalistou v místním klášteře. Hudbu studoval nejprve na gymnáziu v benediktinském klášteře v Melku, pokračoval v jezuitském semináři ve Vídni a stal se jedním z nejvýznamnějších kontrapunktistů své doby. Albrechtsbergerovými spolužáky byli mimo jiné Michael Haydn a Franz Joseph Aumann. \n\nPo dokončení studií byl od roku 1755 nejprve varhaníkem v Raabu (dnes maďarský Györ), poté v klášteře Maria Taferl a ve své mateřském klášteře v Melku. Od roku 1768 se živil jako varhaník a varhanář ve Vídni. Od roku 1770 působil jako varhaník v katedrále svatého Štěpána a jako sbormistr v karmelitánském kostele ve vídeňské čtvrti Döbling. V roce 1772 byl jmenován dvorním varhaníkem císaře Josefa II. a v roce 1793 se v katedrále sv Štěpána stal ředitelem kůru. Tuto funkci si podržel až do své smrti v roce 1809.\n\nJeho pověst vynikajícího hudebního teoretika přivedla do Vídně řadu studentů, z nichž se později stali znamenití hudebníci. Byli mezi nimi např. Johann Nepomuk Hummel, Ignaz Moscheles, Antonín Vranický, Ludwig van Beethoven, Antonín Rejcha a Franz Xaver Wolfgang Mozart. V roce 1798 jej Švédská hudební akademie ve Stockholmu jmenovala svým čestným členem.\n\nAlbrechtsberger byl ženatý s Rosalií Whitovou a měl s ní 15 dětí. Pouze šest však svého otce přežilo. Zemřel ve Vídni a je pohřben na hřbitově sv. Marxe, kde je pohřben i Wolfgang Amadeus Mozart.\n\nTiskem vyšly jeho preludia, fugy a sonáty pro klavír a pro varhany a další komorní díla, celkem 27 skladeb. Většina jeho prací, zejména větší díla instrumentální a vokální, zůstala v rukopise. Uvádí se, že zkomponoval 279 chrámových skladeb, 278 skladeb pro klávesové nástroje a dalších 193 instrumentálních skladeb. Velká část těchto rukopisů je uložena v knihovně \"Vídeňské společnosti přátel hudby (Vienna Gesellschaft der Musikfreunde)\". \n\nZ dnešního hlediska jasou patrně nejcennějšími jeho teoretické práce. \n\nVarhany a klavír\n\nKomorní skladby a instrumentální koncerty\n\nChrámové skladby\n\n\n"}
{"id": "1043166", "url": "https://cs.wikipedia.org/wiki?curid=1043166", "title": "Guayana Esequiba", "text": "Guayana Esequiba\n\nGuayana Esequiba (další možné pojmenování Teritorium Esequiba, ve Venezuele též používaný název Zona en Reclamación) je území v Guyaně, které si nárokuje sousední Venezuela. Jedná se území na západ od řeky Essequibo, která pramení na jihu země při brazilských hranicích, protéká Guyanou severním směrem a nakonec ústí do Atlantského oceánu. Nárokované území má rozlohu 159 000 km², což představuje více jak 60 % rozlohy Guyany.\n\nZ administrativně-správního hlediska území sestává z regionů Barima-Waini, Cuyuni-Mazaruni, Pomeroon-Supenaam, Potaro-Siparuni, Upper Takutu-Upper Essequibo a Essequibo Islands-West Demerara. Status území je předmětem tzv. Ženevské dohody podepsané 17. února 1966 Spojeným královstvím (tehdejší správce Guyany) a Venezuelou, ve které zúčastněné strany souhlasí v hledání praktického, mírového a uspokojivého řešení sporu. \n\nŠpanělé a Nizozemci začali osídlovat severní pobřeží Jižní Ameriky na konci 16. století. Nizozemská západoindická společnost zde začala podnikat okolo roku 1620 a postupně zde vznikly kolonie Essequibo, Demerara a Berbice. Snahy o nizozemské osidlování vnitrozemí ztroskotávaly. Britové do regionu přišli okolo roku 1700 a začali zakládat kávovníkové, bavlníkové a třtinové plantáže, na kterých pracovali afričtí otroci. Při založení generálního kapitanátu Venezuela španělským králem Karlem III. byla ustanovena hranice mezi španělskými a nizozemskými pozicemi v podobě řeky Essequibo, nicméně tato hranice fungovalo pouze de iure, žádná významnější kolonizace ze strany Španělska zde na západním břehu řeky neprobíhala. Nizozemci postupně ztráceli kontrolu na územím na východním břehu řeky Essequibo, na počátku 19. století zde byli dominantní Britové. Tři nizozemské kolonie byly oficiálně přenechány Spojenému království podepsáním anglo-nizozemské dohody v roce 1814 po ukončení Napoleonských válek.\n\nV roce 1835 provedl cestovatel Robert Hermann Schomburgk pod záštitou Královské geografické společnosti biologický a geografický průzkum britského území. Následně byl pověřen vymezením hranic mezi britskými pozicemi a Venezuelou a Nizozemskou Guyanou (dnešní Surinam). Tzv. „Schombrugkova linie“ přiřkla Spojenému království rozlehlá území sahající na západním břehu Essequiba. Venezuela zpochybnila tuto hraniční linii a roku 1844 vznesla požadavek na území západně od řeky Essequibo. Británie přišla s protinávrhem, který však Venezuela odmítla.\n"}
{"id": "1043171", "url": "https://cs.wikipedia.org/wiki?curid=1043171", "title": "Rob Mariano", "text": "Rob Mariano\n\nRobert Carlo „Boston Rob“ Mariano (* 25. prosince 1975 Canton, Massachusetts) je americká televizní osobnost, účastník reality show \"Kdo přežije\" a \"The Amazing Race\". Původní profesí je stavební dělník.\n\nV pořadu \"Kdo přežije\" hrál ve čtyřech sériích, z toho poslední vyhrál. V jeho první řadě (\"\") nebyla jeho hra nic moc. Do pořadu se vrátil v osmé sezóně (\"\"), kde začal chodit s Amber Brkich. Po skončení této série si ji vzal a mají spolu čtyři dcery. V \"Návratu hvězd\" hrál roli velkého padoucha, což se mu ve finále nevyplatilo, protože právě Amber ho porazila na hlasy 4:3. Nakonec ho ale jeho padoušská hra proslavila a i díky ní se dostal do další hvězdné řady \"\". V této sezóně byl oprávněně zařazen do kmene Zloduchů, kde bojoval o moc s Russellem Hantzem, který ho nakonec vyřadil. Právě oni dva se ještě vrátili do 22. série (\"\"), kde bojovali proti sobě. Tentokrát ale hru ovládl Boston Rob a vyhrál. Společně s Amber také soutěžil v 7. a 11. sérii show \"The Amazing Race\".\n"}
{"id": "1043173", "url": "https://cs.wikipedia.org/wiki?curid=1043173", "title": "Tyranno", "text": "Tyranno\n\nTyranno Fiber® je obchodní značka keramického textilního vlákna japonské firmy \"Ube Industries\". \n\nPráce na vývoji vlákna začaly v 70. letech 20. století. V roce 1989 se vývoj nacházel v poloprovozním stádiu (viz \"Kostikov\"), začátek průmyslové výroby není známý. Na začátku 21. století obsahuje prodejní katalog druhy \"ZMI\", \"LoxM\", \"S\" a \"SA\" .\n\nTyranno se dodává jako příze v jemnosti 200 tex (800 jednotl. filamentů), jako tkanina, rouno, pletenec a sekané (\"chopped\") vlákno. \n\n Pod obchodním názvem Tyrannohex® se prodává materiál z keramických vláken zhotovený sintrováním, při kterém se změnila amorfní vlákna s obsahem \"Si-Al-C-O\" při teplotách kolem 1350°C na polykrystalickou látku \"SiC\". Tyrannohex se dá formovat dvou- nebo trojrozměrně a má snášet teploty až 2000°C (viz \"Bansal/Singh\").\n\n"}
{"id": "1043175", "url": "https://cs.wikipedia.org/wiki?curid=1043175", "title": "Skokan lesní", "text": "Skokan lesní\n\nSkokan lesní (\"Rana sylvatica\" nebo \"Lithobates sylvaticus\") je druh žab z rodu \"Rana\". Vyniká vysokou odolností proti zimě, dokáže zamrznout a přežít zamrzlý na teplotu -18 °C i měsíce, proto je hodně zkoumán v souvislosti s kryoprezervací a kryonikou.\n\nSkokan lesní dorůstá do délky až osm centimetrů, přičemž samečkové jsou o něco menší. Na horní straně se jeho zbarvení pohybuje od žlutohnědé, šedivé, oranžové, růžovohnědé až do tmavě šedozelené, přičemž samice mívají blíže k červeným odstínům. Mohou se vyskytovat také černé nebo tmavě hnědé skvrnky. Přes oči má skokan lesní černou masku.\n\nZespodu bývá skokan lesní světle žlutý nebo zeleno bílý.\n\nSkokan lesní se vyskytuje v severní části Severní Ameriky, od Aljašky přes všechny kanadské provincie až na severovýchod Spojených států amerických, nejjižněji na severu Georgie.\nPodle Mezinárodního svazu ochrany přírody se jedná o málo dotčený taxon.\n"}
{"id": "1043178", "url": "https://cs.wikipedia.org/wiki?curid=1043178", "title": "Terry Jacks", "text": "Terry Jacks\n\nTerrence Ross \"Terry\" Jacks (* 29. března 1944, Winnipeg, Manitoba) je kanadský zpěvák, skladatel, hudební producent a ochránce životního prostředí. Je známý především díky hitu „Seasons in the Sun“.\n\n"}
{"id": "1043196", "url": "https://cs.wikipedia.org/wiki?curid=1043196", "title": "Franz Koritschoner", "text": "Franz Koritschoner\n\nFranz Koritschoner (23. února 1891 Vídeň – 9. června 1941 Osvětim) byl rakouský politik a jeden ze zakladatelů Komunistické strany Rakouska (Kommunistische Partei Österreichs; KPÖ).\n\nV roce 1918 byl u vzniku komunistické strany Rakouska. Až do roku 1927 byl členem jejího ústředního výboru. Mimo to působil jako editor stranických novin \"Die Rote Fahne\". Později se stal předsedou rakouských revolučních odborů a pracoval v Profinternu v Moskvě.\n\nNa základě falešných obvinění byl v roce 1937 zatčen a až do roku 1940 vězněn v Sovětském svazu. V dubnu 1941 předaly sovětské úřady Koritschonera do rukou nacistického Německa. Ihned byl zatčen gestapem a uvězněn ve Vídni. 3. června byl poslán do koncentračního tábora v Osvětimi, kde jej o několik dní později – 9. června – zavraždili.\n\nPosmrtně byl během XX. sjezdu Komunistické strany Sovětského svazu zproštěn obvinění pro nedostatek důkazů.\n"}
{"id": "1043197", "url": "https://cs.wikipedia.org/wiki?curid=1043197", "title": "Knuthova cena", "text": "Knuthova cena\n\nKnuthova cena je ocenění, které uděluje ACM SIGACT (\"Association for Computing Machinery Special Interest Group on Algorithms and Computation Theory\") za mimořádný přínos v oblasti teoretických základů informatiky. Je pojmenována podle informatika Donalda Ervina Knutha. \n\nKnuthova cena se uděluje každého jeden a půl roku od roku 1996 a její součástí je finanční částka ve výši pěti tisíc amerických dolarů. Ve srovnání s Gödelovou cenou, která se uděluje za vynikající články, je Knuthova cena udělována spíše za celkový přínos v dané oblasti.\n\n\n"}
{"id": "1043200", "url": "https://cs.wikipedia.org/wiki?curid=1043200", "title": "Nançay", "text": "Nançay\n\nNançay je francouzská obec v departementu Cher v regionu Centre-Val de Loire. Podle sčítání v roce 2012 v ní žije 879 obyvatel. Vesnice leží 170 km jižně od Paříže v lesnaté oblasti Sologne, protéká jí řeka Rère.\n\n\nPrvní písemná zmínka o obci pod názvem \"Nanciacos\" pochází z roku 1010. Pobývala zde Jana z Arku. Místními památkami jsou zámek z 15. století a kostel \"Église Saint-Laurian\". Spisovatel Alain-Fournier zasadil do Nançay děj své knihy \"Kouzelné dobrodružství\". Lokální specialitou jsou sušenky zvané \"les sablés\".\n\nV roce 1965 byl na katastru Nançay zřízen největší francouzský radioteleskop Le radiotélescope décimétrique de Nançay (NRT), který spravuje Pařížská observatoř. Součástí areálu je také veřejnosti přístupné planetárium \"Pôle des Etoiles\".\n\n\n"}
{"id": "1043201", "url": "https://cs.wikipedia.org/wiki?curid=1043201", "title": "Samuel Afum", "text": "Samuel Afum\n\nSamuel Afum (* 24. prosince 1990, Accra, Ghana) je ghanský fotbalový útočník, který v současnosti působí ve švýcarském klubu Neuchâtel Xamax, kde je na hostování z Young Boys Bern.\n\nSvoji fotbalovou kariéru začal v ghanském klubu Hearts of Oak SC, kde se stal se 13 góly společně s Bismarkem Idanem nejlepším kanonýrem ghanské Premier League sezóny 2009/10. V létě 2010 odešel do egyptského týmu Smouha SC, kde působil až do ledna 2013.\n\nPoté odešel do švýcarského celku Young Boys Bern. 4. února 2016 odešel na hostování do Neuchâtel Xamax.\n\n"}
{"id": "1043205", "url": "https://cs.wikipedia.org/wiki?curid=1043205", "title": "Notch receptor", "text": "Notch receptor\n\nNotch receptor je transmembránový protein a receptor živočišných buněk. V extracelulární části obsahuje opakující se EGF motivy, které vytváří vazebnou doménu pro vazbu Notch ligandu (např. proteinu Delta u octomilek). Notch byl původně pojmenován u octomilek (\"Drosophila\"), u \"C. elegans\" se nachází dva Notch receptory (lin-12 a glp-1), u člověka se gen nazývá TAN-1, u myši int-3 a u \"Xenopus\" je to Xotch.\n\nNotch receptor je vyráběn v endoplazmatickém retikulu, kde se po dokončení kotranslační translokace asociuje s transmembránovým proteinem presenilinem. Následně prochází do Golgiho aparátu, kde dochází k proteolytickému rozštěpení Notch receptoru na část „extracelulární“ (vázající ligand) a „transmembránovou a intracelulární“. Obě části však zůstávají spojené a jsou transportovány na cytoplazmatickou membránu. Na membráně může vázat Notch ligand, který je rovněž transmembránový – vazba ligandu na Notch receptor je tedy fakticky spíše vazbou dvou buněk pomocí jejich receptorů. Když se Notch ligand naváže, uskuteční se daší dvě proteolytická štěpení Notch receptoru. Druhé z těchto štěpení je zprostředkováno presenilinem (resp. širším komplexem gama-sekretázou) a způsobuje, že se vnitrobuněčná doména Notch receptoru uvolní do cytosolu. Následně dochází k přenosu signálu do jádra a aktivaci specifických transkripčních faktorů. V typickém případě je výsledkem proběhnuté Notch signalizace rozrůznění a polarizace mezi buňkou, která signál vysílala (nesla Notch ligand) a tou, která signál přijímala (nesla receptor Notch). Obvykle se to děje mj. tak, že v cílové buňce pozitivní zpětnou vazbou vzrůstá tvorba Notch receptoru a snižuje se tvorba ligandu.\n"}
{"id": "1043211", "url": "https://cs.wikipedia.org/wiki?curid=1043211", "title": "Metujská niva", "text": "Metujská niva\n\nMetujská niva je geomorfologický okrsek v střední části Úpsko-metujské tabule, ležící v okrese Náchod v Královéhradeckém kraji.\n\nPás okrsku kolem řeky Metuje se táhne zhruba mezi sídly Jaroměř (na západě) a Nové Město nad Metují (na východě). Uvnitř okrsku leží částečně město Nové Město nad Metují.\n\nOkrsek obsahuje chráněné území přírodní památka Stará Metuje.\n\nOkrsek Metujská niva (dle značení Jaromíra Demka VIC–2A–5) geomorfologicky náleží do celku Orlická tabule a podcelku Úpsko-metujská tabule.\n\nAlternativní členění Balatky a Kalvody okrsek Metujská niva nezná, uvádí pouze dva jiné okrsky Úpsko-metujské tabule (Českoskalická tabule a Novoměstská tabule).\n\nNiva sousedí s dalšími okrsky Orlické tabule (Rychnovecká tabule na severozápadě, Novoměstská tabule na severu, Bohuslavická tabule na jihu) a s celkem Východolabská tabule na západě.\n\n"}
{"id": "1043212", "url": "https://cs.wikipedia.org/wiki?curid=1043212", "title": "The Animals (britské album)", "text": "The Animals (britské album)\n\nThe Animals je britské debutové album The Animals vydané v roce 1964. Je odlišné od amerického debutového alba shodně nazvaného \"The Animals\".\n\n\n"}
{"id": "1043215", "url": "https://cs.wikipedia.org/wiki?curid=1043215", "title": "Sekretáza", "text": "Sekretáza\n\nSekretázy jsou proteázy štěpící transmembránové proteiny – jejich substrátem je např. amyloidový prekurzorový protein (APP), angiotenzin konvertující enzym (ACE), transformující růstový faktor α (TGFα) a faktor nádorové nekrózy (TNF). Patří k nim:\nVšechny tři jsou schopné štěpit APP, přičemž β-sekretáza a γ-sekretáza jsou potřeba pro uvolnění amyloidu beta (42 aminokyselin, tzv. Aβ42), který je patologickou příčinou Alzheimerovy choroby. Alfa-sekretáza vytváří z APP proteinový produkt o délce 26 aminokyselin, který zřejmě Alzheimerovu chorobu nezpůsobuje.\n"}
{"id": "1043219", "url": "https://cs.wikipedia.org/wiki?curid=1043219", "title": "Láďa Hruška", "text": "Láďa Hruška\n\nLáďa Hruška, vlastním jménem Ladislav Hruška (* 13. února 1978 Městec Králové) je český televizní reportér známý také jako propagátor pokrmů zhotovených z levných surovin.\n\nPůvodním vzděláním učitel se zaměřením na chemii a biologii. Už během studií na pedagogické fakultě získával první zkušenosti jako redaktor v regionálním tisku. Po absolutoriu se rozhodl alespoň chvíli své zaměření uplatnit ve škole a dva roky vyučoval na škole v Městci Králové. V roce 1998 zaměstnání učitele opustil a přijal pozici reportéra v Nymburském deníku. V dalších letech postupně pracoval pro Český rozhlas, Frekvenci 1 a od roku 2007 pro TV Prima.\n\nV roce 2012 nastoupil do TV Nova, kde se přes pozici terénního zpravodaje dostal k funkci „potravinového inspektora“. Z toho na pokyn vedení televize časem vznikl kulinářský experimentátor, který přímo v rámci zpravodajství zkoušel vařit z levných receptů, které na jeho výzvu začali do televize posílat diváci. Hruška tyto recepty z levných surovin, někdy i považovaných za potravinový odpad (kůže apod.), propagoval jako „levné a chutné“. Prakticky okamžitě za to začal být kritizován celou řadou dietologů a lékařů.\n\nV únoru 2015 podal na Nově výpověď. Od května 2015 pracuje v bulvárním webu Extra.cz, pro který natáčí videoblog o vaření.\n\nOd srpna 2015 na FTV Prima začal točit pořad \"Vychytávky Ládi Hrušky\", které se vysílají od září 2015.\n\nHrál ve filmu \"Vánoční Kameňák\".\n\nV září 2014 TV Nova vydala tištěnou kuchařku \"Vaříme s Láďou Hruškou\", rovněž kritizovanou výživovými experty. Z knihy se stal bestseller. Do konce roku 2014 by se mělo prodat 400 000 kusů, původní náklad přitom činil jen 30 000 kusů. Není přitom vůbec jasné, kdo je autorem jednotlivých receptů.\n"}
{"id": "1043220", "url": "https://cs.wikipedia.org/wiki?curid=1043220", "title": "Mikuláš Tóth", "text": "Mikuláš Tóth\n\nMikuláš Tóth (* 15. března 1988, Košice, Československo) je slovenský fotbalový obránce, v současnosti působící v klubu FC Lokomotíva Košice.\n\nJeho oblíbenými fotbalisty jsou brazilští obránci Roberto Carlos a Cafu, oblíbeným klubem anglický Chelsea FC.\n\n"}
{"id": "1043223", "url": "https://cs.wikipedia.org/wiki?curid=1043223", "title": "Otázky učitele ve výukovém dialogu", "text": "Otázky učitele ve výukovém dialogu\n\nOtázky učitele ve výukovém dialogu jsou nejčastěji ve formě tázací věty. Mohou to být i úkoly, které musí žáci splnit, a můžou mít podobu rozkazovací věty. Učitel se jimi ptá, protože se chce něco dozvědět. Klade je, aby dovedl žáky k novým poznatkům, aby si ověřil jejich dosavadní znalosti, a podle žákových odpovědí je hodnotí. \n\nOtázky jsou pokládány v rámci výukového dialogu. Funkce dialogu se dají shrnout do tří základních skupin. Dialog má rozvíjet kognitivní dovednosti žáka, afektivní stránku žákovi osobnosti a sociální stránky vyučování.\n\nOdpověď je vyjádřením již osvojeného faktu, který byl v minulosti prezentován učitelem např. v předchozí hodině. Na tyto otázky existuje pouze jedna správná odpověď, kterou zná učitel dopředu.\n\nPř.: Učitel popíše osobnost z historie (Karel VI.), ukáže obrázek, na kterém je osobnost vyobrazena, a ptá se žáka, jaké je její jméno otázkou: Jmenuje se? Pokud žáci neodpoví, ptá se dál: Karel?\n\n\nZadání otázky vyžaduje pro odpověď aplikaci nějakého pravidla, kdy hlavním předpokladem je žákovo porozumění. Odpověď není dostupná z učebnice nebo jiného materiálu, který mají žáci po ruce, takže si odpověď vytvoří na základě svých znalostí. Otázky vždy směřují k jediné správné odpovědi.\n\nPř.: Žák čte cvičení zaměřené na význam slova, učitel položí otázku: Kde je základní význam slova? U kterého výrazu?\n\nOtázky jsou pokládány formou jednoduchého dotazování. Jako odpověď žáci vyjmenovávají početnou množinu předmětů. Odpověď si vybaví z minulé hodiny, protože je to již prezentovaný fakt. Na otázky existuje více správných odpovědí.\n\nPř.: Učitel probírá v hodině téma kultura a ptá se: Když řeknu kultura, co vás napadne, co si pod tím pojmem představíte?\n\nPoložené otázky směřují k analýze, hodnocení, tvořivému výkonu žáků. Žák na základě znalostí vytvoří sám odpověď, není přímo dostupná z učebního materiálu. Odpověď není pouze jedna správná.\n\nPř.: Učitel se zabývá tématem volebního práva a ptá se: Máte jít volit nebo ne? Proč?\n\nNejčastějšími chybami v kladení otázek jsou: jazyková nesprávnost jako je např. nesprávný slovosled, odborná nepřesnost, věcná nesprávnost, nesrozumitelnost otázky, nejednoznačnost otázky, kdy učitel položí více otázek a žák neví, na kterou z nich má odpovědět dříve, položené otázky mohou být velmi jednoduché nebo naopak příliš těžké, to se projevuje jako nepřiměřenost otázky. Učitel opomene pauzu, tudíž žáci nemají dostatek prostoru na promyšlení odpovědi. Za chybu je považována i následná práce s žákovými odpověďmi, např. učitel položí otázku, která vypadá jako otevřená, ale odpovědi žáka bude označovat za špatné a bude po něm požadovat pouze jednu správnou odpověď, jako je na otázku uzavřenou.\n\nUčitelé mohou využít 4 strategie k určení žáka, který má odpovědět na položenou otázku.\n"}
{"id": "1043224", "url": "https://cs.wikipedia.org/wiki?curid=1043224", "title": "Henri Antoine Marie Teissier", "text": "Henri Antoine Marie Teissier\n\nMons. Henri Antoine Marie Teissier (* 21. července 1929, Lyon) je francouzsko-alžírský římskokatolický kněz a emeritní arcibiskup Alžíru.\n\nNarodil se 21. července 1929 v Lyonu. Vyrůstal v různých městech Francie a učil se u jezuitů. Roku 1947 odešel za svou rodinou do Alžírska. Po studiu v Séminaire des Carmes v Paříži byl dne 24. března 1955 vysvěcen na kněze pro arcidiecézi Alžír. Poté odešel studovat arabštinu do Dominikánského institutu v Káhiře, kde byl svědkem vzestupu arabského nacionalismu. Roku 1958 se vrátil do Alžíru. Je jedním z dvaceti kněží (včetně kardinála Léona-Étienne Duvala), kteří roku 1965 získali alžírské občanství.\n\nDne 30. listopadu 1972 jej papež Pavel VI. jmenoval diecézním biskupem diecéze Oran. Biskupské svěcení přijal 2. února 1973 z rukou kardinála Léona-Étienne Duvala a spolusvětiteli byli arcibiskup Sante Portalupi a biskup Hans-Georg Braun.\n\nDne 20. prosince 1980 byl ustanoven arcibiskupem koadjutorem arcidiecéze Alžír. Dne 19. dubna 1988 nastoupil na místo metropolitního arcibiskupa Alžíru.\n\nByl členem Sekretariátu pro vztahy s nekřesťany (1971), vice-předsedou Arabské Caritas Internationalis (1975–1987). V letech 1982 - 2004 působil jako předseda Biskupské konference Severní Afriky. Je považován za jednoho z autoritativních zástupců ekumenismu mezi křesťanstvím a islámem.\n\nDne 24. května 2008 přijal papež Benedikt XVI. jeho rezignaci na post arcibiskupa z důvodu dosažení kanonického věku 75 let. Jeho nástupcem se stal otec Ghaleb Moussa Abdalla Bader z Latinského jeruzalémského patriarchátu. V červenci 2008 mu byl udělen titul rytíře Řádu čestné legie.\n\n\n"}
{"id": "1043226", "url": "https://cs.wikipedia.org/wiki?curid=1043226", "title": "Druhá vláda Waleryho Sławka", "text": "Druhá vláda Waleryho Sławka\n\nDruhá vláda Waleryho Sławka byla vládou Druhé Polské republiky pod vedením premiéra Waleryho Sławka. Kabinet byl jmenován prezidentem Ignacym Mościckým 5. prosince 1930 po demisi předchozí druhé Piłsudského vlády. Kabinet podal demisi po necelém půl roce fungování 26. května 1931.\n\nWalery Sławek se vrátil do úřadu premiéra kvůli špatnému zdravotnímu stavu Józefa Piłsudského po uvěznění největších politických odpůrců sanačního režimu v Brestské pevnosti a parlamentních volbách v roce 1930. Jeho vláda se musela vypořádat s horšícím se hospodářským stavem země, kritikou opozice kvůli brestské aféře a dalšímu zneužívání moci režimními představiteli a také se zvýšenou aktivitou Ukrajinské vojenské organizace.\n\nSławek jako premiér a lídr Nestranického bloku spolupráce s vládou odmítal dialog s opozicí. Prorežimním poslancům radil, aby s ní nediskutovali a dávali jí najevo, že její názory nemají žádný vliv. V důsledku toho opatření vlády rychle procházela legislativním procesem. Prošly třeba zákony umožňující represe opozičních osob a organizací (k organizaci demonstrací byl potřeba souhlas ministra vnitra, železničáři mohli být povoláni v případě stávky v době ohrožení státu do armády, ministr školství mohl přinutit profesora vyjadřujícího své protivládní názory k odchodu do důchodu). Sejm také schválil usnesení, že bývalý ministr pokladu Gabriel Czechowicz postupoval při správně rozpočtu v souladu se zákony, když ze státního rozpočtu dal BBWR příspěvek na kampaň.\n\nParlamentní opozice žádala v Sejmu zřízení vyšetřovací komise kvůli zatčení opozičních politiků. Premiér si byl vědom toho, že kdyby zasedání neumožnil, znamenalo by to přiznání viny. Schůze se tedy uskutečnila v noci 26. ledna 1931 od půlnoci do 4:20. Na konci zasedání premiér přečetl prohlášení, podle kterého ze strany vlády nedošlo k žádnému brutálnímu násilí vůči opozičním předákům. Usnesení pak poslanci BBWR prosadili. Co se týče zacházení s politickými vězni v Bretské pevnosti, Sławek tvrdil, že k žádnému sadistickému zacházení nedošlo, ale pořádek musel být jako v každém vězení vymáhán silou. V tom premiér lhal, protože měl informace o brutálním zacházení s politickými vězni zajatými před volbami. Kdyby to přiznal, zdiskreditoval by tím ale celý sanační tábor, který se zaštiťoval morální obnovou.\n"}
{"id": "1043227", "url": "https://cs.wikipedia.org/wiki?curid=1043227", "title": "Houmt Souk", "text": "Houmt Souk\n\nHoumt Souk ( ) je největší město na tuniském ostrově Džerba ve Středozemním moři, 95 km jižně od Sfaxu. V roce 2004 zde žilo téměř 65 000 obyvatel. V roce 1970 bylo 9 km západně od města otevřeno mezinárodní letiště, doplněné roku 2007 o nový terminál s kapacitou 4 miliony cestujících ročně.\n\nKdysi zde stávalo římské město Gerba (nebo \"Girba\"), které dalo jméno i celému ostrovu. V květnu roku 1560 u města proběhla bitva, kdy Turky ovládané město bylo napadeno vojsky křesťanské aliance, především Španělů, Neapolců a dalšími. Křesťanská strana v bitvě ztratila 27 galér, což znamenalo významný milník v ovládnutí Středozemního moře Osmanskou říší. Turecký vůdce Draguta nechal popravit 6 000 zajatých mužů a z jejich lebek naskládal 11 metrů vysokou pyramidu, která zde stála do roku 1848. Tehdy byla rozebrána a ostatky pohřbeny na hřbitově. Za francouzského protektorátu zde byla vykopána 767 metrů hluboká artéská studna \"Bir Erroumi\".\n\nVe městě je několik mešit, z nichž nejznámější jsou \"Jemaâ El Ghorba\", \"Jemaâ Ettrouk\" (zvaná někdy jako Turecká mešita), \"Sidi Brahim El Jemni\" z roku 1674. V roce 1432 byla postavena pevnost \"Borj El Kebir\". Za francouzské nadvlády byl postaven kostel sv. Josefa. Jižně od centra města jsou významné židovské synagogy.\n"}
{"id": "1043228", "url": "https://cs.wikipedia.org/wiki?curid=1043228", "title": "Gama-sekretáza", "text": "Gama-sekretáza\n\nGama-sekretáza (γ-sekretáza) je membránový protein pracující jako aspartyl-proteáza. Je to komplex minimálně čtyř proteinů, těmi jsou presenilin (PS), nicastrin (Nct), APH-1 a PEN-2. Štěpí celou řadu membránových substrátů, zejména však amyloidový prekurzorový protein (APP) a Notch, inzulinový receptor, ale i některé kadheriny a neurexiny.\n\nTento enzym štěpí amyloidový prekurzorový protein (APP) vedví a dává tak vzniknout amyloidu beta (Aβ) o proměnlivé délce od 37 do 46 aminokyselin. Aβ má zřejmě regulační roli v centrální nervové soustavě, má pozitivní vliv na procesy, jako je paměť a učení. Nejznámější je však škodlivá funkce Aβ v procesu vzniku Alzheimerovy choroby – kumuluje se v tzv. amyloidových placích v mozku a způsobuje degeneraci neuronů v okolí. Mutace v presenilinu, jedné z podjednotek γ-sekretázy, mohou vyvolávat dědičný typ Alzheimerovy choroby s časným nástupem (EO-FAD) – zřejmě zvyšují poměr mezi dvěma významnými typy beta amyloidu – Aβ42 a Aβ40 – přičemž právě Aβ42 má silnější sklon agregovat a vytvářet amyloidové plaky.\n\nInhibitory gama-sekretázy by mohly být vhodnými účinnými látkami pro léčbu Alzheimerovy choroby. Inhibitory první generace však mají celou řadu vedlejších účinků, spojených se zablokováním Notch signalizace jako celku. Hledají se proto látky, které by činnost gama-sekretázy pouze modulovaly. Existuje i snaha zlepšit prostupnost těchto látek přes hematoencefalickou bariéru.\n"}
{"id": "1043230", "url": "https://cs.wikipedia.org/wiki?curid=1043230", "title": "Jasem Sultan", "text": "Jasem Sultan\n\nJasem Yacoub Sultan (arabsky جاسم يعقوب سلطان, narozen 25. října 1953, Kuvajt) je bývalý kuvajtský fotbalový útočník a reprezentant.\nÚčastník MS 1982 ve Španělsku.\nSultan se zúčastnil LOH 1980 v Moskvě, kde Kuvajt vypadl ve čtvrtfinále se Sovětským svazem (porážka 1:2).\nHrál i na Mistrovství světa ve fotbale 1982 ve Španělsku, kde Kuvajt obsadil se ziskem jednoho bodu poslední čtvrté místo ve skupině 4. Bod uhrál s týmem Československa.\n\n\n"}
{"id": "1043232", "url": "https://cs.wikipedia.org/wiki?curid=1043232", "title": "Gabriel Jules Joseph Piroird", "text": "Gabriel Jules Joseph Piroird\n\nMons. Gabriel Jules Joseph Piroird (5. října 1932, Lyon – 3. dubna 2019) byl francouzský římskokatolický kněz, emeritní biskup Constantine a člen sekulárního institutu Istituto del Prado.\n\nNarodil se 5. října 1932 v Lyonu. Vstoupil do Istituto del Prado a po teologických studiích byl dne 27. června 1964 vysvěcen na kněze. Byl v kontaktu s několika imigranty z Alžírska. Na konci roku 1968 odešel do Alžírska, kde byl farářem v Bidžáji a pracoval v Ústavu hydrauliky Vilájetu.\n\nDne 25. března 1983 jej papež Jan Pavel II. jmenoval diecézním biskupem Constantine. Biskupské svěcení přijal 3. června 1983 z rukou biskupa Jeana Baptiste Josepha Scotta a spolusvětiteli byli biskup Sabin-Marie Saint-Gaudens a arcibiskup Henri Antoine Marie Teissier.\n\nDne 21. listopadu 2008 přijal papež Benedikt XVI. jeho rezignaci na post biskupa z důvodu dosažení kanonického věku 75 let. Jeho nástupcem se stal otec Paul Desfarges.\n\n"}
{"id": "1043238", "url": "https://cs.wikipedia.org/wiki?curid=1043238", "title": "Věra Slunéčková", "text": "Věra Slunéčková\n\nVěra Slunéčková je česká herečka, zpěvačka a učitelka.\n\nAbsolvovala herectví na konzervatoři a dramatickou výchovu na Divadelní akademii. Skládá a zpívá vlastní písničky. Spolu s Milanem Dvořákem interpretuje překlady ruských písničkářů (Aleksandr Galič, Novella Matvějevová, Bulat Okudžava, Vladimir Vysockij).\n\n\n\n"}
{"id": "1043242", "url": "https://cs.wikipedia.org/wiki?curid=1043242", "title": "Aleksandr Galič", "text": "Aleksandr Galič\n\nAleksandr Arkaďjevič Galič ( Алекса́ндр Арка́дьевич Га́лич, Олександр Аркадійович Галич, narozen jako Alexander Aronovič Ginzburg; 19. října 1918 – 15. prosince 1977, Paříž) byl ruský básník, scenárista, dramatik, písničkář a disident.\n\n \n"}
{"id": "1043244", "url": "https://cs.wikipedia.org/wiki?curid=1043244", "title": "Behexen", "text": "Behexen\n\nBehexen je finská black metalová kapela založená Hornsem a Hoath Torogem v roce 1994 původně pod názvem Lords of the Left Hand. V roce 1996 se přejmenovala na současný název. Stěžejní tematikou je rouhání a satanismus.\nLogo kapely je stylizováno do obrazce tvořeného netopýřími křídly, součástí je několik obrácených křížů a obrácený pentagram.\n\nV roce 1995 vyšlo první demo \"Reality is in Evil\" (ještě pod názvem Lords of the Left Hand) a v roce 2000 první studiové album s názvem \"Rituale Satanum\".\n\n\n\n\n\n"}
{"id": "1043245", "url": "https://cs.wikipedia.org/wiki?curid=1043245", "title": "Felicia Dunaf", "text": "Felicia Dunaf\n\nFelicia Dunaf (* 1996) je moldavská zpěvačka. V letech 2012, 2013 a 2014 se zúčastnila národního moldavského kola pro Eurovision Song Contest.\n\nZpěvu se věnuje již od svých 4 let. Jejího talentu si všimli její rodiče, načež začala studovat na hudební škole, kde zpívala ve sboru a hrála na klavír.\n\nO reprezentaci Moldavska se na mezinárodní hudební soutěži Eurovize pokoušela prostřednictvím národního kola již třikrát.\n\nPoprvé se jej zúčastnila v roce 2012, kdy se příhlásila do národního kola s písní „Love Is Time“. Hudbu složil Alexandr Gorgos a text napsala Alina Dabija. Píseň se nejprve nedostala přímo do finále a bojovala o postup prostřednictvím hlasování na internetu. V tomto hlasování nedostala potřebný počet hlasů a byla ze soutěže eliminována.\n\nNásledující rok opět zkusila štěstí s písní, která nesla název „Codename Felice“. Autorem textu i hudby je Eugen Doibani. Píseň zazněla v prvním semifinále, ze kterého se kvalifikovala z pátého místa do finále. Ve finále se umístila na předposledním čtrnáctém místě s 0 body. Vítězem se stala Aliona Moon s písní „O Mie“. Píseň „Codename Felice“ vypráví o dívce, která touží po normálním životě, i když je v pokušení své zlé poloviny, chce lásku a myslí si, že každá žena potřebuje někoho výjimečného, který její život učiní jiným a ví, že jí to ve všem pomůže.\n\nV roce 2014 přihlásila do moldavského národního kola rovnou dvě písně — „Taking Care of a Broken Heart“ a „The Way I Do“. Prvně jmenovaná píseň „Taking Care of a Broken Heart“ se neprobojovala ani do semifinále. Autory textu písně jsou Aidan O'Connor (i hudby), Sven-Inge Sjöberg (i hudby), hudbu napsali Larry Forsberg a Lenneart Wastesson. Druhá jmenovaná píseň „The Way I Do“ postoupila do užšího výběru. Skladba pochází z pera Eugena Doibaniho. V prvním semifinále postoupila ze čtvrtého místa do finále. Ve finále obsadila deváté místo, a to díky televizním divákům, kteří jí přisoudili sedmé místo a 4 body. Národní kolo vyhrála Cristina Scarlat s písní „Wild Soul“.\n\n"}
{"id": "1043256", "url": "https://cs.wikipedia.org/wiki?curid=1043256", "title": "Stružský potok", "text": "Stružský potok\n\nStružský potok je pravostranný přítok řeky Vlkavy v okrese Mladá Boleslav. \n\nStružský potok pramení v katastru Újezdec u Luštěnic na jižním okraji lesa, který obklopuje sídliště Zelená, části obce Luštěnice. Prvních 700 m teče potok v umělém korytu a zároveň slouží jako odvodňovací příkop pro přilehlé pozemky. Tato část potoka nemá pravidelný průtok vody a v letních měsících zcela vysychá. \n\nPoté, co se potok mírně stočí k jihovýchodu, nabývá svého přírodního charakteru nížinného potoka a v plochém údolí se postupně rozlévá do mokřadu, který přechází do rybniční nádrže. Pod výpustí \"Polního rybníka\" teče potok opět umělým korytem a po 200 metrech přijímá zprava \"Stružskou svodnici\", drobnou vodoteč odvodňující pozemky na severních svazích pod obcí Lipník. Stružský potok dále pokračuje opět umělým korytem podél severního okraje vesnice Struhy, podle které dostal své jméno. Koryto potoka zde v celé délce až do vyústění do Vlkavy zarůstá rákosím, které značně snižuje jeho průtočnost.\n\nMokřad Stružského potoka nad Polním rybníkem s přilehlým porostem a loukou je významným krajinným prvkem Středočeského kraje (VKP) registrovaným ve smyslu § 6 zákona č. 114/1992 Sb., o ochraně přírody a krajiny pod názvem \"Stružský potok\".\n\nLokalita je botanicky významná, protože nepodlehla významnější eutrofizaci. Povodí nad \nVKP bylo součástí Vojenského výcvikového prostoru Milovice - Mladá a nebylo zemědělsky intenzívně využíváno. Díky tomu se zde na turonských slínovcích vytvořilo vápnité slatiniště (\"typ R 2.1\"), na kterém roste řada ohrožených druhů rostlin. Je to např. Tolije bahenní (\"Parnassia palustris\"), Ostřice Davallova (\"Carex davalliana\"), Česnek hranatý (\"Allium angulosum\"), Kruštík bahenní (\"Epipactis palustris\"), Prstnatec Fuchsův (\"Dactylorhiza fuchsii\"), Prstnatec májový (\"Dactylorhiza majalis\") a Kozlík dvoudomý (\"Valeriana dioica\"). \n\nPolní rybník, kterým Stružský potok protéká, je cenným biotopem a funkčním biocenterm. Rybník trpí sezónním nedostatkem vody v obdobích sucha a také býval často letněn. Proto se zde vyskytuje Ostřice šáchorovitá (\"Carex bohemika\"), Šáchor hnědý (\"Cyperus fuscus\"), ale také Bublinatka jižní (\"Utricularia australis\").\nPolní rybník je v majetku obce Čachovice a využívají jej k chovu ryb a rybolovu členové Rybářského spolku Struhy. Lovenou rybou je zde především kapr a lín.\n"}
{"id": "1043257", "url": "https://cs.wikipedia.org/wiki?curid=1043257", "title": "Windir", "text": "Windir\n\nWindir (v překladu \"Válečník\") byla norská viking/folk/progressive blackmetalová kapela založená v roce 1994 v norském městě Sogndal.\n\nČerpala ze severské mytologie a historie. Její vznik byl iniciován zpěvákem a multiinstrumentalistou Terje Bakkenem vulgo Valfarem.\nV roce 1994 vyšlo první demo \"Sogneriket\" a v roce 1997 první studiové album s názvem \"Sóknardalr\".\n\n14. ledna 2004 se Valfar vydal na cestu k rodinné chatě ve Fagereggi, ale nikdy tam nedorazil. Na cestě jej zastihlo špatné počasí a jeho tělo bylo nalezeno o 3 dny později v Reppastølen v údolí Sogndal. Valfar zemřel vyčerpáním a podchlazením. Tato tragická událost znamenala zánik kapely, která přišla o svého lídra, ačkoli měla našlápnuto ke slibné kariéře.\n\nPo rozpadu Windir vznikly kapely Cor Scorpii a Vreid.\n\nV logu kapely jsou písmena I stylizována jako meče.\n\n\n\n\n\n"}
{"id": "1043261", "url": "https://cs.wikipedia.org/wiki?curid=1043261", "title": "Darkwoods My Betrothed", "text": "Darkwoods My Betrothed\n\nDarkwoods My Betrothed je finská black metalová kapela založená hudebníkem s pseudonymem Emperor Nattasett na jaře 1993 původně pod názvem Virgin's Cunt. V roce 1994 se přejmenovala na Darkwoods My Betrothed. Čerpá ze severské mytologie.\n\nV roce 1993 vyšlo první demo \"Reborn In The Promethean Flame\" (ještě pod názvem Virgin's Cunt) a v roce 1995 první studiové album s názvem \"Heirs of the Northstar\".\n\n\n\n\n\n"}
{"id": "1043262", "url": "https://cs.wikipedia.org/wiki?curid=1043262", "title": "Starč", "text": "Starč\n\nStarč (355 m n. m.) je vrch v okrese Náchod Královéhradeckého kraje. Leží asi 0,5 km jihozápadně od vsi Spy, na katastrálním území vsi Běstviny.\n\nGeomorfologicky vrch náleží do celku Orlická tabule, podcelku Úpsko-metujská tabule, okrsku Bohuslavická tabule, jehož je to nejvyšší bod.\n\nPodle alternativního členění Balatky a Kalvody náleží vrch do okrsku Novoměstská tabule, ve kterém je Bohuslavická tabule pouze podokrsek.\n"}
{"id": "1043263", "url": "https://cs.wikipedia.org/wiki?curid=1043263", "title": "Papyrus Edwina Smithe", "text": "Papyrus Edwina Smithe\n\nPapyrus Edwina Smithe je lékařský text ze starověkého Egypta popisující řešení 48 chirurgických případů. Pochází zhruba z roku 1600 před naším letopočtem a je pojmenovaný po svém nálezci, americkém egyptologovi Edwinu Smithovi. Svitek má necelých 5 metrů na délku, odhaduje se u něj zachování zhruba čtvrtiny původního textu. Mezi uvedenými případy je rovněž vůbec nejstarší doložený popis rakoviny, kterou papyrus řadí mezi beznadějné (neléčitelné) případy.\n\nPapyrus obsahuje jednak řešení jednotlivých poranění chirurgickými zákroky, ale i případné využití léčebných prostředků – obvazů, výztuh, rovnátek a také léků. Jednotlivé rány jsou detailně popsány co se týče jejich hloubky, zasažení kostí, možného průniku kostí k vnitřním orgánům a důsledků, které z toho pro lidský organismus vyplývají. Lékař zde využívá jak svůj zrak, tak i čich a hmat. Uvedeny jsou i případné otázky pro pacienta a rady jak provést potřebný pohyb. Pouze v jednom ze 16 beznadějných případů text radí použití magie.\n\n \n"}
{"id": "1043266", "url": "https://cs.wikipedia.org/wiki?curid=1043266", "title": "Confuciusornis", "text": "Confuciusornis\n\nConfuciusornis („Konfuciův pták“) byl pravěký pták, který žil v období rané křídy před 125 až 120 miliony let. Je řazen do dinosauří skupiny Avialae, skupiny pravých ptáků a jejich vyhynulých blízkých příbuzných. \"Confuciusornis\" byl objeven v Číně.\n\n\"Confuciusornis\" dosahoval velikosti holuba, rozpětí křídel bylo odhadnuto na 0,7 metru a odhady o hmotnosti jsou od 0,2 kilogramu do 1,5 kilogramu. Délka těla činila asi 50 centimetrů. Měl peří a křídla, ale není jasné, jestli byl schopen aktivního letu. \"Confuciusornis\" je nejstarším ptákem, který měl bezzubý zobák. \"Confuciusornis\" je nejlépe prozkoumaným druhohorním ptákem a je znám z mnoha fosílií. Byl příbuznější dnešním ptákům než \"Hesperornis\" či známý \"Archaeopteryx\". \"Confuciusornis\" měl stavbu těla mnohem více podobnou dnešním ptákům. Confuciusornis byl pravděpodobně dravý pták, který si zpestřoval jídelníček hmyzem a možná i drobnými obratlovci. Tvar prstních kůstek na nohou konfuciusornisů dokládá, že mohli žít predátorským způsobem života.\n\nSkvěle dochovaná fosilie tohoto praptáka odhalila strukturu a tvar jeho zobáku, a to včetně keratinového povrchu. Tento exemplář byl formálně popsán v listopadu roku 2019. \n\nVýzkum vzorku 33 dlouhých kostí různých jedinců konfuciusornise odhalil, že tento prapták rostl velmi rychle po vylíhnutí z vajíčka, dokud nedosáhl téměř dospělé velikosti. Pak se jeho ontogenetický vývoj výrazně zpomalil a rostli další 3 až 4 roky, než dosáhl plné skeletární dospělosti (maximálního vzrůstu).\n\nJsou rozlišovány čtyři validní (vědecky platné) druhy tohoto rodu: \"C. sanctus\" (1995), \"C. dui\" (1999), \"C. feducciai\" (2009) a \"C. jianchangensis\" (2010).\n\nPředpokládalo se, že \"Confuciusornis\" byl výborný letec, ovšem dnes je tato teorie zavrhována. Confuciusornis totiž neměl příliš silné a tlusté peří. Proto byl pravděpodobně schopen klouzavého letu, při kterém seskočil ze stromu a do plachtil na jiný strom, ale dopadl níže – podobně jako například letucha.\nNa začátku roku 2010 skupina vědců vedená Zhangem Fuchengem prozkoumala melanozomy (organely pigmentových buněk, které kdysi obsahovali kožní barvivo) \"Confuciusornise\" a zjistila, že \"Confuciusornis\" měl po těle odstíny šedé, červenohnědé a černé. Zbarvení a vzory na opeření tohoto praptáka byly velmi pestré a komplexní. Zřejmě byly využívány jako krycí zbarvení, umožňující uniknout pozornosti predátorů.\n\n\n"}
{"id": "1043274", "url": "https://cs.wikipedia.org/wiki?curid=1043274", "title": "Notch ligand", "text": "Notch ligand\n\nNotch ligand je transmembránový protein, který se váže na Notch receptor. U octomilek se nachází Notch ligandy Delta a Serrate, u háďátka \"Caenorhabditis elegans\" jsou to LAG-2 a APX-1, u myší je vytvářen Delta1 (mDelta1) a Jagged2 (mJagged2), zatímco u potkanů a lidí jsou přítomny Notch ligandy Jagged1 a Jagged2. Všechny mají v extracelulární části tzv. DSL doménu a opakující se EGF-like domény. Výjimkou je další Notch ligand háďátek, tzv. DSL-1, který není transmembránový a je sekretován do mezibuněčného prostoru.\n"}
{"id": "1043275", "url": "https://cs.wikipedia.org/wiki?curid=1043275", "title": "Míla Fürstová", "text": "Míla Fürstová\n\nMíla Judge-Fürstová (* 1975 Pelhřimov) je česká malířka a grafička, která dlouhodobě žije ve Spojeném království.\n\nV roce 2009 se stala členkou Královské akademie západní Anglie v Bristolu. Roku 2014 vytvořila obal hudebního alba \"Ghost Stories\" anglické skupiny Coldplay. Později toho roku svá díla vystavovala ve městě Shoreditch, přičemž výtěžek z akce šel na charitní účely. Dříve svá díla vystavovala například v Chicagu. V roce 2015 navrhla obálky k britské verzi celosvětově prodávané knižní sérii The Mortal Instruments (v České republice známé pod názvem Nástroje smrti) od Cassandry Clare, jež autorka schválila a 2. července 2015 půjdou do prodeje.\n\n"}
{"id": "1043276", "url": "https://cs.wikipedia.org/wiki?curid=1043276", "title": "Vánoční příměří", "text": "Vánoční příměří\n\nVánoční příměří je označení pro neoficiální příměří, které se odehrálo na západní frontě během Vánoc v roce 1914. Válka začala v srpnu 1914 a po pěti měsících, dne 25. prosince 1914, se nedaleko belgického města Ypry začal z německých zákopů ozývat zpěv vánočních koled. Němečtí vojáci následně ze zákopů vyšli a vyzvali Brity, aby se k nim připojili. Skutečně se tak stalo a vojáci obou stran si mezi sebou začali vyměňovat drobné dary. Němci zde proti Britům také odehráli několik fotbalových zápasů. Zanedlouho však začaly další boje.\n\nV roce 2005 byl představen film \"Šťastné a veselé\", který tuto událost popisuje; jeho režisérem byl Christian Carion. Velšský hudebník a hudební skladatel John Cale představil dne 20. prosince 2014 ve městě Mesen nedaleko místa události u příležitosti jejího stého výročí nové hudební dílo inspirované tímto příměřím.\n"}
{"id": "1043279", "url": "https://cs.wikipedia.org/wiki?curid=1043279", "title": "Morgan De Sanctis", "text": "Morgan De Sanctis\n\nMorgan De Sanctis (* 26. března 1977, Guardiagrele) je bývalý italský fotbalový brankář a reprezentant, profesionální kariéru ukončil v létě 2017 v klubu AS Monaco FC. Mimo Itálii působil na klubové úrovni ve Španělsku, Turecku a Francii (AS Monaco působí ve francouzských fotbalových soutěžích).\n\nV Itálii působil postupně v týmech Delfino Pescara 1936, Juventus FC a Udine.\n8. června 2007 zrušil smlouvu s Udine chybnou aplikací tzv. Websterova pravidla. Případ se dostal až před Mezinárodní sportovní arbitráž ve švýcarském městě Lausanne, která nařídila De Morganovi zaplatit kompenzaci Udine ve výši 2 250 055 €.\n\nDe Morgan odešel do španělského klubu Sevilla FC, odkud v sezóně 2008/09 hostoval v tureckém Galatasaray SK. V červenci 2009 se vrátil do Itálie, zamířil do SSC Neapol, kde v sezóně 2011/12 vyhrál s týmem italský pohár Coppa Italia. V červenci 2013 přestoupil za 0,5 milionu eur do AS Řím.\n\nV sezóně 2016/17 byl hráčem klubu AS Monaco FC, který působí ve francouzských fotbalových soutěžích. V létě 2017 ukončil profesionální kariéru.\n\nReprezentoval Itálii v mládežnických kategoriích U18 a U21.\n\nV seniorské reprezentaci Itálie debutoval 30. 3. 2005 v přátelském zápase proti týmu Islandu (remíza 0:0). Vzhledem ke stálým výkonům jasné brankářské jedničky Itálie Gianluigi Buffona dostával De Sanctis příležitost v bráně jen sporadicky.\nJako náhradník se zúčastnil EURA 2008 ve Švýcarsku a Rakousku, EURA 2012 v Polsku a na Ukrajině a Mistrovství světa 2010 v Jihoafrické republice.\n\nCelkem odchytal v letech 2005–2012 za národní tým pouhých 6 zápasů.\n\n"}
{"id": "1043281", "url": "https://cs.wikipedia.org/wiki?curid=1043281", "title": "Diecéze aulonská", "text": "Diecéze aulonská\n\nDiecéze Aulon je titulární diecéze římskokatolické církve.\n\nAulon, identifikovatelný s Avlonari na ostrově Euboia, v bývalém městě Avlon, bylo starobylé biskupské sídlo v Řecku a sufragánna arcidiecéze Athény. V Notitiae Episcopatuum Konstantinopolského patriarchátu, které nechal vypracovat císař Leon VI. Moudrý se diecéze objevuje. Z prvního tisíciletí není znám žádný biskup této diecéze.\n\nZa Čtvrté křížové výpravy ostrov Euboia obsadili západní armády a Aulon se stal diecézí latinského ritu. Při této příležitosti byl jmenován řecký biskup Theodorus, který byl nicméně odvolán z funkce latinským arcibiskup Athén, protože odmítl být vysvěcen podle latinského ritu. Ve dvou dopisech papeže Inocenta III. z dubna a července 1210 se objevuje informace o nově zvoleném biskupovi na místo Theodora.\n\nDnes je využívána jako titulární biskupské sídlo; v současnosti je bez titulárního biskupa. Je velmi obtížné dobře zařadit titulární biskupy z důvodu stejného jména jiné diecéze Aulon na Epirusu.\n\n\n\n"}
{"id": "1043282", "url": "https://cs.wikipedia.org/wiki?curid=1043282", "title": "Odvážní bobříci", "text": "Odvážní bobříci\n\nOdvážní bobříci byla undergroundová hudební skupina, která působila v Brně v letech 1981 – 1983. Skupinu založili spolužáci z filozofické fakulty Ivo Horák a Pavel Barša. První představení se odehrálo v listopadu 1981, v pětičlenné sestavě prvně před publikem hráli v únoru 1982.\n\nAutorem hudby byl Ivo Horák zvaný „Velký bobr“, texty složili básníci Zdeněk Sotolář, Zbyněk Fišer a další.\n\nNa konci roku 1982 ze skupiny odešli Heislar a Romanovský. Poté odešel také Vaverka a založil kapelu Black & White. Zbytek skupiny s klavíristou Martinem Dohnalem vystoupil v březnu 1983 v Praze pod jménem Elektrický vytěrák (nebo Eklektický vytěrák) a dále pokračovali v činnosti pod jménem Pro pocit jistoty.\n\nKomplet nahrávek skupiny vydalo v roce 2009 vydatelství Guerilla Records. U osmnácti stop není jasné, jestli jde o koncertní či domácí nahrávky, zbylých osm nahrávek je z koncertu 23. března 1982.\n\nV současné době výjimečně vystupují, hráli např. na undergroundové scéně na festivalu v Trutnově v roce 2013.\n\n\n\n"}
{"id": "1043283", "url": "https://cs.wikipedia.org/wiki?curid=1043283", "title": "Arthur Leipzig", "text": "Arthur Leipzig\n\nArthur Leipzig, rodným jménem Isidore Leipzig (25. října 1918 – 5. prosince 2014), byl americký fotograf, který se věnoval převážně pouliční fotografii. Narodil se v Brooklynu a poté, co si v zaměstnání poranil pravou ruku, začal studoval fotografii v rámci kolektivu Photo League; na počátku čtyřicátých let začal fotografovat v newyorských ulicích. Jeho dílo bylo vystavováno například v newyorském Muzeu moderního umění, ve washingtonské National Portrait Gallery či ve Francouzské národní knihovně v Paříži. Zemřel ve vesnici Sea Cliff ve věku 96 let.\n"}
{"id": "1043286", "url": "https://cs.wikipedia.org/wiki?curid=1043286", "title": "Diecéze Kwito-Bié", "text": "Diecéze Kwito-Bié\n\nDiecéze Kwito-Bié je římskokatolickou diecézí nacházející se v Angole.\n\nDiecéze zahrnuje město Kuito v provincii Bié, kde se také nachází hlavní chrám diecéze Katedrála svatého Vavřince.\n\nRozděluje se do 11 farností. K roku 2004 měla: 453 347 věřících, 13 diecézních kněží, 5 řeholních kněží, 9 řeholníků a 41 řeholnic.\n\nDne 4. září 1940 byla bulou \"Sollemnibus Conventionibus\" papeže Pia XII. zřízena diecéze Silva Porto z části území diecéze São Paulo de Loanda. Původně byla sufragánnou arcidiecéze Luanda.\n\nDne 25. listopadu 1957 byla z části jejího území vytvořena diecéze Malanje a 1. července 1963 z další části diecéze Luso.\n\nDne 3. února 1977 vstoupila do církevní provincie Huambo.\n\nDne 16. května 1979 získala dnešní jméno.\n\n\n"}
{"id": "1043289", "url": "https://cs.wikipedia.org/wiki?curid=1043289", "title": "Průměrný člověk", "text": "Průměrný člověk\n\nPrůměrný člověk \"(fr. homme moyen)\", případně průměrný muž či průměrná žena, je člověk, jehož vlastnosti odpovídají statistickému průměru. Nejčastěji se s průměrným člověkem setkáme tam, kde se na člověka a společnost aplikují statistické metody.\n\nPojem člověk průměrný (\"homme moyen\") se poprvé objevil ve spise \"Zkoumání náklonnosti ke zločinu v různém věku\" (\"Recherches sur le penchant au crime aux differéns ages.\") V článku o zákonitosti lidského růstu (\"Recherches sur la loi de croissance de l‘homme\") Quetelet napsal, že průměrný člověk je fiktivní konstrukt, kolem něhož oscilují jednotlivé sociální elementy, ovšem zde ještě nezkoumal, jak přesně jsou tyto elementy kolem průměru rozloženy. Na základě dat nicméně odvodil zákon o normálním růstu, který, když je vyjádřen jako tabulka, udává průměrnou výšku každé kategorie (podle věku a pohlaví). \n\nČlověk průměrný jako typ byl definován až v článku \"O hodocení statistických dokumentů, zejména průměrů\" (\"Sur l’appréciation des documents statistiques et en particulier sur l’appréciation des moyennes\"), kde také vysvětlil, podle jakého vzorce členové skupiny oscilují kolem průměru, čili vysvětlil distribuci hodnot. Nejprve založil škálu pravděpodobnosti, tj. stanovil hranice sedmi kategorií nad a pod průměrem, a pak roztřídil měření výšky 8192 osob do kategorií kolem průměru podle této škály. Následně se podíval na rozložení hodnot obvodu hrudníku 5738 skotských vojáků a 100 000 francouzských branců. Porovnal skutečnou distribuci hodnot s rozložením podle jeho výpočtů a zjistil, že odchylky jsou zanedbatelné, z čehož usoudil, že jeho výpočty jsou správné. \n\nDalším krokem k úplnosti ideje průměrného člověka bylo generalizovat nyní už jasně definovaný koncept jeho rozšířením na veškeré fyzické atributy člověka a pak i na morální a intelektuální vlastnosti. V díle \"Společenský systém\" (\"Systéme social\") bylo Queteletovým cílem ukázat univerzální platnost zákona náhodných příčin, k jehož vyvození mu posloužila matematická teorie pravděpodobnosti, a to ať už ve vztahu k normě individua, průměrnému člověku určitého národa nebo celého lidstva v určitou dobu nebo v průběhu celých dějin lidstva či národa. Quetelet rozděloval příčiny na konstantní a variabilní. Člověk průměrný vzniká působením konstantních příčin, odchylky od něj variabilními příčinami.\n\nMorální kvality průměrného člověka zkoumal ve studiích o sebevraždě a o manželství. Všechny tyto studie mají značný historický význam. Studie fyzických proporcí člověka byly předchůdci měření zločinců sloužící k jejich pozdější identifikaci. Měření tvarů hlavy a jiných částí těla zase posloužilo antropologům, kteří se snažili opodstatnit rasovou diskriminaci. \n\nVýznam ideje člověka průměrného měl být podle Queteleta univerzální a dalekosáhlý. Lékař by prý mohl určit způsob medikace porovnáním pacienta s fiktivním průměrem. Umělci by mohli tvořit skutečně reprezentativní díla. Politik by mohl lépe manipulovat náladami a cítěním ve společnosti. Sociální vědec (tj. sociolog) by měl být schopen vysledovat vývoj určitých skupin, civilizací nebo společností určováním průměrného člověka pro nejrůznější národy, období atd. \n\nVe článku \"Sur l’appréciation des documents statistiques et en particulier sur l’appréciation des moyennes\" z roku 1844 uvedl Adolphe Quetelet zajímavý vedlejší výsledek jednoho svého experimentu. Při zkoumání výšky francouzských branců přišel na to, že asi 2000 z nich uniklo vojně uvedením cca o 2-3 cm nižší výšky. Na tento podvod ho upozornilo nepravděpodobné nahuštění hodnot pod úrovní požadované výšky a nedostatek hodnot těsně nad ní. Tímto, možná triviálním, experimentem získal Quetelet první statistické výsledky skrze zkoumání určité skupiny lidí pomocí jejich \"průměru\" a také ukázal, že jeho teorie má praktické využití. \n\nV jiném experimentu, při zkoumání vnějších příčin agresivity dochází Quetelet k závěru, že negativním způsobem na člověka působí zvýšená okolní teplota v prostředí, ve kterém se pohybuje. Tyto své závěry sepsal v roce 1833 v „termickém zákonu delikvence“. Podle této hypotézy se častěji vyskytují násilné trestné činy, např. vraždy, v letních měsících. Nakonec dospěl k závěru, že tento jev není dán pouze okolní teplotou, ale i vyšší pohyblivostí lidí v létě.\n\n\"Podrobnější informace naleznete v článku Index tělesné hmotnosti\".Quetelet svojí prací položil základy tzv. indexu BMI (\"body mass index\"), který se používá k měření obezity. Quetelet – Bouchardův index hmotnosti (tělesné plnosti), stejně jako BMI, využíval poměr různých částí těla k výšce člověka k určení fyzických parametrů člověka. \n\nQuetelet – Bouchardův index hmotnosti (tělesné plnosti) zkoumal tyto somatometrické hodnoty k výšce člověka: \n\nJedna z prvních námitek proti konceptu průměrného člověka byla, že ho nelze sestavit jako celistvou bytost a že pokus skloubit nejrůznější průměrné vlastnosti by nemusel vyvrcholit v dokonalé a životaschopné bytosti. Cournot ve své \"Exposition de la théorie des chances et des probabilités\" (Paříž 1843, str. 213-214) tvrdil, že průměry tělesných proporcí skupiny lidí nebudou v souladu jeden s druhým nebo s podmínkami životaschopnosti. Argumentoval analogií – průměry stran řady pravoúhlých trojúhelníků nedávají pravoúhlý trojúhelník a ani strany, úhly či obsahy řady libovolných trojúhelníků se neshodují tak, aby dohromady utvořily trojúhelník. Stejně tak ani průměrné tělesné proporce člověka do sebe nebudou zapadat tak, aby vznikla životaschopná bytost.\n\nKritika podobného rázu se později objevila vícekrát. Avšak Quetelet sám nazval průměrného člověka fiktivní bytostí, tudíž je na místě podotknout, že podmínky životaschopnosti fiktivní bytosti nebo kompatibilita částí, ze kterých sestává, může mít pouze spekulativní význam. \n\nComte kritizoval Queteletovu knihu \"Essai d'une physique sociale\". Jejich spor vyvrcholil roku 1839, když Comte vydal knihu \"Cours de philophie positive\" ve které se zříká pojmu sociální fyzika a zavádí pojem nový, dodnes používaný – sociologie.\n\nSám Adolphe Quetelet si uvědomoval, že pojem průměrný člověk je třeba brát s rezervou, protože nebere v potaz horní a dolní výkyvy, a že zákon náhody ovlivňuje celkový průměr.\n\nNapříklad i lékařské výzkumy by měly posuzovat souvislosti u jednotlivců a nikoli souvislosti mezi průměry ze skupin jednotlivců.\n\n\n"}
{"id": "1043290", "url": "https://cs.wikipedia.org/wiki?curid=1043290", "title": "Thomas Wassberg", "text": "Thomas Wassberg\n\nThomas Lars Wassberg (* 27. března 1956, Lenartfors, kraj Värmland) je bývalý švédský běžec na lyžích, čtyřnásobný olympijský vítěz.\n\nNa své první olympiádě v roce 1976 skončil patnáctý v běhu na 15 km a jako člen švédské štafety obsadil čtvrté místo. Na hrách 1980 v Lake Placid vyhrál závod na 15 km, když porazil Juhu Mieta z Finska o pouhou setinu sekundy, což je dosud nejtěsnější rozdíl v olympijské historii. Dále skončil čtvrtý na 30 km a pátý se štafetou. V Sarajevu na olympiádě 1984 vyhrál běh na 50 km a štafetový běh. Štafetové prvenství zopakoval i při svém olympijském loučení v roce 1988.\n\nWassberg je také trojnásobným mistrem světa: v roce 1982 vyhrál na 50 km, v roce 1987 na 30 km a v roce 1987 ve štafetě. V sezóně 1976/77 vyhrál celkové hodnocení Světového poháru, v letech 1982, 1984 a 1987 skončil jako druhý. Pětkrát vyhrál prestižní Holmenkollenský lyžařský festival: v letech 1980, 1982 a 1987 na padesátce a v letech 1979 a 1985 na patnáctce. V roce 1980 obdržel norské sportovní vyznamenání Holmenkollmedajlen. Ve stejném roce mu byla také udělena cena pro nejlepšího sportovce Švédska, kterou ale odmítl převzít na protest proti tomu, že ji v roce 1978 nevyhrál dvojnásobný mistr světa v běhu na lyžích Sven-Åke Lundbäck, což považoval za projev neúcty ke své disciplíně. Ocenění převzal až v roce 2013.\n\n"}
{"id": "1043291", "url": "https://cs.wikipedia.org/wiki?curid=1043291", "title": "Arcidiecéze Luanda", "text": "Arcidiecéze Luanda\n\nArcidiecéze Luanda je římskokatolickou arcidiecézí nacházející se v Angole.\n\nArcidiecéze zahrnuje provincii Luanda.\n\nArcibiskupským sídlem je je město Luanda, kde se také nachází hlavní chrám arcidiecéze Katedrála Nejsvětějšího Salvátora.\n\nRozděluje se do 34 farností. K roku 2007 měla: 2 341 000 věřících, 10 řeholních kněží, 60 řeholních kněží, 1 trvalého jáhna, 289 řeholníků a 543 řeholnic.\n\nDne 20. května 1596 byla bulou \"Super specula\" papeže Klementa VIII. zřízena diecéze São Salvador da Congo, z částí území diecéze Tomé. Původně byla sufragánnou arcidiecéze Lisabon.\n\nRoku 1609 byla diecéze zrušena a z území byla vytvořena diecéze São Paulo de Loanda a roku 1623 byla tato diecéze zrušena a obnovena diecéze São Salvador da Congo. Roku 1628 byla diecéze São Salvador da Congo opět zrušena a diecéze São Paulo de Loanda obnovena. Roku 1640 byla z části jejího území vytvořena apoštolská prefektura Lower Congo. Roku 1716 získala jména São Paulo de Loanda / Congo in Angola / Santa Cruz de Reino de Angola.\n\nDne 16. listopadu 1616 vstoupila do církevní provincie arcidiecéze São Salvador da Bahia.\n\nDne 13. ledna 1844 na základě buly \"Quae olim\" papeže Řehoře XVI. se vrátila do církevní provincie Lisabon.\n\nDne 4. června 1886 byl z části jejího území vytvořen apoštolský vikariát Congo français.\n\nDne 4. září 1940 byla bulou \"Sollemnibus Conventionibus\" papeže Pia XII. povýšena na metropolitní arcidiecézi se současným jménem a přidává k ní území apoštolské prefektury Lower Congo in Cubango, Misie sui iuris Lunda, a vytváří se nové diecéze Nova Lisboa a Silva Porto.\n\nDále byly z jejího území vytvořeny:\n\n\n"}
{"id": "1043296", "url": "https://cs.wikipedia.org/wiki?curid=1043296", "title": "Antaidži", "text": "Antaidži\n\nAntaidži () je buddhistický chrám zenové sekty Sótó nacházející se ve městě Shin'onsen v okrese Mikata na severu prefektury Hjógó v Japonsku.\n\nChrám založil v roce 1923 Oka Sótan jako klášter učenců, kteří se věnují studiu Šóbógenzó. Tehdy stál klášter na severu Kjóta a studovalo v něm mnoho slavných učenců. Po druhé světové válce zůstal Antaidži opuštěný až do roku 1949, kdy se Sawaki Kódó a Učijama Kóšó, mistr a žák společně kráčející po Buddhově cestě, nastěhovali do Antaidži a učinili z něj místo zasvěcené, čisté a prosté praxi zazenu.\n\nNa sklonku šedesátých let 20. století začal být tento malý klášter díky praxi, která spočívala v zazenu a ritualizovaném žebrání, známým nejen v Japonsku, ale i v zahraničí a sjíždělo se do něj mnoho lidí. Množství návštěvníků a růst řady nových budov v okolí kláštera způsobily, že bylo kvůli ruchu obtížné pokračovat v meditační praxi. Proto následující opat Watanabe Kóhó rozhodl přemístit Antaidži na sever prefektury Hjógó na místo, kde se klášter nalézá dnes.\n\nV současnosti se Antaidži nalézá poblíž národního parku na pobřeží Japonského moře a vlastní kolem padesáti hektarů horské půdy. Minulý opat Mijaura Šinjú byl zastáncem klidného a soběstačného života v souladu s duchem zazenu a až do své náhlé smrti ve sněhové lavině v únoru 2002 usiloval o naplňování ideálu soběstačnosti svou každodenní aktivitou.\nV současné době pokračuje coby opat Antaidži jeho žák, německý mnich Muhó Nölke, jenž se snaží vytvořit v klášteře novou pulzující sanghu.\n\n"}
{"id": "1043300", "url": "https://cs.wikipedia.org/wiki?curid=1043300", "title": "Muhó Nölke", "text": "Muhó Nölke\n\nMuhó Nölke róši (: ネルケ無方, * 1968) se stal opatem Antaidži v roce 2002.\n\nNarodil se v roce 1968 v Berlíně a vyrostl v Západním Německu. V 16 letech jej na střední škole seznámil se zazenem jeden z jeho učitelů a on ihned pocítil touhu stát se zenovým mnichem. Aby se připravil na pobyt v Japonsku studoval na berlínské univerzitě japonštinu, společně s filozofií a fyzikou. Během studia absolvoval jeden rok na Kjótské univerzitě a poprvé slyšel o Antaidži. Ve svých 22 letech tam strávil půl roku jako laický praktikant.\n\nO tři roky později vysvětil róši Mijaura Šinjú Muhóa, který mezitím ukončil svá vysokoškolská studia, na mnicha. Kromě Antaidži podstoupil Muhó jednoroční trénink v rinzai-zenovém klášteře Tófukudži a v Hoššindži v Obamě.\n\nKdyž obdržel od svého učitele róšiho Mijaury předání dharmy (šihó) rozhodl se žít jako mnich v bezdomoví v parku uprostřed Ósaky, kde vedl skupinu, která provozovala zazen. Bylo mu 33 let.\n\nPo šesti měsících, v únoru 2002, se nicméně dozvěděl o náhlé smrti svého učitele a byl povolán zpět do kláštera Antaidži, kde se stal na jaře téhož roku jeho devátým opatem. Od roku 2002 je Muhó ženatý a má dceru a syna.\n\n"}
{"id": "1043301", "url": "https://cs.wikipedia.org/wiki?curid=1043301", "title": "Lenti", "text": "Lenti\n\nLenti (chorvatsky Lentiba) je okresní město v župě Zala v západním Maďarsku. V lednu 2014 zde žilo 7908 obyvatel.\n\nRozloha města je 73,8 km².\n\nToto město leží v západním Maďarsku. Je vzdáleno od župního města Zalaegerszegu zhruba 44 km. Od hranice se Slovinskem je vzdáleno pouze 10 km, ale k západnímu okraji Balatonu je to přibližně 65 km.\n\nStředem města prochází hlavní silnice č. 75 vedoucí od Balatonu na hranici se Slovinskem. Ve městě je také železniční stanice na trati vedoucí z obce Rédics do župního města Zalaegerszegu. Podél města na východní straně protéká od severu k jihu říčka Kerka. Nadmořská výška města je zhruba 165–170 m. \n\nPrvní písemná zmínka o městě je z roku 1237. Obec měla tehdy název Nempthy (Németi), což naznačuje na přítomnost německých osadníků. Ve středověku byl ve městě postaven opevněný hrad, který byl chráněn rybníky a bažinatým okolím říčky Kerka. V 18. století po skončení tureckých výbojů však postupně ztrácel svůj význam. V roce 1890 byla postavena železniční trať ze Zalaegerszegu přes Lenti do Čakovce v Chorvatsku. Trať měla velký ekonomický přínos pro město.\n\nV roce 1970 byly objeveny horké prameny a již v roce 1978 byly uvedeny do užívání termální lázně. To způsobilo oživení ekonomiky města v důsledku přílivu turistů, hlavně z Německa a z Rakouska.\n\nŘímsko-katolický kostel, byl postaven na konci 17. století.\n\nHrad, přestavěný na sýpku, v barokním stylu z 18. století, v blízkosti řeky Kerky.\n"}
{"id": "1043302", "url": "https://cs.wikipedia.org/wiki?curid=1043302", "title": "Avonmore", "text": "Avonmore\n\nAvonmore může být:\n\n"}
{"id": "1043303", "url": "https://cs.wikipedia.org/wiki?curid=1043303", "title": "Katar na Mistrovství světa v plavání v krátkém bazénu 2014", "text": "Katar na Mistrovství světa v plavání v krátkém bazénu 2014\n\nKatar na MS v plavání v krátkém bazénu 2014 reprezentovalo 7 plavců a 1 plavkyně. Nikdo z nich ve svých disciplínách nepostoupil do finále.\n\nMuži\n\nŽeny\n"}
{"id": "1043304", "url": "https://cs.wikipedia.org/wiki?curid=1043304", "title": "Avonmore (řeka)", "text": "Avonmore (řeka)\n\nAvonmore je řeka ve východním Irsku. Společně s řekou Avonbeg je levostranným přítokem řeky Avoca. Je dlouhá 27 kilometrů a protéká hrabstvím Wicklow.\n\nVzniká soutokem horských toků Cloghoge a Inchavore, které se vlévají do jezera Lough Dan. Západně od obce Roundwood již vytéká z jezera řeka Avonmore, teče jihovýchodním směrem k osadě Ballinacorbeg, odtud do oblasti Glebe na jih a pak k obci Laragh na jihozápad. Zde nejprve přibírá zprava Glenmacnass, přechodně se stáčí na jih a opět zprava přibírá Glendasan. Odtud pokračuje jihovýchodním směrem, přibírá pravostranný Derrybawn River a pod osadou Clara mění směr toku na jih. Na dolním toku protéká městem Rathdrum, následně protéká okrajem přírodního parku Avondale Forest Park, nakonec se v místě zvaném Meeting of the Waters spojuje s řekou Avonbeg a dále už tečou pod názvem Avoca.\n"}
{"id": "1043305", "url": "https://cs.wikipedia.org/wiki?curid=1043305", "title": "Sawaki Kódó", "text": "Sawaki Kódó\n\nSawaki Kódó róši (:　澤木興道, 1880 – 1965) se narodil v roce 1880 v zámožné rodině, nedaleko svatyně v Ise. Jmenoval se Caikiši.\n\nKódó Sawaki se stal opatem Antaidži v roce 1949, když byl ještě klášter na severu Kjóta. Róši Sawaki přivedl upadlý zen 20. století zpět k jeho kořenům, k praxi zazenu bez očekávání zisku. Společně se svým žákem róšim Učijamou Kóšóem proměnil Antaidži z místa, kde se studovala buddhistická teorie textů jako Šóbógenzó, na místo zasvěcené zenové praxi čistého zazenu. Později přejal péči o Antaidži róši Učijama, který byl ordinován v roce 1941, zatímco róši Sawaki cestoval po celém Japonsku a vedl seššiny (intenzivní týdenní meditace zazenu) na mnoha místech země. Každý měsíc se samozřejmě podobný seššin konal i v Antaidži. V roce 1962 se Sawaki konečně usadil natrvalo v Antaidži, protože se mu začalo hůř chodit. Učijama se o něj staral až do jeho smrti v prosinci 1965. Namísto složitých pohřebních obřadů rozhodl róši Učijama uspořádat na počest Sawakiho 49 dní dlouhý seššin, aby tím podtrhl Sawakiho důraz na zazen, který nelze nikdy nahradit rituály a ceremoniemi. Čtyřicetidevítidenní seššin se také stal počátkem seššinů nového ‘Antaidži stylu‘. Seššin bez hračiček – žádné kázání o dharmě, ani recitace súter, žádné mluvení, kjósaku, ani samu.\n\n\n"}
{"id": "1043306", "url": "https://cs.wikipedia.org/wiki?curid=1043306", "title": "Vojenské muzeum (Bělehrad)", "text": "Vojenské muzeum (Bělehrad)\n\nVojenské muzeum (srbsky v cyrilici Војни музеј, v latince Vojni muzej) se nachází v Bělehradě, na pevnosti Kalemegdan.\n\nVojenské muzeum bylo zřízené výnosem knížete Milana Obrenoviće dne 10. srpna 1878 (patří mezi nejstarší instituce svého druhu v zemi). Stalo se tak nedlouho poté, co Srbsko získalo faktickou nezávislost na Osmanské říši. V té době byly v muzeu uchovány exponáty z časů bojů proti Turkům.\n\nMuzeum bylo vypleněno během druhé světové války; řada unikátních předmětů z dob Osmanské říše byla odvezena Němci. Po skončení války byl v rámci Generálního štábu Jugoslávské armády zřízeno Josipem Brozem Titem vojensko-historické oddělení. Jemu byla v roce 1956 vyhrazena současná budova v centru Bělehradu.\n\nKromě patrové budovy, která byla v roce 1924 otevřena pro vojensky-geografický ústav, k muzeu patří rovněž i část pevnosti, kde jsou vystavena děla a tanky, které bojovaly jak během Balkánských válek, tak i v dobách první, resp. druhé světové války. Nejstarší exponáty pocházejí naopak z období Bitvy na Kosově poli.\n\n"}
{"id": "1043309", "url": "https://cs.wikipedia.org/wiki?curid=1043309", "title": "The Houseboy", "text": "The Houseboy\n\nThe Houseboy (tj. \"Sluha\") je americký hraný film z roku 2007, který režíroval Spencer Schilly podle vlastního scénáře. Film zachycuje příběh osamělého mladíka během Vánoc.\n\nRicky dočasně přebývá ve společné domácnosti s párem Simonem a DJem. Oba na Vánoce odjíždějí za rodiči do Los Angeles a Ricky slíbí, že se jim během nepřítomnosti bude starat o byt a o jejich rybičky, kočky a další domácí zvířata. Po jejich odjezdu Ricky navazuje náhodné sexuální vztahy a všem sděluje, že na Štědrý den spáchá sebevraždu. Jeho sexuální partneři reagují lhostejně a ironicky. Ricky pochází ze Severní Karolíny a na Den díkůvzdání řekl matce, že je gay. Protože pochází z mormonského prostředí, matka se s ním od té doby odmítá bavit. Přes den se chodí projít do nedalekého parku, kde se seznámí s Blakem. Na Štědrý večer chce sníst tubu prášků, ale rozmyslí si to. Přijde za ním Blake, který mu donese večeři, aby nebyl sám. Také se za ním zastaví jeden z jeho náhodných milenců, aby se přesvědčil, že je opravdu v pořádku. Ricky a Blake se jdou projít do města prohlédnout si vánoční výzdobu.\n"}
{"id": "1043310", "url": "https://cs.wikipedia.org/wiki?curid=1043310", "title": "Přístrojové potápění", "text": "Přístrojové potápění\n\nPřístrojové potápění znamená pobyt a pohyb člověka pod hladinou vody s použitím nezávislého potápěčského dýchacího přístroje nebo s dodávkou dýchacího plynu a popřípadě tepla z hladiny. Podle druhu vykonávané činnosti rozlišujeme rekreační potápění nebo profesionální potápění.\n\nV angličtině se používá termín \"scuba diving\" odvozen od zkratky \"SCUBA - Self Contained Underwater Breathing Apparatus\" (\"Nezávislý přístroj k dýchání pod vodou\").\n"}
{"id": "1043312", "url": "https://cs.wikipedia.org/wiki?curid=1043312", "title": "Židozednářství", "text": "Židozednářství\n\nŽidozednářství je konspirační teorie týkající se údajného tajného spojení Židů a svobodného zednářství za účelem získání světovlády. Jedná se o starou teorii, jejíž počátky sahají až k dílu \"Paměti ukazující dějiny jakobínství\" francouzského kněze Augustina Barruela z roku 1797. Ve 20. století byla ovlivněna \"Protokoly sionských mudrců\" a rozšířila se po celé Evropě. V současnosti se prolíná i s konspiračními teoriemi o Bilderbergu a Novém světovém řádu.\n\nTeorie tohoto typu byly populární krajně pravicových kruzích, zejména ve Francii, Španělsku, Portugalsku, Itálii, Německu, Rusku a východní Evropě.\n\n"}
{"id": "1043315", "url": "https://cs.wikipedia.org/wiki?curid=1043315", "title": "Abdulsalam Al Ghurbani", "text": "Abdulsalam Al Ghurbani\n\nAbdulsalam Al Ghurbani uváděný i jako Abdul Salam Al-Ghurbani (arabsky عبدالسلام الغرباني, narozen 1. prosince 1976) je jemenský fotbalový záložník. Člen jemenské fotbalová reprezentace. Celou svou hráčskou kariéru působí v jemenském klubu Al-Sha'ab Ibb.\n\n"}
{"id": "1043323", "url": "https://cs.wikipedia.org/wiki?curid=1043323", "title": "Odvaha (kniha)", "text": "Odvaha (kniha)\n\nOdvaha (1940, Call It Courage) je dobrodružná novela pro děti a mládež amerického spisovatele a ilustrátora Armstronga Sperryho, který ji vydal s vlastními ilustracemi. Jedná se o jeho nejslavnější dílo a Sperry za ně obdržel roku 1941 prestižní cenu Newbery Medal, každoročně udílenou za význačný příspěvek do americké dětské literatury.\n\nPříběh novely je založen na polynéské pověsti, kterou mimo jiné rovněž zpracovává italský dokumentární film \"Poslední ráj\" (1956, L'ultimo paradiso) režiséra Folca Quillicho.\n\nObsahem novely je nadčasový příběh polynéského chlapce, který se snaží překonat svůj strach. Jmenuje se Matafu a jeho otec Tavana Nui je náčelníkem atolu Hikueru v souostroví Tuamotu. Obyvateli ostrova je Matafu považován za zbabělce, který dělá hanbu svému otci, protože se bojí moře. Matafu byl totiž jako batole svědkem toho, jak jeho matka zahynula v moři během velkého hurikánu. Je velkou ironií osudu, že chlapcovo jméno znamená Statečné srdce.\n\nMatafu se snaží svůj strach překonat. Jedné noci nasedne do kánoe a vydá se na moře, aniž ví kam. Bouří je zahnán na opuštěný ostrov, kde je nucen postarat se sám o sebe. Společnost mu dělá jen jeho pes Uri, kterého si vzal s sebou, a albatros Kivi. Musí si najít přístřeší, obstarávat si jídlo a prokázat statečnost v boji s divokým prasetem, chobotnicí a při zabití žraloka, který mu bránil v lovu ryb a ohrožoval jeho psa. Pochopí, že se přestal bát věcí, které ho dříve děsily. Protože se chce z ostrova dostat, začne stavět kánoi.\n\nNa ostrově Matafu také brzy objeví obětní oltář lidojedů, kteří sem zřejmě jezdí ze sousedního ostrova konat své obřady. Jednoho dne se lidojedi na ostrově skutečně objeví a chlapce pronásledují. Matafuovi se podaří na kánoi uniknout a vrátit se domů. Zde ho jeho otec pozná jen díky psovi, který se s ním také vrátil. Tak hodně se Matadu, který dospěl v muže, změnil.\n\n"}
{"id": "1043325", "url": "https://cs.wikipedia.org/wiki?curid=1043325", "title": "Another Gay Movie", "text": "Another Gay Movie\n\nAnother Gay Movie (tj. \"Další teplý film\") je americký hraný film z roku 2006, který režíroval Todd Stephens podle vlastního scénáře. Film je homosexuální parodií na americké komedie ze středoškolského prostředí typu \"Prci, prci, prcičky\". Snímek byl v ČR uveden v roce 2007 na filmovém festivalu Mezipatra a v roce 2008 vyšel na DVD.\n\nSpolužáci ze střední školy Andy, Nico, Jarod a Griff, kteří jsou gayové, uzavřou dohodu, že ještě před koncem školního roku přijdou o panictví. Při svém snažení, při kterém jim radí drsná lesba Muffler, se propadají do více či méně trapných situací. Nakonec každý z nich najde svého partnera.\n\nFilm obsahuje množství scén odkazující nejen na filmy ze středoškolského prostředí, ale i na snímky jako \"Klub zlomených srdcí\" nebo seriál \"Queer as Folk\". Mnoho scén bylo inspirováno filmem \"Prci, prci, prcičky\", jako když je hlavní hrdina přistižen svými rodiči při masturbaci, party, které pořádá místní macho (zde v podání lesby), nebo scéna s jablečným koláčem, který je zde vyměněn za quiche lorraine.\n\nZřetelný odkaz je na film \"Edge of Seventeen\" ve scéně, kdy Nico věší v obchodě s DVD, ve kterém pracuje jeho matka, plakát k tomuto filmu. Nico představuje od počátku pestře oblečenou postavu – v \"Edge of Seventeen\" se v ní hlavní hrdina mění během svého coming outu. Stejně tak i Nicova matka je podobně učesaná a oblečená (zelený pracovní oděv s vizitkou) a když pak doma hraje na klavír a Nico se před ní vyoutuje, je reminiscence k \"Edge of Seventeen\" přesná, s tím rozdílem, že matka v \"Edge of Seventeen\" se rozpláče, zatímco v \"Another Gay Movie\" se začne smát.\n\n"}
{"id": "1043332", "url": "https://cs.wikipedia.org/wiki?curid=1043332", "title": "Adam B. Bartoš", "text": "Adam B. Bartoš\n\nAdam B. Bartoš, celým jménem Adam Benjamin Bartoš (* 15. ledna 1980 Rychnov nad Kněžnou), je český novinář, aktivista, politik a spisovatel, známý svými antisemitskými a extremistickými názory a podporou některých konspiračních teorií, například týkajících se iluminátů, údajné židovské kontroly médií, židozednářů, chemtrails, a systému HAARP.\n\nPracoval jako politický zpravodaj a komentátor v redakci \"Aktuálně.cz\" a pak v letech 2007–2009 v \"iDNES.cz\", odkud pro názorový nesoulad (interpretovaný jako příliš radikální názory, resp. cenzura) odešel a založil vlastní web prvnizpravy.cz. Spoluzaložil také web freeglobe.cz, který se zabývá různými konspiračními teoriemi. Za práci na serveru Freeglobe získal, spolu se svými spolupracovníky, bronzový Bludný balvan pro rok 2011.\n\nZveřejnil mimo jiné korespondenci lékařů, psychiatrů a psychologů (hlavními iniciátory byli Jan Hnízdil a Martin Jan Stránský), kteří podle jeho tvrzení od roku 2009 zvažovali možnost prohlásit prezidenta Václava Klause za duševně neschopného zastávat svůj úřad, v době, když otálel s podepsáním ratifikované Lisabonské smlouvy, a podal údajně na Jana Hnízdila trestní oznámení pro podezření z pokusu o vlastizradu ve stadiu přípravy.\n\nNapsal článek o tzv. „věčných petentech“, za nějž mu v roce 2010 vyjádřil sympatie Václav Klaus a který se stal základem seznamu „pravdoláskařů“. Později k němu přidal i seznam Židů v Česku, kvůli kterému začal být roku 2014 vyšetřován Úřadem pro ochranu osobních údajů a označován za antisemitu, například ve zprávě Židovské obce v Praze. V roce 2012 také vyjádřil přesvědčení, že mediální svět je ovládán židovským vlivem.\n\nV lednu 2014 se stal předsedou politické strany NE Bruselu – Národní demokracie, která jak v evropských, tak i obecních volbách 2014 a krajských volbách v roce 2016 neuspěla.\n\nV březnu 2015 spolu s dalšími představiteli své strany umístil na místě vraždy Anežky Hrůzové v Polné vývěsku poukazující na „nutnost vyřešení židovské otázky, která nebyla dosud uspokojivě vyřešena“. Brněnský radní Michal Doležel (Žít Brno) na něj v té souvislosti podal trestní oznámení pro podněcování a vybízení k rasové nesnášenlivosti. Před Vánocemi téhož roku jihlavští kriminalisté zahájili úkony trestního řízení a obvinili Bartoše i jeho spolustraníka Ladislava Zemánka. V březnu 2016 byla podána obžaloba a jihlavský soud rozhodl (zatím nepravomocně) formou trestního příkazu bez hlavního líčení o vině obou. Bartoš oznámil, že proti rozhodnutí podá odpor. Mezitím se počátkem dubna 2016 znovu vydal do Polné k hrobu Anežky Hrůzové, kde k asi 15 příznivcům pronesl řeč.\n\nV červnu 2015 jménem své strany napsal výhružný dopis Czeslawu Walkovi, v němž ho nabádal, aby jím vedená organizace Prague Pride upustila od konání srpnového festivalu Prague Pride 2015. Bartoš uvedl, že jeho strana koordinuje tvrdou protikampaň připravovanou spolu s dalšími názorově blízkými subjekty, která by dle něj mohla vést až tomu, že by tento ročník festivalu mohl být posledním. Podle serveru \"Echo24\" by Bartošova rétorika mohla splňovat podstatu trestného činu podněcování k nenávisti vůči skupině osob nebo k omezování jejich práv a svobod.\n\nV červenci 2015 byl jedním z aktérů demonstrace proti přijímání uprchlíků v Česku, během které s oprátkou v ruce vyhrožoval, že pokud vláda nepřistoupí na úplnou izolaci země od uprchlíků, začne sám konat, za což nyní také čelí trestnímu oznámení.\n\nDne 26. března 2016 byl spolu se čtyřmi dalšími osobami zadržen při demonstraci na pražském Václavském náměstí poté, co označil podporu imigrace za „vlastizradu, která musí být potrestána trestem nejvyšším“. Demonstraci pořádala Národní demokracie s hnutím Za naši kulturu a bezpečnou zem a podpořila ji i Dělnická strana sociální spravedlnosti. Následujícího dne Policie ČR jednoho ze zadržených, kterým měl být s největší pravděpodobností právě Bartoš, obvinila z trestného činu podněcování k nenávisti vůči skupině obyvatel nebo omezování jejich práv a svobod.\n\nZnovu byl Bartoš zadržen 28. dubna téhož roku a policisté provedli domovní prohlídku v jeho bytě i kanceláři strany, kde zabavili na 900 knih a stranický archiv. V souvislosti s obsahem jím vydávaných knih a jiných písemností, i pro obsah jeho veřejných projevů v období od roku 2013 do dubna 2016 byl obviněn ze tří trestných činů proti lidskosti: z hanobení národa, rasy, etnické nebo jiné skupiny osob, podněcování k nenávisti vůči skupině osob nebo k omezování jejich práv a svobod a z popírání, zpochybňování, schvalování a ospravedlňování genocidy.\n\nPřípadem z Polné se zabýval Okresní soud v Jihlavě znovu v druhé polovině října 2016, soudní znalec mimo jiné uvedl, že výlet do Polné zapadá do Bartošových protižidovských aktivit, a připomněl jeho výroky v knize \"Zpověď\". Dne 20. října 2016 byl vynesen rozsudek, v němž byli Bartoš se Zemánkem uznáni vinnými z podněcování k nenávisti vůči Židům. Zatímco Zemánek činu i svého stranického angažmá litoval a nebyl potrestán, Bartoš byl odsouzen k jednomu roku odnětí svobody s dvouletým podmíněným odkladem. Jeho odvolání bylo Krajským soudem v Brně v březnu 2017 zamítnuto, stejně tak v lednu 2018 jeho dovolání k Nejvyššímu soudu. \n\nZačátkem ledna 2017 proti němu byla vznesena další obžaloba, vinící jej z podněcování nenávisti vůči minoritám a zpochybňování holokaustu. Dne 20. července 2017 stanul před Obvodním soudem pro Prahu 1. Znalec z oblasti extremismu před soudem konstatoval, že Bartošem napsané či vydávané knihy byly antisemitské a některé přímo popíraly holokaust, Bartoš také podle něj na demonstracích často vyzýval k násilí. Dne <time datetime=\"2018-01-26\">26. ledna 2018</time> byl Adam B. Bartoš v první instanci odsouzen k podmíněnému trestu. Proti rozsudku se však odvolal, hájil se mimo jiné tvrzením, že jeho několik let staré výroky, resp. podobné názory, se staly mezitím politickým mainstreamem, zmiňovaným mimo jiné i prezidentem Milošem Zemanem. Odvolací Městský soud v Praze ovšem 1. listpadu 2018 původní rozsudek i dvouletý podmíněný trest s tříletou zkušební dobou potvrdil.\n\nPřed volbou prezidenta v lednu 2018 spolupracoval s kandidátem na prezidenta Petrem Hannigem, který si v rozhovoru pro DVTV chválil Bartošovu formulační dovednost a znalost elektronických médií a v případě svého zvolení jej chtěl angažovat jako ředitele tiskového odboru prezidentské kanceláře. Bartoš také vystoupil jako Hannigův zástupce v předvolební „debatě mluvčích“ prezidentských kandidátů na serveru \"iDNES.cz\", přičemž kandidující Marek Hilšer, Michal Horáček a Jiří Hynek své zástupce z debaty omluvili právě kvůli Bartošově účasti.\n\nVe volbách do Evropského parlamentu v květnu 2019 kandidoval z pozice člena ND jako lídr uskupení \"\"ROZUMNÍ a Národní demokracie - STOP MIGRACI - NECHCEME EURO\"\", ale nebyl zvolen.\n\nJe autorem několika knih a od roku 2014 provozuje také Nakladatelství Adam Benjamin Bartoš. V tomto nakladatelství vydal většinu svých děl (není-li uvedeno jinak):\n\nNovinář Jan Urban označil v lednu 2016 ve své recenzi jeho knihu \"Zpověď. Jsem antisemita?\" za „zřejmě nejrasističtější a nejvíce antisemitské dílko v polistopadové historii českého nakladatelského úsilí“.\n\n"}
{"id": "1043335", "url": "https://cs.wikipedia.org/wiki?curid=1043335", "title": "Podlesí (Kuřim)", "text": "Podlesí (Kuřim)\n\nPodlesí je osada, součást města Kuřim v okrese Brno-venkov v Jihomoravském kraji. Leží na východním okraji katastru města a tvoří jednu z jeho základních sídelních jednotek. Rozkládá se na svahu v sousedství lesů přiléhajících k Babímu lomu. \n\nOsadu začala budovat roku 1943 pro své zaměstnance firma Klöckner-Flugmotorenbau. Z počátku se nové osadě říkalo Nový Hamburk, později získala své dnešní jméno. V letech 1948–1950 byly domy přestavěny továrnou TOS Kuřim. Osada později přerostla i na tehdejší katastr obce Lelekovic, což bylo důvodem k posunu katastrální hranice mezi Kuřimí a Lelekovicemi, k níž došlo k 1. lednu 1961. Jednalo se přesněji o dva obytné domy a kulturní dům. Celkem bylo ke Kuřimi z Lelekovic překatastrováno 6 hektarů.\n\nV samotné osadě Podlesí se k 22. dubnu 2017 nacházelo 7 ulic s celkem 213 adresami:\n\nV základní sídelní jednotce jako takové pak existuje mimo osadu Podlesí existuje ještě jižněji položená ulice Opálenka, v níž je jedna adresa.\n"}
{"id": "1043340", "url": "https://cs.wikipedia.org/wiki?curid=1043340", "title": "Get Your Heart On – The Second Coming!", "text": "Get Your Heart On – The Second Coming!\n\nGet Your Heart On – The Second Coming! je EP kanadské skupiny Simple Plan, složené převážně z B-side skladeb předchozího alba Get Your Heart On!. Vyšlo 29. listopadu 2013 v Austrálii, 3. prosince 2013 celosvětově a 29. ledna 2014 v Japonsku.\n"}
{"id": "1043341", "url": "https://cs.wikipedia.org/wiki?curid=1043341", "title": "Ladislav Hruška", "text": "Ladislav Hruška\n\nLadislav Hruška může být:\n\n"}
{"id": "1043343", "url": "https://cs.wikipedia.org/wiki?curid=1043343", "title": "Město kostí", "text": "Město kostí\n\nMěsto kostí je v pořadí dvanáctý román amerického spisovatele detektivních knih Michaela Connellyho a také osmým ze série knih s Harrym Boschem v hlavní roli.\n\nNa Nový rok v Laurel Canyonu kousek od Los Angeles vyhrabe pes nějakou kost. Majitel psa, který je doktor, zjistí, že tato kost je lidská a zavolá proto policii. Hieronymus „Harry“ Bosch dostává tento případ na starost společně se svým parťákem Jerrym Edgarem a krátce po začátku vyšetřování je nalezen mělký hrob obsahující kosti dítěte. Bosch, jemuž případ oživuje vzpomínky na dětství a nedá mu tak spát, zahajuje důkladné vyšetřování. Jediným vodítkem, které má v ruce, je skateboard, nalezený při domovní prohlídce jediného podezřelého. Jak se později ukáže tělo patří dvanáctiletému klukovi a bylo do země zakopáno před 20 lety. Aby vraždu vyřešil, musí se Bosch prohrabávat spoustou případů zmizení a útěků, které jsou staré mnoho let. Při pokusech o vyřešení tohoto zločinu musí Bosch pronásledovat svědky a podezřelé z blízkého i dalekého okolí. Po dvaceti letech od klukova zmizení už spousta detailů vybledla nebo byla zapomenuta a Bosch se tak často ocitá v temnotě. Ve stejnou dobu se k policejnímu oddělení přidává nováček jménem Julia Brascherová. A i když je Bosch varován, aby si s ní nic nezačínal, naváže s ní intimní vztah, což s sebou nese další komplikace v rámci vyšetřování i mimo něj.\n"}
{"id": "1043344", "url": "https://cs.wikipedia.org/wiki?curid=1043344", "title": "Uhelné safari", "text": "Uhelné safari\n\nUhelné safari je systém komentovaných exkurzí v těžební oblasti Mostecké pánve určených pro veřejnost. Program, při kterém je možné navštívit povrchové velkolomy a rekultivované plochy, organizuje od roku 2009 společnost Czech Coal.\n\nV nabídce jsou tři výletní trasy, kde je možné vidět rypadla, pásové dopravníky, zakladače, čistírny odpadních uhelných vod a rekultivace. Prohlídka je komentovaná a je možné se seznámit s technologií těžby hnědého uhlí a obnovou krajiny po těžbě.\n\n\n\n\nProtože exkurze probíhají v oblasti těžby za plného provozu, je třeba dodržovat bezpečnostní báňské předpisy.\n\n"}
{"id": "1043348", "url": "https://cs.wikipedia.org/wiki?curid=1043348", "title": "Giorgio Chiellini", "text": "Giorgio Chiellini\n\nGiorgio Chiellini (* 14. srpna 1984, Pisa, Itálie) je italský fotbalový obránce a reprezentant v současnosti hrající za Juventus.\nÚčastník MS 2010 v Jihoafrické republice a MS 2014 v Brazílii.\n\nS profesionálním fotbalem začínal v klubu AS Livorno Calcio.\nOd léta 2004 působil jednu sezónu v ACF Fiorentina, odkud v létě 2005 odešel do Juventusu, s nímž nasbíral řadu trofejí včetně několika scudett (titulů v Serii A).\n\nItálii Giorgio Chiellini reprezentoval již v mládežnických reprezentacích od kategorie U15.\nNa Letní olympiádě v roce 2004 v Řecku získal s italským týmem do 23 let bronzovou medaili.\n\nV A-mužstvu Itálie debutoval 17. 11. 2004 v přátelském utkání proti Finsku (výhra 1:0).\n\nZúčastnil se MS 2010 v Jihoafrické republice, MS 2014 v Brazílii, EURA 2008 ve Švýcarsku a Rakousku, EURA 2012 v Polsku a na Ukrajině, Konfederačního poháru FIFA 2009 v Jihoafrické republice a Konfederačního poháru FIFA 2013 v Brazílii.\n\nKuriozní zápas absolvoval 10. října 2014 v kvalifikaci na EURO 2016 proti Ázerbájdžánu (výhra 2:1), kde nejprve vstřelil vedoucí branku svého mužstva, poté si v 77. minutě dal vlastní gól a nakonec v 82. minutě vsítil vítězný gól.\n\nChiellini se zúčastnil Mistrovství Evropy ve fotbale 2012 a odehrál všech šest utkání Itálie na šampionátu při její cestě do finále. V základní skupině C to byly postupně zápasy se Španělskem (remíza 1:1), Chorvatskem (rovněž 1:1) a Irskem (výhra Itálie 2:0). Ve čtvrtfinále absolvoval zápas s Anglií, který se musel rozhodnout až v penaltovém rozstřelu a skončil výsledkem 4:2 pro Italy. V semifinále byl u výhry Itálie nad mírně favorizovaným Německem 2:1. Ve finále musel se spoluhráči čelit nejlepšímu týmu turnaje Španělsku, které nakonec Itálii deklasovalo poměrem 4:0. Giorgio získal s národním týmem stříbro.\n\nByl zařazen do 23členné nominace na Mistrovství světa ve fotbale 2014 v Brazílii, jejíž složení oznámil trenér Cesare Prandelli 2. června. Na šampionátu, kde Itálie vypadla již v základní skupině D odehrál všechny tři zápasy: utkání proti Anglii (výhra 2:1), proti Kostarice (prohra 0:1) i proti Uruguayi (prohra 0:1 a vyřazení).\nV zápase s Uruguayí, kde se rozhodovalo mezi těmito týmy o postup do osmifinále jej pokousal do ramene útočník soupeře Luis Suárez. Chiellini se stal v tomto směru po Nizozemci Otmanu Bakkalovi a Srbu Branislavu Ivanovićovi jeho třetí obětí. V zápase to však Suarézovi prošlo bez povšimnutí a nebyl vyloučen, ačkoli Chiellini vehementně protestoval u rozhodčího. Suárez to dlouho zapíral, 30. června 2014 se nakonec na sociální síti Twitter přiznal a omluvil se Chiellinimu. Samotný Chiellini omluvu přijal a vyjádřil přání snížení trestu pro Suáreze (který dostal od FIFA).\n\n"}
{"id": "1043351", "url": "https://cs.wikipedia.org/wiki?curid=1043351", "title": "Amyloidový prekurzorový protein", "text": "Amyloidový prekurzorový protein\n\nAmyloidový prekurzorový protein (APP) je glykoprotein zanořený do membrány nervových buněk. Skládá se z velké N-terminální extracelulární domény, krátké hydrofobní transmembránové domény a krátké intracelulární C-terminální domény. Je výchozí bílkovinou pro tvorbu amyloidu beta (Aβ), proteinu, jehož agregace je příznačná pro mozek pacientů s Alzheimerovou chorobou.\n\nOvlivněním zpracování APP vedou ke změně produkce Aβ a tvorbě fibril. Nicméně, APP má kromě produkce Aβ, také řadu důležitých vývojových a postnatálních neurologických funkcí. Tyto funkce mohou být vyvolány díky N-terminální extracelulární doméně nebo C-terminální cytoplazmatické doméně. Obě domény mají důležitou roli v neurogenezi a neuronální regeneraci.\n\nAPP může být zpracován různým způsobem.Jedna cesta vede ke tvorbě amyloidu (amyloidogenní cesta), zatímco druhá nikoli (neamyloidogenní cesta). Obvykle asi 90 % APP jde neamyloidogenní cestou a zbylých 10 % amyloidogenní. Poměry se mohou změnit v důsledku mutací, faktorů životního prostředí a během stárnutí jedince. Štěpení produktů může hrát důležitou roli v nervovém vývoji jedince.\n\nAPP je nejdříve štěpen α-sekretázou, čímž vznikají rozpustné N-terminální fragmenty (sAPP-α) a C terminální fragmenty (CTFα). sAPP-α zlepšuje synaptogenezi a jsou považovány za neuroprotektivní. CTFα (83 aminokyselin) je zachován v membráně, kde reaguje s presenilinem obsahující γ-sekretázou, čímž způsobuje rozpustnost N-terminálních fragmentů (p3) a spojuje ho s C-terminálním fragmentem (ACICD, nebo APP intracelulární domény). ACICD mohou být zapojeny do jaderné signalizace, transkripční regulace, stejně jako axonálního transportu, díky jeho schopnostem sdružovat se s řadou různých proteinů.\n\nAPP je štěpen nejprve enzymem β-sekretázou (BECE-1) (transmembránová aspartyl-proteáza), čímž vzniká N-terminální fragment o menší délce (sAPP-β) a membránově vázaný C-terminální konec (CTFβ)(99 aminokyselin). Štěpení se provádí blíže k N-terminálnímu konci APP, který s α-sekretázou tvoří CTFβ delší než CTFα. CTFβ je štěpen γ-sekretázou, která odštěpuje peptidy o délce 37-43 aminokyselin - amyloid beta (Aβ). Ačkoli Aβ je vyžadován pro neuronovou funkci, může se hromadit v extracelulárním prostoru mozku ve formě amyloidních plaků. Aβ plakety mohou narušit mozkové buňky a buněčnou komunikaci, stejně jako aktivovat imunitní buňky, které vyvolají zánět, který může být pro buňky fatální. Kromě toho je Aβ zodpovědný za oxidativní poškození buněk.\n\nBylo zaznamenáno množství mutací v amyloidovém prekurzorovém proteinu, schopných vyvolat Alzheimerovu chorobu s časným nástupem. Tyto škodlivé mutace se obvykle nachází poblíž míst, kde štěpí beta-sekretázy a gama-sekretázy, a vedou k zvýšené produkci beta amyloidu či k zvýšení poměru mezi Aβ42 a Aβ40 variantami. Byla však nalezena i mutace v APP, která riziko vzniku Alzheimerovy choroby naopak snižuje.\n\nAPP u člověka leží na 21. chromozomu, který je u lidí s Downovým syndromem přítomen v nadbytečném počtu kopií (tzv. trisomie 21. chromozomu). Toto zvyšuje náchylnost osob s Downovou chorobou k ukládání amyloidních plaků amyloidu beta a ke vzniku Alzheimerovy choroby. Downovým syndromem trpící osoby obvykle skutečně mají už od cca 50 let věku příznaky Alzheimerovy choroby.\n"}
{"id": "1043354", "url": "https://cs.wikipedia.org/wiki?curid=1043354", "title": "2. brigáda Specnaz", "text": "2. brigáda Specnaz\n\n2. brigáda Specnaz je útvar speciálního určení ruské a dříve sovětské armády. Má asi 960 příslušníků, funguje od roku 1963. V letech 1985 až 1989 byla nasazena v Afghánistánu, v roce 1995 v Čečensku. V druhé čečenské válce byla nasazena v letech 1999 až 2006. Je umístěna v Promežici v Pskovské oblasti, 177. oddíl se do roku 2008 nacházel v městečku Pušnoj. Dne 1. prosince probíhá každoroční oslava, vzpomínkový den je 21. února. \n\n\nAž do poloviny 90. let byly součástí jednotky OSNAZ: centrum odposlechů (CRP) a radiovyhledávání bodu (RPP). \n\n2. brigáda SpN byla vytvořena na základě směrnice generálního štábu a velitele Leningradského vojenského okruhu ozbrojených sil SSSR ve městě Pskov, v období od 17. září 1962 do 1. března 1963 na základech 20. samostatné roty SpN. \n\nV letech 1985-89 177. ooSpN vytvořený v 22. OBrSpN, Kapčagai. V 15. obrSpN se účastnil bojových operací v Afghánistánu. Dislokace – Gazni. Pro odvahu a chrabrost při výkonu vojenské služby v republice Afghánistánu, byl 177. ooSpN vyznamenán medailí Ústředního výboru VLKSM Vojenská chrabrost a čestným Rudým praporem z NDPA. \n\nSoučástí oddílu byly uložené desky se jmény padlých v Afghánistánu, když se rozpustil 177. ooSpN umístěný v bývalé základně Pašnoj / Tajbola v regionu Murmansk (78 km jižně od Murmansku). u 2. brigády zvláštního určení, nástupce jednotky bylo rozhodnuto vytvořit jediný památník – rozvědčíkům, kteří zemřeli v Afghánistánu a v první válce v Čečensku. \n\nNa základě brigády vytvořili složený oddíl, z řad samostatných rot (Tajbola, Petrozavodsk, Pečora). \n\nByli nasazeni od 19. ledna do 26. dubna 1995. Pobyli několik dní v Mozdoku, pak přešli na místo trvalého umístění – do Beslanu (stojícího v blízkosti letiště). V bojích operovali 10 dnů, 20 dnů byli na základně. V Grozném, v Assinovské a u Bamutu. \n\nZtráty – 2 vojáci: \n\n1. starší praporčík Josef Mjačeslavovič Gluškeviš. Zemřel 27.3.1995, při plnění bojových úkolů, v okrese Zakan-Jurt, Samaški, v boji měl smrtelné zranění. \n\n2. starší praporčík Nikolaj Jakovlevič Rabčenjuk. Zemřel 16.4.1995, při výbuchu BTR. \n\n3. Jefrejtor (svobodník) Sergej Michajlovič Michalev. (Převeden do jiné jednotky,ve které zemřel). \n\nV srpnu 1999 byl kombinovaný oddíl přesunut na Severní Kavkaz na služební cestu. Prvních bojů se zúčastnil v Dagestánu, a v září 1999 na území Čečenska. \n\n2. OBrSpN v Čečensku byla prezentována složeným oddílem: jedna rota – 70. ooSpN, jedna rota 700. ooSpN, jedna rota 329. ooSpN a velení, automobilní četa, spojaři. 19. září 2006 byl složený oddíl 2. OBrSpN odsunut z lokality Daču-Barzoj na svou základnu. \n\n21.2.2000 v Čečensku v bitvě u Šatoje v léčce, bylo zabito 25 vojáků a důstojníků složeného oddílu 2. OBrSpN a 8 přidělených ženistů a dělostřeleckých návodčích, celkem 33 lidí. \n3 dostali posmrtně řád Hrdina Ruska a 2 lidé léčku přežili. \n\nOd srpna 1999 do března 2000 ztráty 31 lidí. \nPodzim 2004 – jaro 2005 – 1 mrtvý v Čečensku. \nJaro – podzim 2005 – 1 mrtvý v Čečensku. \nDo 21.2.2008 – 50 mrtvých \n\n329. samostatný oddíl dostal prostředky na posílení jednotek v gruzínsko-osetinském konfliktu v srpnu 2008. Přesunuti do oblasti 8.8.2008, zpět se vrátili 7.3.2009, Zraněni tři vojáci (10.6.2008 – nášlapné miny).\n\n"}
{"id": "1043355", "url": "https://cs.wikipedia.org/wiki?curid=1043355", "title": "Statečná srdce (edice)", "text": "Statečná srdce (edice)\n\nStatečná srdce byla sešitová edice dobrodružných příběhů pro děti a dospívající mládeži (zejména pro chlapce), kterou v letech 1969-1971 vydávalo nakladatelství Růže v Českých Budějovicích. Cílem edice bylo též podpořit skautské hnutí a jeho smysl pro morálku, romantiku a vztah k přírodě. Název edice dostala podle stejnojmenného skautského románu Jaroslava Nováka, což byl první svazek, který v ní vyšel. V rámci edice vycházely většinou reedice dobrodružných příběhů pro mládež, výjimečně se objevily i překlady. \n\nRoku 1971 bylo v souvislosti se změnou politické situace v Československu (normalizace) vydávání edice zastaveno. V roce 1990 byla sice edice obnovena, ale vyšla v ní v reedici pouze jedna kniha. Další připravované svazky nebyly v souvislosti s ekonomickými problémy nakladatelství vydány.\n\n\nSvazky, které byly již avizovány s pořadovým číslem v edici: \n\nDále byly připravovány ještě nečíslované svazky: \n\n"}
{"id": "1043356", "url": "https://cs.wikipedia.org/wiki?curid=1043356", "title": "3. brigáda Specnaz", "text": "3. brigáda Specnaz\n\n3. brigáda Specnaz (3. gardová brigáda speciálního určení) byla založena v roce 1966, za svou existenci tato speciální jednotka byla nasazena počátkem 90. let v Tádžikistánu, později v obou čečenských válkách. Ruský název zní 3 отдельная гвардейская Варшавско-Берлинская Краснознаменная ордена Суворова III ст. бригада специального назначения ГРУ (3 огбрСпН ГРУ).\n\n\nOd roku 1966 až do roku 1975 měly jednotky brigády sídlo v německém Neustrelitz, poté byla brigáda umístěna ve městě Fürstenberg (Neu-Timme, bývalá NDR). Od ledna 1991 do června 2002 byl 330. ooSpN umístěný v lotyšské Rize, pak byl přesunut do Ruska na základnu Roščinskij (posádka Černoreče, Samarská oblast, PUrVO – Povolžsko-uralský vojenský okruh). Zde brigáda sídlila až do roku 2010, kdy byla přesunuta do Toljatti na území zrušeného vojenského institutu také v Samarské oblasti (centrální vojenský okruh).\n\nHistorie brigády začíná v březnu 1944, kdy byla nasazena v době války. V roce 1957 byl vytvořen 26. samostatný prapor SpN (velitelem plukovník R. P. Mosolov). Vlastní brigáda ale vznikla až v roce 1966 dle Směrnice velitele GSVG na základě 26. samostatného praporu SpN (který, podle pořadí, byl vytvořen na základě 26. gardového Varšavsko-berlínského rudého praporu Řádu Suvorova III. stupně motocyklového pluku) v posádce Verder (Havel) u Potsdamu, za účasti lidí 27. samostatného praporu SpN SGV, 48. a 166. samostatných průzkumných praporů. Brigádu začal tvořit jmenovaný jako zástupce velitele brigády, gardový podplukovník Mosolov R.P.\n\nV 80. letech 20. století jedním z hlavních úkolů grup specnazu bylo zjistit a zničit nepřátelské střely. Kromě toho SpN shromažďoval informace pro GRU. Brigáda mohla vyslat asi 48 průzkumných skupin. Kromě rozvědčíků byli ve skupině ženisti a spojaři (v závislosti na úkolech). Tvořily ji tři průzkumné prapory, jeden spojovací prapor, automobilní rota, štábní rota, RMO, četa spec. zbraní a rota speciálního minování. Brigáda byla mezi prvními, kdo přešel v GSVG k novým tradicím VDV (tílka a barety). Dnem brigády je 26. březen.\n\nPo přesunu do města Togliatti byla brigáda převedena do Pozemních vojsk a podléhá společnému strategickému velení „Centr“ (vytvořenému v říjnu 2010).\n\n\n\nOd září 1992 do března 1993 se brigáda účastnila bojových operací v Tádžikistánu. Především Dušanbe a Kuljab, oddíly „Pjandž“ a „Moskovskij“ byly v oblasti Dusti a částečně Kalajchumb. SM s RU FBS v zájmech seskupení, ochrana zdraví velvyslance a členy rodiny, zmírnění aktivit Vovčiků a nejradikálnějších Jurčikům.\n\nAndrej Kuzov (Uljanovsk), zemřel v Kosovu, květen 2001.\n\nOd ledna do června 1995 509. samostatný oddíl zvláštního určení brigády bojoval v první čečenské válce. Dne 17. ledna 1995 byl 509. samostatný oddíl speciálního určení 3. samostatné brigády v IL-76 přesunut od Samary do Mozdoku, a pak do Chankaly na BVP-1. Oddíl se podílel na průzkumu území města Argun, i když se ještě bojovalo jen o Groznyj. Průzkum objevil brod přes řeku Argun, kudy se dodávala technika na obklíčení města. Těžká zkouška čekala oddíl u obce Komsomolskoje (u Argunu), kde oddíl zaútočil na výšinu, kterou měl dostat Morpěch.\n\nV noci z 20 na 21 březnu 1995 vojska společné skupiny „Sever“ zahájila operaci na odzbrojení nezákonných ozbrojených útvarů v Argunu a Mesker-Jurtu. V noci se oddíl i průzkum 165. pluku námořní pěchoty přestěhoval a v 6,00 ovládli kótu 236,7 (m. Gojten-Kort). Od 6.00 165. překročil pluk Morpěchu dvěma prapory řeku Argun a začal vytvářet vnitřní a vnější kruh obklíčení. Následně jednotka bojovala pod Gudermesem a Šali.\n\nKoncem května a začátkem června 1995 byl oddíl umístěn v místě trvalé dislokace. Za významnou službu byla udělena 176 lidem brigády řády a medaile, a gardový poddůstojník Anton Borisovič Ušakov obdržel titul Hrdina Ruské federace (posmrtně). V této válce padli vojáci: staršina Ušakov Anton B., staršina seržant Bulušev Rem Šamiljevič, vojín Birjukov Alexandr Michajlovič, vojín Tudijarov Anatolij Michajlovič a kapitán Tikhomirov Alexander Pavlovič.\n\nVe druhé čečenské válce činily ztráty 14 lidí (do 29. března 20004).\n"}
{"id": "1043363", "url": "https://cs.wikipedia.org/wiki?curid=1043363", "title": "Mezinárodní den boje proti korupci", "text": "Mezinárodní den boje proti korupci\n\nMezinárodní den boje proti korupci je každoroční událost, která se koná 9. prosince a to od roku 2003. 31. října tohoto roku byla slavnostně otevřena k podpisu Úmluva spojených národů proti korupci.\n\nKampaň vedená pod názvem \"Your NO Counts\" je mezinárodní kampaní utvořenou Rozvojovým programem Spojených národů a Výborem Spojených národů k Drogám a kriminalitě k lepší prezentaci Mezinárodního dne boje proti korupci (9. prosinec) a k zvýšení informovanosti o korupci a o tom, jak proti ní účinně bojovat.\n\n"}
{"id": "1043375", "url": "https://cs.wikipedia.org/wiki?curid=1043375", "title": "David Houska", "text": "David Houska\n\nDavid Houska (* 29. června 1993) je český fotbalový záložník a reprezentant, hráč klubu SK Sigma Olomouc.\n\nDavid Houska začínal s fotbalem v pěti letech v rodné Poličce, kde ho v přípravce vedl jeho otec Josef. Ve starších žácích hrál ve Svitavách, v dorostu již hrál za Sigmu Olomouc.\nDo A-týmu Sigmy byl zařazen v zimě 2013. V 1. české lize debutoval 22. února 2013 proti SK Slavia Praha, nastoupil v základní sestavě (výhra 2:1). V říjnu 2015 dal v zápase SK Slavia Praha – SK Sigma Olomouc (0:2) oba góly hostujícího týmu.\n\nHouska hrál v českých mládežnických reprezentacích U18, U19 a U21.\n\nTrenér Jakub Dovalil jej nominoval na domácí Mistrovství Evropy hráčů do 21 let 2015 konané v Praze, Olomouci a Uherském Hradišti.\n\nV A-mužstvu České republiky debutoval 11. listopadu 2017 v přípravném utkání v katarském městě Dauhá proti domácí reprezentaci (výhra 1:0).\n\n"}
{"id": "1043382", "url": "https://cs.wikipedia.org/wiki?curid=1043382", "title": "Horka (Orlická tabule, 324 m)", "text": "Horka (Orlická tabule, 324 m)\n\nHorka (324 m n. m.) je vrch v okrese Náchod Královéhradeckého kraje. Leží asi 1 km severně od obce Bohuslavice, na katastrálním území obce Černčice.\n\nGeomorfologicky vrch náleží do celku Orlická tabule, podcelku Úpsko-metujská tabule, okrsku Bohuslavická tabule. Podle podrobnějšího členění Balatky a Kalvody náleží vrch do okrsku Novoměstská tabule, ve kterém je Bohuslavická tabule pouze podokrsek.\n"}
{"id": "1043385", "url": "https://cs.wikipedia.org/wiki?curid=1043385", "title": "Krupka (hrad)", "text": "Krupka (hrad)\n\nKrupka (též \"Rosenberg\") je zřícenina gotického hradu nad městem Krupka v okrese Teplice. Hrad stojí na vrcholu ostrožny zprava obtékané Horským potokem v nadmořské výšce 350 metrů. Od roku 1964 je chráněn jako kulturní památka.\n\nHrad byl založen na počátku 14. století pravděpodobně králem Václavem II. V písemných pramenech je poprvé zmiňován až roku 1330, kdy ho od krále Jana Lucemburského získal Těma z Koldic. Koldicům hrad s krátkými přestávkami patřil až do roku 1504. Během husitských válek stáli Koldicové na katolické straně a hrad byl několikrát dobýván. Roku 1426 byla v jeho blízkosti pobita velká skupina urozených pánů, kteří prchali z bitvy u Ústí. Tehdy se hrad asi ubránil. Je možné, že byl dobyt během spanilé jízdy během roku 1429. Určitě ho dobyl hejtman Jakoubek z Vřesovic roku 1433. V období let 1436–1437 se zde jednalo o míru. Posledním majitelem z Koldiců byl Těma V., který se silně zadlužil a hrad použil jako odškodnění věřitelů.\n\nPo Koldicích se na Krupce vystřídala řada majitelů: Arnošt ze Šumburka (1487–1494), Jindřich ze Starschedlu (od roku 1490), Jindřich ze Šlejnic (od roku 1504), Albrecht z Kolovrat (do smrti v roce 1510), Bernard z Valdštejna, Jáchym z Maltzanu (1523–1528), Zdeněk Lev z Rožmitálu (1530–1535) a jeho syn Adam (1535–1537) a Václav z Vartenberka (od roku 1537). Václav se na straně stavů zúčastnil stavovského povstání v letech 1546–1547, za což byl v srpnu 1547 roku odsouzen králem Ferdinand I. ke ztrátě části majetku. Krupka se tak stala královským panstvím, které však král brzy zastavil Volfovi z Vřesovic za deset tisíc tolarů. Zástavní listina však pochází až z roku 1551. Po Volfově smrti panství krátce patřilo jeho dětem, ale v roce 1577 ho královská komora vyplatila a spravovala ho prostřednictvím hejtmanů. Teprve roku 1615 hrad od krále Matyáše získal nejvyšší purkrabí Adam ze Šternberka. Od roku 1621 zůstal hrad neobydlený a pravděpodobně ho využívala různá vojska během třicetileté války. V letech 1695–1697 nechali Šternberkové ve zřícenině postavit s využitím materiálu z trosek úřední dům zvaný \"Horský zámek.\"\n\nPůvodní královský hrad měl přibližně obdélný půdorys a patřil k hradům s obvodovou zástavbou. Jeho dominantou byl plochostropý donjon na jižní straně. K němu snad podél západní strany přiléhal dlouhý, jen z malé části zachovaný, palác. K výraznému rozšíření hradu došlo během pozdně gotické přestavby, během které byl celý hrad obehnán parkánovou hradbou a kritická místa zesílena. Jednalo se o zajištění první a druhé brány masívní polookrouhlou baštou a o výstavbu štítové zdi na jižní straně. Zeď je silná 6,5 m, ve středu obsahuje dělovou komoru a ze západu ji chrání polookrouhlá bašta. Nad štítovou zdí byla postavena masivní okrouhlá věž, která v dochované části neobsahuje žádné vnitřní prostory. Pravděpodobně sloužila jako další postavení pro dělo, které odtud mohlo kontrolovat přístupovou cestu do města Krupky.\n\n\n"}
{"id": "1043389", "url": "https://cs.wikipedia.org/wiki?curid=1043389", "title": "Vláda Aleksandera Prystora", "text": "Vláda Aleksandera Prystora\n\nVláda Aleksandera Prystora byla vládou Druhé Polské republiky pod vedením premiéra Aleksandera Prystora. Kabinet byl jmenován prezidentem Ignacym Mościckým 27. května 1931 po demisi předchozí druhé Sławkovy vlády. Kabinet podal demisi po necelých dvou letech fungování 9. května 1933. Prystor stál v čele vlády nejdéle ze všech jeho předchůdců.\n\nPolitické resorty byly v Prystorově kabinetu v rukou zkušených sanačních politiků, ale ekonomické resorty ovládaly málo zkušené osoby. To byl případ ministra pokladu Jana Piłsudského, ministra průmyslu a obchodu Ferdynanda Zarzyckého, ministra veřejných prací Mieczysława Norwida-Neugebauera nebo ministra zemědělských reforem Leona Kozłowského. Premiér si toho byl vědom a snažil se do vlády dostat kompetentní osoby, kterým často nabízel místa náměstků ministrů.\n\nOd počátku kladl Prystor důraz na udržení vyrovnaného rozpočtu. Chtěl se také vyhnout všem krokům, které jsou v hospodářské politice státu nejisté nebo neozkoušené. To vedlo k omezení investic, snížení státních výdajů, odliv valut za hranice a prohloubení recese. Když se na podzim 1931 ukázalo, že schodek rozpočtu bude vyšší, než se plánovalo, Prystor doporučil další omezení výdajů. I tak ale deficit překročil 10 % rozpočtu, což přinutilo vládu v říjnu 1932 k aktivnější hospodářské politice. Vláda snížila daně v průmyslu, železniční tarify a úrokové sazby, omezila některé sociální dávky, prodloužila pracovní dobu a povolila zhoršení podmínek práce. Pokusila se přimět monopoly ke snížení cen. Opatření vedla ke zhoršení vztahů vládnoucího tábora se zástupci velkokapitálu a velkostatkářů (v březnu 1932 skončil jejich zástupce ve vládě ministr zemědělství Leon Janta-Połczyński).\n\nV květnu 1933 žádal Józef Piłsudski Prystorovu demisi. Vyčítal mu, že chce vědět všechno a do všeho se plete. Pravděpodobným důvodem konce premiéra byl také konflikt mezi Janinou Prystorowou a Aleksandrou Piłsudskou. Premiérova manželka konkurovala maršálkově ženě ve společenském životě a v charitativní činnosti. Oficiálními důvody bylo nové volební období prezidenta a zdraví premiéra.\n"}
{"id": "1043390", "url": "https://cs.wikipedia.org/wiki?curid=1043390", "title": "Another Gay Movie 2: divoká jízda", "text": "Another Gay Movie 2: divoká jízda\n\nAnother Gay Movie 2: divoká jízda (\"Another Gay Sequel: Gays Gone Wild!\", tj. \"Další teplý sequel: gayové jedou řádit!\") je americko-německý hraný film z roku 2008, který režíroval Todd Stephens podle vlastního scénáře. Film je sequelem filmu \"Another Gay Movie\". Snímek měl světovou premiéru na filmovém festivalu Frameline 28. června 2008, v ČR vyšel na DVD v roce 2009.\n\nSpolužáci Andy, Nico, Jarod a Griff společně odlétají na jarní prázdniny na Floridu do Fort Lauderdale. V letadle potkají Pereze Hiltona, který při turbulenci utrží ránu do hlavy. Následkem toho se z něj stane náboženský fanatik brojící proti homosexuální nevázanosti. Spolužáci se po příletu rozhodnou pro účast v soutěži o získání největšího počtu sexuálních partnerů. Ovšem Jarod a Griff tvoří pár, což jim nevázaný sex začne komplikovat, Andy se zamiluje do tajemného mladíka Louise a Nico má pocit, že jej většina lidí přehlíží. Navíc je zde Jasper, který vyhrál v loňské soutěži, a jeho dva nohsledi. Situace se komplikuje, protože Nico najde na pláži čínského bůžka, který mu ale přináší smůlu. Při procházce parkem potká mořského víla Stana, který ho povzbudí. V soutěži nakonec zvítězí Nico, Andy stráví poslední noc s Louisem, Jarod a Griff se usmíří a z Pereze Hiltona se opět stane „normální“ gay.\n"}
{"id": "1043394", "url": "https://cs.wikipedia.org/wiki?curid=1043394", "title": "Back Soon", "text": "Back Soon\n\nBack Soon (tj. \"Brzy zpátky\") je americký hraný film z roku 2007, který režíroval Rob Williams podle vlastního scénáře. Film popisuje vztah dvou mužů.\n\nLoganovi zemřela žena Adrianne a v nemocnici při cestě na onen svět potkala Gila. Gil leží rovněž v nemocnici, avšak on se uzdraví. Logan prodává dům, aby se zbavil vzpomínek na manželku a Gil se dostaví na inzerát. Oba dva, ač heterosexuální, se začnou vzájemně přitahovat. Logan zjišťuje, že Gil má obdobné charakterové vlastnosti, jako měla jeho Adrianne. Oběma posléze dojde, že Adrianne poslala Gila, aby dohlédl na Logana.\n"}
{"id": "1043395", "url": "https://cs.wikipedia.org/wiki?curid=1043395", "title": "Mattia Perin", "text": "Mattia Perin\n\nMattia Perin (* 10. listopadu 1992, Latina, Itálie) je italský fotbalista hrající na postu brankáře, chytá za klub Juventus FC. Je členem italské reprezentace.\n\nPerrin nastupoval za italské mládežnické reprezentace.\n\nV A-mužstvu Itálie debutoval 18. 11. 2014 v přátelském utkání proti Albánii (výhra 1:0).\n\nMattia Perin byl nominován i na červnové Mistrovství světa 2014 v Brazílii, kde Itálie vypadla již v základní skupině. Plnil roli třetího brankáře za Gianluigi Buffonem a Salvatorem Sirigu, nezasáhl do žádného zápasu.\n\n"}
{"id": "1043399", "url": "https://cs.wikipedia.org/wiki?curid=1043399", "title": "Jovan Opačić", "text": "Jovan Opačić\n\nJovan Opačić (v srbské cyrilici Јован Опачић; 21. září 1945, Plavno, Jugoslávie) je bývalý srbský politik z Chorvatska, který působil především v období rozpadu Jugoslávie, před Chorvatskou válkou za nezávislost. Byl členem předsednictva Srbské demokratické strany v Chorvatsku. \n\nSpolu s Jovanem Raškovićem patřil k zakladatelům strany. Opačić nejprve založil srbskou kulturní společnost Zora, která se později transformovala v období úpadku vedoucí úlohy jugoslávských komunistů v plnohodnotnou partaj. Opačić nejprve požadoval kulturní autonomii pro Srby, žijící na chorvatském území.\n\nV prosinci 1989 se Opačić účastnil výročního setkání Společnosti srbských spisovatelů, kde se setkal s Dobricou Ćosićem, budoucím prezidentem SR Jugoslávie. V prvních svobodných volbách v SR Chorvatsko byl zvolen jedním ze tří poslanců Saboru ze srbské menšinové strany SDS. \n\nV roce 1990 se účastnil Velkého srbského sboru, kde byla přijata deklarace o autonomii srbského národa v rámci Chorvatska. Nedlouho poté (v srpnu téhož roku) vypukla tzv. Balvanová revoluce, která znamenala konec mírného soužití Chorvatů a Srbů v Chorvatsku.\n\nV roce 1993 kandidoval Opačić za prezidenta Republiky srbská krajina. \n"}
{"id": "1043400", "url": "https://cs.wikipedia.org/wiki?curid=1043400", "title": "Leona Šenková", "text": "Leona Šenková\n\nLeona Šenková (* 7. dubna 1993 Chrudim) je česká zpěvačka. Známou se stala díky pěvecké soutěži \"Česko Slovenská Superstar\" z roku 2009.\n\nHudební kariéra Šenkové začala ve chvaletické metalové skupině Komat, se kterou spolupracovala 4 roky. Po účasti v \"Česko Slovenské Superstar\" spolupracovala s rockovou kapelou Rockle, se kterou v roce 2010 vydala své debutové album \"Vzorná holka\", jež zaznamenalo především v Česku značný úspěch. Během působení v kapele Rockle nazpívala duet se zpěvákem Bohušem Matušem a se slovenským zpěvákem Richardem Müllerem, který se nachází právě na desce \"Vzorná holka\". V roce 2010 nazpívala píseň „Lucrecia Borgia“ na CD \"Rockové vánoce\". Na počátku roku 2013 nazpívala s kapelou Polymetal píseň „Dívka s vůní anděla“. V roce 2014 přijala nabídku na volné místo zpěvačky v kapele Ganja Haze a koncem tohoto roku vydala s touto kapelou CD. V roce 2017 společně s Jakubem Kubínem nazpívala znělku pro seriál Sousedé vysílaný na TV Barrandov.\n"}
{"id": "1043405", "url": "https://cs.wikipedia.org/wiki?curid=1043405", "title": "Altair Gomes de Figueiredo", "text": "Altair Gomes de Figueiredo\n\nAltair Gomes de Figueiredo (22. ledna 1938, Niterói – 9. srpna 2019), známý i jako Altair, byl brazilský fotbalový obránce a reprezentant, mistr světa z šampionátu 1962 v Chile.\n\nPrakticky celou kariéru strávil v klubu Fluminense FC.\n\nV letech 1959–1966 byl členem A-týmu Brazílie (tzv. Seleção).\nZúčastnil se Mistrovství světa 1962 v Chile (zisk zlaté medaile po finálové výhře 3:1 nad týmem Československa) a Mistrovství světa 1966 v Anglii (vyřazení v základní skupině 3).\n\n"}
{"id": "1043407", "url": "https://cs.wikipedia.org/wiki?curid=1043407", "title": "Listopad 2014", "text": "Listopad 2014\n\n\n\n"}
{"id": "1043408", "url": "https://cs.wikipedia.org/wiki?curid=1043408", "title": "Jeremy Teela", "text": "Jeremy Teela\n\nJeremy Teela (* 28. listopadu 1976 Seattle) je bývalý americký biatlonista a voják, závodící v letech 1993–2014. V rámci evropského poháru debutoval roku 1993. Ve světovém poháru jezdil mezi lety 1997–2014 a dosáhl na jedno bronzové umístění v sezóně 2008–2009. Spojené státy americké třikrát reprezentoval na zimních olympijských hrách.\n\nNa Zimních olympijských hrách 2002 v Salt Lake City probíhaly biatlonové soutěže ve středisku Soldier Hollow. Ve vytrvalostním závodě dojel na 14. pozici. Nastoupil také do sprintu s výslednou 20. příčkou a stíhacího závodu, v němž obsadil 23. místo. Stal se členem amerického týmu v distanci na 4 × 7,5 km, kde družstvo obsadilo 15. místo.\n\nNa turínské Zimní olympiádě 2006 zasáhl do vytrvalostního závodu s konečnou 51. pozicí. V cíli sprintu mu patřila 60. příčka a ve štafetové soutěži dojeli američtí biatlonisté devátí.\n\nZimní olympijské hry 2010 ve Vancouveru znamenaly účast ve sprintu, z něhož si odvezl své nejlepší individuální umístění na olympiádě, když dojel v elitní desítce na devátém místě. Současně se jednalo, k datu závodu, o nejlepší individuální umístění amerického biatlonisty v historii olympijských her. Objevil se také ve stíhačce, v níž obsadil 24. pozici a v závodu s hromadným startem mu patřila 29. příčka. Američané pak dojeli třináctí ve štafetě, jejíž byl součástí.\n\nVe světovém poháru reprezentoval Spojené státy v letech 1997–2014. Nejlepším umístěním v závěrečné klasifikaci se stala 48. příčka, na kterou dosáhl dvakrát v sezónách 2002–2003 a 2009–2010.\n\nPrvní body získal 10. března 2002 v Östersundu. V rámci jednotlivých soutěží zajel maximum 11. března 2009 v americkém Whistler Mountain, kde vybojoval 3. místo ve vytrvalostním závodu. Během sezóny 2010–2011 nezávodil.\n\nKariéru završil po konci sezóny 2013–2014.\n\n"}
{"id": "1043411", "url": "https://cs.wikipedia.org/wiki?curid=1043411", "title": "EPOS 1", "text": "EPOS 1\n\nEPOS 1 (akronym ze slov \"elektronický počítací stroj\" nebo \"elektronkový počítač střední\") byl název elektronkových počítačů střední výkonnostní třídy první generace, vyráběných v Československu.\n\nEPOS 1 byl jednoadresový počítač s modulární strukturou. Přestože je EPOS 1 kvůli své konstrukci zařazen do první generace, některé procesy, které využíval, byly velmi pokrokové, objevovaly se až u počítačů druhé generace. Hlavním úkolem středního počítače EPOS 1 bylo hromadné zpracování dat. Počítač měl být sériově vyráběn v národním podniku ARITMA, ale kvůli nedostatku prostředků pro spuštění sériové výroby se podařilo sestrojit pouze několik kusů. \n\nPočítač byl schopen provést 5 000 až 20 000 operací za sekundu. Rychlost provedení operací záležela na tom, v jaké sestavě byl EPOS 1 právě spuštěn. Příkon počítače dosahoval hodnoty 300 kW. Součástí elektronkového počítače EPOS 1 bylo přibližně 15 000 tranzistorů, 56 000 germaniových diod a 8 000 elektronek. Počítač obsahoval několik druhů pamětí: \nK počítači EPOS 1 mohlo být připojeno kterékoliv z následujících vstupních nebo výstupních zařízení:\nElektronkový počítač EPOS 1 byl počítač čistě dekadický, to velmi usnadňovalo práci programátorům, například při čtení instrukcí nebo výsledků. Jedním z revolučních řešení použitých na počítači, byl vynález multiprogramování, které bylo řešeno výhradně hardwarovými prostředky. Hardwarové zařízení pro sdílení času umožnilo paralelní práci až na pěti na sobě nezávislých programech. I přesto, že byla schopnost pracovat s několika programy současně velmi progresivní, často jí tehdejší uživatelé nedokázali využít.\n\nPočítač byl vybaven informačním panelem, na kterém bylo možné sledovat průběh procesů v reálném čase. Při návrhu počítače se také předpokládalo, že spolehlivost základních součástek nebude dokonalá, proto byl elektronkový počítač EPOS 1 schopen jednotlivé chyby opravovat, bez toho aby se přerušil probíhající výpočet. Další důležitou vlastností počítače byla možnost vyměnit některé komponenty připojené k základní sestavě a také připojit různá vstupní nebo výstupní zařízení popřípadě zvýšit počet bubnových nebo magnetických pamětí a touto změnou upravit způsob použití počítače. Střední počítač EPOS 1 měl díky své modulární struktuře velmi široké možnosti využití, které sahaly od hromadného zpracování dat přes automatizaci administrativních prací až po provádění vědecko-technických nebo ekonomických výpočtů.\n\nPo dokončení počítače prvního samočinného počítače vyrobeného v Československu SAPO, měl ústav matematických strojů ČSAV v plánu vytvoření elektronkového počítače EPOS 1. Vedoucím projektu se stal Prof. Dr. Ing. Antonín Svoboda, který měl zkušenosti s prvními americkými počítači, které poznal při svém pobytu na MIT v letech 1943 až 1946 a také se zabýval vývojem počítače SAPO. Počítače EPOS1 a jeho následník EPOS 2 byly poslední akademickou práci Antonína Svobody v Československu před jeho emigraci v roce 1964.\n\nDále se na návrhu projektu podíleli J. Oblonský, V. Chlouba, M. Valach, Z. Korvas, V. Bubeník, J. Sedlák, E. Kindler, J. Jůza a J. Imlauf. Výzkum měl podle plánu probíhat od prvního pololetí roku 1959 až do prvního pololetí roku 1960. Plán výzkumu EPOS 1 byl podle ČSAV splněn v řádném termínu a v průběhu roku 1960 byly úspěšně odzkoušeny základní funkce algoritmů a vhodnost užitých prvků a modulů na zjednodušeném funkčním vzoru zvaném \"Eposek\". V polovině roku 1961 bylo zprovozněno přibližně 65 % obvodů. Do roku 1963 byly rozpracovány pouze tři jeho prototypy.\n\nNásledující vývoj a výroba počítače byl negativně ovlivněn nedostatečnou kvalitou nebo dokonce úplným nedostatkem některých základních součástek. Nedostatek ferritů pro paměťový blok nebo nevyhovující kvalita diod a také nedostatek měřící techniky způsobily zpoždění ve stavbě elektronkového počítače EPOS 1. Největším problémem bylo zajištění magnetické páskové pamětí. Výzkum a produkce magnetické páskové pamětí představovala pro československý elektrotechnický průmysl neřešitelný problém. Pomoc se zajištěním magnetické páskové paměti se nepodařilo získat ze Sovětského svazu ani z jiné zemi spolupracující s Československem v rámci RVHP. Velmi důležitým bodem v plánu tehdejší vlády a ÚV KSČ bylo zavedení samočinných počítačů do národního hospodářství a dokončení středního elektronkového počítače EPOS 1 byl jedním z hlavních bodů tohoto plánu. Z důvodu neschopnosti vyrobit magnetické páskové pamětí v zemích RVHP byly vedoucí orgány ministerstva všeobecného strojírenství nuceny přistoupit k jejímu nákupu a dovezení z kapitalistického státu.\n\nVláda dokonce rozhodla o přidělení několika mimořádných dotací za účelem dokončení středního elektronkového počítače EPOS 1 v letech 1961 až 1963. Pokus o dovoz magnetické páskové paměti se však kvůli hospodářskému embargu, které se podařilo překonat až v roce 1963 dohodou s firmou Decca. Anglická firma souhlasila, že paměti dodá během roku 1964.\n\nV první polovině roku 1965 proběhla státní zkouška elektronkového počítače EPOS 1. Zkouška proběhla úspěšně a bylo v ní potvrzeno, že je EPOS 1 ve střední výkonnostní kategorii jedinečným strojem v rámci RVHP.\n\nI přes veškerou podporu ze strany vlády a mimořádné finanční dotace se nepodařilo zajistit dostatečný přísun základních součástek pro spuštění sériové výroby. Velká část z podniků, které měly zájem, o pořízení elektronkového počítače EPOS 1, se kvůli zpoždění rozhodly nakoupit počítače v zahraničí. Elektrotechnický průmysl v  nebyl dostatečně rozvinutý, aby dokázal samostatně zajistit výrobu potřebného množství samočinných počítačů. Z tohoto důvodu schválila vláda v roce 1966 usnesení, ve kterém je stanoveno, že veškeré potřeby, týkající se samočinných počítačů, se budou do roku 1970 krýt dovozem z ciziny.\n\nPočítač EPOS 1 byl po rozsáhlých změnách v logice i součástkové základně přepracován na tranzistorovou verzi nazvanou EPOS 2. Počítač EPOS 2 byl přibližně dvakrát rychlejší než jeho předchůdce EPOS 1. Zvládal téměř 39 000 operací za sekundu. EPOS 2 se po dalších úpravách dočkal sériové výroby pod názvem ZPA600, ZPA601 a také se vyráběl i v mobilní verzi.\n"}
{"id": "1043412", "url": "https://cs.wikipedia.org/wiki?curid=1043412", "title": "NetCDF", "text": "NetCDF\n\nNetCDF (Network Common Data Form) je soubor softwarových knihoven a samopopisných, na hardwaru nezávislých datových formátů, které podporují vytvoření, přístup a sdílení polí s vědeckými daty. Domovská stránka projektu je udržována komunitou Unidata Program při University Corporation for Atmospheric Research (UCAR). Ti také stojí za kódem netCDF softwaru, vývoji standardů, aktualizací atd. Formát samotný je otevřený standard. NetCDF Classic and 64-bit Offset Format jsou mezinárodními standardy organizace Open Geospatial Consortium.\n\nProjekt odstartoval v roce 1989 a stále se mu od UCAR dostává aktivní podpory. Verze 3.x (vyšla 1997) je pořád široce využívána po celém světě a udržována UCAR (poslední aktualizace 2012). Verze 4.0 (vyšla 2008) umožňuje použití souborového datového formátu HDF5. Verze 4.1 (2010) přidává podporu jazyka C a klientský přístup jazyka Fortran ke specifikovaným vzdáleným datům přes OPeNDAP. Verze 3 i Verze 4 má UCAR v plánu nadále aktualizovat.\n\nFormát byl původně postaven na koncepčním modelu formátu Common Data Format vyvíjeném NASA, ale od té doby prošel změnami, kvůli kterým s ním již není kompatibilní.\n\nNetCDF knihovny podporují tři různé binární formáty pro netCDF soubory:\n\nVšechny formáty jsou \"samopopisné\". To znamená, že je zde hlavička, která popisuje uspořádání zbytku souboru, zejména datová pole, stejně jako libovolná metadata ve formě jméno/hodnota atributů. Formát je platformě nezávislý, s problémy jako endianita řešenými v softwarových knihovnách. Data jsou uchována způsobem, který umožní efektivní uspořádání do menších částí.\n\nOd verze 4.0, netCDF API umožňuje použití datového formátu HDF5. NetCDF uživatelé mohou vytvářet soubory HDF5 s výhodami nedostupnými s formátem netCDF, jako například mnohem větší soubory a více neomezených dimenzí.\n\nPlná zpětná kompatibilita v přístupu ke starým netCDF souborům a používání předchozích verzí API jazyka C a Fortran je zajištěno.\n\n"}
{"id": "1043413", "url": "https://cs.wikipedia.org/wiki?curid=1043413", "title": "Průsmyk Devíti pramenů", "text": "Průsmyk Devíti pramenů\n\nPrůsmyk Devíti pramenů, též Průsmyk Cchratskaro ( [Cchratskaris ugeltechili]) je průsmyk hlavním rozvodím pohoří Malý Kavkaz v Gruzii. Představuje spojení okresů Bordžomi a Achalkalaki přes Trialetský hřbet.\n\nPrůsmykem prochází vysokohorská nezpevněná silnice spojující okresy Bordžomi a Achalkalaki, ze které v sedle odbočuje cesta údolím řeky Kcia k jezeru Tabackuri.\n\nSedlem prochází Ropovod Baku-Tbilisi-Ceyhan a paralelně s ním Jihokavkazský plynovod.\n"}
{"id": "1043414", "url": "https://cs.wikipedia.org/wiki?curid=1043414", "title": "Modrásek očkovaný", "text": "Modrásek očkovaný\n\nModrásek očkovaný (\"Phengaris teleius\") je druh motýla rodu \"Phengaris\". Je to denní motýl který se vyznačuje složitým životním cyklem a je považován za myrmekofilního predátora. Je krátkověký a jeho potomci se líhnou jen jednou ročně.\n\nMotýl má palearktické rozšíření, většinou jen izolované populace žijí od Francie přes Střední Evropu, sever Balkánského poloostrova, Ukrajinu, oblast Kavkazu i Uralu, západní Sibiř, Střední Asii, Mongolsko, severní Čínu až do Koreje a Japonska. V Evropě se nyní vyskytuje v 19 zemích, v poslední době vymřel v Belgii a naopak se po reintrodukci vrátil do přírody Nizozemska.\n\nV České republice byl v minulosti hojný, v posledních létech však celoplošně ustoupil. Je četný pouze v jižních Čechách a na východní Moravě, nejvíce vymizel ze středních a západních Čech a ze severní a jižní Moravy.\n\nModrásek očkovaný je drobný motýl s rozpětím předních křídel 34 až 38 mm. Základní barva křídel je na svrchní straně tmavě hnědá s modrým nádechem a na spodní světle hnědá. Samci mají na horní straně předních křídel napříč černý pásek a samice černé skvrny a při okraji široký tmavě hnědý lem. Na spodní straně mají oba dvě řady tmavých oček.\n\nPro rozmnožování a zdárný vývoj potomstva vyžaduje tento druh motýla střídavě vlhké a nehnojené louky které bývají jednou za rok až dva sečeny. Jeho areál výskytu, který má mít kolísající hladinu spodní vody, se také může nacházet na březích vodních nádrží a říčních toků stejně jako v terénních prohlubních. Žije pouze na místech která vyhovují jeho hlavní živné rostlině krvavci totenu, bylině z čeledi růžovitých. V době kdy tento druh ještě nekvete se motýl živí nektarem z bobovitých rostlin. Druhou a nutnou podmínkou pro jeho výskyt je vhodné prostředí pro život hostitelských mravenců z rodu \"Myrmica\". V případě narušení životních podmínek jsou modrásci očkovaní schopni jen stěží se přemístit na jinou lokalitu, nelétají od místa vylíhnutí dále než 2,5 km.\n\nDospělí motýli žijí jen krátce, v červenci a srpnu, v době kdy rozkvétá krvavec toten. Živí se sáním jeho nektaru a zároveň kladou vajíčka do květů kulovitého květenství. Požadavky na prostředí i způsob rozmnožování jsou u modráska očkovaného téměř stejné jako u podobného druhu modráska bahenního s kterým často na jedné lokalitě žijí společně.\n\nNa květenství s ještě nerozvitými květy klade motýlí samice obvykle jen po jednom vajíčku. Asi za týden se z něho vyvine drobná housenka která se živí semeníky květů a rychle dospívá. Asi za tři až čtyři týdny se třikrát svlékne aniž by příliš povyrostla. Následně z rostliny spadne na zem, schová se do vegetace a počne vylučovat látky podobné mravenčím feromonům. Zcela bezbranná čeká na mravenčí dělnici která ji odnese do podzemního mraveniště. Bývají to hlavně druhy mravenec drsný (\"Myrmica scabrinodis\") nebo mravenec rezavý (\"Myrmica ruginodis\"). Akční rádius mravenců rodu \"Myrmica\" je do dvou metrů od mraveniště a housenka se někdy mravence nedočká a zahyne.\n\nV mraveništi se motýlí housenka chová predátorsky, živí se larvami a kuklami mravenců. Přečká tam i zimu a počátkem léta se některá zakuklí a jiná žije jako housenka další rok. Po dvou až třech týdnech metamorfózy vyleze, v chladných ranních hodinách, z kukly imago a prchá z mraveniště.\n\nÚmrtnost housenek v mraveništi dosahuje až 80 %. Odhaduje se, že housenka která v mraveništi dospěje, sežere asi 350 budoucích dělnic, při větším počtu mohou housenky zkonzumovat veškerý plod a uhynout hlady. Housenky modráska očkovaného bývají ještě v květech parazitovány lumkem \"Neotypus melanocephalus\".\n\nModrásek očkovaný byl v minulosti řazen do rodu \"Maculinea\" (Van Eecke, 1915) pod jménem \"Maculinea teleius\". Po podrobné fylogenetické analýze byl rod \"Maculinea\" sloučen s rodem \"Phengaris\" (Doherty, 1891). Jméno \"Phengaris\" je starší a má přednost, rodové jméno \"Maculinea\" je již neplatné. Modrásek očkovaný má proto nové binomické jméno \"Phengaris teleius\".\n\nV České republice byl modrásek očkovaný dříve hojně rozšířeným druhem. Stejně jako ve zbytku Evropy došlo i u nás ve 2. polovině 20. století k plošnému úbytku jeho lokalit, ten byl způsoben především změnou obhospodařování vlhkých luk. Ty byly často meliorovány, zorány a přeměněny v pole nebo zalesněny rychle rostoucími dřevinami. Na takových pozemcích již nerostou živné rostliny ani nebudují hostitelští mravenci svá hnízda. Pro zamezení dalšího ústupu je chráněn v České republice i v Evropské unií zákony.\n\nModrásek očkovaný je „Směrnicí EHS č. 92/43“ zařazen mezi cílové druhy soustavy NATURA 2000, podle Bernské úmluvy (příloha č. II) z roku 1979 je veden na seznamu přísně chráněných druhů živočichů, „vyhláškou č. 395/1992 Sb. ve znění vyhlášky č. 175/2006 Sb.“ je v ČR počítán mezi silně ohrožené druhy (EN), v Červeném seznamu IUCN z roku 2014 je hodnocen jako druh téměř ohrožený (NT) a v „Červeném seznamem ohrožených druhů ČR bezobratlých živočichů z roku 2005“ (Farkač, Král, Škorpík) je uveden mezi druhy zranitelnými (VU).\n\n"}
{"id": "1043416", "url": "https://cs.wikipedia.org/wiki?curid=1043416", "title": "Rokle (zámek)", "text": "Rokle (zámek)\n\nRokle je klasicistní zámek ve stejnojmenné obci asi tři kilometry jihovýchodně od Kadaně v okrese Chomutov. Zámek stojí na východním okraji vesnice v areálu bývalého hospodářského dvora v nadmořské výšce 350 metrů. Od roku 1963 je chráněn jako kulturní památka. \n\nPrvní písemná zmínka o Rokli je z roku 1368, kdy tvořila součást majetku města Kadaně v jejímž vlastnictví zůstala až do osamostatnění v roce 1850. Není známo, kdy přesně vznikl zdejší zámek, ale poprvé se objevuje na katastrální mapě z roku 1842 jako součást zdejšího poplužního dvora. Původně byl panským domem a patřil držiteli jednoho z místních šosovních dvorů. V roce 1847 byl zámek podle letopočtu nad vchodem přestavěn do současné podoby. Po roce 1948 patřil zámek státnímu statku, v jehož majetku zůstal až do roku 1990. Dnes je v zámku informační centrum s občerstvením.\n\nJednopatrová zámecká budova má čtvercový půdorys s jehlancovou střechou. Stěny člení trojice říms: přízemní, mezipatrová a korunní a jejich omítka napodobuje bosované zdivo. Zdobí je rizality s mírně vystoupenými pilastry, které nesou trojúhelníkový tympanon. Střechu zakončuje čtyřboká věžička.\n\n"}
{"id": "1043418", "url": "https://cs.wikipedia.org/wiki?curid=1043418", "title": "Zasedací pořádek ve školní třídě", "text": "Zasedací pořádek ve školní třídě\n\nZasedací pořádek ve školní třídě určuje jednotlivým žákům místo v určité části třídy, na kterém pravidelně tráví vyučovací hodiny.\n\nPodle J. Bradové je zóna předních a středních lavic ve tvaru obráceného T typická pro výraznější komunikační aktivitu mezi učitelem a žáky, takže žáci, kteří tu sedí, se jeví jako komunikačně angažovanější než jejich spolužáci z okrajových a zadních lavic. Žákům sedícím v T-zóně je zároveň věnována intenzivnější komunikační pozornost ze strany učitele ve formě otázek a iniciačních replik.\n\nZóna dominantní aktivity označuje prostředí třídy, ve kterém se slučují žáci, kteří mají o vyučování zájem a mají odhodlání pracovat v hodinách, vynikat v nich a dosahovat co nejlepších studijních výsledků.\n\nPeriferní část třídy je prostor, kde se shromažďují naopak žáci s negativními postoji ke škole a se sklony k digresivním projevům. Snaží se sedět ideálně co nejdál od učitele, což má za následek větší možnosti rozptýlení a úniku žáka před učitelovou pozorností, což vede k horším studijním prospěchům těchto žáků a k tomu, že nevěnují probírané látce v hodině dostatek pozornosti a participace.\n"}
{"id": "1043419", "url": "https://cs.wikipedia.org/wiki?curid=1043419", "title": "Statečná srdce", "text": "Statečná srdce\n\nStatečná srdce je skautský román českého spisovatele Jaroslava Nováka. Poprvé vyšel roku 1921 pod názvem \"Skautská srdce\", roku 1942 byl přepracován (především bylo z knihy odstraněno, že šlo o skautský tábor, protože skauting byl nacisty zakázán) a od té doby vychází po názvem \"Statečná srdce\". Při jeho vydání roku 1969 byla po něm pojmenována edice dobrodružných knih pro mládež \"Statečná srdce\", kterou v letech 1969-1971 vydávalo českobudějovické nakladatelství Růže. \n\nVypravěčem příběhu je kvartán Jan Černický. Je to normální městský kluk, který je smutný z toho, že o prázdninách bude muset zůstat v Praze. Je tak trochu samotář, nemá důvěrnějšího přítele a trochu se straní lidí. Jeho otec je vdovec a obchod mu nedovoluje ani v létě vzdálit se z města na delší čas. Je si však vědom toho, že Jenda je o prázdninách v městě nešťastný a proto mu zajistí dvouměsíční pobyt v táboře v Křivoklátských lesích.\n\nNezkušený a trochu ostýchavý nováček si brzy v kolektivu stejně starých chlapců najde přátele, se kterými prožívá různá táborová dobrodružství při stavbě stanů, vaření, koupání nebo při táborových hrách. Překoná svou nešikovnost a stane se z něho zkušený táborník. Pozná nové hodnoty a vztahy a na konci prázdnin se jen těžko loučí s novými kamarády,\n\n\n"}
{"id": "1043420", "url": "https://cs.wikipedia.org/wiki?curid=1043420", "title": "Nicoleta Gavriliță", "text": "Nicoleta Gavriliță\n\nNicoleta Gavriliță je moldavská zpěvačka. V letech 2010, 2011, 2012 a 2013 se zúčastnila národního moldavského kola pro Eurovision Song Contest.\n\nO reprezentaci Moldavska se na mezinárodní hudební soutěži Eurovize pokoušela prostřednictvím národního kola již čtyřikrát a jednou jako skladatelka.\n\nPoprvé se jej zúčastnila v roce 2010, kdy se příhlásila do národního kola s písní „De tristețe“. S písní se zúčastnila prvního semifinále.\n\nV roce 2011 opět zkusila štěstí s písní, která nesla název „Just Your Friend“. Píseň se umístila na posledních pozicích. \n\nV roce 2012 přihlásila píseň s názvem „Crazy Little Thing“. Autory písně jsou Nicoleta Gavriliță, Serghei Bilcenco a Liuba Perciun. Ve finále národního kola se umístila na osmém místě. Ve stejném roce se přihlasila do rumunské hudební show \"Vocea României\". Ve výběru naslepo zapívala píseň skupiny Beatles — „Yesterday“ a Loredana Groza si ji vybrala do týmu. Následně se v souboji utkala se Răzvanem Ștefem, se kterým šla do duelu s písní „Don't Go Breaking My Heart” od Eltona Johna a Kiki Dee a tento souboj vyhrála. Její cesta skončila hned při živých vystoupeních 12. prosince.\n\nV roce 2013 se zúčastnila národního kola s písní „Freaky Thong“. Autory písně jsou Hitmanic, Henri Thiesen, Jimi Thiesen a Michael James Down. Píseň vystoupila ve druhém semifinále jako šestá v pořadí a umístila se na šestém místě. V následném finále se umístila na šestém místě. Reprezentantkou se stala Aliona Moon s písní \"O Mie\".\n\nNásledující rok se národního kola zúčastnila jen jako skladatelka, když byla spoluautorkou písně „Listen My Dear“ pro Katy Rain. Píseň napsali Andrei Tostogan, Katy Rain a Nicoleta Gavriliță. Píseň musela projít přes živá vystoupení, kde ale nezapůsobila a do semifinále se nedostala. Národní kolo vyhrála Cristina Scarlat.\n"}
{"id": "1043421", "url": "https://cs.wikipedia.org/wiki?curid=1043421", "title": "Cor Scorpii", "text": "Cor Scorpii\n\nCor Scorpii je norská black metalová kapela založená v roce 2004 v norském městě Sogndal po rozpadu kapely Windir. Cor Scorpii znamená latinsky „srdce škorpióna“ a je to alternativní název hvězdy Antares, nejjasnější hvězdy v souhvězdí Štíra a 16. nejjasnější hvězdy na obloze. Kapela si jej zvolila, neboť se podle ní nejlépe hodí k její hudbě a lyrice (textovému obsahu).\n\nV roce 2005 vyšlo první demo \"Attergangar\" a v roce 2008 první studiové album s názvem \"Monument\".\n\nPo smrti frontmana kapely Windir Terje Bakkena alias Valfara v roce 2004 realizoval na konci téhož roku Gaute Refsnes ideu založit vlastní kapelu. Přidali se k němu další bývalí členové Windir Stian Bakketeig vulgo Strom a Jørn Holen vulgo Steingrim. Holen ale v roce 2005 odchází z rodinných důvodů a vazeb na jinou kapelu Vreid (také vznikla po rozpadu Windir). Sestava byla rozšířena o Thomase S. Øvstedala, Rune Sjøthuna a Inge Jonny Lomheima, kteří také působili na místní metalové scéně. V roce 2005 vyšlo první demo \"Attergangar\", které sklidilo příznivé ohlasy a vyhrálo ocenění „Demo měsíce“ hudebního časopisu Metal Hammer v Německu. Krátce poté kapela podepsala smlouvu s nizozemským vydavatelstvím Descent Productions. Na konci roku 2006 se přidává ke skupině nový bubeník Ole \"Vargon\" Nordsve a v červenci 2007 Cor Scorpii nahrávají debutní studiové album s názvem \"Monument\", které vychází v březnu 2008.\n\n\n\n"}
{"id": "1043422", "url": "https://cs.wikipedia.org/wiki?curid=1043422", "title": "Koutecký potok", "text": "Koutecký potok\n\nNázev Koutecký potok má více vodních toků:\n\n"}
{"id": "1043424", "url": "https://cs.wikipedia.org/wiki?curid=1043424", "title": "Řešetlák Purshův", "text": "Řešetlák Purshův\n\nŘešetlák Purshův (\"Rhamnus purshiana\"), někdy též uváděný jako krušina Purshova (\"Frangula purshiana\"), je opadavý keř nebo strom, pocházející ze Severní Ameriky. Ve své domovině je znám nejčastěji jako cascara. Kůra této rostliny patří k tradičním indiánským léčivům, v současnosti je používána v lékařství a léčitelství zejména jako účinné projímadlo.\n\nTento druh je v závislosti na pojetí rodu řazen buď do rodu řešetlák (\"Rhamnus\") nebo do rodu krušina (\"Frangula\"). V české literatuře se lze setkat s názvy řešetlák Purshův, krušina Purshova, krušina počistivá nebo také řešetlák americký.\n\nŘešetlák Purshův je opadavý keř nebo strom dorůstající obvykle výšky do 12 metrů. Borka je popelavě šedá až tmavě hnědá, často červeně naběhlá, ve stáří šupinovitě rozpukaná. Mladé větévky jsou zprvu pýřité až plstnaté, později olysalé. Listy jsou úzce eliptické až podlouhle obvejčité, 5 až 18 cm dlouhé, na okraji mělce oddáleně pilovité až téměř celokrajné, na bázi kulaté, na vrcholu tupé nebo téměř uťaté. Žilnatina je tvořena 10 až 15 páry rovnoběžných, vystouplých žilek. Řapík je 1 až 2 cm dlouhý. Květy jsou početné, drobné, pětičetné, žlutavě zelené, na chlupatých stopkách, mohou být jednopohlavné i oboupohlavné, příležitostně nese rostlina květy pouze jednoho pohlaví. Kvete v květnu až červnu. Plody jsou 6 až 12 mm velké, zprvu červené, později purpurově černé až černé, obsahují 2 nebo 3 semena. Na chuť jsou sladké.\n\nTento řešetlák je rozšířený v západních oblastech Severní Ameriky od Britské Kolumbie v jihozápadní Kanadě po severní Kalifornii. V USA se vyskytuje na území států Oregon, Idaho, Kalifornie, Washington a Montana, mj. v severní části Skalistých hor a v Kaskádovém pohoří (\"Cascade Range\"). Nejčastěji roste jako podrostová dřevina v jehličnatých lesích pokrývajících horské svahy.\n\nŘešetlák Purshův je vyhledáván jako zdroj léčivé kůry. Kůra je loupána na jaře z mladých kmenů a tlustších větví a před použitím je třeba ji alespoň 1 rok uskladnit v suchu, aby dozrála. Používá se jako účinné laxativum podobně jako kůra evropské krušiny olšové a též jako hořké tonikum. Náleží k tradičním léčivům původních indiánských kmenů v západní Severní Americe. Další oblastí využití jsou trávicí potíže, hemoroidy a revma. Extrakt z listů či plodů je v Severní Americe používán v bylinném léčení.\n\nV České republice je řešetlák Purshův pěstován zřídka jako sbírková dřevina. Je vysazen např. v Průhonickém parku v části zvané Obora, uváděn je i z Pražské botanické zahrady v Tróji a Arboreta Kostelec nad Černými lesy. V kultuře zpravidla roste jako řídký, široce vejcovitý a až 3 metry vysoký keř.\n"}
{"id": "1043426", "url": "https://cs.wikipedia.org/wiki?curid=1043426", "title": "Biatlon na Zimních olympijských hrách 2002 – vytrvalostní závod muži", "text": "Biatlon na Zimních olympijských hrách 2002 – vytrvalostní závod muži\n\nVytrvalostní závod mužů na 20 km v rámci Zimních olympijských her 2002 se konal 11. února jako úvodní mužský biatlonový závod olympiády ve středisku Soldier Hollow, vzdáleném 85 km jihovýchodně od Salt Lake City. Závodu se zúčastnilo 87 závodníků ze 34 zemí, kteří absolvovali pět 4kilometrových okruhů. Start se uskutečnil ve 13.30 hodin místního času. Střelba proběhla čtyřikrát, dvakrát vleže a dvakrát vstoje. Za každou ránu, která minula terč, byla k výslednému času přičtena jednominutová penalizace.\n\nObhájcem celkového prvenství ve světovém poháru byl Francouz Raphaël Poirée, zatímco Rus Sergej Rožkov v předchozí sezóně vyhrál dílčí hodnocení ve vytrvalostním závodu. V roli úřadujícího mistra světa přijížděl finský olympionik Paavo Puurunen a jako obhájce naganského olympijského zlata startoval Nor Halvard Hanevold.\n\nBjørndalen startoval jako první z favoritů. Na druhé a třetí střelbě minul vždy jednu položku z pěti, což znamenalo dvouminutovou penalizaci. Přesto závod dokázal vyhrát díky nejrychlejšímu běžeckému času.\n\nStříbro si odvezl Němec Frank Luck, jenž nechyboval ani jednou. Bronzový skončil Rus Viktor Majgurov s jednou střeleckou chybou. Oba měli ztrátu více než 30 sekund na Bjørndalena, který si tak již nemohl dovolit potřetí minout terč. Po třech střelbách figuroval Poirée s jednou minelou před Bjørndalenem. Na poslední položce se však dopustil dalších dvou nepřesných ran a úhrnem dvouminutová přítěž znamenala pád na 10. místo. Naopak Sergej Rožkov sice zastřílel čistě, ovšem pro pomalé tempo se k nejlepším v průběhu klání nepřiblížil a dojel dvanáctý.\n\nRychlou běžeckou část zaznamenal Němec Ricco Groß, jenž skončil v tomto parametru na třetí příčce s méně než minutovou ztrátou na Bjørndalena. Dvě střelecké chyby jej však stály stříbrnou medaili, když za ní v cíli zaostával o pouhých 19 sekund. Druhým z elitní pětky, jenž dosáhl na čisté střelecké konto, se stal Hanevold. Běžecký výkon mu vynesl pátou pozici. Druhého nejrychlejšího běžeckého času dosáhl Nor Frode Andresen, který se vydal na trať jako poslední. Po třetí položce byl stále bezchybný a na Bjørndalena udržoval 90sekundový náskok. Při druhé stojce – poslední čtvrté návštěvě střelnice, však nezvládl střelbu, když z pěti terčů tři minul. Tříminutová ztráta představovala propad z čela na konečnou sedmou pozici. Bjørndalen, jenž na olympiádě vyhrál všechny čtyři zlaté medaile, ke střelbě týmového kolegy poznamenal: „\"Horší než vlastní střelba bylo tady stát a pozorovat, jak Frode střílí.\"“\n\n"}
{"id": "1043430", "url": "https://cs.wikipedia.org/wiki?curid=1043430", "title": "Kongos", "text": "Kongos\n\nKongos je jihoafrická hudební skupina. Její repertoár tvoří zejména alternativní rock a africký hudební styl kwaito. Působí v ní společně čtyři bratři: Johnny (akordeon, keyboard), Jesse (bicí nástroje), Daniel (kytara) a Dylan (baskytara, steel kytara a hlavní zpěvák). Skupina dostala jméno podle příjmení členů.\n\nRodiče chlapců se často stěhovali. I přes svůj řecký původ se narodili v Londýně, vyrůstali v JAR, kde navštěvovali řeckou školu Saheti v Gautengu, a od roku 1996 žijí a nahrávají v arizonském Phoenixu. Jejich otcem je hudební skladatel a zpěvák John Kongos.\n\nJejich debutové album \"Kongos\" vydané roku 2007 dalece předčila druhá deska Lunatic vydaná roku 2011. Uspěla nejprve v JAR, když první dvě písně alba \"I'm Only Joking\" a \"Come with Me Now\" dostaly rychle do tamních hitparád. Druhá jmenovaná píseň poté uspěla i za oceánem. Zaujmula třicáté první místo v Billboard Hot 100, v rockovém žebříčku ovšem dokonce druhou pozici a v tu dobu se stala největším hitem alternativního rocku. Album získalo platinovou desku za milion prodaných kusů. V Kanadě ji dokonce popularita vyšvihla na sedmé místo a za 120 000 prodaných alb byla oceněna dokonce dvojnásobně platinovou deskou.\nPíseň \"Come with Me Now\" se stala úvodní písní filmu \"Holy Motors\" a používala ji jako za show Extrémní pravidla také světová společnost wrestlerů.\n\nTaké zazněla ve filmu \"Expendables 3\" (Postradatelní 3).\n\n"}
{"id": "1043434", "url": "https://cs.wikipedia.org/wiki?curid=1043434", "title": "Chuang Č’-chung", "text": "Chuang Č’-chung\n\nChuang Č’-chung, (* 7. května 1965) je bývalá čínská atletka, dvojnásobná mistryně světa ve vrhu koulí.\n\nNa světovém šampionátu v Římě v roce 1987 obsadila v soutěži koulařek jedenácté místo. Na olympiádě v Soulu o rok později obsadila ve finále této disciplíny osmé místo. Při halovém světovém šampionátu v roce 1989 vybojovala stříbrnou medaili v závodě ve vrhu koulí. Stejného úspěchu dosáhla o dva roky později na mistrovství světa v hale v Seville. Při letním mistrovství světa pod širým nebem v Tokiu ve stejné sezóně v soutěži koulařek zvítězila. Z olympijského závodu koulařek v Barceloně v roce 1992 si odvezla stříbrnou medaili. V roce 1993 obhájila titul mistryně světa ve vrhu koulí. Třetí medaili, tentokrát stříbrnou, získala v Göteborgu v roce 1995. Její osobní rekord ve vrhu koulí 21,52 m pochází z roku 1990.\n\n"}
{"id": "1043440", "url": "https://cs.wikipedia.org/wiki?curid=1043440", "title": "Olga Čerňavská", "text": "Olga Čerňavská\n\nOlga Čerňavská, (* 17. září 1963 Irbit) je ruská atletka, mistryně světa v hodu diskem.\n\nTřikrát startovala na olympiádě, nikdy však nezískala v soutěži diskařek medaili. Na evropském šampionátu ve Splitu v roce 1990 vybojovala stříbrnou medaili. Největší úspěch pro ni znamenalo vítězství v hodu diskem na mistrovství světa v roce 1993 ve Stuttgartu. O dva roky později na světovém šampionátu v Göteborgu získala bronzovou medaili. Její osobní rekord v hodu diskem 68,38 metru pochází z roku 1992.\n\n"}
{"id": "1043442", "url": "https://cs.wikipedia.org/wiki?curid=1043442", "title": "Kwaito", "text": "Kwaito\n\nKwaito je hudební styl, který vznikl v jihoafrickém Johannesburgu v 90. letech 20. století. Nese prvky housu, ovšem v tradičním africkém pojetí plném černošských vokálů a basových linií. Tato hudba je ovlivněna také hip-hopem, hudební přednes kwaita však vyniká svou jedinečností.\n\nNázev Kwaito znamená v českém překladu \"buď v klidu\", což přesně popisuje charakter písní tohoto stylu. Po jihoafrických hudebních stylech marabi a kwele, jež se v mnoha aspektech podobaly jazzu, vzniká na konci tisíciletí tento nový hudební směr. Jeho původním jazykem bylo Isicamtho, slang jihoafrických měst v regionu Gauteng. Texty také často hovoří o rodném městě a životu v něm.\n\nMezi nejznámější současné kwaito hudebníky patří Spoek Mathambo, duo Mafikizolo nebo Arthur Mafokate.\n"}
{"id": "1043443", "url": "https://cs.wikipedia.org/wiki?curid=1043443", "title": "Brisighella", "text": "Brisighella\n\nBrisighella je italská obec v provincii Ravenna v oblasti Emilia-Romagna.\n\nV roce 2013 zde žilo 7 684 obyvatel.\n\nCasola Valsenio, Castrocaro Terme e Terra del Sole (FC), Faenza, Forlì (FC), Marradi (FI), Modigliana (FC), Palazzuolo sul Senio (FI), Riolo Terme\n\nZdroj: \n\n"}
{"id": "1043444", "url": "https://cs.wikipedia.org/wiki?curid=1043444", "title": "PGF/TikZ", "text": "PGF/TikZ\n\nPGF/Tikz je dvojice jazyků pro reprezentaci vektorové grafiky pomocí geometrického/algebraického popisu, lze je použít například pro tvorbu obrázků v TeXu/ LaTeXu.\n\nPGF je nízkoúrovňový programovací jazyk, zatímco TikZ obsahuje vysokoúrovňová makra která užívají PGF.\n\nTyto jazyky vytvořil a dále rozvíjí Till Tantau, který je známý zejména vytvořením Beameru.\nTill Tantau je rovněž hlavní vývojář překladače pro PGF/Tikz, který je napsaný v TeXu.\n\nPGF je zkratka pro „Portable Graphics Format“ a TikZ je rekurzivní zkratka pro „TikZ ist kein Zeichenprogramm“, tj. TikZ není kreslící program.\n\nNěkteré grafické programy přímo umožňují export výstupu do PGF/Tikz například GeoGebra, další toto zvládají po instalaci vhodného rozšíření, například Inkscape , Blender , MATLAB , Matplotlib , Gnuplot a R .\n\nTento výstup lze poté přímo vložit do .tex souboru.\n\nPoužitím následujícího kódu v LaTeXu vytvoříme elipsu.\n\n\n"}
{"id": "1043449", "url": "https://cs.wikipedia.org/wiki?curid=1043449", "title": "Metody dramatické výchovy", "text": "Metody dramatické výchovy\n\nMetody dramatické výchovy umožňují vtáhnout celou osobnost účastníka do procesu. Umožňují tvořit, prožít, sdílet, reflektovat a berou ohled na možnosti jedinců. Výběr metod je nejdůležitějším faktorem výchovně vzdělávacího procesu. Základní skupinu tvoří hry. Hra má pravidla, která musí ostatní\núčastníci přijmout. \n\nDramatická výchova má různou klasifikaci metod. Kritériem dělení je věk účastníků, psychologické hledisko a osobní angažovanost účastníka ve hře.\n\nZákladním členěním jsou metody založené na principu hraní rolí, bez kterých by dramatická výchova nešla uskutečnit. Jedná se o postup, při němž se člověk svou vlastní osobou stává někým nebo něčím jiným. \nDalší jsou metody doplňkové, které pomáhají metodám základním. \n\n"}
{"id": "1043450", "url": "https://cs.wikipedia.org/wiki?curid=1043450", "title": "Seriáž", "text": "Seriáž\n\nSeriáž je výtvarná technika koláže, ve které jsou jednotlivé segmenty organizovány podle předem stanoveného matematického klíče. Za jejího zakladatele je označován Josef Honys,\n\nTeorie zakladatele Josefa Honyse vychází z představy, že obrazy jsou seskupením jistých jednotek – nositelů estetických i jiných hodnot – a to nejen v původním seskupení, ale i tehdy, jsou - li znovu a jinak seřazeny. Smyslem seriáže je odhalení vnitřní struktury původního obrazu a jeho skrytých tendencí na základě přeskupení jednotek, z nichž se skládá. Vhodná jednotka má být zvolena dle optimálního tvaru (nejlépe ve formě symetrického geometrického útvaru) a velikosti, aby je bylo možno k sobě přiřazovat. Tyto jednotky jsou pak přeskupeny buď náhodně, nebo podle matematických vzorců do nově vzniklé výtvarné struktury, která nemusí vůbec, nebo jen v nepatrné míře připomínat původní obraz. Technika byla někdy kombinována s dalšími výtvarnými doplňky (malba, koláž, asambláž) používanými v avangardním výtvarném umění zejména 60. let 20 století.\n\n\n"}
{"id": "1043452", "url": "https://cs.wikipedia.org/wiki?curid=1043452", "title": "Centre Air Creebec", "text": "Centre Air Creebec\n\nCentre Air Creebec (bývalý název Palais des Sports) je hokejový stadion nacházející se v kanadském městě Val-d'Or v provincii Quebec. Je domovskou arénou týmu Val-d'Or Foreurs, který hraje soutěž Quebec Major Junior Hockey League. Stadion byl otevřen v roce 1949 a od roku 2005 nese název místní letecké společnosti \"Air Creebec\".\n\n"}
{"id": "1043453", "url": "https://cs.wikipedia.org/wiki?curid=1043453", "title": "Adnan Al-Talyani", "text": "Adnan Al-Talyani\n\nAdnan Khamis Al-Talyani (arabsky عدنان الطلياني, narozen 4. března 1964 nebo 1. října 1964nebo 30. října 1964, Šardžá) je bývalý fotbalový útočník a reprezentant Spojených arabských emirátů (SAE). Jeden z nejlepších hráčů SAE, byl vyhlášen nejlepším fotbalistou své země 20. století.\nÚčastník MS 1990 v Itálii.\n\nCelou fotbalovou kariéru strávil v klubu Al-Shaab Sharjah. Ačkoli měl lukrativní nabídky z jiných klubů, tehdejší pravidla mu nedovolovala přestoupit (musel mít povolení klubu a ten jej nechtěl uvolnit).\n\nV letech 1984–1997 byl členem A-týmu Spojených arabských emirátů, kde odehrál celkem 161 zápasů a nastřílel 52 branek. Je historicky nejlepším kanonýrem SAE i rekordmanem v počtu odehraných zápasů. Debutoval 10. března 1984 na turnaji Gulf Cup proti Kuvajtu (výhra 2:0).\n\nZúčastnil se Mistrovství světa 1990 v Itálii, kde reprezentace SAE skončila bez bodu na nepostupovém posledním místě základní skupiny D za Západním Německem, Jugoslávií a Kolumbií.\n\nHrál např. i na Konfederačním poháru FIFA 1997 v Saúdské Arábii, kde vstřelil gól v utkání proti České republice (porážka 1:6).\n\n"}
{"id": "1043457", "url": "https://cs.wikipedia.org/wiki?curid=1043457", "title": "Ivan Kozák", "text": "Ivan Kozák\n\nIvan Kozák (* 18. června 1970, Považská Bystrica) je bývalý slovenský fotbalový obránce. Jako hráč působil mimo Slovenska v Německu a Belgii.\n\nPo skončení aktivní hráčské kariéry v MFK Košice zůstal ve strukturách klubu.\n\nV československé lize hrál za Duklu Banská Bystrica. Ve slovenské lize hrál i za MFK Ružomberok a MFK Košice. Dále hrál v Německu v nižších soutěžích za Tennis Borussia Berlin (TB Berlin) a 1. FC Union Berlin a v nejvyšší belgické soutěži nastoupil za KSC Lokeren.\n\nOsmnáctiletou profesionální kariéru ukončil v květnu 2007 v dresu MFK Košice ve vítězném zápase proti FC Nitra (3:0).\n\nV A-mužstvu Slovenska debutoval 16. 8. 1994 v Bratislavě v přátelském utkání proti Maltě (remíza 1:1).\nZa slovenskou reprezentaci nastoupil v letech 1994–2002 celkem ve 38 utkáních, gól nevstřelil.\n\n"}
{"id": "1043458", "url": "https://cs.wikipedia.org/wiki?curid=1043458", "title": "Lydie Roskovcová", "text": "Lydie Roskovcová\n\nLydie Roskovcová, rozená Součková (* 20. listopadu 1936 Praha), je bývalá synodní kurátorka Českobratrské církve evangelické z let 1997–2003. Je dcerou teologa Josefa Bohumila Součka. Dětství prožila v Praze-Střešovicích. Studovala gymnázium, v maturitním ročníku musela z politických důvodů přestoupit na jinou školu. Chtěla studovat matematiku a fyziku na pedagogické fakultě, ale nebylo jí to opět z politických důvodů umožněno, nakonec vystudovala Matematicko-fyzikální fakultu Univerzity Karlovy, poté v letech 1960–1991 působila na Fyzikálním ústavu ČSAV, kde se věnovala výzkumu optických vlastností polovodičů.\n\nPůsobila jako vedoucí redaktorka evangelického časopisu \"Český bratr\" (1994–2002), ve svém domovském sboru ve Střešovicích byla presbyterkou a od roku 1990 21 let kurátorkou.\n"}
{"id": "1043460", "url": "https://cs.wikipedia.org/wiki?curid=1043460", "title": "Lapis", "text": "Lapis\n\nLapis (latinsky kámen) může být:\n"}
{"id": "1043461", "url": "https://cs.wikipedia.org/wiki?curid=1043461", "title": "Mercedes-Benz Arena (Berlín)", "text": "Mercedes-Benz Arena (Berlín)\n\nMercedes-Benz Arena je multifunkční aréna nacházející se v Berlíně, hlavním městě Německa. Byla vystavěna v městské části Friedrichshain, která je součástí městského obvodu \"(něm. Bezirk)\" Friedrichshain-Kreuzberg. Byla otevřena dne 12. září 2008. Developerem stavby je společnost Anschutz Entertainment Group, která postavila např. i losangeleské Staples Center. Aréna nese název O World od doby, co společnost Telefonica O Deutschland zakoupila práva od Anschutz Entertainment Group.\n\nTato víceúčelová vysokokapacitní aréna je domovským stadionem hokejového týmu Eisbären Berlín. Hraje se zde i házená nebo basketbal. V roce 2009 aréna hostila turnaj \"Final Four\" Euroligy basketbalistů. Pořádají se zde také netradiční atletické mítinky a například v roce 2019 zde německá diskařka Nadine Müllerová překonala halový světový rekord žen v hodu diskem výkonem 63,89 metru.\n\n\n"}
{"id": "1043463", "url": "https://cs.wikipedia.org/wiki?curid=1043463", "title": "Android Lollipop", "text": "Android Lollipop\n\nAndroid 5 „Lollipop“ je v informatice název verze systému Android od společnosti Google, který byl vydán na konci roku 2014.\n\nOficiální představení proběhlo 25. června 2014 na konferenci Google I/O, první aktualizace vyšla 12. listopadu 2014 pro vybrané tablety a telefony z dílny Google (Nexus a Google Play Edition zařízení). Zdrojový kód byl uvolněn 3. listopadu 2014.\n\nHlavní novinky jsou popsány v následujících kapitolách:\n\nPrvní změna, kterou zaregistrujete při spuštění nového Androidu Lollipop, je přepracované uživatelské rozhraní, nazývané „Material“, které pro svoji strohost, jednoduchost a přímočarost rozdělilo laickou i odbornou veřejnost na dva tábory. Jedněm se tento design líbí, druzí ho kritizují jako příliš primitivní a často ho porovnávají s vzhledem nového Apple iOS.\n\nLollipop slibuje úsporu baterie, která má prodloužit dobu používání přístroje až o 90 minut. Při nabíjení zařízení se zobrazuje odhadovaný čas do úplného nabití. Obdobně lze čas zbývající do vybití najít v nastavení baterie.\n\nZcela nové běhové prostředí s názvem ART (\"Android Runtime\") by mělo zlepšit výkon aplikací a jejich odezvu (Google mluví až o čtyřnásobném zvýšení výkonu). Obsahuje podporu pro 64bitové zařízení a aplikace.\n\nNová zařízení sice již nadále nebudou prodávána se zapnutým šifrováním (jako ve verzi 5.0), které by mohlo pomoci chránit data na ztracených nebo odcizených zařízeních. Avšak vynucování administrátorem definované bezpečnostní politiky SELinuxu pro všechny aplikace by mělo přinést lepší ochranu proti zranitelnostem a malwaru. Inteligentní zámek pro zabezpečení telefonu nebo tabletu párováním s důvěryhodným zařízením, jako je nositelná elektronika, nebo třeba auto.\n\nVylepšený zvuk, video a další schopnosti záznamu fotoaparátu zařízení. Mixování více zvukových stop nabídne profesionální zvuk s kombinací až osmi kanálů, včetně 5.1 a 7.1. Podpora USB Audio – do zařízení se systémem Android můžete připojit mikrofony, reproduktory a nesčetné množství dalších audio zařízení s rozhraním USB, jako jsou zesilovače a jiné. Řada nových funkcí pro profesionální fotografie. Zachytávání snímků rychlostí až 30 fps v plném rozlišení, Podporu RAW formátů. Nejmodernější video technologie s podporou HEVC umožňuje přehrávání UHD videa 4K.\n\nPokud si zapomenete telefon, budete moci nadále volat svým kontaktům, přistupovat ke zprávám, fotkám a dalším datům. Stačí se přihlásit na jiném zařízení s Androidem 5.0 Lollipop na svůj účet. Režim „Host“ dovoluje zapůjčit telefon či tablet další osobě, aniž by se dostala k vašim soukromým datům. „Připnutí obrazovky“ dovolí uživateli pracovat jen s vybranou aplikací. K ostatním programům a nastavením se uživatel v tomto režimu nedostane.\n\nZpravodajské servery udržují seznamy zařízení, které mají (nebo mají dostat) verzi Lollipop:\n\nNexus 4, 5, 6, 7 (2013), 7, 9\n\nMoto E, G, G LTE edition, Motorola X, Motorola G (2014), Motorola X (2014), Droid Turbo.\n\nOne M8, mini, mini 2, Max, GPE, M8 GPE, Desire 816, 820, Eye, S, Butterfly 2.\n\nGalaxy S6, S6 Edge, S5, S5 neo, S5 Mini (vybrané distribuce), S4, S4 Google Play Edition, Alpha, A3, A5, A7, J5, J7, Ace 4, Note4, Note Edge, Note 3, Note 2, Tab S 10.5, Tab S 8.4, TabPRO 8.4, Tab Pro 10.1, Tab 12.2 Pro,Tab 4 10.1, Core Prime\n\nG Pad 8.3 GPE, G3, G3 Stylus, G2, G Pad 8.3, G2 Mini, G Flex, L90, F60.\n\nXperia Z Ultra, Z3, Z3 Compact, Z3 Tablet Compact, Z Ultra, Z1, Z1 compact, Z2, Z2 Tablet, ZL, ZR, Z1S, Z3v, M4aqua, Xperia Z4 Tablet\n\nZenFone 4, 5 , 6, 5 LTE, PadfoneS, MeMO Pad 176 C/CX\n\n"}
{"id": "1043475", "url": "https://cs.wikipedia.org/wiki?curid=1043475", "title": "Miloš Lešikar", "text": "Miloš Lešikar\n\nMiloš Lešikar (3. prosince 1922 – 11. května 2007) byl synodní kurátor Českobratrské církve evangelické. Byl rovněž dlouholetým kurátorem farního sboru ČCE v Lanškrouně.\n\nPracoval v papírenském průmyslu.\n\nByl evidován jako tajný spolupracovník StB pod krycím jménem „Dušek“.\n\n"}
{"id": "1043484", "url": "https://cs.wikipedia.org/wiki?curid=1043484", "title": "PSX", "text": "PSX\n\nSlovo PSX může znamenat:\n\n"}
{"id": "1043485", "url": "https://cs.wikipedia.org/wiki?curid=1043485", "title": "Undercroft", "text": "Undercroft\n\nUndercroft může znamenat:\n\n"}
{"id": "1043499", "url": "https://cs.wikipedia.org/wiki?curid=1043499", "title": "Martin Jínek", "text": "Martin Jínek\n\nMartin Jínek (* 1979) je český chemik a biolog.\n\nJe původem z Třince. Studoval na Univerzitě v Cambridgi. Působil v Evropské laboratoři pro molekulární biologii v Heidelbergu a University of California, od roku 2013 působí na Univerzitě v Curychu.\n\nZabývá se genetikou a biotechnologiemi.\n\n"}
{"id": "1043501", "url": "https://cs.wikipedia.org/wiki?curid=1043501", "title": "Undercroft (hudební skupina)", "text": "Undercroft (hudební skupina)\n\nUndercroft je chilská death metalová hudební skupina založená v roce 1991 v hlavním městě Santiago de Chile. Patří mezi nejznámější chilské metalové kapely. Hudební inspirací byly např. skupiny Death, Autopsy, Possessed, Iron Maiden, Metallica, Slayer, Kreator, Venom, Destruction, Hellhammer.\n\nV roce 1992 vyšlo první demo \"Abnormal Deface\". V roce 1994 měla kapela na kontě již tři dema a dostala příležitost otevírat koncert německých Kreator. Později hráli i se Švédy Therion v Argentině. V roce 1995 vyšlo první studiové album s názvem \"Twisted Souls\". O rok později si zahráli na koncertě před americkou deathmetalovou legendou Morbid Angel v Santiagu de Chile během jejich jihoamerického turné.\n\nV roce 2000 se kapela (v obměněné sestavě) přestěhovala do švédského Stockholmu a o několik let později do německého Hamburku.\n\n\n\n\n\n\n"}
{"id": "1043511", "url": "https://cs.wikipedia.org/wiki?curid=1043511", "title": "Casola Valsenio", "text": "Casola Valsenio\n\nCasola Valsenio je italská obec v provincii Ravenna v oblasti Emilia-Romagna.\n\nV roce 2013 zde žilo 2 668 obyvatel.\n\nBorgo Tossignano (BO), Brisighella, Castel del Rio (BO), Fontanelice (BO), Palazzuolo sul Senio (FI), Riolo Terme\n\nZdroj: \n\n"}
{"id": "1043513", "url": "https://cs.wikipedia.org/wiki?curid=1043513", "title": "Michal Wondreys", "text": "Michal Wondreys\n\nMichal Wondreys aka MIW je český televizní producent, produkční, moderátor, scenárista a režisér. \n\nPodílel se na úspěšném sitcomu televize Nova \"Comeback\" (2007 a 2011) V lednu 2011 ho angažoval výkonný ředitel ČT1 Radan Dolejš jako šéfdramaturga této stanice, v květnu téhož roku však Wondreys funkci opustil. V roce 2013 připravil pro Novu zábavný pořad se skrytou kamerou \"Sígři ve výslužbě\". Podílel se také na seriálu z prostředí jihomoravských vinic \"Vinaři\", který na podzim 2014 vysílala Prima Family.\n\nKromě televizních projektů a selfpromotion kampaní (Česká televize, TV Nova, FTV Prima, Óčko) spolupracuje s Cirk La Putyka a dalšími kulturními subjekty.\n\n"}
{"id": "1043532", "url": "https://cs.wikipedia.org/wiki?curid=1043532", "title": "Bombový útok na Oktoberfestu 1980", "text": "Bombový útok na Oktoberfestu 1980\n\nBombový útok na Oktoberfestu byl teroristický útok, který se odehrál v Mnichově během Oktoberfestu 26. září 1980. Výbuch, při kterém bylo zabito 13 lidí a 211 bylo zraněno, je považován za jeden z nejhorších teroristických útoků v západním Německu. Útok je připisován pravicovému extrémistovi a studentovi geologie Gundolfu Köhlerovi, který zemřel po umístění výbušného zařízení do odpadkového koše u hlavního vchodu do pivnice. Existují pochybnosti o tom, zda Köhler jednal sám.\n\n\n"}
{"id": "1043534", "url": "https://cs.wikipedia.org/wiki?curid=1043534", "title": "Laberinto", "text": "Laberinto\n\nLaberinto (v překladu \"labyrint\") je venezuelská metalová hudební skupina založená v roce 1989 pěti mladými hudebníky (Venezuelané Ruben Sposito, Raymundo Ceballos, Richard Rodríguez, Marco Toro a Uruguayec Pablo Minoli) v hlavním městě Venezuely Caracas.\nZpočátku hrála metalcore, později přidala do své tvorby hard rock s jihoamerickými hudebními vlivy.\n\nV roce 1990 vyšlo první demo \"Laberinto\", stejnojmenné mini-LP si kapela vydala vlastním nákladem v roce 1995. V roce 1992 se přestěhovali do Nizozemska do Amsterdamu. Po Evropě navštívili mnoho hudebních festivalů. Později podepsali smlouvu s nizozemským hudebním vydavatelstvím Mascot Records, u nichž vydali v roce 1996 studiové album \"Priority\".\n\n\n\n\n\n"}
{"id": "1043540", "url": "https://cs.wikipedia.org/wiki?curid=1043540", "title": "Till Tantau", "text": "Till Tantau\n\nTill Tantau (* 1975) je profesor teoretické informatiky na Univerzitě v Lübecku. Mezi jeho nejznámější výtvory patří třída Beamer pro LaTeX, která se používá pro tvorbu prezentací a balíček PGF/TikZ, který se používá ke tvorbě obrázků v TeX/LaTeX.\n\nTantau obdržel tituly z teoretické informatiky a matematiky na Technické univerzitě Berlín v letech 1999 a 2001. V roce 2003 obdržel titul PhD.\n\n\n"}
{"id": "1043544", "url": "https://cs.wikipedia.org/wiki?curid=1043544", "title": "Vzdělanostní nerovnost", "text": "Vzdělanostní nerovnost\n\nVzdělanostní nerovnost lze definovat jako generační opakování vzdělanostního procesu rodičů jejich dětmi. \n\nČeská republika patří k těm zemím (Německo. Rakousko. Nizozemsko aj.), v nichž je prokázána silná závislost vzdělávacích výsledků žáků na typu rodinného prostředí - čím nižší je socioekonomický status rodin, tím vyšší je pravděpodobnost, že děti z těchto rodin dosahují horších výsledků ve vzdělávání než děti vyrůstající v rodinách s vyšším socioekonomickým statusem. Můžeme říci, že dítě vysokoškolsky vzdělaných rodičů dosáhne vysokoškolského vzdělání spíše než dítě rodičů, kteří mají pouze základní vzdělání. \n\nVzdělanostní nerovnost je působení řady faktorů (sociální, ekonomický, kulturní atd.), jenž se podílejí na dosaženém stupni vzdělání více než osobnostní dispozice jedince (nadání, schopnosti, snaha…).\n\nMluvíme-li o rovných šancích na vzdělání, musíme si uvědomit, že v rozvojových zemích nemají děti často přístup ani k základnímu vzdělání, kdežto ve vyspělých státech jde často hlavně o rozšíření přístupu ke vzdělávání na úrovni terciéru. Abychom tedy mohli mluvit o vzdělanostní nerovnosti, musíme vždy brát v potaz rovnost podmínek vzdělávání - pokud je vzniklá nerovnost podmínek způsobena pouze progresem ve stejných podmínkách, lze vzdělanostní nerovnost akceptovat. Mají-li například žáci ze dvou různých tříd srovnatelné vybavení k výuce (učebnice, skripta, studijní materiály) a jedna třída přesto vykazuje lepší výsledky, je tato vzdělanostní nerovnost akceptovatelná.\n\nTeorií vysvětlujících vzdělanostní nerovnost byla ve světě vytvořena celá řada, v tabulce je uvedeno shrnutí. \nVedle sociologických teorií, není možné přehlížet ani dílčí příčiny nerovnosti vycházející z našich historických a kulturních specifik.\n\n\nI přes požadavek spravedlivého přístupu ke vzdělání, jenž je považován za nutný předpoklad sociální soudržnosti, patří Česká republika v rámci OECD k pěti zemím s nejsilnějším vlivem socioekonomického zázemí na vzdělávací výsledky žáků. Ačkoli je koncept spravedlivého vzdělávání nejdůležitějším cílem vzdělávacích politik vyspělých zemí, jeho uplatnění ne vždy vede k řešení problému. Odstranění zvyšování nerovnosti je možné za pomoci jistých mechanismů zejména v oblasti vzdělávací politiky, ty však mohou být úspěšné jen tehdy, najdou-li podporu veřejnosti.\n\nČeský vzdělávací systém je považován za vysoce selektivní (již v nízkém věku žáci podstupují výběr na víceletá gymnázia či do různých jazykových tříd) a zároveň velmi odborně zaměřený - většina žáků na středních školách prochází odborným vzděláváním (tj. přípravou na specifické profese), menší část pak prochází vzděláním obecným. \n\nJak je z tabulky vidno, děti rodičů s vyšším stupněm vzdělání dosahují lepších studijních výsledků, než ty s nižším. KALIBRO je evaluační projekt realizovaný od roku 1995 periodicky na českých školách, jimž se zjišťuji vzdělávací výsledky českých žáků základních a středních škol v několika \noblastech vzděláváni.\n"}
{"id": "1043557", "url": "https://cs.wikipedia.org/wiki?curid=1043557", "title": "Apache Licence", "text": "Apache Licence\n\nApache Licence je v informatice název svobodné softwarová licence, jejímž autorem je Apache Software Foundation (ASF). Licence požaduje po uživateli zachování autorství (copyright) a tzv. disclaimer, tedy zřeknutí se odpovědnosti. Jako ostatní licence tohoto druhu, i Apache umožňuje uživateli svobodné užívání softwaru k různým účelům; distribuci, upravování, následné redistribuci upravené verze softwaru, apod. To vše je možné, aniž by došlo k porušení licenčních práv.\n\nPoslední vydanou verzí je verze s pořadových číslem 2.0, která vyšla v lednu 2004 a je možné ji stáhnout z webové stránky Apache. Verze je kompatibilní s GPL v3 a je možno ji propojit s kódem, který má jinou licenci. Dále je kompatibilní s Debian Free Software Guidlines (DFSG). Licence je potvrzena jako svobodný software (\"free software\") a otevřený software (\"open source\"). Po uživateli není požadován copyleft.\n\nV říjnu 2012 na SourceForge.net používalo Apache licenci 8708 projektů. Na konci roku 2014 již jen 1164 projektů.\n\n\"Apache licence 1.0\" byla první licencí a vztahovala se pouze na starší verze Apache balíků. \n\nNásledovala \"Apache licence 1.1\", která byla schválena ASF v roce 2000. Hlavní změna oproti první verzi byla ve článku 3: „Odvozené produkty nemusí nadále obsahovat údaje o autorovi v reklamních materiálech, ale pouze v dokumentaci.“.\n\nV lednu 2004 přišla ASF s návrhem \"Apache licence 2.0\", která měla obsahovat \"návrh na zjednodušení podmínek pro projekty nespadající pod ASF, zlepšení kompatibility s GPL softwarem, umožnění zahrnout licenci odkazem a ne přímo v každém souboru atd.\" \n\nApache Software Foundation a Free Software Foundation se usnesli, že Apache licence 2.0 je tzv. free software licence kompatibilní s GNU General Public License verze 3. Z toho vyplývá, že GPL verze 3 a Apache lincence 2.0 mohou být libovolně kombinované a to v takovém rozsahu, aby výsledný software byl licensován pod GPL verzí 3. Free Software Foundation uvádí, že všechny verze Apache licence jsou nekompatibilní s předchozími verzemi GPL (tedy s GPLv1 a GPLv2). \n\nApache licence je považována za tolerantní v tom smyslu, že po odvozených softwarových projektech nebo modifikacích originálního softwaru nepožaduje, aby byly distribuovány pod stejnou licencí. Opět tedy hovoříme o copyleftu. Licence však stále vyžaduje zachování všech nemodifikovaných částí.\n\nPokud originál obsahuje soubor s \"NOTICE text\", pak i modifikované verze musí tento text obsahovat. Obsah tohoto textu nemůže upravovat samotné znění licence. \n\n"}
{"id": "1043567", "url": "https://cs.wikipedia.org/wiki?curid=1043567", "title": "Barnsleyho kapradí", "text": "Barnsleyho kapradí\n\nBarnsleyho kapradí je fraktál pojmenovaný po britském matematikovi Michaelu Barnsleym, který jako první popsal tento fraktál ve své knize \"Fractals Everywhere\".\nToto kapradí je jedním ze základních příkladů soběpodobnosti, což znamená že se jedná o matematicky generovaný vzor, který může být reprodukovatelný v každém zvětšení nebo zmenšení. Stejně jako Sierpinského trojúhelník ukazuje Barnsleyho kapradí, jak graficky krásné struktury mohou vzniknout použitím matematických vzorců.\n\nBarnsleyho kapradí používá čtyři afinní transformace. Rovnice pro každou z transformací je následující:\nformula_1.\n\nBarnsleyho fraktál pro sleziník netíkovitý lze získat z následujících transformací:\n"}
{"id": "1043576", "url": "https://cs.wikipedia.org/wiki?curid=1043576", "title": "Roman Petrus", "text": "Roman Petrus\n\nRoman Petrus (* 2. června 1978 Praha) je český politik, v letech 2010 až 2014 zastupitel hlavního města Prahy, od listopadu 2014 do listopadu 2018 starosta Městské části Praha 8, člen ČSSD.\n\nVystudoval obor knihkupec na Integrované střední škole v pražské Náhorní ulici. Ve svých osmnácti letech (1996) se stal členem České strany sociálně demokratické (ČSSD). Po studiu střední školy působil od roku 1999 v organizaci Kruh sdružení dětí a mládeže České republiky. Následně se mezi roky 2002 a 2003 stal asistentem poslance. Roku 2002 byl poprvé zvolen do zastupitelstva městské části Praha 8 a tento svůj úspěch zopakoval i v dalších volbách v letech 2006, 2010 a 2014. Počínaje rokem 2002 se na dva roky stal radním městské části, v jehož gesci byla kultura. Roku 2004 přešel do regionálního odboru České centrály cestovního ruchu CzechTourism. Po obecních volbách roku 2006 se na čtyři roky stal uvolněným zastupitelem a předsedal kontrolnímu výboru městské části Praha 8. Po dalších komunálních volbách (2010) se dostal i do zastupitelstva hlavního města Prahy a mezi roky 2010 a 2011 se stal uvolněným předsedou bytového výboru. Následně byl dva roky osoba samostatně výdělečně činná a od roku 2013 do roku 2014 zastával pozici uvolněného předsedy výboru pro zdravotnictví, bytovou a sociální politiku.\n\nV obecních volbách konaných roku 2014 se do pětačtyřicetičlenného zastupitelstva městské části Praha 8 dostalo jedenáct kandidátů z ANO 2011, devět z Občanské demokratické strany (ODS), sedm za TOP 09, po pěti z ČSSD a Komunistické strany Čech a Moravy (KSČM) a zbylých osm míst si rovným dílem rozebrali zástupci uskupení „Osmička sobě“ a Strana zelených (SZ). Po volbách se podařilo sestavit menšinovou koalici ANO, ČSSD a SZ disponující 20 hlasy, která se opírá o tichou podporu KSČM, díky čemuž má 25 mandátů. Petrus byl na ustavujícím zastupitelstvu konaném 26. listopadu 2014 zvolen za starostu této městské části. Během volby opustili na protest proti podpoře komunistů opoziční zastupitelé z ODS a TOP 09 zasedací sál.\n\nVe volbách do Senátu PČR v roce 2018 kandidoval za ČSSD v obvodu č. 23 – Praha 8. Se ziskem 5,48 % hlasů skončil na 6. místě.\n\nPetrus je ženatý a s manželkou vychovává dva syny.\n"}
{"id": "1043579", "url": "https://cs.wikipedia.org/wiki?curid=1043579", "title": "Gejza Vámoš", "text": "Gejza Vámoš\n\nGejza Vámoš (22. prosince 1901, Dévaványa, Maďarsko – 18. března 1956, Muriaė, Minas Gerais, Brazílie) byl slovenský prozaik, dramatik a lékař.\n\nNarodil se v roce 1901, v maďarsky hovořící židovské rodině v Dévaványi na území dnešního Maďarska. Vyrůstal spolu se třemi sestrami, Margitou, Veronou a Editou. Jeho otec Vojtech Vámoš byl židovského vyznání a pracoval jako úředník na železnici. Ve čtyřicátých letech byl spolu s dalšími Židy deportován ze Slovenska. Gejza Vámoš odmítal ortodoxní židovství i jakoukoli jinou výlučnost a považoval se za liberálního občana a demokrata. Navštěvoval maďarské gymnázium v Nitře, které ukončil maturitou v roce 1919. V témže roce se stal posluchačem lékařské fakulty Univerzity Karlovy v Praze. Studium mediciny absolvoval částečně i v Anglii, kam později často jezdíval, a ukončil je v roce 1925. V době studií a krátké praxe v Praze se stýkal se slovenskými intelektuály, kteří zde žili, byl členem spolku Detvan. Ze slovenských spisovatelů mu byli myšlenkově nejblíže Laco Novomeský, Vladimír Clementis nebo Janko Alexy, spoluzakladatel časopisu \"Svojeť\". Studoval také externě Filozofickou fakultu Univerzity Komenského v Bratislavě, kde získal v roce 1932 doktorát za práci \"Princíp krutosti\".\n\nPo skončení studia mediciny pracoval krátký čas jako lékař v Praze a potom působil jako lékař – balneolog ve slovenských lázních Piešťany, kde se specializoval na léčbu revmatismu. Mezi jeho pacienty patřil i František Xaver Šalda. V roce 1929 cestoval po Anglii, Holandsku, Německu a Francii. V roce 1932 se zúčastnil vojenských manévrů, které se staly inspirací jeho díla \" Jazdecká legenda\".\n\nV roce 1934 vypukla v Piešťanech tzv. \"bahnianská aféra\" poté, co Gejza Vámoš uveřejnil v literárním magazínu Slovenské smery úryvky z připravovaného románu \"Žid severu a juhu\". Místní židovská obec a spolek lázeňských lékařů ho obvinili z urážky židovství, lázní Piešťany i lékařského stavu. To spolu s obavami z pronásledování ohledně svého původu přispělo k tomu, že se v roce 1939 rozhodl emigrovat do Číny. Před odjezdem se s ním rozloučili a vyprovodili ho jeho přátelé, slovenští spisovatelé Hana Gregorová a Ján Poničan.\n\nV Číně pracoval jako lékař nejprve ve městě Tchien-ťin, potom v Pekingu, Šanghaji a dalších městech. V roce 1948 odešel na Tchaj-wan, odkud se v roce 1949 vystěhoval do Brazílie. Tam v letech 1952 – 1956 vykonával lékařskou praxi v osadách Porto Novo, Niterói a Miradouro. Léčil také chudé pacienty v černošské osadě Muriaé, onemocněl nemocí beri beri (z nedostatku vitamínu B1) a na její následky tam 18. března 1956 zemřel.\n\nSvoje první prozaické práce uveřejňoval jako vysokoškolák ve studentském literárním časopise \"Svojeť\", jehož byl spoluzakladatelem. Zde publikoval i první novely ze svého debutu \"Editino očko\", který vyšel v roce 1925.\nKoncem roku 1928 vyšel 1. díl jeho nejznámějšího románu Atómy boha. V roce 1934 vydalo pražské vydavatelství Melantrich jeho prózu \"Odlomená haluz\", která je kritiky považována za jeho nejzdařilejší dílo. Všechna jeho díla mají autobiografické rysy, zúročil v nich svoje zkušenosti z lékařské praxe i filozofické vědomosti získané studiem a četbou oblíbených autorů A. Schopenhauera, F. Nietzscheho a O. Weiningera. Jeho tvorba byla hodnocena jako pesimistická, naturalistická s prvky nihilismu. Znalci jeho díla se domnívají, že poprvé ve slovenské literatuře uplatnil principy postmodernismu.\n\n\n\n\n\nSeznam slovenských spisovatelů\n\n"}
{"id": "1043580", "url": "https://cs.wikipedia.org/wiki?curid=1043580", "title": "MCmicrocomputer", "text": "MCmicrocomputer\n\nMCmicrocomputer byl italský časopis zaměřený na výpočetní techniku. Časopis byl vydávaný 20 let, od září 1981 do června 2001. V průběhu vydávání časopisu se v něm objevily recenze na počítače a periférie od více než sta výrobců. V časopise byly otištěny i některé aprílové žerty, např. že pozůstatky vodních staveb v Egyptě ve skutečnosti tvořili vodní počítač.\n\nV roce 2009 byla všechna čísla časopisu naskenována a po domluvě s autory jednotlivých článků byl zdigitalitzovaný archiv postupně zpřístupněný pod licencí Creative Commons 3.0. Celá digitalizace trvala asi 600 hodin.\n\nS časopisem byla spojena z prvních italských BBS, BBS Mclink. Časopis měl přidělené ISSN 1123-2714.\n\n"}
{"id": "1043582", "url": "https://cs.wikipedia.org/wiki?curid=1043582", "title": "Jamaga", "text": "Jamaga\n\nJamaga (: 山鹿市, \"Jamaga-ši\") je město v prefektuře Kumamoto na ostrově Kjúšú v Japonsku. Jeho rozloha je 299,67 km², počet obyvatel v listopadu 2013 byl 55 617. V listopadu 2013 byly k městu připojena okolní města Kahoku, Kamoto, Kaó a Kikuka.\n\n"}
{"id": "1043587", "url": "https://cs.wikipedia.org/wiki?curid=1043587", "title": "Jacuširo", "text": "Jacuširo\n\nJacuširo (: 八代市, \"Jacuširo-ši\") je město v prefektuře Kumamoto na západním pobřeží ostrova Kjúšú v Japonsku. Jeho rozloha je 680,59 km², počet obyvatel k 30. dubnu 2011 byl 133 630. Z přístavu je výkled na souostroví Amakusa.\n\n"}
{"id": "1043602", "url": "https://cs.wikipedia.org/wiki?curid=1043602", "title": "Tomáš Walliant", "text": "Tomáš Walliant\n\nTomáš Walliant (* 21. srpna 1977 Městec Králové) je český spisovatel.\nDo čtyř let vyrůstal ve skromných podmínkách v Pečkách u Poděbrad. Poté se přestěhoval se svou matkou do Kralup nad Vltavou, kde prožili těžké roky pod vlivem nevlastního otce. V jeho dvanácti letech následovalo stěhování nazpět do Peček, kde poté vyrostl a vychodil základní školu.\n\nNastoupil na střední odborné učiliště v Kolíně, aby se vyučil zámečníkem. Po absolvování začal pracovat v nemocnici v Českém Brodě jako pomocný zdravotní personál na oddělení JIP a interna.\nVe věku 22 let se zabydlel na jeden rok v Plaňanech u Kolína, a současně dostal nabídku zaměstnání jako jeřábník věžových jeřábů u soukromé firmy. Tam pracuje dodnes. Své bydliště změnil ještě několikrát, než natrvalo zakotvil v Praze. Od svých sedmi let věděl, že bude spisovatelem, ale realizovat svůj cíl začal až v osmnácti. Celé dětství proseděl v knihovnách, anebo proležel doma u svazků románů.\n\nDosud vydal tři romány (2008; 2012; 2014).\n"}
{"id": "1043605", "url": "https://cs.wikipedia.org/wiki?curid=1043605", "title": "Arcidiecéze Lubango", "text": "Arcidiecéze Lubango\n\nArcidiecéze Lubango je římskokatolická arcidiecéze nacházející se v Angole.\n\nArcidiecéze zahrnuje provincii Huíla.\n\nArcibiskupským sídlem je město Lubango, kde se také nachází hlavní chrám arcidiecéze Katedrála svatého Josefa.\n\nRozděluje se do 29 farností. K roku 2004 měla: 1 521 804 věřících, 47 diecézních kněží, 25 řeholních kněží, 28 řeholníků a 206 řeholnic.\n\nDne 27. července 1955 byla bulou \"Ad Christi evangelium\" papeže Pia XII. zřízena diecéze Sá da Bandeira, z části území diecéze Nova Lisboa. Původně byla sufragánnou arcidiecéze Luanda.\n\nDne 10. srpna 1975 byly z její části vytvořeny nové diecéze Serpa Pinto a Pereira de Eça.\n\nDne 3. února 1977 byla bulou \"Qui divino consilio\" papeže Pavla VI. povýšena na metropolitní arcidiecézi se současným jménem.\n\nDne 21. března 2009 byla z další části vytvořena diecéze Namibe.\n\n\n"}
{"id": "1043622", "url": "https://cs.wikipedia.org/wiki?curid=1043622", "title": "Alexandr Sergejevič Dargomyžskij", "text": "Alexandr Sergejevič Dargomyžskij\n\nAlexandr Sergejevič Dargomyžskij (14. února 1813, Trojickoje, Tulská gubernie – 17. ledna 1869, Petrohrad) byl ruský hudební skladatel.\n\nOtec skladatele byl nemanželským synem bohatého statkáře Alexeje Petroviče Ladyženského. Záhy po svém narozením byl vzat na výchovu a posléze adoptován plukovníkem Nikolajem Ivanovičem Boučarovem (1749–1794), který ho přivezl na statek Dargomyžka v Běljovském újezdě Tulské gubernie a podle tohoto statku přijal i své nové jméno.\n\nV roce 1817 rodina přesídlila do Petrohradu, kde otec Alexandra získal místo v komerční bance. V Petrohradě začalo také Alexandrovo hudební vzdělávání. Jeho první učitelkou klavíru byla Luisa Volgebornová. V osmi letech napsal své první skladby. V té době byl jeho učitelem klavíru jistý Adrian Danilevskij, který jej od skladby zrazoval a dokonce některé z nich zničil. Posléze se stal jeho učitelem Franz Schoberlechner, který byl žákem známého skladatele Johanna Nepomuka Hummela. Jako klavírista začal veřejně vystupovat. Kromě klavíru studoval okolo roku 1822 také hru na housle u houslisty petrohradského orchestru a i v té dosáhl brzy takové dokonalosti, že vystupoval s komorními soubory. Dalším oborem jeho zájmu se stalo vokální umění a tak se učil zpěvu a hudební teorii u Benedikta Zeibiga, herce a zpěváka německé divadelní společnosti působící v Petrohradě. Věnoval se i kompozici a některé skladby z této doby byly vydány tiskem.\n\nNa podzim roku 1827 se po vzoru svého otce stal státním úředníkem a profesionálně se hudbou nezabýval. V roce 1835 se seznámil s Michailem Ivanovičem Glinkou. Bez ohledu na věkový rozdíl vzniklo mezi nimi důvěrné přátelství a Glinka přesvědčil Dargomyžského, aby se hlouběji zabýval hudební teorii. Glinka v té době pracoval na své opeře „Život za cara“ a Dargomyžskij se rozhodl také pro kompozici velké vokální skladby. Ke zhudebnění si vybral nejprve drama Viktora Huga \"Lukrécia Borgia\", ale práce postupovala pomalu a skladatel nebyl s výsledkem spokojen. Zvolil proto jiné libreto napsané rovněž podle Viktora Huga, a to jeho \"Chrám Matky Boží v Paříži\". Francouzské libreto napsal kdysi sám spisovatel pro francouzskou skladatelku Louise Bertinovou (1805–1877) pod názvem \"Esmeralda\". Operu dokončil v roce 1841 ale ta dalších osm let čekala na svou premiéru. U petrohradského publika, zvyklého na italskou operu, opera komponovaná v duchu francouzských skladatelů neměla velký úspěch a ani v pozdějších letech nebyla již uváděna. Daleko větší úspěchy sklízel jako učitel zpěvu a skladatel populárních romancí.\n\nV roce 1843 odjel Dargomyžskij na studijní cestu do Evropy. Navštívil hlavní evropská hudební centra a seznámil se s vedoucími osobnostmi tehdejší hudební Evropy: hudebním vědcem Fétisem, skladateli Danielem Auberem, Gaetano Donizettim, Halévym a Meyerbeerem. Zprávy tisku o těchto setkáních a úspěch jeho skladeb v Evropě změnily i přístup ruské hudební veřejnosti ke skladateli.\n\nPo návratu z cest zkomponoval velkou kantátu se sólisty a sbory na text Puškinovy poemy \"Bakchův triumf\". Byla uvedena v roce 1846 v Petrohradě a rok později i v Moskvě. Později tuto kantátu přepracoval do formy opery, ale v této podobě se již nesetkala s větším úspěchem.\n\nZačal se také hlouběji zabývat ruským folklórem. Tento zájem se projevil jednak v jeho písňové tvorbě, ale zejména v opeře \"Rusalka\", kterou začal komponovat v roce 1848. Operu Rusalka komponoval na vlastní libreto podle nedokončené tragedie ve verších A. S. Puškina. Premiéra se uskutečnila 16. května 1856 v Petrohradě a měla mimořádný úspěch. Záhy byla zařazena na repertoár většiny ruských operních scén a svému skladateli získala vynikající pověst.\n\nV roce 1859 byla založena \"Ruská hudební společnost\" a Dargomyžskij se stal členem jejího vedení. Zde se seznámil se skupinou mladých skladatelů okolo Balakireva, která se později stala legendární „Mocnou hrstkou“ (Могучей кучкой).\n\nNa začátku šedesátých let rozpracoval dvě opery: \"Poltavu\" (podle Puškina) a zpracování ruské legendy o Rogdaně. Žádná z nich však nepřekročila stádium drobných skic a fragmentů. Nakonec pro svou další operu zvolil opět Puškinovu tragedii \"Kamenný host\". Zvolil zcela netradiční kompoziční metodu. Opera není rozdělena na obvyklá hudební čísla, árie, ansámbly a sbory, ale odehrává se v jediném proudu hudby. Práce však nepokračovala podle jeho představ a tak se opět rozjel načerpat síly a novou inspiraci do Evropy. Navštívil Varšavu, Lipsko, Paříž, Londýn a Brusel a všude se mu dostalo příznivého přijetí. Po návratu do Ruska se vrátil k opeře \"Kamenný host\", ale nepodařilo se mu ji dokončit. Zemřel v Petrohradu 17. ledna 1869 a je pochován v \"Nekropoli mistrů umění\" Tichvinského hřbitova v blízkosti hrobu Glinky.\n\nJeho poslední operu dokončil César Antonovič Kjui a instrumentoval Nikolaj Andrejevič Rimskij-Korsakov.\n\n\n\n\n\n\n"}
{"id": "1043624", "url": "https://cs.wikipedia.org/wiki?curid=1043624", "title": "Meghan Trainorová", "text": "Meghan Trainorová\n\nMeghan Elizabeth Trainorová, nepřechýleně Meghan Trainor (* 22. prosince 1993, Nantucket, Massachusetts, USA) je americká zpěvačka, textařka a producentka. V roce 2014 dominovala po dobu osmi týdnů hitparádě Billboard Hot 100 se svým debutovým singlem \"\"All About That Bass\"\".\n\nMeghan Trainorová se narodila v Nantucketu, Massachusetts. Je dcerou Kelli (Jekanowská) a Garyho Trainora. Má dva bratry Ryana a Justina. Vyrostla v muzikální rodině, psát písničky začala v 11 letech. Ve 13 letech dostala od rodičů počítač, aby mohla skládat vlastní písničky. Rodina se později přestěhovala do Hyannis, Massachusetts. Začala navštěvovat Nauset Regional High School a v létě se zúčastnila programu na Berklee College of Music v Bostonu.\n\nV 17 letech vyhrála světovou pěveckou soutěž Sonicbids 2011 Tennessee Concerts Song Contest se svojí písničkou \"You're Good For Me\". Také vystoupila na Durango Songwriter's Expo a Big Al Anderson z NRBQ ji představil Carlovi Wallacovi z Big Yellow Dog Music. Krátce po svých 18 narozeninách podepsala smlouvu jako textařka se společností. V roce 2011 napsala a sama vydala dvě alba \"I'll Sing With You\" a \"Only 17\". V 19 letech se přestěhovala do Nashvillu. Písničky napsala pro Rascal Flatts, Sabrinu Carpenter, R5 a pro mnoho dalších.\n\nNa jednom ze svých výletů potkala na Grammy nominovaného producenta Kevina Kadishe, se kterým složili \"All About The Bass\". L.A. Reid z Epic Records slyšel Meghan demo a rozhodl se podepsat s ní smlouvu. Písnička se umístila na prvním místě americké hitparády Billboard Hot 100 a stejně tak v několika zemích jako Austrálie, Kanada, Dánsko a Nový Zéland.\n\nJejí EP \"Title\" byla vydána v září 2014. \"Title\" debutoval na 15. místě americké hitparády Billboard 200. Meghan byla nominovaná na cenu American Music Award v kategorii Nový umělec roku.\n\nV říjnu 2014 vydala singl \"Lips Are Movin\", který je hlavním singlem jejího třetího studiového alba \"Title\", které by mělo být vydáno 13. ledna 2015.\n\nNa konci roku 2014 oznámila své první turné That Bass tour, které začne 11. února 2015 ve Vancouveru v Kanadě a skončí 20. března 2015 v Nashvillu v Tennessee. Meghan obdržela dvě nominace na ceny Grammy v kategoriích Nahrávka roku a Písnička roku.\n\nDne 7. ledna potvrdila, že dokončila práci na albu \"Thank You\". První singl z alba s názvem „No“ byl vydán 4. března 2016, krátce poté co získal cenu Grammy v kategorii Nový umělec. Po „No“ byly vydány další promo singly „Watch Me Do“, „I Love Me“ a „Mom“. Druhý singl z alba „Me Too“ byl vydán 5. března 2016, které doprovázel videoklip, který byl zveřejněný 9. května 2016, ale kvůli nedovoleným digitálním úpravám s Meghan tělem bylo z internetu odstraněno a další den vydáno bez úprav. Album Thank You exkluzivně vydalo Apple Music 6. května 2016. Od července 2016 byla na turné s názvem The Untouchable Tour, kde jí doprovázeli Hailee Steinfeld a Common Kings. Dne 24. února 2017 vydala singl „I'm Lady“ k filmu \"\" a na premiéře filmu přiznala, že pracuje na třetím studiovém albu, které by mělo být vydáno na podzim roku 2017. V roce 2018 bude jedním ze čtyř porotců nové televizní show stanice Fox \"The Four\".\n\nV den svých 24. narozenin 22. prosince 2017 se zasnoubila s Darylem Sabarou.\n\n\n\n\n"}
{"id": "1043628", "url": "https://cs.wikipedia.org/wiki?curid=1043628", "title": "Ubiquitin aktivující enzym", "text": "Ubiquitin aktivující enzym\n\nUbiquitin aktivující enzym (též E1 enzym) je obecné označení pro enzym, který katalyzuje první krok ubiquitinace proteinů. Během celého enzymatického procesu dochází v první řadě k adenylaci (navázání ATP na ubiquitin) a k následnému přenesení ubiquitinu na SH skupinu v enzymu samotném. Celý proces je poměrně komplikovaný a několikakrokový, enzym E1 může v jednu chvíli vázat dvě molekuly ubiquitinu. \n\nNásledně dochází k přenesení ubiquitinu na enzym E2 (ubiquitin konjugující enzym) a konečně k jeho přenesení na jeden z mnoha cílových proteinů (zpravidla s pomocí ubiquitin ligázy – enzym E3). Přítomnost tzv. polyubiquitinového řetězce na proteinech zpravidla signalizuje, že by daný molekula měla být degradována v proteazomu.\n"}
{"id": "1043631", "url": "https://cs.wikipedia.org/wiki?curid=1043631", "title": "American Music Award", "text": "American Music Award\n\nAmerican Music Award je každoročně udělovaná hudební cena, vytvořená v roce 1973 Dickem Clarkem pro stanici ABC, které skončila smlouvu s Cenou Grammy . Na rozdíl od Grammy, které jsou udělovány na základě hlasů členů National Academy of Recording Arts and Sciences. AMAs jsou udělovány na základě hlasování publika a počtem prodaných alb.\n\nAMAs byly založeny Dickem Clarkem v roce 1973. Michael Jackson, Donny Osmond, Rodney Allen Rippy a Ricky Segall moderovali první ceremoniál v roce 1974.\n\nZatímco cena Grammy je udílená na základě hlasů členů National Academy of Recording Arts and Sciences, cena AMA je udílená na základě počtu prodaných alb a publika. Nominace na ceny jsou založeny na prodeji alb, aktivitě na sociálních sítí, počet zhlédnutých videoklipů. Umělci mohou být nominováni za práci mezi 1. prosincem předchozího roku a 1. září aktuálního roku.\n\nAktuální kategorie:\n\nRekordní počet výher drží Michael Jackson, který získal 26 cen. Nejvíce výher za skupinu drží skupina Alabama s 23 cenami. Za zpěvačky cenu získala rekordní počet Whitney Houston s 21 výhrami.\n\n\n"}
{"id": "1043632", "url": "https://cs.wikipedia.org/wiki?curid=1043632", "title": "Václav Sůra", "text": "Václav Sůra\n\nVáclav Sůra (* 14 července 1965) je český cestovatel a dokumentarista. Při svých cestách se specializuje na polární kraje či oblast Sibiře. Prošel mimo jiné části Grónska, jezero Bajkal a prošel Špicberky. V roce 2005 došel jako čtvrtý Čech v historii na severní pól. Je uznávaným odborníkem na táboření v extrémních podmínkách.\n\nVáclav Sůra uspořádal za posledních několik let několik výprav do severních krajů.\n\n\n\n"}
{"id": "1043636", "url": "https://cs.wikipedia.org/wiki?curid=1043636", "title": "Marley Sheltonová", "text": "Marley Sheltonová\n\nMarley Eve Sheltonová (* 12. dubna 1974, Los Angeles) je americká herečka.\n\nVystudovala herectví na Kalifornské univerzitě, debutovala roku 1991 menší rolí ve filmu Lawrence Kasdana \"Grand Canyon\". Její první větší příležitost byla rola Tricii, prvorozené dcery prezidenta Richarda Nixona, v životopisném snímku Olivera Stonea \"Nixon\". Dostávala především role v nenáročných komediích, kde mohla uplatnit svůj atraktivní vzhled středoškolské roztleskávačky: \"Trojská válka\", \"Nepolíbená\", \"Lincolnská střední\". Přítelkyni hudebního manažera Susie ztvárnila ve filmu \"Grand Theft Parsons\", inspirovaném životem a předčasnou smrtí hudebníka Grama Parsonse. Objevila se také v road movie Wima Wenderse \"Nechoď klepat na dveře\" nebo v hororech \"Planeta Teror\" (režie Robert Rodriguez) a \"Vřískot 4\" (režie Wes Craven). Hlavní roli doktorky Lennonové hraje ve vědeckofantastickém televizním seriálu \"The Lottery\". Od března roku 2018 hrála v dramatickém seriálu \"Rise\". Seriál byl po odvysílání první řady zrušen.\n\nV roce 2001 se provdala za filmového producenta Beau Flynna, mají spolu dvě dcery. Její mladší sestra Samantha Sheltonová je herečka a zpěvačka, její otec Christopher Shelton je režisér (hrála hlavní roli v jeho filmu \"Moving Alan\"). Jejím koníčkem je cestování po exotických zemích.\n\n"}
{"id": "1043639", "url": "https://cs.wikipedia.org/wiki?curid=1043639", "title": "Ladislav Votruba", "text": "Ladislav Votruba\n\nLadislav Votruba (6. května 1914 Radlice u Prahy – 1. října 2002), byl český stavební inženýr-vodohospodář, vyučující na ČVUT, Stavební fakultě, katedře hydrotechniky.\n\nNa Stavební fakultě ČVUT působil plných padesát roků. Po vynikajícím absolutoriu Vysoké školy inženýrského stavitelství při ČVUT působil na Ústavu vodních nádrží a využití vodní energie. Po uzavření vysokých škol v roce 1939 za protektorátu pak na stavbě přečerpávací vodní elektrárny Štěchovice. Po skončení 2. světové války pokračoval na ČVUT v Praze v pedagogické a organizátorské práci i ve výzkumu. Zaměřoval se na řadu oblastí vodohospodářské a hydrologické vědy a inženýrských staveb. Byl ženatý.\n\nNa Fakultě inženýrského stavitelství (později přej. Fakultě stavební) byl v několika funkčních obdobích děkanem, popř. proděkanem Stavební fakulty pro vodní stavby a vodní hospodářství a členem vědeckých rad rektorátu ČVUT. V sedmdesátých letech byl vedoucím Katedry hydrotechniky Stavební fakulty ČVUT v Praze.\n\nPo dlouhá léta své pedagogické činnosti přednášel řadu profilových předmětů zaměřených na vodní stavby, soustavy a přehradní komplexy, z nichž mnohé vůbec jako první koncipoval a prosadil jejich zavedení do vědy a školství. Jeho výukou prošlo mnoho vědeckých pracovníků. Podílel se na práci Komise pro vodní hospodářství ČSAV. Hydrologické a vodohospodářské vědě přispěl zejména aplikací pravděpodobnostních metod a teorií spolehlivosti na vodohospodářská řešení, systémovým přístupem k vodohospodářským soustavám, teorií teplotního a ledového režimu na hydrotechnických dílech. V oboru hydrotechnických staveb se nejprve zabýval využitím vodní energie a vodními elektrárnami, ale později věnoval svůj zájem postupně otázkám nádrží a přehrad, ať již šlo o vodohospodářská řešení, betonové či sypané přehrady, moderní technologie a materiály pro výstavbu přehrad, odkaliště, technicko-bezpečnostní dohled na vodních dílech, zimní provoz vodních toků a vodních děl a další.\n\nStal se předsedou Československého přehradního výboru (později byl zvolen čestným předsedou Českého přehradního výboru) a v 70. letech 20. století byl zvolen viceprezidentem prestižní Mezinárodní přehradní komise. Mezinárodní věhlas získal mimo jiné účastí na expertizách po katastrofě vodního díla Vajont v Itálii v šedesátých letech.\nV Československu založil úspěšnou tradici odborných konferencí s mezinárodní účastí, tzv. Přehradních dnů. V poslední době se pak zvláště intenzivně věnoval dějinám vědy a techniky se zaměřením na obory vodního hospodářství a vodního stavitelství a environmentálním otázkám vodního hospodářství a vodohospodářské výstavby.\n\nPo 2. světové válce se spolupodílel na sepsání \"Rusko-českého stavebního slovníku\", sestavil s T. Kohoutem \"Rejstřík časopisů Vodní hospodářství a Voda za léta 1951 až 1962\". Je autorem, popř. spoluautorem mnoha učebnic, monografií a dalších knižních publikací, které patří ke stěžejním dílům české odborné vodohospodářské, zejména hydrotechnické literatury, které našly velkou odezvu i v cizině, některé byly přeloženy do angličtiny či ruštiny, např. \"Hospodaření s vodou v nádržích\", \"Vodohospodářské soustavy\", \"Spolehlivost vodohospodářských děl\".\n\nPřínos Ladislava Votruby v oblasti pravděpodobnostních metod řešení nádrží spočívá zejména v aplikaci teorie pravděpodobnosti, náhodných jevů a teorie spolehlivosti, hluboké analýze zabezpečenosti při řešeních přehradních nádrží, v rozpracování některých metod generování syntetických průtokových řad (např. Svanidzeho metody fragmentů), v rozvinutí řešení různých funkcí nádrží a jejich vzájemných vztahů. Tím položil základy pravděpodobnostních koncepcí řešení vodohospodářských problémů, které dnes patří k základním a samozřejmým metodickým přístupům ve vodním hospodářství.\nProsadil se spolupracovníky řešení vodohospodářských soustav v rámci tehdejšího státního plánu základního výzkumu (1976–1990), což umožnilo státní finanční podporu pro Stavební fakultu, směr Vodní stavby a vodní hospodářství ČVUT, možnost zahraničních cest některým vyučujícím a účast na výzkumu v zahraničí a přísun informací z mnoha podniků v Československu, odbornou spoluúčast vodohospodářských kateder ČVUT při aplikaci výzkumných řešení do praxe.\n\nOtázky zabezpečenosti vodohospodářských soustav při vodohospodářských řešeních rozšířil o aplikaci teorií spolehlivosti na technické prvky a změny stavů s teplotou a v čase v komplexu širokého geograficky ohraničeného prostoru. Zabýval se vodohospodářskou prognostikou, aplikoval v ní matematické metody a postupy, s parametry času a teploty. Vycházel z praktických problémů teplotního a zimního režimu vodních toků, nádrží a vodních děl, např. zimního režimu vodních elektráren, ledového režimu přiváděčů a potrubí a výzkumu ledové zácpy a nápěchů.\nPřispíval ke sblížení stanovisek techniků, vodohospodářů a ekologů, např. jako iniciátor a účastník konferencí Voda pro příští generace (2000, 2001), publikací \"Vztahy mezi vodním hospodářstvím a přírodou v České republice\", knihou \"Rozvíjení tvůrčí činnosti techniků\". Významně přispěl do rozměrné encyklopedie \"Technické památky České republiky\".\n\nCelé jeho životní dílo v oblasti vědy zaměřené na vodní stavby, vlivy klimatu a hospodaření s vodou je výsledkem obdivuhodné píle, houževnatosti. Dle názoru profesora Nacházela a A. Patery byl nestorem dalších generací českých vodohospodářů. Na jeho práce odkazuje například profesor Miloš Starý VUTB v knize \"Hydrologie\". Někteří relativní malou početnost jiných odborných publikací od jiných autorů v této oblasti přičítají vnější politické situaci, že jeho dílo spadá do poválečné doby a doby normalizace, kdy na ČVUT i jiných vysokých školách byli někteří vyučující zvýhodňováni a jiní diskriminováni, tvůrčí činnost a publikační práva nebyla fakticky svobodná, byla cenzurována podle rozhodnutí politického grémia KSČ.\n\n"}
{"id": "1043642", "url": "https://cs.wikipedia.org/wiki?curid=1043642", "title": "Karol Vaculík", "text": "Karol Vaculík\n\nKarol Vaculík (11. ledna 1921 Trnava – 5. července 1992 Kružberk) byl slovenský historik umění. V letech 1952–1970 zastával post ředitele Slovenské národní galerie v Bratislavě.\n\nKarol Vaculík se narodil 11. ledna 1921 jako první z celkem pěti dětí mladým novomanželům Vaculíkovým. Dětství a mládí prožil v Trnavě, kde v roce 1940 odmaturoval na místním gymnáziu. Ještě v témže roce se seznámil se svoji budoucí ženou, Emilií Duchoňovou, která svůj profesionální život zasvětila medicíně. Z pěti dětí jim zbyly tři - synové Martin a Juraj a dcera Bernadetta. Vysokoškolská studia začal Karol Vaculík na Filosofické fakultě Slovenské univerzity v Bratislavě, kde se kromě dějin umění, estetiky, filosofie věnoval i studiu francouzského jazyka. Během této doby se seznámil se svými celoživotními přáteli, malíři Milošem Alexandrem Bazovským a Vincentem Hložníkem. V oboru dějin umění pokračoval ve Vídni a zakončil je v roce 1948 na Univerzitě Karlově v Praze pod vedením A. Matějčeka, J. Květa a J. Mukařovského. Už od počátku 40. let publikoval kritiky soudobého výtvarného umění (například v měsíčníku Elán) a spolupracoval při vydávání výtvarných publikací V. H. Kurthu a Spolku slovenských výtvarných umelcov. V roce 1944 mu vyšly dvě první autorské publikace - alba \"Ján Koniarek\" a \"Gotické tabule v Liptovskom svätom Mikuláši\". O dva roky později připravil slovenskou část výstavy mladého československého umění v galerii v Rue La Boëtie v Paříži. Od roku 1952 byl pověřen vedením Slovenské národní galerie. Svým dílem vybudoval z této instituce moderní ústav, pro který dokázal získat uznání nejenom v Československu, ale i v muzejních a galerijních kruzích v zahraničí. V roce 1970 byl odvolán z funkce ředitele SNG. Důvodem pro odvolání byla výstava k 25. výročí osvobození, kterou zorganizoval v Praze. Zejména u představitelů sovětského velvyslanectví vyvolala vlnu odporu, jakožto „formalistická“. V SNG nicméně zůstal pracovat až do svého odchodu do důchodu v roce 1989, několik let vedl Uměnovědní oddělení. Svoji druhou ženu, spolupracovnici Ľudmilu Peterajovou, si vzal v roce 1972. Poslední léta života mu znepříjemňovala cukrovka. Zemřel 5. července 1992 na chatě u příbuzných v Kružberku.\n\nV průběhu svého života napsal Karol Vaculík nesčetné množství článků a studií, katalogů k výstavám a také několik desítek knižních publikací, zabývajících se zejména slovenskou a českou uměleckou tvorbou 20. století. Už v roce 1956 přiznala Slovenská akademie věd PhDr. Vaculíkovi hodnost kandidáta věd.\n\n"}
{"id": "1043643", "url": "https://cs.wikipedia.org/wiki?curid=1043643", "title": "Vinyla 2014", "text": "Vinyla 2014\n\nVinyla 2014 byl čtvrtý ročník hudebních cen Vinyla. \n\n\n\n"}
{"id": "1043644", "url": "https://cs.wikipedia.org/wiki?curid=1043644", "title": "Su Š’", "text": "Su Š’\n\nSu Š’ (​​; 8. ledna 1037 – 24. srpna 1101) byl politik, básník, esejista a kaligraf čínské říše Sung. Patřil mezi přední státníky sungské Číny druhé poloviny 11. století, aktivně se účastnil sporů o „novou politiku“ Wang An-š’a, v nichž patřil k vůdcům tzv. s’čchuanské frakce Wangových oponentů. Proslavil se jako esejista, jeho práce osvětlují řadu stránek života čínské společnosti 11. století, od cestopisů po výrobu železa. Jeho poezie ovlivnila básníky následujících generací nejen v Číně, ale i Japonsku a dalších zemích východní Asie.\n\nSu Š’ užíval zdvořilostní jméno C’-čan () a literární pseudonym Tung-pcho ťü-š’ (), volně „Učenec ze sídla na Východní stráni“. Znám je také jako Su Tung-pcho (), „Su z Východní stráně“ či „Su od východního svahu“.\n\nSu Š’ pocházel z Mej-šanu v západočínské provincii S’-čchuan. Vzdělancem a úředníkem byl i jeho otec Su Sün (). Výchovu Su Š’a, a jeho bratra Su Čea (), zprvu vedl taoistický kněz vedoucí místní školu, později výuku Su Sünových synů vedla jejich matka, též velmi vzdělaná žena. Oba projevili mimořádné nadání a roku 1057 v neobvykle nízkém věku složili palácové zkoušky (nejvyšší stupeň úřednických zkoušek) a získali titul \"ťin-š’\", Su Š’ jako druhý nejlepší. Úspěch bratrů Suových v tak raném věku upoutal pozornost císaře Žen-cunga i státníka a učence Ou-jang Sioua. Ou-jang již dříve podporoval jejich otce, a nyní se stal i patronem Su Š’a; obdivoval jeho literární styl a dokonce prohlašoval, že nikdo jiný ho více nepotěšil.\n\nPo zkouškách roku 1057 se Su Sün i jeho synové vrátili do Mej-šanu kvůli úmrtí Su Sünovy manželky. Po skončení období smutku roku 1060 opět odešli do hlavního města. Následující rok se Su Š’ přihlásil k mimořádným „dekretovým zkouškám“ (, \"č’-kche\"). Zkoušky složili pouze tři kandidáti, on, jeho bratr a jeden další. Eseje sepsané pro zkoušky vzbudily velký zájem, hluboké znalosti a brilantní argumentace, které v nich Su Š’ předvedl, položily základy jeho popularity.\n\nOd roku 1062 Su Š’ pracoval v nižší funkci ve Feng-siangu (město západně od Čchang-anu). Roku 1065 byl povolán zpět do metropole, ale už následující rok se vzdálil do Mej-šanu kvůli smutku za zemřelého otce. Roku 1065 též zemřela jeho manželka Wang Fu (, 1039–1065), se kterou se oženil už roku 1054, měl s ní syna jménem Su Maj (). Roku 1068 se oženil s Wang Žun-č’ (, 1048–93), setřenicí své první manželky. Wang Žun-č’ mu dala dva syny, Su Taje () a Su Kuoa (). V Su Š’ově životě byla významná také konkubína Wang Čao-jün (, 1062–1095), které věnoval řadu básní.\nDo Kchaj-fengu se vrátil roku 1069 a nastoupil v kontrolním úřadu. Postavil se proti Wang An-š’ově „nové politice“ a roku 1071 byl proto přeložen do Chang-čou na místo zástupce krajského správce. Po dvou letech byl povýšen na krajského správce Mi-čou (v Šan-tungu), pak sloužil v analogickém postavení v Sü-čou. Roku 1078, v době služby v Sü-čou, napsal memorandum určené císaři, v němž rozebral těžkou hospodářskou situaci v regionu a upozornil na možnost vzpoury ve výrobní prefektuře Li-kou, v níž byla soustředěna významná část tehdejší výroby železa.\n\nSu Š’ se často dostával do konfliktu s politickou skupinou kolem Wang An-š’a. Jednou napsal báseň kritizující Wangovy reformy, zvláště státní solný monopol. Wangovými stoupenci byl za to obviněn z kritiky císaře, roku 1079 zatčen a následující rok poslán do faktického vyhnanství do Chuang-čou v Chu-peji, s formálním vojenským titulem, ale bez platu. Sám Wang An-š’ přitom odešel z politiky už roku 1076 a se Su Š’em udržoval srdečný vztah.\n\nV Chu-peji se Su Š’ obrátil k čchanovému buddhismu. Postavil si sídlo v místě zvaném Tung-pcho (Východní stráň), po němž si zvolil pseudonym Tung-pcho ťü-š’, Učenec ze sídla na Východní stráni. Oblíbil si tamní kraj, řada básní z tohoto období je považována za jeho nejlepší. Tehdy napsal i své nejvýše hodnocené kaligrafie.\n\nRoku 1085 se vrátil do úřední služby, když obdržel místo krajského správce v Teng-čou, na nejzazším východě poloostrova Šan-tung. Roku 1086 byl, v rámci všeobecné rehabilitace po nástupu nové vlády, povolán zpět do hlavního města a jmenován do akademie Chan-lin. V letech 1089–1093 opět působil v regionální správě ve funkci krajského správce, a sice v Chang-čou (zde zodpovídal za výstavbu hráze Su-tchi () rozdělující Západní jezero) a po krátkém pobytu v metropoli v Jing-čou a Jang-čou. Poté byl (1093) povolán na místo ministra obřadů, ale zakrátko se stal správcem v Teng-čou. Roku 1094 byl podruhé vykázán do exilu, tentokrát do Chuej-čou (v jihočínské provincii Kuang-tung) a po třech letech na ostrov Chaj-nan.\n\nPo dlouhém exilu byl Su Š’ roku 1100 omilostněn a vyslán do Čcheng-tu. Nicméně zemřel roku 1101 v Čchang-čou (v provincii Ťiang-su) na cestě do svého nového úřadu. Po smrti jeho popularita ještě vzrostla, když se lidé snažili shromáždit jeho kaligrafie, obrazy, a stavěli svatyně na místech důležitých pro jeho život.\n\nSu Š’ byl všestranný umělec, nejpřednější ze severosungských mistrů a jeden z nejvýznamnějších čínských umělců vůbec. Vynikal v básních nejrůznějších žánrů, stejně jako v próze, kaligrafii a malířství. Jako úředník prosazoval konfuciánské hodnoty; jako umělec se přikláněl k taoismu a buddhismu.\n\nV kaligrafii si za vzor vzal tchangského Jen Čen-čchinga ve snaze o oproštění se od prázdné zdobnosti a vyumělkovanosti současníků. Ceněny jsou zejména jeho práce ve vzorovém a kurzivním písmu. Vysoce je hodnoceno například kurzivní písmo jeho \"Básně napsané o svátku studeného jídla\" () z roku 1082.\n\nZachovalo se kolem 2700 Su Š’ových básní, spolu s 800 dopisy. Vynikal v básních \"š’\" a \"fu\" i písních \"cch’\". K jeho významným dílům patří například dvě básně o Rudých útesech (\"Čch’-pi-fu\"). Převážná část jeho básní jsou ve formě \"š’\", ale jeho básnická sláva spočívá z velké části na jeho 350 básních \"cch’\". Ve své próze, poezii i malířství spojil spontánnost, objektivitu a živé popisy přírodních jevů. Psal mnoho esejů na nejrůznější náměty, nemálo z nich na politická témata. I jeho poezie s politickým podtextem získala popularitu stejně snadno jako přivolávala na jeho hlavu hněv stoupenců strany Wang An-š’a, což ho nejhůře postihlo v procesu v letech 1079–1080.\n\nSu Š’ také popisoval své cestovatelské zážitky v esejích, který patřily do, v sungském období oblíbeného, literárního žánru „zápisků z cest“, kombinujícího různé stylistické postupy, narativní vyprávění i deníkové záznamy. Cílem esejů o cestách bylo využití události a příběhu k vyřešení nějaké filozofické či morální otázky; například v eseji \"Zápis o horách kamenných zvonů\" Su Š’ zjišťuje a rozhoduje, zda jsou starověké texty o kamenných zvonech věcně správné.\n\nByl též významným teoretikem umění. Jako první definoval literátské malířství (v jeho terminologii „malba úředníků“, \"š’-žen chua\", ) v opozici proti profesionálním dvorským umělcům v malířské akademii i mimo ni. Literáty, snažící se vyjádřit vlastní postoje a pocity, vnímal jako nezávislé tvůrce v kontrastu k profesionálům podřízeným ideologickým i estetickým požadavkům zákazníků. Přes četná vyjádření k teorii umění rozptýlená v množství esejů, poznámek, básní a dopisů, nesepsal žádné zobecňující dílo na toto téma. Je mu připisován výrok, že\n\nV jeho pojetí se totiž umění nemělo omezovat na zobrazování předloh, za cíl považoval intuitivní postižení vnitřní podstaty zobrazovaného. Přitom kladl úraz na spontánnost intuitivního uchopení skutečnosti umělcem i spontánnost tvůrčího aktu. Tvrdil též, že umělec by měl nejdříve hluboce prostudovat díla mistrů minulosti a na jejich základě dospět k vlastnímu originálními vyjádření svých myšlenek. Teoretické koncepce Su Š’a rozvíjeli jeho stoupenci, bratr Su Če, bratranci Čchao Pu-č’ a Čchao Šuo-č’, malíři Chuang Tching-ťien, Čchen Š’-tao a Mi Fu.\n\nSu Š’ je také počítán mezi „čtyři klasické gurmány“. Existuje legenda, že náhodou vynalezl \"tchung-pcho-žou\" (, vepřové Tchung-pcho), slavný pokrm čínské kuchyně. Příběh říká, že Su Š’ se jednou rozhodl uvařit dušené vepřové. Pak, uprostřed vaření, ho navštívil starý přítel a začali hrát čínské šachy. Su Š’ už úplně zapomněl na guláš, který mezitím zhoustl, dokud mu ho nepřipomněla linoucí se vůně. Lin Hsiang Ju a Lin Tsuifeng ve své historii čínské gastronomie k receptu poznamenávají, že je pojmenován po Su Š’ovi z neznámých důvodů, snad proto, že jej měl v oblibě.\n\nSám Su Š’ se přikláněl k vegetariánství. Odůvodňoval to tím, že se mu zabíjení zvířat na jídlo nikdy nelíbilo, ale strpěl ho, aby mohl jíst svá oblíbená jídla, například mušle. Po svém uvěznění změnil názor s tím, že „od mého věznění jsem nezabil jediné stvoření… poté co jsem zažil takový strach a nebezpečí, kdy jsem se cítil stejně jako drůbež, která čeká v kuchyni, tak jsem nemohl jiným živým bytostem přivodit stejnou nezměrnou hrůzu a bolest jen pro potěchu své chuti.“\n"}
{"id": "1043645", "url": "https://cs.wikipedia.org/wiki?curid=1043645", "title": "Končiny (Sloupnice)", "text": "Končiny (Sloupnice)\n\nKončiny jsou vesnice, která je součástí obce Sloupnice v okrese Svitavy. Leží v údolí Končinského potoka mezi Němčicemi a Netřebami, necelé 2 km jižně od Sloupnice, něco přes 1 km severně od litomyšlské části Kornice a od Sedliště. Evidenčně se Končiny dělí na dvě části: niže po proudu osada Končiny 1.díl, které spadají do katastrálního území Dolní Sloupnice, a výše po proudu samota Končiny 2.díl v katastrálním území Horní Sloupnice, vzdáleny jsou od sebe asi kilometr. U horního dílu Končin prochází napříč údolím silnice a nachází se zde autobusová zastávka „Sloupnice, Končiny“, do Sloupnice vedou z Končin ještě dvě další souběžné cesty. Po délce údolí prochází místní cesta, po ní je zeleně značena pěší turistická trasa KČT. \n\nU horních Končin, ale na území Kornic se nachází pramen, nad kterým je postavena poutní kaple Panny Marie Lurdské. Roku 1725 zde byl postaven mlýn, počátkem 19. století v souvislosti s léčivými účinky pramene ještě hostinec. Dnes zde stojí dva domy, oba trvale obydlené.\n\nU horních Končin, avšak již na území Kornic, se do Končinského potoka zprava vlévá Vlčkovský potok. U dolních Končin se od Končinského potoka odděluje kanál Labuťka, který napájí soustavu netřebských rybníků. Nad dolními Končinami se na Končinském potoce nachází boční rybník. \n"}
{"id": "1043647", "url": "https://cs.wikipedia.org/wiki?curid=1043647", "title": "Úzkorozchodná dráha Bordžomi – Bakuriani", "text": "Úzkorozchodná dráha Bordžomi – Bakuriani\n\nÚzkorozchodná dráha Bordžomi – Bakuriani ( ) (lidově zvaná „kukuška“) je úzkorozchodná dráha v gruzínském regionu Samcche-Džavachetie v oblasti Malého Kavkazu.\n\nStavba byla zahájena roku 1897 a vzhledem k obtížným terénním podmínkám trvala 4 roky. První vlak projel trať mezi Bordžomi a Bakuriani v lednu 1902. V dolní stanici (Bordžomi) navazuje na hlavní trať běžné železniční sítě, v horní stanici končí. Odbočka do Bakurianis Andesiti, využívaná k nákladní přepravě dřeva do roku 1991 již není v provozu a postupně zarůstá. Trať překonává výškový rozdíl 1200 m.\nPro provoz ve vysokohorské oblasti byly první lokomotivy objednány z Anglie typu \"Porter\". K lokomotivě byly zapojovány otevřené vagóny brzděné pouze ručně. V roce 1966 byly parní lokomotivy nahrazeny elektrickými. Jednalo se o variantu odklizové lokomotivy Škoda typu 17E, které byly souběžně vyráběny pro průmyslové podniky v Československu (např. pro síť důlních drah na Mostecku aj.) a hodily se pro malé poloměry a prudká stoupání. Strojárske a metalurgické závody v Dubnici nad Váhom vyrobily v témže roce 12 upravených lokomotiv, které byly zařazeny do provozu pod čísly ČS11-01 až ČS11-12. Některé lokomotivy byly s klesajícím provozem zlikvidovány, menší část ale stále zůstává v provozu.\n\nŽelezniční most mezi Cagveri a Cemi byl navržen francouzským inženýrem Gustave Eiffelem za vlády Romanovců. Konstrukce byla dovezena do Gruzie a nainstalována v údolí přes řeku Cemisckali roku 1902.\n"}
{"id": "1043653", "url": "https://cs.wikipedia.org/wiki?curid=1043653", "title": "Claron McFaddenová", "text": "Claron McFaddenová\n\nClaron McFaddenová (anglicky Claron McFadden, nar. 1961 Rochester ve státě New York) je americká klasická sopranistka žijící v Amsterodamu. Studovala zpěv na Eastmanově škole hudby, kde absolvovala roku 1981.\n\nJejí repertoár zahrnuje především současnou vážnou hudbu a barokní hudbu. Vystupuje často v opeře, v barokních oratoriích a zpívá i s jazzovými hudebníky. Roku 2007 získala Amsterodamskou uměleckou cenu.\n\n"}
{"id": "1043661", "url": "https://cs.wikipedia.org/wiki?curid=1043661", "title": "Celoživotní učení", "text": "Celoživotní učení\n\nCeloživotní učení či celoživotní vzdělávání zahrnuje každé studium během života. Je považováno za kontinuální proces získávání a rozvoje vědomostí, intelektových schopností a praktických dovedností, a to i nad rámec počátečního vzdělávání. Může být realizováno organizovanou formou (formální), prostřednictvím individuální zájmové činnosti (neformální) nebo spontánně, bezděčně (informální).\n\nPatří sem nepovinná i povinná školní docházka, rekvalifikace, kurzy, vzdělávání seniorů (tzv. univerzita třetího věku) apod. Je realizováno různými organizacemi (např. vysokými školami), které se zaměřují na různé skupiny a nabízejí kurzy různého zaměření.\n\nCeloživotní učení (CŽU) je získávání podnětů během celého života. Od roku 1996 je místo pojmu \"vzdělávání\" užíván pojem \"učení\" ke zdůraznění nutnosti aktivního přístupu jedince.\nMŠMT ve strategii definuje celoživotní učení jako nepřerušenou kontinuitu, která jde „od kolébky do zralého věku“. Vzdělávání od nejútlejšího věku tvoří jeho základnu. Cílem je naučit člověka učit se. Další vzdělávání rozvíjí jeho dovednosti a schopnosti řešit nové problémy. CŽU staví jako nadřazený pojem počátečního a dalšího vzdělávání. Vytváří protiklad k tradičnímu vzdělávání zaměřenému na určité povolání.\n\nZatímco OECD (2000) definuje CŽU takto: Celoživotní učení spojuje individuální i společenský rozvoj ve všech směrech i prostředcích ve formálním vzdělávání, tedy ve školních institucích, v zařízení odborné přípravy, terciárním vzdělávání, vzdělávání dospělých, v neformálním prostředí – doma, v zaměstnání, dalších společenských celcích apod. Zaměřuje se především na ekonomický růst, rozvoj a zaměstnanost, a k jejichž dosažení slouží jako prostředek celoživotní učení.\n\nCeloživotní učení zahrnuje počáteční vzdělávání a další vzdělávání.\n\n\nJe realizováno ve vzdělávacích institucích – školách a vymezeno právními předpisy. Jde o na sebe navazující stupně vzdělávání, které vedou k získání diplomu a kvalifikací. Patří sem tyto stupně vzdělávání – základní vzdělání, střední vzdělání, střední vzdělání s výučním listem, střední vzdělávání s maturitní zkouškou, konzervatoř, vyšší odborné vzdělání, vysokoškolské vzdělání. Celoživotní vzdělávání na vysokých školách má často podobu placených kurzů (placeného studia), využíváno je často také proto, že není třeba skládat jakékoliv přijímací zkoušky (celoživotní vzdělání je dostupné de facto pro všechny), někdy je též možné následně pokračovat ve standardním studiu na vysoké škole, při uznání těchto zkoušek z celoživotního vzdělání (resp. této části studia). Dle českého \"vysokoškolského zákona\" rovněž o absolvování studia v rámci programu celoživotního vzdělávání vydá vysoká škola jeho účastníkům osvědčení. Úspěšným absolventům celoživotního vzdělávání v rámci akreditovaných studijních programů, pokud se stanou studenty podle tohoto zákona, může dle zákona vysoká škola uznat kredity, které získali v programu celoživotního vzdělávání až do výše 60 % kreditů potřebných k řádnému ukončení studia.\n\nPoskytují je soukromé instituce, neziskové organizace, školy, zaměstnavatelé atd. Cílem je získat dovednosti, schopnosti a kompetence k rozvoji společenského a pracovního uplatnění. Př. volnočasové aktivity, jazykové, počítačové kurzy, rekvalifikační kurzy, školení atd. Nevede k získání dalšího stupně vzdělání.\n\nJde o získávání dovedností a schopností z každodenních aktivit běžného života, činností v práci, ve volném čase atd. Jde o sebevzdělávání. Jde o neorganizované, nesystematické a institucionálně nekoordinované vzdělávání.\n\nJeho cílem je rozvoj postojů, znalostí a schopností, podstatných pro výkon určitého povolání. Přímo se podílí na profesním uplatnění a tím i na ekonomické aktivitě člověka. Udržuje optimální soulad mezi tím, jaká je reálná pracovní způsobilost jedince a tím jaké jsou kladeny nároky na výkon určité profese. Zaměřuje se tedy na neustálé přizpůsobování kvalifikace pracovníka ke kvalifikovanosti dané práce.\n\nJde o multimediální formu řízeného studia, při kterém nejsou vyučující a v němž nejsou vyučující a studující v neustálém přímém kontaktu. Multimediálnost znamená využití všech distančních komunikačních prostředků, kterými lze prezentovat učivo, tj. tištěné materiály, počítačové programy, telefony, elektronická pošta, televizní přenosy, počítačové sítě, výukový software (častý je např. Moodle). V souvislosti s tím je v současné době aplikovaná e-learningová podpora.\n\nUniverzita třetího věku (U3V) zahrnuje aktivity vysokých škol, které jsou orientovány na pomoc vzdělávání seniorů. Neposkytují ucelené vysokoškolské ani jiné vzdělání, ale např. určité přednášky. Mohou být jedno i vícesemestrové s různým odborným zaměřením, přičemž základním předpokladem je předávání informací na vysokoškolské úrovni. Cílem je osobní rozvoj jedince, nikoli získání vysokoškolského titulu.\n\nKopecký, Martin. \"Vzdělávání dospělých mezi politikou, ekonomikou a vědou. Politika vzdělávání a učení se dospělých v éře globálního kapitalismu\". Praha: Univerzita Karlova, Filozofická fakulta 2013. ISBN 978-80-7308-493-6\n\nKopecký, Martin a kol. \"Celoživotní učení a transnacionalizované veřejné politiky. Lidský rozvoj v (post)krizové konfliktní éře\". Praha: Univerzita Karlova, Filozofická fakulta 2018. ISBN 978-80-7308-875-0\n\n\n"}
{"id": "1043666", "url": "https://cs.wikipedia.org/wiki?curid=1043666", "title": "Severní Kivu", "text": "Severní Kivu\n\nSeverní Kivu je konžská provincie. Sousedí na severu s Východní provincií, na východě s Ugandou, Rwandou a jezerem Kivu, na jihu s provincii Jižní Kivu a na západě s provincii Maniema. Hlavním městem provincie je Goma. Mezi další významná města patří Butembo a Beni.\n\nV pohoří Virunga se nachází národní park, který je součástí Světového dědictví UNESCO a žijí v něm kriticky ohrožené gorily horské.\n\nOd roku 1998 se v regionu projevuje politická nestabilita. Proběhly zde dva velké konflikty Druhá válka v Kongu a konflikt v Kivu a nadále zde operují různé povstalecké skupiny. V provincii se nachází bohatá naleziště zlata a vzácných minerálů jako je coltan využívaný při výrobě mobilních telefonů, které pomáhají financovat ozbrojené skupiny a s nimi spojené násilí.\n"}
{"id": "1043675", "url": "https://cs.wikipedia.org/wiki?curid=1043675", "title": "Znovu 20", "text": "Znovu 20\n\nZnovu 20 (čti \"Znovu dvacítkou\", v anglickém originále Younger) je americký televizní seriál, natočený na motivy stejnojmenného románu Pamely Redmon Satran. V seriálu hraje hlavní roli Sutton Foster a dále hrají Hilary Duff, Debi Mazar, Miriam Shor, Nico Tortorella, Molly Bernard, Peter Hermann a Charles Michael Davis. Tvůrcem seriálu je Darren Star, který stojí za seriály jako Sex ve městě, Beverly Hills 90210 a Melrose Place. První série měla 12 epizod a měla premiéru 31. března 2015. \n\nSeriál získal pozitivní kritiky a získal druhou sérii, která měla také 12 epizod. Před premiérou druhé série byla objednána třetí řada. Třetí řada měla premiéru dne 28. září 2016. Čtvrtá řada měla premiéru dne 28. června 2017. Dne 20. dubna 2017 stanice objednala pátou řadu, která měla premiéru dne 5. června 2018. Dne 4. června 2018 stanice objednala šestou řadu, která měla premiéru dne 12. června 2019. Dne 24. července stanice objednala sedmou řadu a seriál se tak stal nejdéle vysílaným seriálem stanice TV Land.\n\nLiza (Sutton Foster) je svobodná matka, která se snaží vrátit zpět do práce a zjišťuje, že je to v jejím věku těžší, než se zdálo. Poté co obdrží kompliment od mnohem mladšího muže, rozhodne se změnit vizáž, aby vypadala na dvacet šest. Pomáhá jí při tom její kamarádka Maggie (Debi Mazar). Následně získává práci jako asistentka Diany Trout (Miriam Shor) v nakladatelství, kde začíná pracovat v týmu s asistentkou Kelsey Peters (Hilary Duff).\n\n\n"}
{"id": "1043686", "url": "https://cs.wikipedia.org/wiki?curid=1043686", "title": "Hornorýnská nížina", "text": "Hornorýnská nížina\n\nHornorýnská nížina je 330 km dlouhá a povětšinou 40 km široká. Leží na jihozápadě Německa a její jižní část má Německo a Francie půl na půl. Prostředkem nížiny teče řeka Rýn, které mezi Basilejí a Karlsruhe tvoří hranici mezi Německem a Francií.\n\nCelá nížina je jeden geologický zlom a začala vznikat před 50 miliony lety. Nejnižší místo v nížině se nachází až na severu v nadmořské výšce 90 m. Směrem na jih nížina pozvolná stoupá a na úplném jihu je její nejnižší místo až v 200 m n. m. Nížinu obklopují z obou stran hory, které jsou čím dál víc na jih čím dál vyšší, zatímco na úplném severu nížiny jsou okolní hory vysoké maximálně 500 m n. m., tak na nejjižnější části nížiny mají okolní hory na západě až 850 m n. m. a na východě až 1000 m n. m. Celá nížina je náchylná k zemětřesením a slabá nic nepoškozující zemětřesení do 3 stupňů Richterovy stupnice se objevují každých pár měsíců. Průměrně jednou za 10 let se objevují zemětřesení dosahující až 5. stupně Richterovy stupnice. V celé nížině se rozkládají pole a listnaté lesy.\n\nHornorýnská nížina je z geologického hlediska příkopová propadlina, Vznikla ve třetihorách a leží mezi Vogézami a Schwarzwaldem. Byla zaplněna mořskými, jezerními a říčními sedimenty a spraší. V severní části nížiny trvá pokles dodnes. Jižním pokračováním Hornorýnské nížiny je \"rhônský prolom,\" který odděluje centrální masiv francouzský od Alp. V předpolí švýcarské jury je vyplněn glaciálními (ledovcovými), fluviálními (říčními) a fluvioglaciálními sedimenty.\nParametry\n\n\n\n\n\n\n\nRýnský prolom, který na západě a východě ohraničují rýnské zlomy, je jedním z ústředních úseků zlomové zóny, která probíhá od Severního moře až po západní Středomoří (z oblasti Mjösenského jezera v Norsku až do Středomoří). Příčinou vzniku prolomu bylo značné tahové napětí mezi zemskou kůrou a zemským pláštěm, které vedlo k roztahování zemské kůry a také k jejímu ztenčení. Proto zemský povrch v oblasti prolomu klesal. Naproti tomu se hranice zemské kůry a zemského pláště pod prolomem vyklenula vzhůru. V oblasti rýnského prolomu se současně zvedaly oblasti západně a východně od prolomu. Vznikly Vogézy (\"Vogesen\") a Černý les (\"Schwarzwald\"). Část výsledného reliéfu pak byla vyrovnána sedimentací do prolomu a současně erozí jeho vyzvednutých ramen.\nRýnský prolom je třetihorního stáří a vznikal před více než 50 miliony let ve dvou fázích:\n\nPrvní fáze probíhala před padesáti až dvaceti miliony let. Ve střední Evropě docházelo k protahování území podle existujících původních zlomových linií. V celé délce prolomu mezi Frankfurtem a Basilejí došlo k poklesu zemského povrchu a k následnému ukládání sedimentů.\n\nNaproti tomu byly okrajové oblasti prolomu vyzvednuty.\n\nPři přechodu na druhou fázi bylo protahování území nahrazeno posunem. Oblasti západně od rýnského prolomu (Alsasko, Falc, Rýn Hesensko) se přesunovaly jihozápadním směrem. Další pokles prolomu probíhal již jen v oblasti severně od města Karlsruhe. Ostatní části prolomu včetně jeho okrajových ramen byly vystaveny zvedání a erozi. Posun je ještě dnes aktivní. V nedávné geologické minulosti se však velikost a orientace napětí v zemi mírně změnila, což způsobilo, že se sedimentace obnovuje v celé oblasti prolomu.\n\nHornorýnská nížina je velmi úrodná a má příznivé slunečné a teplé klima (zas tak příznivé ne, může tam být sucho, ale v Rýnu je vody na zavlažování dostatek) a tak se tu hodně pěstuje všechno možné, například chřest, švestky, třešně, jahody, různá zelenina, tabák, víno, kaštany. Dokonce tu mohou růst i typické středomořské stromy jako fíkovníky nebo mandloně. V této nížině byla nalezena i menší množství ropy a zemního plynu, oboje je ale dnes už téměř všechno vytěženo.\n\nCelou nížinou mají tendenci proudit teplé větry od jihozápadu (od Středozemního moře) a ty sem přinášejí teplo a v létě i sucho. Nejsušší a nejteplejší je západní část údolí a naopak nejnáchylnější k dešti je ta východní. Nejvyšší letní teploty dosahují okolo 35°C a nejsilnější zimní mrazy jsou na severu obvykle do -15 °C na jihu okolo -10 °C. Průměrné měsíční teploty jsou v celé nížině velmi podobné a prakticky stejné, lednová průměrná teplota je 1–3 °C a červencová 20–22 °C. Průměrné roční srážky dosahují 600 až 800 mm, na severu i méně než 600 mm.\n"}
{"id": "1043691", "url": "https://cs.wikipedia.org/wiki?curid=1043691", "title": "Vil·la Subur", "text": "Vil·la Subur\n\nVil·la Subur je dům ve městě Sitges (Garraf), na Av. Artur Carbonell, který je zahrnut v soupisu architektonického dědictví Katalánska.\n\nStavba je řadová a přízemí. Má dvě stupňovité terasy. Fasáda je symetrická a jednoduchá, s centrálními dveřmi a okny po každé straně. Mají stejné lišty s květinovou výzdobou. Nad vzduchovými průduchy je vystupující římsa podporovaná konzolami, zábradlí a střecha s centrálním štítem obsahující nápis \"Villa Subur\". Pozoruhodná je sgrafitová fasáda, bílá na zelené.\n\nPodle dokumentů dochovaných v městských archivech, 11. července 1908 majitel, Joan Bassa, předkládá městu Sitges žádost o povolení stavby domu, podle plánů, které podepsal architekt Juli Batllevell. Žádost byla schválena dne 13. srpna 1908.\n"}
{"id": "1043694", "url": "https://cs.wikipedia.org/wiki?curid=1043694", "title": "Genderové stereotypy v českém školství", "text": "Genderové stereotypy v českém školství\n\nPojem gender se používá v souvislosti s rozdíly mezi muži a ženami. Tyto rozdíly jsou podle genderových teoretiků utvářeny sociálně a kulturou, ve které žijeme. Genderovou rovností potom chápeme rovné příležitosti mužů a žen v souvislosti se vzděláváním, v zaměstnání, ale i v rodinném životě.\n\nNejčastější formou nerovností mezi ženami a muži jsou tzv. genderové stereotypy, které jsou předávány socio-kulturně, v rodině i vzdělávacím systému. Ve školství se tyto rozdíly projevují například při rozdělování úkolů v rámci třídy (tvorba nástěnek, zalévání květin), ale i jednotlivých předmětů (děvčata mají vaření, chlapci dílny, dívky mají osvětu v oblasti sexuálního a reprodukčního zdraví a chlapci mají volno). Stereotypy jsou spjaty s představou, že ženy a muži mají ve společnosti zastávat odlišné role, jsou k nim biologicky naprogramováni a je správné tyto rozdíly výchovou dále podpořit. Stereotypy mohou ovlivňovat i výběr budoucího povolání. Společnost předpokládá, že se dívky zaměřují především na humanitní obory, zatímco chlapci na technické apod.\n\nReprodukce genderových nerovností nespočívá jen v předávání genderových stereotypů. Svou roli sehrávají především vztahy moci, uplatňování privilegií a diskriminace.\n\nVe spisu evropské informační sítě \"Eurydice\" se nachází: „\"Tradiční genderové role i stereotypy mají tendence přetrvávat na všech úrovních vzdělávání. Ovlivňují socializaci žáků a následně výběr jejich povolání.\"“ Vznikají proto politické dokumenty na mezinárodní úrovní (OSN, EU), které se snaží zabránit jak předávání genderových stereotypů, tak nerovných šancí v zaměstnání. Diskriminaci žen ve vedoucích pozicích se zabývá OSN i EU.\n\n„\"Genderová rovnost je nejčastěji formulována jako rovné zacházení či rovné příležitosti žen a mužů. V České republice je podle školského zákona jedním z cílů vzdělávání pochopení a uplatňování principu rovnosti žen a mužů ve společnosti. Prvořadým cílem genderových politik rovnosti ve vzdělávání je proto zpochybnit tradiční genderové role a stereotypy.\"“\n\nČeská republika se zavázala genderovou rovnost prosazovat v souvislosti s mezinárodními dokumenty. „\"Od roku 1998 je oblast rovných příležitostí žen a mužů specificky řešena v jednotlivých resortech, včetně Ministerstva školství, mládeže a tělovýchovy. MŠMT v návaznosti na vládní dokument každoročně připravuje 'Priority a postupy MŠMT při prosazování rovných příležitostí mužů a žen', v němž formuluje směr a dílčí úkoly pro politiku genderové rovnosti ve své gesci.\"“ \n\nV Česku připravuje zákony v oblasti školství Ministerstvo školství, mládeže a tělovýchovy (MŠMT). Národním vzdělávacím programem je tzv. Bílá kniha, v ní se mluví o „\"rovném přístupu ke vzdělávání, o vyrovnání nerovností sociálního a kulturního prostředí i všech znevýhodnění daných zdravotními, etnickými či specificky regionálními důvody a o podpoře demokratických a tolerantních postojů ke všem členům společnosti bez rozdílu.\"“ V posledních letech prodělalo české školství velké změny. Učební osnovy byly nahrazeny vzdělávacími programy. Z Národních vzdělávacích programů vychází Rámcové vzdělávací programy, které tvoří rámec pro Školní vzdělávací programy. Podle Ireny Smetáčkové je „\"hlavním přínosem RVP důraz na osobnost studujícího. Osnovy se věnovaly tomu, co má škola učit, RVP jsou pojaty z hlediska žáků – co má studující umět. Nesměřují výrazně a explicitně ke snižování genderových nerovností, nicméně obsahují některé dílčí body, které se rovnosti mezi ženami a muži dotýkají.\"“\n\nPodle Lucie Jarkovské a Kateřiny Liškové z Fakulty sociálních studií Masarykovy univerzity se „\"daleko více než MŠMT této problematice věnují nevládní organizace financované z grantů, které pořádají školení a vydávají publikace. Mezi nejvýznamnější patří Otevřená společnost, o.p.s., Nezávislé sociálně ekologické hnutí (Nesehnutí) a Žába na prameni, o.s.\"“ České školství také podle nich údajně vštěpuje jednotlivým aktérům postoje, které vedou k následnému předávání genderových nerovností a tím přispívají k jejich reprodukci. Navíc působí dojmem legitimizace, která změnu v této oblasti dále stěžuje.\n\nPodle údajů, které MŠMT převzalo za statistik Českého statistického úřadu, se genderové nerovnosti projevují nejen mezi žáky, ale i mezi učiteli, jejich rozvrstvením na jednotlivých úrovních vzdělávacího systému i na jejich platovém ohodnocení. Počet žen je výrazně vyšší na nižších úrovních vzdělávání (ve školním roce 2012/2013 v mateřských školách 99,7 %), naopak s vyšším stupněm se zvyšuje počet mužů (ve stejném školním roce na vysokých školách 64,7 %).\n\n„Statistické údaje ukazují, že vyšší vzdělání přináší jednotlivcům statisticky vyšší šanci na vyšší výdělek. Nicméně to neplatí bez ohledu na gender. V České republice bude skupina více vzdělaných žen vydělávat více než skupina méně vzdělaných žen, ale ne nutně již více, než skupina více vzdělaných mužů. V každé vzdělanostní kategorii vydělávají ženy méně než muži. Podle Českého statistického úřadu činila v roce 2011 průměrná hrubá mzda ženy s maturitou 23 175 Kč, průměrná hrubá mzda stejně vzdělaného muže byla 28 441 Kč, vysokoškolačky braly v průměru 35 230 Kč, vysokoškoláci 48 882 Kč. Dokonce čím déle ženy ve vzdělávacím systému setrvávají a čím vyššího stupně vzdělání dosahují, tím větší bude rozdíl mezi jejich příjmem a příjmem jejich stejně vzdělaných vrstevníků-mužů.“ (Tento problém se netýká pouze školství.)\n\nV souvislosti s těmito a dalšími zjištěními prezentovanými v dokumentu \"Stav genderové rovnosti v resortu MŠMT a Návrh střednědobého strategického plánu v oblasti genderové rovnosti\" nacházejí tyto střednědobé strategie:\n\n\n"}
{"id": "1043697", "url": "https://cs.wikipedia.org/wiki?curid=1043697", "title": "Špígl", "text": "Špígl\n\nŠpígl (z německého \"Spiegel\" – zrcadlo), může mít více významů:\n\n\n"}
{"id": "1043703", "url": "https://cs.wikipedia.org/wiki?curid=1043703", "title": "Diana Staver", "text": "Diana Staver\n\nDiana Staver je moldavská zpěvačka. V letech 2011, 2013 a 2014 se zúčastnila národního moldavského kola pro Eurovision Song Contest.\n\nO reprezentaci Moldavska se na mezinárodní hudební soutěži Eurovize pokoušela prostřednictvím národního kola už třikrát. Poprvé se jej zúčastnila v roce 2011, kdy se přihlásila do národního kola s písní „Love Song“. Píseň se umístila na posledních pozicích.\n\nV roce 2013 přihlásila píseň s názvem „Underestimated“. Autory hudby i textu písně jsou Thomas Thornholm, Martin Englund a Danne Attlerud. V prvním semifinále se umístila předposledním jedenáctém místě. U televizních diváků získala 6,85 % všech hlasů. Reprezentantkou Moldavska se stala Aliona Moon s písní „O Mie“.\n\nNásledující rok do národního kola zaslala rovnou dvě písně „It's All About a Boy“ a „One and All“. Prvně zmiňovaná píseň „It's All About a Boy“ se neprobojovala přes interní živá vystoupení. Autory písně jsou Elton Zarb, Alison Ellul a Aidan O'Connor. Druhá píseň „One and All“ byla vybrána a postoupila do druhého semifinále, kde zazpívala jako čtvrtá v pořadí a umístila se na šestém místě. Ve finále se písni nevedlo dobře a umístila se na posledním děleném čtrnáctém místě. Autory písně jsou Hannah Mancini, Raay a Charlie Mason.\n"}
{"id": "1043705", "url": "https://cs.wikipedia.org/wiki?curid=1043705", "title": "Daniele Conti", "text": "Daniele Conti\n\nDaniele Conti (* 9. ledna 1979, Nettuno) je italský fotbalový záložník, aktuálně hraje v klubu Cagliari Calcio.\nJeho otec Bruno Conti a starší bratr Andrea Conti jsou také fotbalisté.\nDaniele Conti reprezentoval Itálii v mládežnické kategorii U21.\n\n"}
{"id": "1043706", "url": "https://cs.wikipedia.org/wiki?curid=1043706", "title": "Čestínský potok", "text": "Čestínský potok\n\nČestínský potok nazývaný též \"Čestínka\" je pravostranný přítok řeky Sázavy v okrese Kutná Hora ve Středočeském kraji. Délka jeho toku činí 11,5 km. Plocha povodí měří 30,2 km².\n\nPotok pramení v lesích jižně od Kamenné Lhoty v nadmořské výšce okolo 545 m. Na horním a středním toku směřuje převážně na jihozápad. Protéká vsí Morány a Čestínem, kde napájí několik místních rybníků. U Čestína přibírá zprava \"Milotický potok\" pramenící u Milotic. Pod Čestínem vtéká do lesnatého hlubšího údolí, ve kterém přijímá zprava \"Čentický potok\" a níže po proudu zleva \"Krasoňovický potok\". Na dolním toku se Čestínský potok stáčí více na západ, protéká Račíněvsí a Kácovem, kde se vlévá zprava do řeky Sázavy na jejím 88,6 říčním kilometru v nadmořské výšce okolo 315 m.\n\n\nPrůměrný průtok Čestínského potoka u ústí činí 0,13 m³/s.\n\nM-denní průtoky u ústí:\nPod soutokem s Krasoňovickým potokem u Koutského mlýna se na Čestínském potoce nachází malý vodopád.\n\n"}
{"id": "1043716", "url": "https://cs.wikipedia.org/wiki?curid=1043716", "title": "Přechodový rituál", "text": "Přechodový rituál\n\nPřechodový rituál (z francouzského \"rite de passage\") je rituál, který provází přechod skupiny jednotlivců nebo jedince samotného z jednoho společenského postavení nebo období do druhého a to kvalitativně vyššího. Pomáhá vypořádávat se s důležitými životními změnami. Francouzský etnolog Arnold van Gennep popisuje tyto rituály jako sociální události, mezi něž se řadí např. těhotenství, svatba, pohřeb aj.\n\n\nPřechodové rituály mají tři fáze:\n1. Odloučení (preliminalita)\n\n2. Pomezí (liminalita)\n\n3. Přijetí (postliminalita)\n\nPodle Gennepa:\n\n\nPodle Říčana:\n\n\n\nVAN GENNEP, Arnold. \"Přechodové rituály: systematické studium rituálů\". Praha, Portál 2018. ISBN 978-80-2621374-1\n"}
{"id": "1043721", "url": "https://cs.wikipedia.org/wiki?curid=1043721", "title": "Tatran Kohoutovice", "text": "Tatran Kohoutovice\n\nTatran Kohoutovice je český fotbalový klub, který sídlí v brněnských Kohoutovicích v Jihomoravském kraji. Založen byl roku 1945. Od sezony 2011/12 působí v I. B třídě Jihomoravského kraje (7. nejvyšší soutěž), od sezony 2019/20 ve skupině „B“.\n\nMužstvo v minulosti vedl mj. Roman Kukleta.\n\nFotbalový stadion TJ Tatran Kohoutovice „Na babkách“ byl slavnostně otevřen 9. května 1974. Klubovými barvami jsou zelená a bílá.\n\nKlub se od svého vzniku pohyboval v brněnských městských soutěžích, první postup na krajskou úroveň zaznamenal v sezoně 1999/00, kdy ze 4. místa brněnského Městského přeboru mimořádně postoupil do I. B třídy Jihomoravské župy. Po skončení sezony 2003/04 došlo k převodu práv na MSFL z Dolních Kounic do Kohoutovic. Po dvou sezonách ve 3. nejvyšší soutěži (2004/05 a 2005/06) klub podal přihlášku do I. A třídy Jihomoravského kraje – sk. A.\n\nZdroj: \n\n\n\nZdroj: \n\n\n\nZdroj: \n\nTatran Kohoutovice „B“ je rezervním týmem Kohoutovic, který se pohybuje v brněnských městských soutěžích. Největším úspěchem je dvouleté působení v I. B třídě Jihomoravského kraje – sk. B (2004–2006).\n\n\nZdroj: \n\n\n\nZdroj: \n\nPoznámky:\n\n"}
{"id": "1043723", "url": "https://cs.wikipedia.org/wiki?curid=1043723", "title": "FC Zeman Brno", "text": "FC Zeman Brno\n\nFC Zeman Brno je bývalý moravský fotbalový klub, který sídlil v brněnském Králově Poli. Založen byl roku 1995 (zůstalo mu brněnské zázemí po převodu mužstva FC Lerk Brno do Prostějova) a pojmenován po svém předsedovi, brněnském podnikateli Pavlu Zemanovi. V sezoně 1996/97 se klub umístil na 3. místě Divize D a přijal nabídku na uvolněné místo v MSFL. Největším úspěchem klubu bylo tříleté působení ve 3. nejvyšší soutěži, Moravsko-Slezské fotbalové lize (1997/98, 1998/98 a 1999/00). Úspěšný byl též v mládežnických soutěžích, starší dorost Zemanu hrál 1. dorosteneckou ligu až do sezony 1998/99, kdy sestoupil.\n\nPo skončení divizního ročníku 1995/96 klub koupil divizní licenci od Šlapanic. Po sestupu z MSFL v ročníku 1999/00 se klub spojil se Spartou Brno (hrálo se pod jménem FC Sparta Brno). Po jedné sezoně v Komárově se klub vyčlenil a fakticky zanikl.\n\n\n\n\nFC Zeman Brno „B“ byl název, pod kterým působilo šlapanické A-mužstvo v sezoně 1996/97.\n\n\n\nFC Zeman Brno „C“ byl název, pod kterým působilo šlapanické B-mužstvo v sezoně 1996/97.\n\nFC Zeman Brno „D“ bylo jedním z rezervních mužstev Zemanu Brno, které se pohybovalo v městských soutěžích. Vzniklo v roce 1996 a místo ve III. třídě získalo po A-mužstvu, které od SK Šlapanice odkoupilo účast v divizi.\n\n\n\n"}
{"id": "1043727", "url": "https://cs.wikipedia.org/wiki?curid=1043727", "title": "Rubín (odrůda jablek)", "text": "Rubín (odrůda jablek)\n\nRubín (\"Malus domestica\" 'Rubín') je ovocný strom, kultivar druhu jabloň domácí z čeledi růžovité (\"Rosaceae\"). Plody jsou relativně velké, s červeným žíháním na žlutém základě, aromatické, mírně šťavnaté, vhodné pro konzum i na zpracování. Zraje koncem měsíce října, sklízí se v září.\n\nByla vypěstována v ČSSR, ve Střížovicích, zkřížením odrůd 'Golden Delicious' a 'Lord Lambourne' šlechtitelem Ottou Loudou. Registrována v roce 1983\n\nRůst zpočátku velmi bujný, později slabší. Podle podnože vytváří poměrně velké kulovité až široce kulovité koruny. Větve po letní řezu dobře obrůstají plodonosným obrostem. Na mnoha podnožích vytváří dlouhé dřevo a je tedy nutné používat nejen zimního řezu v předjaří kdy je třeba základního a později mírnějšího řezu, ale především letního řezu, jenž podporuje plodnost. Řez snáší dobře. Plodonosný obrost je obvykle na dlouhých loňských výhonech.\n\nPreferuje polopropustné, na živiny bohaté půdy, dostatečně vlhké, s dostatkem vápníku. Je vhodná do všech poloh. \n\nPlodí středně pozdně, pravidelně a dobře.\n\nPlod kulatý relativně velký, s červeným žíháním na žlutém základě, s hladkou slupkou, s aromatickou dužninou, mírně šťavnatý.\n\nOdrůda obvykle napadána středně padlím jabloňovým a strupovitostí.\n\njako vhodné podnože jsou uváděny J-TE-E, J-TE-H, J-TE-F, M 9, J-OH-A.\n\nPlody lze použít v konzervárenském průmyslu i k přímému konzumu. Odrůda Rubín se hodí podle podnože pro volně pěstované zákrsky, ale lépe pro polokmeny nebo vysokokmeny. Je vhodná do všech pěstitelských poloh. Sklízí se v září a zraje v říjnu, ačkoliv je uváděna i zralost v listopadu. Je vhodná do středních i vyšších poloh.Skladovatelná je do února, ale ve vlhkých letech trpí moniliózou. Jiný zdroj uvádí skladovatelnost až do března. Pro kvalitu a vzhled plodů, vyrovnanou velikost je často pěstovaná.\n\n"}
{"id": "1043735", "url": "https://cs.wikipedia.org/wiki?curid=1043735", "title": "Vagnur Mohr Mortensen", "text": "Vagnur Mohr Mortensen\n\nVagnur Mohr Mortensen (* 10. února 1983) je bývalý faerský fotbalový obránce a reprezentant.\n\nCelou svou hráčskou kariéru srávil v klubu HB Tórshavn, kde začal v roce 1999. Nastoupil celkem ke 155 ligovým zápasům a s klubem získal 4 ligové tituly (během kariéry měl několik přestávek). V srpnu 2012 utrpěl ve vítězném zápase proti rivalskému týmu B36 Tórshavn zlomeninu lýtkové kosti a krátce poté ve svých 29 letech ohlásil konec hráčské kariéry. Zranění bylo natolik vážné, že nemohl dále pokračovat na nejvyšší úrovni.\n\nV letech 2004–2010 odehrál čtyři zápasy za reprezentaci Faerských ostrovů, gól nevstřelil.\n\n"}
{"id": "1043747", "url": "https://cs.wikipedia.org/wiki?curid=1043747", "title": "Merino", "text": "Merino\n\nMerino je ekonomicky významné plemeno ovce domácí ceněné pro svou jemnou vlnu. Merinové ovce jsou zbarveny bíle, béžově nebo světle šedě, dosahují hmotnosti až 100 kg a výšky v kohoutku 70 cm, berani mají rohy, ovce jsou obvykle bezrohé. Typickým znakem je obličej porostlý vlnou až po čenich.\n\nMerino pochází pravděpodobně ze severní Afriky, odkud se ve vrcholném středověku dostalo do Španělska. Název merino se někdy odvozuje ze španělského \"ovejas merinos\" „putující ovce“, neboť s nimi pastevci po celý rok putovali z pastviny na pastvinu. Podle jiných názorů souvisí název s dynastií marockých sultánů Marínovců. Ve Španělsku se chov merinových ovcí stal státním monopolem a jejich vývoz byl do roku 1800 přísně zakázán. Přesto se v 18. století podařilo několik jedinců propašovat do Francie, odkud se rozšířily i do Pruska, Rakouska a Británie, v Českých zemích se začaly chovat za vlády Marie Terezie v 70. letech 18. století. Během 19. století se tyto ovce šířily i do mimoevropských zemí, zejména do Austrálie, která je od konce 19. století až do současnosti hlavním producentem merinové vlny. Existuje více typů merinových ovcí, např. \"corriedalle\" z Austrálie a Nového Zélandu, \"žírné merino\", které kromě vlny poskytuje i maso, \"ramboulletské merino\" z Francie či \"askanijské merino\" z Ukrajiny, se zřasenou kůží (podobně jako u psa šarpeje). Díky tomu mají tyto ovce větší plochu pokožky a mohou tak vyprodukovat víc vlny. Jemná a zřasená kůže ale vyžaduje opatrnost při stříži, aby nedošlo k jejímu poranění. Merinové ovce mají velmi tenké chlupy, rostoucí mimořádně hustě, na 1 cm čtvereční pokožky připadá až 4000 chlupů. Jedna merinová ovce vyprodukuje průměrně 2–4 kg vlny ročně, špičkoví jedinci (obvykle berani typů se zřasenou kůží) mohou poskytnout ročně 10 kg vlny a světový rekord činí téměř 30 kg vlny ročně.\n\nJednotlivá vlákna jejich vlny jsou velmi tenká, jejich tloušťka se měří v mikrometrech. Podle průměru vlákna dělíme vlnu na:\n\n\nZákladním znakem vlny je její hřejivost, respektive schopnost zachytávat teplo. To je dáno díky struktuře vlněného vlákna, které obsahuje velké množství výstupků a „kapes“, ve kterých se zachytává teplo, jenž produkuje nositel. Vytváří tak pocit tepla, který známe z klasických vlněných svetrů. Merino vlna je schopná absorbovat vlhkost v míře až 30 % svého objemu. V porovnání například s polyesterem je to mnohonásobně více. Vlhkost ve vlně se snadno zahřeje, nedochází tak k nepříjemnému, chladivému pocitu při pocení. Dalším důležitým faktorem je antibakteriální schopnost vlny. Je to dáno opět nepravidelnou strukturou vlákna. Bakterie, které se tak snadno množí na dokonale rovném vlákně umělých materiálů jsou zřejmě na vlněném vlákně zpomaleny a nemají tak dostatek živin z potu. Oblečení z merino vlny tak nezapáchá ani při dlouhodobějším nošení.\n"}
{"id": "1043754", "url": "https://cs.wikipedia.org/wiki?curid=1043754", "title": "Marián Strelec", "text": "Marián Strelec\n\nMarián Strelec (* 30. července 1971 Brezno) je bývalý slovenský fotbalista, obránce.\n\nV československé lize hrál za Duklu Banská Bystrica. Ve slovenské lize hrál i za FK Dukla Banská Bystrica, 1. FC Košice a 1. FC Tatran Prešov. V Poháru UEFA nastoupil ve 2 utkáních.\n\n"}
{"id": "1043774", "url": "https://cs.wikipedia.org/wiki?curid=1043774", "title": "Infračervené nedestruktivní testování materiálů", "text": "Infračervené nedestruktivní testování materiálů\n\nAktivní termografie, jejíž součástí je i infračervené nedestruktivní testování materiálů (IRNDT), je moderní metoda pro inspekci povrchových vrstev a tenkých dílů z nejrůznějších materiálů. Tato metoda využívá aktivní vybuzení (excitaci) materiálu, které v něm iniciuje požadovaný tepelný proces. Tento tepelný proces je pak sledován a na základě jeho chování, nehomogenit a časových průběhů jsou analyzovány jeho tepelné a tepelně-mechanické vlastnosti nebo defekty v materiálu. Pro analýzu tepelného procesu se přitom využívají nástroje pro standardní, neboli pasivní, termografii, tedy termovizní kamery. Moderní experimentální systémy s vysokorychlostními termografickými kamerami s vysokou citlivostí přitom rozšiřují možnosti použití této techniky a díky své modularitě umožňují její využití nejen pro vědecko-výzkumné aplikace, ale i pro moderní průmyslovou výrobu.\n\nTermovizní nedestruktivní testování komponent lze provádět na široké škále různých materiálů. Na termografickou inspekci materiálu je možné pohlížet jako na metodu infračervené defektoskopie, která je schopná odhalit vnitřní vady materiálu, např. trhliny, defekty, dutiny a další nehomogenity. Tyto termografické zkoušky lze provádět na jednotlivých dílech v laboratoři nebo přímo na technologických celcích v provozu.\n\nInfračervená (IR – Infrared) termografie je analytická technika založená na detekci záření objektů v IR spektru vlnových délek. Takto, v souladu se zákonem vyzařování absolutně černého tělesa, září všechna tělesa, jejichž teplota je vyšší než absolutní nula. Zařízení, které detekuje a skládá 2D obraz IR záření se obecně nazývá IR kamera nebo termografická kamera, případně termovizní kamera nebo také zkráceně termovize. Výsledkem záznamu termovizní kamery je obraz odpovídající intenzitě tepelného vyzařování snímaného objektu. Tento záznam se nazývá termogram. Intenzita tepelného záření objektů přitom přímo souvisí s jejich teplotou. Termogram je proto obrazem rozložení povrchové teploty tělesa a IR termografie se nejčastěji využívá k bezkontaktnímu měření prostorového a časového rozložení teplotních polí.\n\nIR termografie má množství výhod: je bezkontaktní, zaznamenává celou plochu (podobně jako běžná video-kamera ve viditelném spektru), umožňuje měření pohyblivých nebo rotačních objektů i objektů o velmi vysokých teplotách. Je nicméně nutné si uvědomit, že intenzita IR záření detekovaná termovizní kamerou nezávisí pouze na teplotě měřeného objektu. Hlavní nevýhodou IR termografie je to, že výsledek je ovlivněn množstvím dalších faktorů, jako např. tepelně-optické vlastnosti tělesa (emisivita, propustnost, odrazivost), okolní teplota, vlastnosti prostředí apod. Zásadní pro přesné měření teploty jsou zejména optické vlastnosti měřených těles, jejichž stanovení je poměrně komplikované a vyžaduje zkušenosti i odpovídající vybavení.\n\nTermografie se dělí na kvalitativní nebo kvantitativní a pasivní nebo aktivní. Kvalitativní termografie většinou nepožaduje přesné měření teplot. Vyhodnocují se teplotní rozdíly a kontrasty v IR vyzařování mezi jednotlivými komponentami, mezi různými místy jednoho měřeného objektu nebo měřeného objektu vůči pozadí. Kvalitativní termografie má mnoho významných aplikací, např. diagnostika tepelných netěsností, diagnostika tepelných součástí, vyhledávání osob nebo v lékařství. Cílem kvantitativní termografie je přesné stanovení hodnot teploty měřených objektů nebo jejich částí. V tomto případě je nezbytná znalost optických vlastností měřených objektů, často v závislosti na teplotě a je potřeba také hodnotit vliv okolí na měřené hodnoty.\n\nMezi významné aplikace kvantitativní termografie patří např. kontrola teplot při tepelném zpracování nebo stanovení tepelných okrajových podmínek pro numerické simulace tepelných procesů.\n\nOba přístupy, kvalitativní i kvantitativní, mohou být aplikovány ve smyslu pasivní nebo aktivní termografie. Pokud se při měření uměle neovlivňuje teplota součásti a měří se tedy její přirozená teplota nebo přirozeně vzniklé teplotní kontrasty, jedná se o pasivní termografii. Pokud je na měřený objekt uměle aplikováno vybuzení externím zdrojem, které způsobí vznik teplotních kontrastů spojených s materiálovými nehomogenitami nebo výskytem vad v materiálu, jedná se o aktivní termografii. Aktivní termografie je významnou technikou při zjišťování defektů v materiálu, tzv. infračerveném nedestruktivním testování (IRNDT), nebo při zjišťování materiálových tepelných vlastností.\n\nAktivní termografie využívá externí zdroj pro vybuzení měřeného objektu, tedy vnesení energie do tohoto objektu. Obecně lze zdroje buzení rozdělit pomocí principu buzení:\n\nPro aktivní termografii a nedestruktivní testování lze použít různé budicí zdroje: např. laserový ohřev, flash-lampy, halogenové lampy, elektrický ohřev, ultrazvukové buzení, vířivé proudy, mikrovlny a další. Pomocí externího zdroje lze měřený objet ohřát přímo, např. pomocí halogenových lamp nebo horkého vzduchu. Materiálové nehomogenity nebo defekty pak způsobí narušení tepelného pole, které se pomocí vnějšího zdroje v materiálu vytvořilo. Toto narušení je pak detekováno jako teplotní rozdíly na povrchu materiálu. Jinou možností je využití tepelně-fyzikálních procesů v materiálu, kdy se mechanická nebo elektrická energie vlivem defektů, nehomogenit příp. plastické deformace mění na tepelnou energii (např. ultrazvukové buzení). Vznikají tak lokální tepelné zdroje, které způsobují teplotní rozdíly detekované na povrchu materiálu pomocí termovizní techniky.\n\nBylo vyvinuto množství způsobů vyhodnocení záznamu termovizní kamery pro nedestruktivní testování při využití aktivní termografie. Metoda vyhodnocení se liší podle druhu použitého budícího zdroje a podle typu buzení (pulzní, periodické, kontinuální). V nejjednodušším případě je možné využít kontinuální buzení a odezva je viditelná přímo na termogramu. Ve většině případů je však nutné využít vyspělejší techniky analýzy signálu. K používaným metodám patří zejména Lock-In, pulzní termografie a transient termografie (metoda tepelné vlny, step thermography).\n\n\n\n\n\nPro IRNDT aplikace se standardně využívá vysokorychlostní chlazená termovize s vysokou citlivostí. Nicméně, pokud to povaha aplikace dovoluje, lze využít i nechlazené bolometrické termokamery. To může pro danou aplikaci významným způsobem snížit náklady na pořízení systému.\n\nMěřicí systémy bývají v mnoha případech modulární. To znamená, že různé budicí zdroje mohou být kombinované s různými termovizními kamerami a různými metodami vyhodnocení, v závislosti na požadavcích aplikace, testovaném materiálu, požadavcích na čas měření, velikosti testované plochy apod. To umožňuje univerzální využití systému pro nejrůznější průmyslové i vědecko-výzkumné aplikace.\n\nMetoda IRNDT (infračervené nedestruktivní testování) je vhodná pro detekci a inspekci trhlin, defektů, dutin a nehomogenit v materiálu, dále je možné ji použít na inspekci svarů kovových a plastových dílů, inspekci solárních článků a solárních panelů, zjišťování vnitřní struktury materiálu apod.\n\nHlavní výhodou IRNDT metody je možnost použití na různé materiály v široké škále průmyslových a výzkumných aplikací. Jedná se o rychlé, nedestruktivní a bezkontaktní měření. Omezující podmínkou použití IRNDT metody je inspekční hloubka v souvislosti s velikostí a orientací defektu/trhliny/nehomogenity v materiálu.\n\nNa vzorku z uhlíkových vláken je z jedné strany vytvořeno 6 otvorů o různé hloubce, které simulujících defekty v různých hloubkách pod povrchem v rozmezí 1–4 mm. IRNDT analýza je prováděna z hladké strany – proti dnu otvorů. Výsledky pulzní-zábleskové analýzy (flash-pulse) ukazují, že otvory se při vyhodnocení objevují v různých časech – v závislosti na jejich hloubce. Pomocí pulzní-zábleskové analýzy lze tedy zjistit nejen přítomnost defektu, ale také jeho hloubku pod povrchem v případě, že je známá difuzivita.\n\nLaserové svařování plastů je progresivní technologie spojování materiálů o různých optických vlastnostech. Klasické metody testování provedení a kvality svarů, jako jsou např. metalografická analýza v řezu nebo rentgenová tomografie nejsou příliš vhodné pro rutinní měření. V těchto případech je možné úspěšně využít pulzní IRNDT analýzu k inspekci provedených svarů. Na obrázku je uvedený příklad inspekce svařeného plastového dílu s přerušeným svarem a se správně provedeným svarem. Přerušení svaru i nepřerušená svarová linie jsou jasně patrné z vyhodnocení IRNDT pulzní-zábleskové (flash-pulse) analýzy.\n\nLaserové svařování kovů je moderní technologií tavného svařování. V současné době nachází široké uplatnění nejen v oblasti vědecko-výzkumné, ale etabluje se i v řadě průmyslových odvětví, především ve strojírenství a elektrotechnice. Mezi časté uživatele patří např. automobilový průmysl, který díky své dlouhodobé kontinuální inovaci umožňuje rychlou implementaci této moderní technologie do své výroby. Laserem je možné vytvářet jakostní svary různých typů a to jak extrémně tenkých, tak tlustých polotovarů. Svařitelné jsou běžné uhlíkové oceli, korozivzdorné oceli, hliník a jeho slitiny, měď, titan a v neposlední řadě i speciální materiály a jejich kombinace.\n\nNedílnou součástí výroby svařenců je kontrola jejich jakosti. Na rozdíl od konvenčních nedestruktivních metod testování nachází IRNDT uplatnění nejen po ukončení procesu laserového svařování, ale i v jeho průběhu. Díky tomu je možné již během výroby svařence posoudit zda bude, či nebude vyhovovat stanoveným kritériím jakosti.\n\n"}
{"id": "1043779", "url": "https://cs.wikipedia.org/wiki?curid=1043779", "title": "Kaple svatého Václava (Hroška)", "text": "Kaple svatého Václava (Hroška)\n\nKaple svatého Václava je římskokatolická kaple v Hrošce, části obce Bílý Újezd. Původně patřila do farnosti Bílý Újezd, která byla sloučena pod děkanství Dobruška. Základní kámen byl položen dne 13. září 1875, postavena byla však až v roce 1887. Tehdy se obecní úřad reversem ze dne 23. října 1887 zavázal, že o ni bude pečovat. Zasvěcena je sv. Václavu.\n\nPůvodní zvon byl opatřen v horní části nápisem: \"Ulit od Vojtěcha Hillera, vdovy v Brně\" a v dolní části nápisem: \"Nákladem obce Hrošky L.P. 1880\". Vážil 50 kg. Dne 5. ledna 1917 byl za asistence četníka odmontován německým montérem.\n\nSoučasný zvonek byl pořízen z veřejné sbírky v 90. letech 20. stol.\n\nPřed kaplí je umístěna socha Panny Marie z roku 1902 a krucifix.\n\nBohoslužby se v kapli nekonají.\n"}
{"id": "1043787", "url": "https://cs.wikipedia.org/wiki?curid=1043787", "title": "Ztráta účinnosti ocasního rotoru", "text": "Ztráta účinnosti ocasního rotoru\n\nZtráta účinnosti ocasního rotoru (anglicky Loss of tail-rotor effectiveness – LTE) je kritická aerodynamická letová charakteristika vyskytující se při letu vrtulníku nízkou rychlostí (zpravidla pod 30 uzlů). Důsledkem tohoto jevu je neřízené rychlé otáčení stroje, které může vést ke ztrátě ovladatelnosti a následné havárii.\n\nMotor pohánějící hlavní rotor vytváří točivý moment, který způsobuje otáčení stroje v opačném směru než rotují listy rotoru. Toto nežádoucí otáčení je třeba vyrovnávat, k tomu slouží ocasní rotor (popř. jiné systémy). Ztráta účinnosti ocasního rotoru tak vede k výše popsaným následkům.\n\nByly prováděny testy (na helikoptéře Bell 206), během nichž bylo zjištěno, že tato situace může vyvstat za provozu s vysokým výkonem při nízké rychlosti s bočním nebo zadním větrem.\n\nNevztahuje se nutně na zanedbání údržby nebo na nedostatek zkušeností s pilotáží a může se v různém rozsahu vyskytnout u všech jednomotorových vrtulníků při rychlosti do 30 uzlů (cca 56 km/h). Může nastat při poryvu větru nebo při přistávacím manévru. \nŘešením může být zvýšení rychlosti nebo tahu ocasního rotoru, v případě neúčinnosti přechod do režimu autorotace, kdy pouhý vstup do autorotace odstraní točivý moment a poté se třením v kombinaci s rychlostí sníží otáčení stroje. V tomto bodě lze provést zapojení motoru.\n\n"}
{"id": "1043796", "url": "https://cs.wikipedia.org/wiki?curid=1043796", "title": "Internationaler Volkssportverband", "text": "Internationaler Volkssportverband\n\nInternationaler Volkssportverband (IVV) je světová organice lidového sportu, která má v současné době 27 členů z celého světa. Členy jsou státy, respektive jejich národní turistické organizace, Českou republiku zde tedy zastupuje od roku 1995 Klub českých turistů. Organizace vznikla v roce 1968 a jejím hlavním cílem je získat co nejvíce lidí pro společné sportovní aktivity, které nemají výkonnostní charakter a kde nezáleží na tom, kdo bude první. Mezi tyto aktivity lze zařadit především pěší turistiku a cykloturistiku, ale také třeba plavání či běžkování. Národní turistické organizace pořádají pod hlavičkou IVV celou řadu turistických akcí, jejichž stálí účastníci jsou oceňováni velkým počtem diplomů, nášivek a odznaků. Symbolem ocenění je zvláštní razítko, které účastníci obdrží pouze do zvláštních účastnických průkazů.\n\n"}
{"id": "1043798", "url": "https://cs.wikipedia.org/wiki?curid=1043798", "title": "Tunelová krysa", "text": "Tunelová krysa\n\nJako tunelové krysy (anglicky \"tunnel rats\") byli označováni američtí, australští a novozélandští vojáci, kteří se účastnili podzemních vojenských misí během války ve Vietnamu. \n\nPozději využívala podobné týmy i sovětská armáda během sovětské války v Afghánistánu a takovýto bojový tým mají také izraelské obranné síly.\n\nBěhem Vietnamské války se „tunelové krysy“ staly více méně oficiální specializací pro dobrovolníky z řad pěchoty, převážně ze Spojených států, Austrálie a Nového Zélandu. Jejich mottem byl latinský výraz „Non Gratum Anus Rodentum“ („Nemá cenu ani krysího zadku“). Už ve čtyřicátých letech během války proti francouzským koloniálním silám začal Vietcong vytvářet rozsáhlý podzemní systém tunelů. V šedesátých letech zde již existovaly podzemní nemocnice, tréninkové prostory, velitelství a mnohé další. Příslušníci Vietcongu, kteří byli skvěle vycvičeni pro partyzánskou válku, zde mohli zůstat ukryti i několik měsíců v kuse. Tunely byly jejich teritoriem.\n\nKdykoli pozemní jednotky narazily na vstup do tunelu, byly tam vyslány tunelové krysy, aby zlikvidovaly skrývající se nepřátelské vojáky a umístily v tunelech výbušniny pro jejich zničení. Příslušník tunelových krys byl vybaven pouze standardní pistolí s náboji typu .45 ACP, bajonetem a baterkou. Většina příslušníků tunelových krys ale měla dovoleno ozbrojit se jiným typem pistole podle svého výběru. Tunely byly velice nebezpečné kvůli značnému množství nástražných pastí a čekajících nepřátel. \n\nTunely představovaly mnoho potenciálních hrozeb, např. nepřátelskými vojáky obsazené díry po stranách tunelů odkud mohly být házeny oštěpy na narušitele. Nepřátelští vojáci však nebyli jediným nebezpečím. Bylo tam také plno nebezpečných zvířat, např. hadi (včetně těch jedovatých, kteří tam někdy byli nastraženi úmyslně), krysy, pavouci, škorpióni a mravenci. V tunelech také hnízdili netopýr černovousý a kaloň jeskynní, ti ale při probuzení představovali pouze nepříjemnost, nikoliv přímé nebezpečí. Často se v tunelech nacházely zaplavené ohyby naplněné jedovatým plynem. V podzemí byl plyn velmi nebezpečnou zbraní a příslušník tunelových krys se mohl rozhodnout do tunelu vyrazit už s nasazenou plynovou maskou, protože její nasazení ve stísněných tunelech bylo prakticky nemožné. I za cenu rizika se však do tunelů vydávali většinou bez plynové masky, protože v těsných tunelech se s maskou špatně dýchalo a bylo obtížné něco vidět či slyšet. \n\nPříslušníci tunelových krys neměli v těchto stísněných prostorech rádi silný hluk při výstřelu z jejich standardní zbraně využívající náboje typu .45 ACP, při kterém často dočasně ohluchli. Bylo tudíž obvyklé, že s sebou nosili různé jiné zbraně, na které ve svém okolí narazili. Obzvláště oblíbenou byla sovětská pistole, kterou u sebe nosili někteří nepřátelé. Ta byla ovšem vzácná a tak si někteří vojáci nechali poslat civilní pistoli nebo revolver od někoho doma. Mezi oblíbené pistole patřil malý německý Luger nebo méně častá pistole Walther s dvoučinnou spouští, obě dvě ráže 9mm. Spoustu takových zbraní si domů přivezli američtí vojáci vracející se z bojů druhé světové války. Někteří členové tunelových krys si také měnili své pistole s příslušníky jiných armádních složek. Mnoho z nich také používalo improvizované tlumiče, aby ještě více zredukovali hluk při výstřelu. Obzvláště oblíbeným byl speciálně modifikovaný Smith & Wesson Model 29, známý také jako „tichý revolver pro speciální účely“. Na rozdíl od standardního provedení Modelu 29, který používá náboje typu .44 Magnum, speciální tichá verze revolveru používá speciálně upravené náboje typu .410 do brokovnice. Podobné typy nábojů později používali i Sověti, například v revolveru OTs-38. Díky těmto nábojům byl revolver navíc lehčí a lépe použitelný ve stísněných prostorech.\n\nPříslušníci tunelových krys byli ve většině případů muži menší postavy (168 cm a méně) aby se mohli lépe pohybovat ve stísněných tunelech. Nebylo to však podmínkou. Tom Mangold a John Penycat, autoři knihy \"Tunely v Cu Chi\" uvádějí, že příslušníky tunelových krys byli téměř výhradně běloši nebo Hispánci a většinu Latinoameričanů tvořili Portorikánci nebo mexičtí Američané. Taktika tunelových krys byla obzvláště úspěšná během jejich nasazení v lednu 1966 během kombinované americko-australské operace namířené proti tunelům v oblasti Củ Chi v provincii Bình Dương, nazvané Operace Crimp.\n\nV Afghánistánu existuje rozsáhlá síť historických tunelů zvaných „kariz“, které byly používány pro přepravu vody, a během sovětské války v Afghánistánu v letech 1979 až 1989 byly využívány mudžáhidskými bojovníky. Sovětská 40. armáda měla své vlastní tunelové krysy, jejichž úkolem bylo tunely zaplavit, pak vniknout dovnitř, odstranit nástražné pasti a zlikvidovat zbývající nepřátele. Námořní pěchota Spojených států amerických a Námořní pěchota Spojeného království provádějí podobné bojové operace i v rámci právě probíhající války v Afghánistánu.\n\nPodobný tým zvaný SAMOOR (lasička) je součástí elitní izraelské ženijní jednotky zvané Yahalom.\n\n"}
{"id": "1043800", "url": "https://cs.wikipedia.org/wiki?curid=1043800", "title": "Yves Tanguy", "text": "Yves Tanguy\n\nYves Tanguy (5. ledna 1900 Paříž – 15. ledna 1955 Woodbury, Connecticut, Spojené státy americké) byl francouzský surrealistický malíř. Od roku 1939 žil v USA.\n\nTanguy se narodil v Paříži v budově Ministerstva námořnictví na Place de la Concorde (náměstí Svornosti). Jeho otec, námořní kapitán, zde byl zaměstnaný. Když mu bylo sedm, otec zemřel a matka ho poslala k příbuzným do Bretaně. V roce 1912 se do Paříže vrátil a nastoupil do lycea Montaigne. Zde se spřátelil s Pierrem Matissem, mladším synem malíře Henri Matisse. Díky tomu mohl v roce 1914 poznat jeho ateliér. Pierre Matisse se později stal obchodníkem s uměním, galeristou a jeden z prvních, kdo Tanguyovy obrazy nakupoval.\n\nV roce 1918 Tanguy symbolicky následoval svého otce a až do roku 1920 působil jako námořní důstojník francouzského obchodního loďstva. Při tom poznal Anglii, Portugalsko, Španělsko, Afriku a Jižní Ameriku. Roku 1920 byl odveden. Nejprve sloužil v posádce v Lunéville, kde poznal Jacquesa Préverta, s nímž ho pojilo blízké přátelství. Režim v posádce se však pro svobodomyslného Tanguye stal nesnesitelným, a tak se nechal naverbovat jako dobrovolník do Tunisu. Po návratu z vojny se roku 1922 vrátil do Paříže, kde se znovu sešel s Prévertem. Střídal zaměstnání: byl řidičem tramvaje, baličem a kamelotem. Oba přátelé ale neměli kde bydlet. Vypomohl jim vydavatel Marcel Duhamel, který jim poskytl svůj pavilón v Rue du Chậteau. V té době se Tanguy seznámil s Jeannette Ducrocq, kterou si v roce 1925 vzal.\n\nLegendární je historka o tom, co Tanguye přimělo zvolit si malbu jako své životní poslání. Koncem roku 1923 při cestě autobusem spatřil v ulici La Boétie ve výkladu obchodníka s uměním Paula Guillauma obraz de Chirika \"Mozek dítěte\". Zapůsobil na něj tak intenzívně, že se rozhodl stát se malířem. V roce 1925 byl přijat do surrealistického kroužku kolem André Bretona. Tanguy byl člověk uzavřené povahy, nicméně laskavý a mezi přáteli oblíbený. Při diskuzích o umění, které surrealistický kroužek pravidelně pořádal (někdy i v pavilónu, kde bydlel), se spíše držel stranou. Ve 2. polovině 20. a ve 30. letech se Tanguy pravidelně účastnil všech aktivit surrealistů. Ilustroval jejich básnické sbírky, podepisoval deklarace a manifesty. V katalogu k jeho první samostatné výstavě v Galerie Surréaliste v roce 1927 ho André Breton označil za pionýra nového malířství. Roku 1930 strávil několik měsíců v severní Africe.\n\nOd poloviny 30. let se stalo jeho dílo známé i v mezinárodním kontextu. Účastnil se výstav v USA, Anglii, Belgii a Japonsku. Po výstavě surrealistů v roce 1938 poznal v Paříži americkou surrealistickou výtvarnici a básnířku Kay Sage. Se svou první ženou se rozvedl a roku 1939 jako první z evropských surrealistických umělců emigroval do USA. Roku 1940 si Kay Sage vzal, o rok později se manželé usadili na farmě ve Woodbury ve státu Connecticut. Roku 1942 se účastnil velké výstavy \"Artists in Exile\", kterou ve své newyorské galerii uspořádal jeho dávný přítel Pierre Matisse. Ještě téhož roku se podílel i na surrealistické výstavě \"Reid Mansion\", pořádané Bretonem a Duchampem. Roku 1948 získal americké státní občanství. Na konci života se Tanguy potýkal se závislostí na alkoholu. Zemřel po mozkové příhodě na své farmě ve Woodbury. Po smrti jeho druhé ženy, v roce 1963, rozptýlil Pierre Matisse popel obou manželů na pláži u města Douarnenez v Bretani.\n\nTanguy měl o výtvarné umění zájem už od mládí. Nejranější jeho kresby pocházejí z doby kolem roku 1917. Většinou jde o motivy z Bretaně, prozrazující pocit melancholie a osamění, které ho už neopustily. Příležitostně maloval ale stále, jeho obrazy do roku 1926 bývají označovány za naivistické. Rozhodující obrat přišel poté, co poznal surrealisty kolem Bretona. Tanguy do sebe vstřebal dojmy z tajuplného a bouřlivého bretaňského pobřeží s jeho menhiry, z keltských legend a nezměrných mořských dálek. Výsledkem jsou obrazy, vzpírající se verbálnímu popisu. Jsou na nich imaginární krajiny zalité magickým, chladným světlem. Zabydlují je prapodivné, jakoby z umělé hmoty vymodelované postavy bez tváří, často amoebních tvarů. Tanguyovy obrazy vytvářejí dojem, že znázorňují nepozemské světy kdesi ve vzdáleném Vesmíru.\n\nWikipedie nemá na reprodukci Tanguyových obrazů licenci, je možné je studovat na některém z externích odkazů.\n\n\n\n\n"}
{"id": "1043810", "url": "https://cs.wikipedia.org/wiki?curid=1043810", "title": "Metodologický anarchismus", "text": "Metodologický anarchismus\n\nMetodologický anarchismus (angl. \"methodological\" nebo \"epistemological anarchism\", něm. \"methodologischer Anarchismus\") je sociologická teorie Paula Feyerabenda týkající se filozofie vědy. Reaguje na dřívější názory a publikace K. R. Poppera, T. S. Kuhna a I. Lakatose. Podle Feyerbenda je anarchismus pro lidské poznání přínosnější než běžné koncepce založené na pevně stanovených pravidlech. Tento názor je podpořen výzkumem historického vývoje vědy a vědění.\n\nNázev anarchismus v tomto případě reflektuje metodologický pluralismus, protože žádná metoda, jakkoli přesvědčivá, nezaručuje pravdivé či potřebné výsledky. Kvůli tomu je podle Feyerabenda třeba používat mnoha různých metod, dokonce takových, které se zdají být v rozporu s obecně přijímanými hypotézami a fakty. Jakékoliv řešení či strategie se v určitých podmínkách může hodit, a proto je přípustná. To shrnuje princip \"\"anything goes\"\".\n\nMetodologický anarchismus bývá někdy označován také jako epistemologický či teoretický anarchismus. Feyerabend upřednostňuje termín metodologický dadaismus.\n\nVznik metodologického anarchismu ovlivnila především tzv. klasická německá filozofie a Wittgensteinova problematika jazykových (řečových) her. Dále pak představa romantického génia, který si může sám rozhodovat o pravidlech svého bádání. Podkladem pro Feyerabenda byly také znalosti historie, matematiky a astronomie, nabyté studiem ve Vídni.\n\nMetodologický anarchismus má antiscientistický charakter. Fayerabend považuje potvrzené teorie za nezajímavé, na druhou stranu u vyvrácených lze dále pátrat např. po důvodu, proč se nepotvrdily apod. Feyerabend vyzdvihuje význam na příkladu nevědeckých či metafyzických teorií, protože ty nám právě nabízejí alternativu k teoriím, které již existují. Vědu lze budovat nejen na základě empirických poznatků, ale také kontra-induktivně (pomocí vytváření i značně absurdních alternativ).\n\nPodle metodologického anarchismu si věda (jakožto instituce) vytvořila monopol na rozhodování o tom, co je pravé poznání a co je a není společnosti či lidstvu prospěšné. Avšak nemáme k dispozici prostředky ke zjištění, jaký by byl život bez vědeckého pokroku, založený jen na mýtech nebo např. víře v čarodějnictví. Naopak věda má mnohem blíže k mýtu než si jsou někteří filozofové vědy ochotni přiznat.\n\nVěda je podle Feyerabenda spíše institucí a musí řídit stejnými pravidly přežití, jako jakákoliv jiná byrokratická struktura. Vědci se řídí fixně danými normami a právě kvůli tomu jsou odsunuty stranou jiné formy vědění a vidění světa. Tyto normy však mohou vědeckému pokroku i škodit, proto jsou podle metodologického anarchismu všechny normy práce či formy racionality podmíněné. Žádná univerzální racionalita nefunguje, její hledání vede k přístupu, že \"vše je přípustné\" (teze \"\"anything goes\"\"), myšleno v kognitivním (ne etickém) slova smyslu.\nZ toho tedy vyplývá, že jakákoliv strategie, řešení či teze může sehrát roli ve vývoji vědění, i když přímo nevyplývá z logiky objevování nebo ze zákonitostí vývoje vědy. Žádnou teorii tak nemůžeme odmítnout, i kdyby byla naprosto absurdní, jelikož by mohla přispět k vývoji.\nMetodologický anarchismus tak přináší do oblasti sociologie vědění velmi zajímavé úvahy. \n\nMezi podporovatele filozofů jako Feyerabend patřil např. Terence McKenna. Imre Lakatos, který navrhl a podporoval Feyerabenda v napsání knihy \"Against Method\" na základě jeho filozofie nebo Ian Hacking, který napsal této knize úvod a chválil knihu slovy: \"\"Je to více než kniha, je to událost.\"\"\n\nMimo jiné se z Feyerabendova pojetí vyvozuje sociologické konsekvence také J. Niznik. McCloskey se pak snaží anarchismus přinést do ekonomické teorie.\n\n\nStanford Encyclopedia of Philosophy - heslo P. K. Feyerabend\n"}
{"id": "1043829", "url": "https://cs.wikipedia.org/wiki?curid=1043829", "title": "Hokejový turnaj v Berlíně", "text": "Hokejový turnaj v Berlíně\n\nHokejový turnaj v Berlíně byl mezinárodní turnaj v ledním hokeji, který se konal v hlavním městě Německa každoročně v letech 1908 až 1910. Jednalo se vůbec o první mezinárodní soutěž v ledním hokeji, která byla zorganizována. Prvního a třetího ročníku se zúčastnilo 5 družstev a druhého ročníku 6 družstev, která se vždy střetla vyřazovacím způsobem ve čtvrtfinále, semifinále a finále. Hrací doba byla rozdělena na dvě části. V případě nerozhodného výsledku na konci druhé části se hrála třetí část, v případě nerozhodného výsledku na konci třetí části se hrála čtvrtá část a v případě nerozhodného výsledku na konci čtvrté části se hrála pátá část. Na prodloužení došlo jednou ve druhém ročníku, kdy se finále rozhodlo ve čtvrté části a dvakrát ve třetím ročníku, kdy se prodlužovala obě semifinále a jedno se rozhodlo v prvním prodloužení a druhé ve třetím prodloužení.\n"}
{"id": "1043841", "url": "https://cs.wikipedia.org/wiki?curid=1043841", "title": "Hadramaut", "text": "Hadramaut\n\nHadramaut () je historický region v jižní části Arabského poloostrova. Jeho území odpovídá z větší části soudobému jemenskému \"Guvernorátu Hadramaut\", který leží ve východní části země a má rozlohu 191 737 km². Obyvatelé se nazývají Hadramí a hovoří vlastním dialektem arabštiny. Největším městem je přístav al-Mukallá, kde žije zhruba 200 000 lidí. Dalšími významnými sídly je Tarim, náboženské centrum s velkou madrasou a mešitou al-Mihdar, a starobylý Šibám, zařazený pro své až třicet metrů vysoké domy z nepálené hlíny na Seznam světového dědictví.\n\nO starověkém království Hadramaut je zmínka už z 8. století př. n. l., kdy bohatl z obchodu z kadidlem a byl významným rivalem Sáby. Ve Starém zákoně je zmiňován jako \"Hazarmavet\" a jeho obyvatelé jsou označeni za potomky Šéma. Největšího územního rozmachu dosáhl ve 2. století, později se stal součástí Himjarského království. V 7. století byla oblast islamizována, tradiční sajídovská aristokracie dodnes odvozuje svůj původ přímo od proroka Mohameda. Oblast ovládali ománští sultáni i wahhábité, v průběhu druhé poloviny 19. století postupně zdejší státečky připojili Britové ke svým državám spravovaným z Adenu. V letech 1963-1967 existoval Jihoarabský protektorát, který se pak stal součástí Jihojemenské lidové republiky, od roku 1990 patří ke sjednocenému Jemenu a jeho území odpovídá stejnojmennému guvernorátu. \n\nPrvním Evropanem, který oblast prozkoumal, byl ve čtyřicátých letech 19. století Adolph von Wrede.\n\nOmezené možnosti obživy vedly k častému vystěhovalectví. Lidé pocházející z Hadramautu žijí na východoafrickém pobřeží, v jihovýchodní Asii i bohatých státech okolo Perského zálivu. Kdysi početné židovské obyvatelstvo odešlo vesměs do Izraele.\n\nOsou území je údolí okolo největší jemenské řeky vádí Hadramaut. Přímořská nížina se na severu postupně zvedá k náhorní plošině, dosahující až 1300 m n. m., kde přechází do pouště Rub al-Chálí (hranice není přesně určena). Osídlení je řídké, omezuje se na místa s dostupnou pitnou vodou. Podnebí je suché a horké, občasné deště vedou vzhledem k omezené retenční schopnosti krajiny ke katastrofálním povodním, jako v říjnu 2008. Provozuje se pastevectví a pěstování prosa, datlí, kávovníku, senny a kokosových ořechů. Důležitým vývozním artiklem je místní med.\n\n"}
{"id": "1043842", "url": "https://cs.wikipedia.org/wiki?curid=1043842", "title": "Eutektická transportní chladicí jednotka", "text": "Eutektická transportní chladicí jednotka\n\nEutektické jednotky jsou transportní chladicí zařízení založená na tání předchlazené pevné látky (eutektika). Při své činnosti nevyžadují trvalý provoz kompresorového chladicího okruhu. Instalují se do izotermických skříní vozidel pro chlazenou přepravu nebo do chladicích kontejnerů pro kombinovanou přepravu teplotně citlivého zboží.\n\nV běžném životě se s eutektickým chlazením můžeme setkat ve formě chladicích vložek, které se předchladí v mrazničce a potom se vkládají do chladicích boxů nebo do izolovaných tašek, aby se přenášené nápoje, potraviny nebo i léky uchovaly co nejdéle v chladném prostředí. Princip činnosti eutektických transportních jednotek je tentýž, technické řešené je ovšem složitější.\n\nEutektika v chladicí technice patří do širší skupiny materiálů známých pod zkratkou PCM (Phase Change Material), u nichž se využívá fázové změny, v tomto případě přeměny pevné látky na kapalinu při jejím tání, k pohlcování velkého množství tepla. Tento proces probíhá při konstantní teplotě a je proto vhodný ke stabilizaci teploty uvnitř chlazeného prostoru. Vodní led by na první pohled mohl být dostupným a laciným kandidátem pro tento způsob chlazení. Jeho bod tání, 0 °C, se však pro transportní chlazení nehodí, je příliš vysoký. Pro chlazenou přepravu při teplotách třeba kolem +2 °C potřebujeme materiál s bodem tání v intervalu asi -2 až -5 °C a pro přepravu mraženého zboží se používají látky s bodem tání zhruba od -20 do -30 °C. Rozšířily se proto hlavně vodní roztoky směsí různých solí, které se při eutektickém složení chovají jako jednosložkové látky s jasně definovaným bodem tání. Takových látek je k dispozici celá řada, např. firma \"PCM Products Limited\" jich pro teploty od 0 °C do -114 °C nabízí asi 20.\n\nVybraným eutektikem se plní chladicí tělesa buď ve formě desek nebo ve tvaru podlouhlých nosníků či tyčí (eutectic bar, eutectic beam). Ty se vyrábějí svařováním z ocelového plechu nebo z plastu. Chladicí tělesa, desky nebo tyče, se připevňují na vnitřní stěny nebo na strop izotermické skříně chladicího vozidla. Alternativně je lze navrhnout i jako police nebo dělicí příčky uvnitř skříně. Chladicí tělesa kromě eutektika obsahují i vnitřní tepelný výměník (výparník), který je součástí klasického kompresorového chladicího okruhu. Do tohoto výparníku se přivádí kapalné chladivo, to se uvnitř vypařuje a eutektikum tím ochladí pod jeho bod tuhnutí. Kompresorová chladicí jednotka (kondenzační jednotka) pro předchlazení eutektika bývá namontována na vozidle, může však být i ve stacionárním provedení. V takovém případě nemusí nákladní vůz zbytečně vozit kondenzační jednotku potřebnou jen pro předchlazení eutektika. Pro propojení stacionární kondenzační jednotky s chladicím okruhem eutektických těles se používají speciální těsné rychlospojky, které zabrání úniku chladiva při připojování a rozpojování okruhu.  \n\nKompresorová chladicí jednotka se připojí k elektrické síti, když je vůz v klidu v depu, obvykle přes noc. Chladicí jednotka běží asi 8 až 10 hodin a během této doby prochladí eutektikum ve vozu pod jeho bod tuhnutí. Je důležité, aby veškeré eutektikum přešlo do pevné fáze (aby „zmrzlo“). Pouhé předchlazení kapaliny bez fázového přechodu by bylo pro následné chlazení neúčinné, podstatné je právě využívání skupenského tepla tání eutektika. Po odpojení kondenzační jednotky ze sítě je vůz připraven k distribuci chlazeného nebo mraženého zboží. Správně navržená eutektická chladicí jednotka funguje celý den bez provozu kondenzační jednotky. Zatímco u nákladních vozů se provozní doba po předchlazení počítá v hodinách (typicky 8 až 12 h), jde v případě chlazených kontejnerů pro kombinovanou přepravu s eutektickými systémy o provoz v řádu několika dní (např. 8 až 12 dní). \n\nV případě netěsnosti některého z chladicích těles by hrozil únik kapalného eutektika do přepravního prostoru. I když používané látky nejsou jedovaté, přepravované zboží by se tím znehodnotilo. Aby se toto riziko snížilo, používají někteří výrobci místo kapalného eutektika pracovní látku ve formě gelu, který případnou netěsností ven nepronikne. \n\nExistuje celá řada výrobců eutektických chladicích systémů. Pokud se omezíme jen na evropské výrobce, můžeme jmenovat např. \"Carrier Transicold\", \"Eistechnik\", \"Fic S.p.a.\", \"Thermo King\", \"Olivo Cold Logistic\", \"Hubbard\". Pro tento způsob chlazení se alternativně užívá také označení PRS (Passive Refrigeration System), které má zdůraznit, že po předchlazení taková chladicí jednotka po určitou dobu nepotřebuje ke své činnosti žádnou energii.\n\nPředností eutektických transportních jednotek je tichý provoz, který bez problémů splní požadavky hlukové normy PIEK, dále provoz bez výfukových emisí typických pro činnost spalovacích motorů a to, že tyto jednotky poskytují trvalý chladicí výkon nezávisle na činnosti motoru vozidla. Mají však i určité nevýhody, mezi něž patří především relativně vysoká hmotnost soustavy chladicích těles (podle typu a velikosti vozu jde řádově o stovky kg) a dále omezené možnosti regulace teploty. Pokud je systém navržen třeba na rozvoz mražených potravin (zmrzliny při -20 °C), nelze jej jindy použít pro přepravu chlazeného zboží (čerstvého ovoce, zeleniny nebo mléčných výrobků vyžadujících teplotu kolem +4 °C) – a naopak. Pracovní teplota (set point) je pevně určena zvoleným typem eutektika, i když existují pokusy (např. Hubbard), jak tento problém alespoň částečně obejít v případě přepravy čerstvých potravin při teplotách nad 0 °C. Příkladem využití eutektického chlazení jsou vozy firmy Family Frost populární i v ČR.\n"}
{"id": "1043848", "url": "https://cs.wikipedia.org/wiki?curid=1043848", "title": "Hřib políčkatý", "text": "Hřib políčkatý\n\nHřib políčkatý (\"Xerocomellus cisalpinus\" ) je drobná houba z čeledi hřibovitých. Protože byla odborně popsána až v roce 2014, po dlouhou dobu unikala pozornosti a nebyla rozlišována od podobných druhů.\n\n\nKlobouk dosahuje 30 - 85 milimetrů, v mládí je polokulovitý, v dospělosti klenutý, ve stáří až poduškovitý. Zbarvený je zprvu šedohnědavě, později získává červenavé tóny. Povrch je zprvu plstnatý, později olysává a rozpukavá na nepravidelná drobná políčka.\n\nPóry mají zprvu citronové, později olivově žluté zbarvení, na otlacích modrají.\n\nTřeň dosahuje 50 - 100 × 5 - 20 milimetrů, má téměř válcovitý tvar. Horní polovina je žlutě až bělavě zbarvená, spodní kryjí drobné vločky v různých odstínech červené. Bázi kryje myceliová plst v bělavých až žlutých odstínech. Na otlacích nebo na řezu dužnina třeně modrá.\n\nDužnina houby je v klobouku bělavá, ve třeni spíše žlutavá, v bázi třeně může mít vínové či načervenalé zabarvení. Světlé části dužniny ve třeni na řezu zelenají nebo modrají. Chuť i vůně jsou nenápadné, nakyslé.\nRoste od června do počátku listopadu, většinou v teplých listnatých lesích a parcích nížin až podhorských oblastí. Objevuje se pod duby, méně pod habry, buky, topoly a lískami. Ze zahraničí je znám i výskyt pod borovicí a cedrem. Preferuje středně kyselé až středně zásadité sušší půdy. Fruktifikuje od června do začátku listopadu.\n\nHřib políčkatý byl donedávna zaměňován za jiné druhy podobného vzhledu, takže není rozšíření zcela známé. Potvrzen je výskyt v České republice, Velké Británii a Itálii.\n\nPodobá se některým druhům rodu \"Xerocomellus\", které se vyznačují políčkovitě rozpraskávajícím kloboukem. Oproti většině z nich se odlišuje modrající dužninou třeně a mikroznaky (především pásovanou ornamentikou výtrusů).\n\n\n"}
{"id": "1043853", "url": "https://cs.wikipedia.org/wiki?curid=1043853", "title": "Mimotělní oběh", "text": "Mimotělní oběh\n\nMimotělní oběh (\"Cardiopulmonary bypass (CPB)\") je komplexní metoda, která přímým spojením krevního oběhu nemocného s externím technickým zařízením umožňuje po určitou dobu zcela nahradit činnost srdce a plic v jejich základních funkcích:\nMimotělní oběh (CBP) je technika dočasného nahrazení funkce plic a srdce během operačního výkonu. Jedná se o zákrok, který udržuje během operace na příslušných orgánech krevní oběh a dostačující hladinu kyslíku v krvi (oximetrie). CPB na sále obsluhuje perfuzionista. Mimotělní oběh je běžně používán během operací srdce z důvodů obtížnosti zákroku na tlukoucím srdci. U zákroků vyžadujících otevření srdečních komor podporuje krevní oběh. Pomocí přístroje jsou krevní buňky vyživovány a je jim umožněno pokračovat v buněčném dýchání i během operace.\n\nCPB lze také použít k uvedení celého organismu do stavu hypotermie. Podchlazený organismus je možno udržet až 45 minut bez toku krve, zatímco při normální tělesné teplotě dochází k nevratným poškozením mozku, způsobeným nedostatečným okysličením tkáně (hypoximii), již přibližně po třech minutách. Podchlazená krev zpomaluje metabolické procesy a tím se snižuje spotřeba kyslíku. Stejně tak je možné podchlazeného pacienta tímto způsobem opět ohřát.\nMimotělní membránové okysličování () je zjednodušenou formou CPB, užívanou například coby podpora života u novorozenců s defekty nebo k okysličováni pacienta, čekajícího na nalezení vhodného orgánu.\n\nCPB uvádí krev do pohybu a zároveň ji okysličuje, zatímco srdce a plíce jsou přemostěny. Umělé srdce a plíce jsou použity k udržení krevního oběhu u ostatních tělesných orgánů a tkání, zatímco chirurg pracuje v krveprostém poli. Žilní krev operovaného je odváděna jednou žilní kanylou z pravé srdeční síně nebo dvěma kanylami zavedenými do horní a dolní duté žíly. Kanyla je připojena k vedení naplněnému isotonickým roztokem. Žilní krev, odváděná z těla, je filtrována, ochlazována/ohřívána, okysličována a znovu navracena zpět. Kanyla sloužící k návratu se obvykle umisťuje do vzestupné části aorty nebo do stehenní tepny. Pacientovi jsou podávány léky, snižující srážlivost krve (hemokoagulace). Během operace je zpravidla vyžadována hypotermie organismu, teplota těla se obvykle udržuje mezi 28 a 32 °C. Podchlazená krev vykazuje vyšší viskozitu než při normální tělesné teplotě, proto je při průtoku CPB ředěna fyziologickým roztokem.\n\nPrvní přístroj nahrazující funkci srdce a plic sestrojil v roce 1926 sovětský vědec Sergej Sergejevič Brukhoněnko, který prováděl experimenty s mimotělní cirkulací již od roku 1923. Zařízení, které vyvinul, pracovalo na principu membránových čerpadel. Mezi lety 1929 - 1937 toto zařízení s úspěchem používal při experimentech na psech, kterých provedl přes 200. V roce 1936 se mu podařilo zkonstruovat bublinový oxygenátor, který byl poté v Moskvě patentován v roce 1937. Po úspěšných experimentech byly přístroj pro CPB a oxygenátor připraveny pro klinické použití v roce 1941. Druhá světová válka však pokusy přerušila a zapříčinila, že zařízení nebylo v praxi nikdy použito.\nPrvní operace s použitím dočasného kompletního převzetí funkce plic a srdce strojem proběhla 5. dubna 1951 v nemocnici Minnesotské univerzity, operační tým vedl Dr. Clarence Dennis. Pacient nepřežil, důvodem byl nepředpokládaný vrozený defekt srdce. Následovaly čtyři roky testování umělé jednotky zvané Železné srdce na psech. Dalším členem Dennisova týmu byl například Dr. Russell M. Nelson, který uskutečnil roku 1955 další neúspěšný pokus o operaci s použitím mimotělního oběhu - korekci neuzavřeného foramen ovale v Utahu, a o rok později první úspěšnou operaci na dítěti.\n\nPrvní úspěšná mechanická podpora činnosti levé srdeční komory, ústící do aorty, byla provedena 3. července 1952, když Forest Dewey Dodrill použil přístroj nazvaný Dodrill-GMR, vyvinutý ve spolupráci s General Motors. Později byl tento stroj používán i k podpoře pravé srdeční komory, navazující na plicní oběh.\n\nPrvní úspěšná operace na otevřeném lidském srdci za použití umělého oběhu byla uskutečněna Johnem Gibbonem 6. května 1953 v nemocnici Thomase Jeffersona ve Filadelfii. Jednalo se opět o opravu propojení mezi levou a pravou srdeční síní, vrozené vady vzniklé během fetálního vývinu, na osmnáctileté dívce, která byla na vnější oběh připojena 45 minut, z toho 26 minut převzal CPB funkce úplně. Během zákroku došlo k problémům způsobeným nedostatečným dávkováním heparinu, na deskách oxygenátoru docházelo ke vzniku sraženin a operace musela být zjednodušena a zkrácena, pacientka však přežila. Pro Dr. Gibbona se jednalo o završení práce, trvající od 20. let společně s firmou IBM.\n\nV roce 1958 Jan Navrátil, přednosta II. chirurgické kliniky v Brně se svým týmem spolupracovníků vyvinul cirkulátor, přístroj na mimotělní krevní oběh. Na klinice Fakultní nemocnice u sv. Anny v Brně, profesor Jan Navrátil v únoru 1958 provedl první operaci ve střední Evropě s pomocí cirkulátoru. \n\nMezi lety 1950 a 1955 na vývoji pracovalo pět lékařských center, spolupracujících s dalšími firmami, jako General Motors nebo IBM, které poskytovaly technologie pro pumpu.\n\nZákladní požadavky na CPB byly, aby dokázal pracovat bez mechanického poškození červených krvinek, aby nedošlo ke srážení krve a aby dokázal krev nejen přečerpávat, ale současně i okysličovat a odvádět oxid uhličitý. První dva požadavky byly v dané době splnitelné, byl běžně dostupný heparin a šetrné pumpy, používané například v potravinářství, avšak výroba funkčního oxygenátoru se ukázala jako zásadní problém.\n\nPostupně byly prováděny pokusy s různými druhy okysličení, včetně metod, při kterých byly používány vypreparované zvířecí plíce. Také proběhly experimenty s propojením dvou lidských krevních oběhů, zpravidla pacienta a jeho nejbližšího příbuzného, kdy zdravý jedinec okysličoval krev, která byla převáděna do pacientova těla a znovu vracena dárci. Tento způsob byl vysoce riskantní pro pacienta i dárce.\n\nDalší oxygenátory byly založeny například na principu rotujících cylindrů nebo baterií vertikálně umístěných tenkých desek z nerezu, mezi kterými protékala pacientova krev ve slabé vrstvě a tím se dosáhlo okysličení na větší ploše. Pro představu, tato plocha byla obvykle okolo 7 m, což je pouze 10% plochy, kterou mají plicní sklípky, přesto pro potřeby pacienta během zákroku postačovala. Úspěšnost těchto operací nebyla vysoká, nicméně dokázala užitečnost mimotělního oběhu pro srdeční zákroky.\n\nBublinové oxygenátory, zvané přímé, nevkládají mezi krev a kyslík žádnou překážku. K okysličení dochází probubláváním kyslíku krví v trubicích, během procesu se krev napění a před navrácením do oběhu je nutno ji znovu odpěnit. K tomu se užívala jako nejjednodušší metoda za použití spirály, krev bez viditelných bublinek s vyšší hustotou stékala dolů, zatímco napěněná zůstávala nahoře.\n\nPozději přišly šetrnější membránové oxygenátory, s polopropustnou membránou umožňující průchod kyslíku mezi krví a plynovou náplní. Od roku 1960 se výzkum soustředil na výrobu kvalitnějších membrán s lepší prostupností. V současnosti jsou již bublinové oxygenátory nahrazeny typy s dutými mikrovlákny.\n"}
{"id": "1043855", "url": "https://cs.wikipedia.org/wiki?curid=1043855", "title": "Hydropedologie", "text": "Hydropedologie\n\nHydropedologie je vědní obor, který se zabývá vztahem vody, půdy a rostlin a jejich postavením v hydrologickém cyklu krajiny. Speciální částí hydropedologie je půdní fyzika, která se mj. zabývá stavem, pohybem a vlastnostmi půdní vody v závislosti na stavbě a složení půdy.\n\nHydropedologie se zabývá monitoringem vodního režimu půd, stanovením vodní retenční kapacity půdy, nasyceností a průběhem nasycování a vysychání, vlhkostí, pH, souvisejícími chemickými procesy v půdě - znečištěním půd, vlivem na texturu a agregaci, hydrodynamikou, teplotním režimem, kapilaritou, infiltrací, výparem, transpirací rostlin, stanovením hydrolimitů, měřením vlhkosti půdy a tenzometrického tlaku půdní vody, stanovením hydraulických charakteristik půd - retenční křivky a hydraulické vodivosti apod. \n\nV Československu se hydropedologie vyčlenila jako samostatná vědní disciplína z pedologie. Došlo k tomu v rámci výuky studijního zaměření Vodní stavby a vodní hospodářství na Stavební fakultě ČVUT za dob působení profesora Miroslava Kutílka. \n\n"}
{"id": "1043856", "url": "https://cs.wikipedia.org/wiki?curid=1043856", "title": "Seznam autobusových linek v Olomouci", "text": "Seznam autobusových linek v Olomouci\n\nToto je seznam linek městské autobusové dopravy v Olomouci. Stav ke dni 1. 3. 2018. \n\nVětšinu linek provozuje Dopravní podnik města Olomouce, na výkonech MHD se dále podílí dopravce Arriva Morava.\n\nCivilní obrana - Lipenská - Aut. nádraží podchod - Trnkova - Zikova - Povel, škola - Hotelový dům (Z) - Fakultní nemocnice - Pionýrská - Nová Ulice - Okružní - Karafiátová - Stupkova - Jílová - Kmochova - Foerstrova - Šibeník - Gymnázium Hejčín - \"(Ladova)\" - Svatoplukova - Řepčín, Máchova - Řepčín, železárny a zpět\n\n\"(Ladova; Z) - (Na Střelnici) - (Náměstí Hrdinů)\" - \"(Tržnice)\" - \"(Envelopa)\" - \"(Třída 17. listopadu)\" - Hlavní nádraží - Na Špici - Na Pile - Chválkovická-Epava - Na Rohu - \"(Týneček; T)\" - Selské náměstí - Domov seniorů - Samotišky - \"(Droždín, dol. konec)\" - \"(Droždín, škola)\" - Droždínská zatáčka - Svatý Kopeček, bazilika - Svatý Kopeček, ZOO - \"(Radíkov, zahrádky; X)\" - \"(Radíkov)\" - \"(U Lesa; Z; X) -\" \"(Lošov)\" - \"(Lošov, Svolinského)\" a zpět\n\n(Ladova) - (Erenburgova) - Foerstrova - U Kovárny (Z) - Kmochova - Jílová - Povel, škola - Zikova - Hlavní nádraží - Svatý Kopeček, bazilika - Svatý Kopeček, ZOO a zpět\n\n\"(Řepčín, železárny) - (Řepčín, Máchova) - (Svatoplukova) - (Na Trati) - (Ladova) - \"Erenburgova - Foerstrova - Foerstrova, pošta - Dvořákova - Hotelový dům (T) - Zenit - Velkomoravská - U Teplárny - Hlavní nádraží - Fibichova - Aut. nádraží podchod - ČSAD \"-\" Pekárny \"-\" U Mlýna - Holice\" - (Keplerova) - (Průmyslová) - (Nový Dvůr)\" a zpět\n\nHlavní nádraží - \"(Kosmonautů; T)\" - 17. listopadu - Envelopa - Vejdovského - \"(Zora)\" - U Teplárny - \"(Konzum) - (Přichystalova)\" - Nový Svět - Holická, Grapo - Šlechtitelů a zpět\n\n\"(Panelárna) - (Presbeton) - (Dopravní stavby) - (Civilní obrana) - (Olma; Z) - (Lipenská) - (Aut. nádraží podchod) - (Fibichova)\" - Hlavní nádraží - Na Špici - U Bristolu - Na Letné - Náměstí Hrdinů - Tržnice - Rooseveltova - Za Poštou - Trnkova - U Rybářského stavu - Nové Sady - Andělská - Čistička - \"(Ahold)\" a zpět\n\n\"(Černovír) - (Na Sezníku; Z) - (Frajtovo náměstí) - (Farmak) - (Stratilova) - (Jablonského) - (Klášterní Hradisko) - (Černá cesta) - (Pasteurova; T) - (Na Špici)\" - Hlavní nádraží - Fibichova - Aut. nádraží podchod - Lipenská - \"(Olma)\" - Peugeot (X) \"- (Bystrovany, Lidl sklad)\" - Bystrovany, U Bystřičky - Bystrovany, škola - Bystrovany, Horizont (X) - Droždín, U Cihelny - Droždín, škola - Droždín, Horní Úlehla - Droždín, Bukovanská - Bukovany a zpět\n\n\"(Centrum Haná) - (Nová Ulice) - (Okružní) - (Tabulový vrch)\" - Karafiátová - Stupkova - Jílová - Kmochova - Svornosti - Náměstí Hrdinů - Tržnice - Smetanovy sady - U Botanické zahrady - Povel, škola - Zikova - U Rybářského stavu - Nové Sady - Slavonínská - Jižní - U Kapličky - Povel, škola - U Botanické zahrady - Smetanovy sady - Tržnice - Náměstí Hrdinů - Svornosti - Kmochova - Jílová - Stupkova - Karafiátová - \"(Tabulový vrch) - (Okružní) - (Nová Ulice) - (Centrum Haná)\"\n\nFarmak - Stratilova - Frajtovo náměstí - Lazce, kaple - Lazce - Finanční úřad - Na Střelnici - \"(Ladova; T)\" - Náměstí Hrdinů - Tržnice - Smetanovy sady - U Botanické zahrady - Povel, škola - U Kapličky - Jižní - Slavonín, Domov seniorů (Z) - Slavonín, křižovatka - Kyselovská - Slavonín, Cihelna - Nemilany a zpět\n\nTržnice - Náměstí Hrdinů - Na Střelnici - Ladova - Tomkova - Řepčínská - Řepčín, škola - Řepčín, Máchova - Řepčín, železárny - Poděbrady (X) - Horka, U Přejezdu (X) - Horka - Horka, škola - Skrbeň a zpět\n\nTabulový vrch - Karafiátová - Stupkova - Jílová - Kmochova - Foerstrova, pošta - Dvořákova - Hotelový dům (T) - Zenit - Velkomoravská - U Teplárny - Vejdovského - Hlavní nádraží - Fibichova - Aut. nádraží podchod - ČSAD - Pekárny - U Mlýna - Holice - \"(Keplerova) - (Průmyslová) - (Nový Dvůr)\" a zpět\n\nFarmak - Stratilova - Jablonského - Klášterní Hradisko - Černá cesta - Třída 17. listopadu - Envelopa - (Tržnice, plocha) - Tržnice - Náměstí Hrdinů - Šibeník - Gymnázium Hejčín - Svatoplukova - Řepčín, Máchova - Řepčín, železárny - Poděbrady (X) - Horka, U Přejezdu (X) - \"(Horka, VOZ)\" - Horka - \"(Horka, škola) - (Skrbeň) - (Horka, škola)\" - Horka, Obecní úřad - Horka, Sedlisko - Horecká - Chomoutov, škola a zpět\n\n\"(Aquapark) - (Nová Ulice) - (Okružní) - (Tabulový vrch)\" - Hněvotínská - Lékařská fakulta - Dvořákova - Foerstrova, pošta - Foerstrova - Šibeník - Gymnázium Hejčín - Ladova - Finanční úřad - Lazce - Lazce, kaple - Frajtovo náměstí - \"(Farmak) - (Stratilova)\" - Jablonského - Klášterní Hradisko - Černá cesta - Pasteurova (T) - Na Špici - Hlavní nádraží a zpět\n\nČernovír - Na Sezníku (Z) - Frajtovo náměstí - Lazce, kaple - Lazce - Finanční úřad - Na Střelnici - Náměstí Hrdinů - Tržnice - U Teplárny - Konzum - Přichystalova - Nový Svět - Holická, Grapo - \"(Technologická)\" - Šlechtitelů a zpět\n\nNová Ulice - Technologický park - Nedvězí - Slavonín, KOVO - Nová Ulice\n\n\"(Kaufland)\" - Hlavní nádraží - Aut. nádraží podchod - Lipenská - \"(Olma) -\" Hamerská, MILO - Hamerská - Staškova - Týnecká - Kaufland, sklad a zpět\n\nHlavní nádraží - Fibichova - Velkomoravská - Zenit - Hotelový dům (Z) - Dvořákova - Foerstrova, pošta - Foerstrova - U Kovárny - Neředín, krematorium - Pod Letištěm (X) - Topolany a zpět\n\nTržnice - Náměstí Hrdinů - Svornosti - Foerstrova - Olomouc City - Globus - Foerstrova - Svornosti - Náměstí Hrdinů - Tržnice\n\n\"(Ladova; Z) - (Na Střelnici) - (Náměstí Hrdinů)\" - Tržnice - Smetanovy sady - U Botanické zahrady - Povel, škola - U Kapličky - Jižní - Slavonín, Dům seniorů (Z) - Slavonín, křižovatka - Slavonín, KOVO - Nedvězí - Technologický park\n\n\"(Zikova) - (Trnkova) - (Za Poštou) - (Rooseveltova)\" - Tržnice - Náměstí Hrdinů - Na Střelnici - Ladova - Gymnázium Hejčín - Šibeník (Z) - U Zlaté koule (T) - Globus a zpět\n\nTýneček - Kubatova - Na Rohu - \"(Sigma) - (AŽD)\" - Chválkovická-Epava - Na Pile - Na Špici - Hlavní nádraží a zpět\n\nNová Ulice - Tyfloservis - FN, Ortopedie - FN, U Lékárny - FN Geriatrie - FN, Ředitelství - FN, Centrální příjem - FN, Alergologie - Fakultní nemocnice - Pionýrská - Nová Ulice\n\nHlavní nádraží - Fibichova - Aut. nádraží podchod - \"(Autobusové nádraží)\" - Lipenská - \"(Olma)\" - Hamerská, MILO - Hamerská - Staškova - U Mlýna - Holice - Nový Dvůr a zpět\n\nHlavní nádraží - U Bystřičky - Žižkovo nám. - U Dómu - Nám. Republiky - U Sv. Mořice - \"(Ladova)\" - \"(Na Střelnici)\" - Palackého - Nádraží město - Šibeník - Pražská - U Kovárny - Kmochova - Jílová - Stupkova - Karafiátová - Okružní - Nová Ulice - Pionýrská - Fakultní nemocnice - Hotelový dům - Povel, škola - U Kapličky - Jižní - Slavonínská - Nové Sady, žel. zast. - U Rybářského stavu - Trnkova - Nové Sady, sokolovna - Rooseveltova - Tržnice - Okresní soud - Náměstí Hrdinů - U Sv. Mořice - Nám. Republiky - U Dómu - Žižkovo nám. - U Bystřičky - Hlavní nádraží\n\nHlavní nádraží - Na Špici - U Bristolu - Na Letné - Dlouhá - Finanční úřad - Ladova - Na Střelnici - Náměstí Hrdinů - Tržnice - Smetanovy sady - U Botanické zahrady - Povel, škola - U Kapličky - Jižní - Slavonínská - Nové Sady, žel. zast. - U Rybářského stavu - Velkomoravská - U Teplárny - Vejdovského - Hlavní nádraží\n\nHlavní nádraží - U Bystřičky - Žižkovo nám. - DPMO - Palackého - Nádraží město - Šibeník - Pražská - U Kovárny - Kmochova - Jílová - Stupkova - Karafiátová - Okružní - Nová Ulice - Pionýrská - Fakultní nemocnice - Wolkerova - Výstaviště Flora - Okresní soud - Tržnice - Nové Sady, sokolovna - Velkomoravská - Vejdovského - Hlavní nádraží\n\nT - směr tam (směr, který je vypsán pořadím zastávek); udáváno u jednosměrných a linkou jednosměrně obsluhovaných zastávek\n\nZ - směr zpět (opačný směr, než je vypsán); udáváno u jednosměrných a linkou jednosměrně obsluhovaných zastávek\n\nX - zastávka na znamení\n\n\"(zastávka v závorce\") - obsluha pouze vybranými spoji\n"}
{"id": "1043885", "url": "https://cs.wikipedia.org/wiki?curid=1043885", "title": "Zdeněk Bažant (1908–2001)", "text": "Zdeněk Bažant (1908–2001)\n\nZdeněk Bažant (11. června 1908 Nové Město na Moravě – 26. srpna 2001 Praha) byl český profesor zakládání staveb, odborník na geomechaniku.\n\nJeho otcem byl rektor Zdeněk Bažant. Působil jako vyučující na ČVUT, stavební fakultě. Byl ženatý. Za normalizace mu bylo znemožněno publikování kvůli emigraci jeho syna Zdeňka.\n\n"}
{"id": "1043892", "url": "https://cs.wikipedia.org/wiki?curid=1043892", "title": "Čao Meng-fu", "text": "Čao Meng-fu\n\nČao Meng-fu (, 1254–1322), byl čínský umělec žijící v říši Jüan. Byl nejvýznačnějším myslitelem své doby, významný je jeho přínos v kaligrafii, malířství, literatuře i teorii umění.\n\nČao Meng-fu používal zdvořilostní jméno C’-ang () a pseudonymy Sung-süe tao-žen (, „Mistr od sosen a sněhu“), Ou-po () a Šuej-ťing-kung tao-žen (, „Mistr křišťálového paláce“).\n\nČao Meng-fu pocházel z Chu-čou (v jihočínské provincii Če-ťiang), narodil se roku 1254, byl potomkem jedné z vedlejších větví dynastie Sung. V mládí se mu dostalo kvalitního vzdělání, studoval i na státní univerzitě, procestoval Čínu a v kulturních centrech se seznámil s tvorbou umělců minulosti. Proslul jako znalec klasické literatury a literární kompozice. Jeho věhlas mu u vlády říše Jüan vynesl nabídku úředního místa v hlavním městě, Pekingu, které roku 1286 přijal. Jüanská vláda mělo o jeho spolupráci zvláštní zájem, loajalita potomka sungského vládnoucího rodu totiž podpořila legitimitu její vlády nad Čínou.\nPřízní chána Kublaje i následujících císařů zaujal vysoké posty na ministerstvu vojenství, v regionálních úřadech a později v akademii Chan-lin. Na ministerstvu vojenství se zasadil o reformu pošty, podporoval též snížení vysokých daní placených čínskými poddanými. Spolupráci s mongolskou vládou kritizovali jeho současníci i pozdější vzdělanci; jeho kritici se kvůli spolupráci s Mongoly stavěli s despektem i k jeho dílu. On naopak argumentoval, že v novém režimu má více svobody: zatímco pravidla sungské malířské akademie dvorské umělce omezovala, Mongolové je nechali tvořit volně.\n\nByl největším myslitelem své doby a ústřední postavou jüanské literátské kultury, současníky srovnávanou s géniem Su Š’a. Byl autorem konceptu „návratu ke stylům mistrů minulosti“ (\"fu-ku\"), který si získal mnoho následovníků a hluboce oblivnil čínskou literátskou kulturu v následujících staletích. Psal také o teorii umění, slavná je jeho báseň na malbě skalky s bambusem:\n\nV níž formuloval svůj názor na blízkost malířství a kaligrafie. Jako všestranný malíř se věnoval všem žánrům, jak tušové malbě zaměřené na „vystižení duchovní podstaty“, tak archaizujícím zelenomodrým krajinám. V žánru květin a ptáků jsou známé jeho skalky s bambusem, tvořil i figurální malby, velké místo v jeho dílu zaujímají obrazy koní (ve stylu tchangského Chan Kana).\nI kaligrafii se věnoval v celé její šíři. Jeho malé vzorové písmo je i v 21. století používáno jako jeden z nejčastějších fontů. Obdivováno je i jeho kurzivní písmo, které mělo řadu následovníků; on sám si za vzor vzal zprvu jihosungského císaře Kao-cunga, ale poté, co se mu dostala do rukou kopie \"Předmluvy ke sbírce básní složených u pavilonu orchidejí\" ťinského kaligrafa Wang Si-č’a, změnil svou kurzivu podle něho. Oživil archaické styly čínského písma, které dostal do povědomí vzdělanců jako použitelné: psal v malé a velké pečeti i úřednickém písmu. V pečetním písmu přitom více než na chanské autory navazoval na tchangské a sungské kaligrafy.\n\nZemřel roku 1322. Měl řadu žáků a následovníků, jeho vliv trval po staletí.\n\nUmělcem byl i jeho syn Čao Jung, malíř koní, a manželka Kuan Tao-šeng, kaligrafka a malířka významná malbou bambusu.\n\n"}
{"id": "1043899", "url": "https://cs.wikipedia.org/wiki?curid=1043899", "title": "Louise-Angélique Bertinová", "text": "Louise-Angélique Bertinová\n\nLouise-Angélique Bertinová (15. ledna 1805, Les Roches, Essonne – 26. dubna 1877, Paříž) byla francouzská hudební skladatelka a básnířka.\n\nOtec skladatelky, Louis-François Bertin, a později i její bratr, byli vydavateli vlivného časopisu \"Journal des débats\". S podporou celé rodiny se Louise věnovala hudbě. Jejím učitelem byl hudební pedagog François-Joseph Fétis, který také v roce 1825 řídil soukromé rodinné představení její první opery \"Guy Mannering\", komponované na vlastní libreto podle románu Sira Waltra Scotta. Tato opera nebyla nikdy provedena veřejně. O dva roky později však měla v pařížské Opéra-Comique premiéru její druhá opera \"Le Loup-garou\" (Vlkodlak) jejíž libreto podle románu Eugène Scribe napsal Edmond-Joseph-Ennemond Mazères.\n\nVe věku 21 let začala pracovat na opeře \"Fausto\" na své vlastní libreto podle Fausta J. W. Goetheho. Opera měla premiéru v roce 1931, ale neměla velký úspěch. Uskutečnila se pouze tři představení.\n\nV té době se Bertinová spřátelila se spisovatelem Victorem Hugem, který pro ni napsal libreto další opery \"La Esmeralda\" podle svého románu \"Chrám Matky Boží v Paříži\". Uvedení opery bylo doprovázeno řadou nešťastných událostí. Byla obviněna, že měla přes svého bratra mimořádná privilegia u vedení divadla, že část hudby nenapsalal sama, ale skladatel Hector Berlioz, který jí pomáhal s produkcí a do všeho se ještě vložila církevní censura, která mezitím román Viktora Huga zařadila mezi libri prohibiti. Premiéra se konala 14. listopadu 1836. Při sedmém představení došlo k veřejným projevům nevole. Skladatelka se rozhodla, že již nikdy žádnou operu komponovat nebude. Nicméně Ferenc Liszt v roce 1837 zpracoval klavírní výtah opery a zkomponoval klavírní transkripci árie \"\"Air chanté par Massol\"\". Totéž libreto později zhudebnil ruský skladatel Alexandr Sergejevič Dargomyžskij.\n\nTento slib sice dodržela, ale zkomponovala řadu skladeb jiných žánrů. Kromě toho vydala dva svazky poezie. Za sbírku \"Nouvelles Glanes\" obdržela cenu Francouzské akademie.\n\n\n\n\n\n"}
{"id": "1043903", "url": "https://cs.wikipedia.org/wiki?curid=1043903", "title": "Německo-česká provincie bosých augustiniánů", "text": "Německo-česká provincie bosých augustiniánů\n\nNěmecko-česká provincie bosých augustiniánů vznikla v roce 1656. Řád augustiniánů bosáků se reformoval z augustiniánů eremitů v roce 1535 v Kastílii. Za papeže Klementa VIII. v letech 1601 až 1602 se řád osamostatnil a později je papež Řehoř XV. rozdělil do tří španělských provincií a zámořské provincie na Filipínách. K reformě augustiniánů došlo také v Portugalsku roku 1675. Italské konventy patřily k těm reformovanějším a zdaleka ne tak přísným. Roku 1596 vznikla také francouzská denominace. \n\nMnišská komunita augustiniánů bosáků, augustiniánských Discaleaten (Ordo Augustiniensium Discalceatorum, OAD), smí užívat řádového označení teprve od roku 1931, kdy papež Pius XI. udělil kongregaci samostatnost. Její německo-česká (rakouská) provincie již zanikla. Všechny kláštery byly zrušeny během reforem Josefa II. a sekularizace vletech 1807 až 1814. Teoreticky existuje v České republice pouze klášter ve Lnářích (\"německy Schlüsselburg\"), který je přímo podřízen generálnímu vikáři v Římě. Dnešní (červen 2006) italská kongregace augustiniánů bosáků sestává pouze ze 7 klášterů (hlavního kláštera v Convento di Gesù e Maria v Římě, Neapoli, Palermu, Messině, Trapani, Janově a ve Lnářích).\n\nNěmeckou provincií označovali vyučení bosáci z Itálie celou oblast na sever od Alp. V roce 1623 dorazili německy mluvící bratři Fr. Severinus a Sixtus do Prahy, aby na přání papeže převzali kostel svatého Václava na Zderaze a zároveň se postarali o založení místa pro vyučení místních noviců. Během korunovačního pobytu v Praze roku 1628 oslovilo císaře Ferdinanda II. kázání tři bosáků natolik, že jim jednak udělil audienci a konventu daroval 1000 zlatých. Seznámení s řádem v Praze, snaha pražských mnichů o vlastní kongregaci, ale také problémy s vídeňskými augustiniány vedly císaře v roce 1630 k tomu, aby dvorní klášter \"Hofkloster\" předal augustiniánům bosákům. Postupně bosí augustiniáni založili kostely: v roce 1636 Maria Brunn u Vídně, 1640 v Táboře, 1642 v Ljubljani, 1654 v Bavorsku St. Johann u Herbersteinu (nyní Štýrsko, Rakousko) a v Taxe, 1666 v Grazu. Na rakousko-českém území tak postupně vzniklo osm klášterů, které se snažily od Itálie oddělit.\nPražský klášter byl původně založen německými řeholníky řádu bosých augustiniánů, který později převzal konvent obutých augustiniánů ve Vídni (1630). Proto byl založen již v roce 1640 u táborského konventu „Probhaus“ pro výuku noviců v české části německé provincie. Pro novice vznikl v německé části klášter v Maria Brunn u Vídně a klášter na vídeňském dvoře (\"německy Studienhaus im Wiener Hofkloster\"). Při příležitosti založení moravského kláštera ve Vratěníně došlo v roce 1677 k přeložení generální výuky z Prahy do Vídně.\n\nPod kláštery \"německé\" provincie spadal hlavní klášter svatý Augustina ve Vídni (1630) s klášterem v Maria Brunn s noviciátem (1636), v Kraňsku konvent v Ljubljani (1642), ve Štýrsku kláštery St. Johann u Herbersteinu (1642) a v Grazu (1665–1666), v Bavorsku klášter v Taxe (1654), na Moravě klášter ve Vratěníně (\"německy Fratting\" 1687) a ve Slezsku ve Střelíně (\"německy Strehlen\" 1698). V roce 1756 byly zřízeny ještě misijní stanice v Korutanech – \"Gailtal\" a \"Drautal\". Po dobytí Slezska v roce 1745 nesměli již novicové studovat ve Vídni a spojení bylo v roce 1789 úplně ukončeno. Česká část provincie zahrnovala kláštery – v Praze (1623), v Táboře (1640), v Havlíčkově Brodě (\"německy Deutsch Brod\" 1674), ve Lnářích (\"německy Schlüsselburg\" 1684) a v Lysé nad Labem (\"německy Lissa\" 1713). Na zánik kongregací augustiniánů bosáků mělo vliv nejen rychle se šířící osvícenství po celé monarchie, ale hlavně likvidovaly kláštery církevní reformy císaře Josefa II.\n\nJedním z nejdramatičtějších opatření z roku 1781 bylo pro všechny kláštery zavedení tzv. \"numerus fixus\". Až do dosažení sníženého počtu členů v konventu nemohli být přijímáni do řádu noví kandidáti. To nevyhnutelně vedlo k „zestárnutí“ a k „vymření“ mnoha klášterů. Zavedením obecného semináře pro odbornou přípravu mladých kněží (30. března 1783) došlo k uzavření studijního domu v císařském dvorním klášteře ve Vídni. Studium noviců se dále odehrávalo mimo kláštery, bez řeholního oděvu a bez závěrečné zkoušky, což zapříčinilo snížení úrovně studovaných disciplín a ze strany noviců nedodržování a porušování řádových pravidel. Zákaz sbírek (\"německy Sammelverbot\") z roku 1783 postihl zejména žebravé řády včetně bosých augustiniánů. Mniši tak přišli o jedno ze svých základních živobytí. Ani slíbené subvence z náboženského fondu nedokázaly odstranit finanční problémy řádu. Nejprve za oběť reformám padly za vlády císaře Josefa II. kláštery na Zderaze v Praze (12. března 1785) a v Lublani (18. dubna 1786), které byly předány „užitečnějšímu” řádu milosrdných bratří. Reformní drastická opatření nepřežil nakonec ani jeden z klášterů.\n\nKlášter ve Střelíně byl rozpuštěn během slezské sekularizace v roce 1810 a bavorský v Taxe podlehl stejným snahám už v roce 1802. Oba byly již v této době z německo-české provincie vyloučeny. V české části provincie přežil pouze klášter ve Lnářích, jelikož kostel se stal součástí farnosti, kterou od roku 1786 měli mniši na starost. Klášter v Táboře byl kvůli josefínským reformám natolik oslabený, že ho mniši natrvalo opustili 16. července 1816. Klášter v Lysé nad Labem založený hrabětem Šporkem byl sice 17. října 1811 rozpuštěn, ale pro stát to žádná finanční výhra nebyla, jelikož připadl zpátky vrchnosti. Klášter v Německém Brodě (Havlíčkův Brod) se školou, která byla od roku 1802 opět vedena jako gymnázium, ukončil činnost 4. října 1807 a byl postoupen premonstrátům ze Želivu.\n\nTaké v rakouské části provincie neměly za těchto okolností kláštery šanci na přežití. Vídeňský klášter svatého Augustina byl sice povýšen v roce 1783 na farnost, ale v jejím čele stál světský kněz (německy Weltpriester). Bosáci mohli působit pouze jako kaplani a nesměli přijímat nové nástupce. Nakonec po převedení na vévodu Alberta požádala kongregace 21. listopadu 1836 o pozastavení činnosti. Již o něco dříve v roce 1829 vymřel také klášter v „Maria Brunn” a rozsáhlý objekt sloužil nejprve vojenským účelům (lazaret) a později vzdělávacímu lesnickému institutu. Zrovna tak se stal klášter v Münzgrabenu v Grazu v roce 1783 farností, o kterou se konvent až do roku 1807 staral. Budovy kláštera po zavedených císařských náboženských opatřeních byly předány dominikánům a zbývající mniši byli převedeni do konventu v Herbersteinu. Ale i tento malý klášter, který převzal kostel s farou již při svém založení, se udržel jen do roku 1820. Pak už působil bez duchovních a nakonec byl zrušen.\n\n\n\nUctívání Panny Marie je pro řád bosých augustiniánů typické a neprojevovalo se jen kultem loretánských kaplí. Santa casa – replika domu Panny Marie, ve kterém došlo ke zvěstování, se nacházela ve Vídni v kostele sv. Augustina, u sv. Jana v Herbersteinu, ve Vratěníně na Moravě a v Lysé nad Labem v Čechách. Také patronace jsou buď přímo mariánské (Panna Marie Pomocná z hvězdy – Taxa, Nanebevzetí Panny Marie – Mariabrunn, Narození Panny Marie – Tábor a Lysá nad Labem, zde společně s Janem Nepomuckým) nebo pochází z „rodinného prostředí” Matky Boží (svatý Josef – v Lublani, sv. Anna – Graz, Svatá rodina – Německý Brod / Havlíčkův Brod). Výjimkou byla patronace sv. Augustinovi ve Vídni (ale s blízkým napojením na Pannu Marii) a sv. Mikuláši Tolentinskému ve Vratĕníně (s loretánskou kaplí). Podle zasvěcení také odpovídalo ikonografické vybavení kostelů oltáři a sochami. Pozoruhodné bylo také uctívání Jana Nepomuckého, kterému až na kostel sv. Jana v Herbersteinu, byly věnovány v kostelích oltáře. Centrem uctívání Jana Nepomuckého se stal kostel sv. Augustina ve Vídni. Častý byl také architektonický prvek Božího hrobu. Zvláště zajímavý se nachází v Německém Brodě (Havlíčkův Brod) a v blízkosti kláštera v Herbersteinu. Oba jsou kopií z kostelů svatého Václava na Zderaze v Praze a kláštera v Taxe.\n\n"}
{"id": "1043905", "url": "https://cs.wikipedia.org/wiki?curid=1043905", "title": "DShield", "text": "DShield\n\nDShield je v informatice název komunitního systému sdílení logů z firewallů. Logy získává od dobrovolníků po celém světě a používá je pro vyhodnocení trendů útoků. Oficiálně byl tento projekt spuštěn v listopadu roku 2000 a za jeho spuštěním stojí Johannes Ullrich. Od té doby se systém rozrostl a stal se celosvětově dominantním systémem vzájemné ochrany před útoky.\n\nDShield pravidelně používají média jako zdroj informací o současných událostech. Analýzy provedené DShieldem pomohly ke včasnému odhalení několika červů, například \"Ramen\", \"Code Red\", \"Leaves\", \"SQ Snake\". DShield je často používán analytiky útoků pro určení jejich hlavních znaků.\n\nCílem projektu DShield je zpřístupnit získané informace bezplatně veřejnosti, aby měla povědomí o aktuálních internetových útocích. Mnohé datové kanály jsou zpřístupněny uživatelům zakomponováním do jejich webových stránek, nebo v podobě asistenta, který pomáhá analyzovat události.\n\n"}
{"id": "1043910", "url": "https://cs.wikipedia.org/wiki?curid=1043910", "title": "Hamiltonův hmat", "text": "Hamiltonův hmat\n\nHamiltonův hmat je lékařský úkon prováděný v konečném stádiu těhotenství pro vyvolání porodních kontrakcí. Postup byl poprvé popsán v roce 1810 skotským lékařem Jamesem Hamiltonem, podle kterého je pojmenován. Jeho použití může nahradit jiné prostředky pro umělé vyvolání porodu.\n\nHamiltonův hmat se provádí v případě, že lékař usoudí, že je potřeba urychlit přirozený vývoj porodu, ať už z důvodu přenášení (což znamená po ukončeném 42. týdnu těhotenství), velikosti plodu nebo zdravotních obtíží matky či dítěte. Jde o mechanické oddělení vaku blan, který v děloze obaluje celý plod, od stěny dělohy. Proces probíhá tak, že lékař vsune prst přímo do pochvy pacientky, dovnitř děložního hrdla. Krouživým pohybem oddělí vak blan od poševního vchodu, na který tento naléhá. Následkem tohoto tlaku dojde k vyplavení prostaglandinů (tkáňových působků), jež mohou v některých případech nastartovat porod. Bolestivost tohoto úkonu je velmi individuální - některé ženy ho téměř nezaznamenají, pro některé je naopak až nesnesitelně bolestivý, jiné mohou začít i krvácet. Některé ženy hovoří o drobném pálení a štípání. Rizikem tohoto úkonu je zavlečení infekce do porodních cest. I proto musí lékař o výkonu pacientku nejen informovat, ale vyžádat si její písemný informovaný souhlas. Lékař je povinen rodičku o svém záměru, provést Hamiltonův hmat, informovat a sdělit rodičce všechna možná rizika.\n\nHamiltonův hmat může někdy opravdu spustit porod, a to zejména v případě, že jsou porodní cesty plně připravené a tělu ženy stačí jen takto uměle vyvolaná malá dávka porodních hormonů a mechanického povzbuzení porodních cest. V jiných případech ovšem na porod toto nemá vliv naprosto žádný, zejména tehdy, když tělo na porod připraveno není. Nezřídka je Hamiltonův hmat součástí série dalších lékařských úkonů, ať už mechanických (dalším je například dirupce vaku blan či farmakologických (podávání hormonů či léčiv, včetně např. epidurální analgézie).\n\nMezi lékaři i rodičkami se názory na Hamiltonův hmat liší. Tento lékařský úkon je sice považován za šetrnější k dítěti i rodičce než jiné metody, jako například zavádění tablety na bázi prostaglandinů, dirupce vaku blan, nebo podání oxytocinu. I přes svojí šetrnost je stále tento zákrok velkým zásahem do přirozeného porodního procesu.\n\nHamiltonův hmat by neměl být prováděn při těchto závažných stavech:\n\n\n"}
{"id": "1043922", "url": "https://cs.wikipedia.org/wiki?curid=1043922", "title": "Zákony pro lidi", "text": "Zákony pro lidi\n\nZákonyprolidi.cz je internetový projekt společnosti AION CS. Zdarma nabízí archiv všech českých a československých právních předpisů ze Sbírky zákonů od roku 1945 až do současnosti jak v původním, tak i aktuálním znění.\n\nZdrojem dat jsou stejnopisy Sbírky zákonů zveřejňované podle § 12 zákona č. 309/1999 Sb., o Sbírce zákonů a o Sbírce mezinárodních smluv, na webu Ministerstva vnitra ve formátu PDF. PDF těchto stejnopisů jsou převedeny do textové podoby, označkovány, doplněny o metadata a indexaci podle katalogu oblastí práva.\n\n"}
{"id": "1043926", "url": "https://cs.wikipedia.org/wiki?curid=1043926", "title": "Sin Fang", "text": "Sin Fang\n\nSin Fang je projekt hudebníka Sindriho Már Sigfússona, který také působí jako zpěvák, kytarista a skladatel v islandské skupině Seabear.\n\nSindri je jakýsi netypický posel islandské indie scény. Jako teenager se věnoval ježdění na skateboardu a byl velmi zaujatý hip-hopovou hudbou. Ruce a dlaně má potetované barevnými nesmysly, které si sám navrhl. Jeho velkou vášní je vedle vizuálního umění, také fotbal a pizza, což z něho dělá jakýsi protiklad všech ve světě prezentovaných klišé o islandských mužích. Sindri nevzal do ruky kytaru dokud nedosáhl dvaceti let. Poté, co vystudoval uměleckou akademii, se odstěhoval do Londýna, kde si během nemoci pořídil svůj první přístroj na nahrávání prvotních hudebních pokusů. Sindri byl vždy zastáncem hesla “Udělej si sám”, což nakonec vedlo k vydání jeho prvotiny \"Clangour\", kterou vydal původně ještě jako Sin Fang Bous. Album vyšlo v roce 2009 u německého vydavatelství Morr Music a dočkalo se označení jako indie-rock s netypickými prvky.\n\nPo vydání alba následovalo koncertování v Evropě, Severní Americe a Brazílii.\n\nPoté, co si na \"Clangour\" nahrál všechny nástroje, došel Sindri k závěru, že by si na další album rád sestavil vlastní kapelu. Tu si nakonec utvořil ze svých přátel a členů kapel múm, Amiina či z jeho domácích Seabear. Nahrávalo se v jeho vlastním studiu a ve studiu Sigur Rós – Soundlagin studio. Druhá deska dostala název \"Summer Echoes\" a je více orientovaná pro živé hraní s kapelou. Nahrávka vyšla opět u německého Morr Music. Album obsahuje spoustu rychlých kytarových skladeb, ale i třeba intimní piánovou baladu \"Two Boys\". Prvním singlem z alba se stala skladba \"Because of Blood\" – euforický, orchestrální pop song, který slučuje epickou melodii s několika vrstvami sborové hojnosti. Singl vyšel jako limitovaný sedmipalec, obsahující coververzi skladby \"Landslide\" od Fleetwood Mac a další cover skladby \"The Only Living Boy In New York\" od Simon and Garfunkel. Obal pro album navrhl samotný Sindri se svou partnerkou Ingou Birgisdóttir.\n\nRoku 2012 vyrazil Sin Fang se svou kolegyní ze Seabear a spoluhráčkou v doprovodné kapele – Sóley na společné turné po Evropě.\n\nKoncem května roku 2012, vydal Sin Fang další nahrávku – EP s názvem \"Half Dreams\", které obsahuje bezesporu jedny z jeho nejlepších skladeb. Sindri o EP prohlásil: “tahle nahrávka je jakési předznamení léta”.\n\nV únoru roku 2013, vydal Sin Fang další dlouhohrající nahrávku s názvem \"Flowers\". Obsahuje jak popově založené skladby se silnými melodiemi (\"What’s Wrong With Your Eyes\" či \"Catcher\"), noisové kytary (\"See Ribs\"), Sindriho zpěv, který zní lépe než kdykoliv předtím a samozřejmě piáno a spoustu neobvyklých a originálních zvuků a ruchů. v Lednu roku 2014, jmenoval islandský časopis \"The Reykjavík Grapevine\" album \"Flowers\" nahrávkou roku 2013 a samotný Sindri se objevil na titulní obálce lednového vydání. Po vydání alba, vyrazil Sin Fang na společné evropské turné s islandským duem Pascal Pinon. Turné skončilo začátkem června v německém Berlíně a hned v září se Sin Fang vrhl na další štace. Tentokrát úplně sám s krabičkami a syntezátorem jako předskokan múm.\n\nSindri žije se svou dlouholetou partnerkou Ingou Birgisdóttir v islandském hlavním městě Reyjkjavíku.\n\njako Sin Fang Bous:\n\njako Sin Fang:\n\nAlba:\n\nEP a singly:\n\nse Seabear:\n\n"}
{"id": "1043927", "url": "https://cs.wikipedia.org/wiki?curid=1043927", "title": "Most Saint-Savin (Vienne)", "text": "Most Saint-Savin (Vienne)\n\nMost Saint-Savin (nazývaný také most Saint-Savin-sur-Gartempe nebo most Poitou) je gotický, kamenný, obloukový most přes řeku Gartempe v obci Saint-Savin v departmentu Vienne, v regionu Poitou-Charentes v západní Francii. Jedná se o dosud používaný silniční most pocházející z 12. – 13. století. Je zapsán v databázi francouzského ministerstva kultury (Base Mérimée) jako architektonická historická památka.\n\nMost má 5 pilířů šířky 4,5 m, 4,60 m, 4,88 m, 4,80 m a 11,64 m. Oblouky mostních polí mají rozpětí 8,58 m, 8,59 m, 10,36 m (hlavní pole), 8,90 m, 8,84 m a 5,75 m (viadukt na straně nábřeží s klášterem). Most je široký 4,85 m, šířka vozovky je 3 m. Přes řeku Gartempe spojuje obce Saint-Savin a Saint-Germain ve francouzském departmentu Vienne.\n\nV jeho blízkosti se nachází románský skvost z 11. století, klášter Saint-Savin-sur-Gartempe, který je od roku 1983 zapsán na Seznamu světového dědictví UNESCO.\n\nKlášter Saint-Savin-sur-Gartempe\n"}
{"id": "1043928", "url": "https://cs.wikipedia.org/wiki?curid=1043928", "title": "Jakub z Tunisu", "text": "Jakub z Tunisu\n\nJakub z Tunisu (?, Katalánsko – 1314, Tunis) byl španělský řeholník Řádu mercedariánských rytířů a mučedník.\n\nNarodil se v Katalánsku a po čase vstoupil do Řádu mercedariánských rytířů. Roku 1314 odešel do Tunisu osvobozovat křesťanské zajatce. Pracoval s Adolfem z Tunisu a Arnaldem z Rossinolu. Na cestě domů jejich loď byla zajata piráty a Jakub byl uvězněn. V zajetí sloužil ostatním vězňům a vyprávěl jim o Ježíši. Poté byl piráty zabit.\n\nJeho svátek je oslavován 16. prosince.\n\n"}
{"id": "1043930", "url": "https://cs.wikipedia.org/wiki?curid=1043930", "title": "Tony Cascarino", "text": "Tony Cascarino\n\nTony Cascarino (* 1. září 1962, Orpington) je bývalý irský fotbalový útočník.\n\nNarodil se nedaleko Londýna a hrál za anglické kluby, ale nastupoval za irskou reprezentaci, protože jeho dědeček z matčiny strany pocházel z Irska. Účastnil se mistrovství Evropy ve fotbale 1988, mistrovství světa ve fotbale 1990 (gólem v penaltovém rozstřelu proti Rumunsku přispěl k postupu Irů do čtvrtfinále) a mistrovství světa ve fotbale 1994. V roce 1988 vyhrál s Millwall FC Football League Second Division a postoupil do nejvyšší soutěže, s Chelsea FC hrál ve finále FA Cupu 1994. Pak působil ve Francii, s Olympique Marseille obsadil první místo v Ligue 2 v sezoně 1994/95 (kdy týmu kvůli úplatkářské aféře nebylo dovoleno postoupit do nejvyšší soutěže) a druhé místo v roce 1995/96, v obou případech byl nejlepším střelcem ligy. V roce 1998 zase pomohl k návratu do první ligy AS Nancy\n\nPo ukončení aktivní kariéry se živí jako profesionální hráč pokeru a komentátor fotbalových přenosů. V roce 2000 vydal autobiografii \"Full Time: The Secret Life of Tony Cascarino\", v níž otevřeně popsal své mimomanželské avantýry, užívání dopingu a závislost na hazardu. Také přiznal, že irské občanství dostal neoprávněně, protože jeho matka byla irským dědečkem adoptována, takže ve skutečnosti nemá ani kapku irské krve.\n\n"}
{"id": "1043931", "url": "https://cs.wikipedia.org/wiki?curid=1043931", "title": "Chuang Čchüan", "text": "Chuang Čchüan\n\nChuang Čchüan (, 903–965), byl čínský malíř žijící v období pěti dynastií a deseti říší v západočínské říši Pozdní Šu. Tvořil zejména v žánru květin a ptáků.\n\nChuang Čchüan používal zdvořilostní jméno Jao-šu ().\n\nChuang Čchüan pocházel z Čcheng-tu (v S’-čchuanu). Žil a tvořil v období pěti dynastií a deseti říší. Působil u císařského dvora říše Pozdní Šu v S’-čchuanu, významném kulturním centru tehdejší Číny.\n\nProslul jako výborný malíř žánru květin a ptáků, který se právě v 10. století výrazně rozvíjel. Maloval exotické květiny a rostliny, vzácné ptáky a zvířata chovaná v dvorských zahradách. Jeho obrazy založené na pečlivém pozorování, a charakteristicky jasně barevné, byly vzorem tzv. \"Chuang ťia fu kuej\", „velkoleposti typické pro Chuangovu školu“. Jeho tvorba kontrastovala s jemně kolorovanými tušovými obrazy květin a ptáků jižnětchangského malíře Sü Siho, působícími svěžím a nekonvenčním dojmem.\n"}
{"id": "1043932", "url": "https://cs.wikipedia.org/wiki?curid=1043932", "title": "Sü Si (malíř)", "text": "Sü Si (malíř)\n\nSü Si (, 886–975), byl čínský malíř žijící v období pěti dynastií a deseti říší v jihočínské říši Jižní Tchang. Tvořil zejména v žánru květin a ptáků.\n\nSü Si pocházel z Ťiang-ningu (v moderní době část Nankingu) z prominentní rodiny, nicméně nenastoupil úřednickou dráhu. Žil a tvořil v období pěti dynastií a deseti říší. Žil v jihočínské říši Jižní Tchang, významného kulturního centra tehdejší Číny.\n\nProslul jako výborný malíř žánru květin a ptáků, který se právě v 10. století výrazně rozvíjel. Maloval květiny, rostliny, zeleninu a ovoce i hmyz v zahradách, vodní ptáky a ryby v potocích. Jeho idylické, jemně kolorované, scenérie byly projevem svěží umělecké koncepce, nazývané \"Sü Si jie i\", „Sü Siho nekonvenční šarm“ a dávány do kontrastu k tvorbě dalšího jižnětchangského malíře Chuang Čchüana, působícího u císařského dvora státu Pozdní Šu v S’-čchuanu, na jihozápadě Číny.\n"}
{"id": "1043934", "url": "https://cs.wikipedia.org/wiki?curid=1043934", "title": "Adolf z Tunisu", "text": "Adolf z Tunisu\n\nAdolf z Tunisu (?, Katalánsko – 1314, Tunis) byl španělský řeholník Řádu mercedariánských rytířů a mučedník.\n\nNarodil se v Katalánsku a po čase vstoupil do Řádu mercedariánských rytířů. Roku 1314 odešel do Tunisu osvobozovat křesťanské zajatce. Pracoval s Jakubem z Tunisu a Arnaldem z Rossinolu. Na cestě domů byla jejich loď zajata piráty a Adolf byl uvězněn. V zajetí sloužil ostatním vězňům a vyprávěl jim o Ježíši. Poté byl piráty zabit.\n\nJeho svátek je oslavován 16. prosince.\n\n"}
{"id": "1043941", "url": "https://cs.wikipedia.org/wiki?curid=1043941", "title": "Minyas", "text": "Minyas\n\nMinyas nebo Minyás (starořecky \"Μινύας\", latinsky \"Minyas\") může být:\n\n"}
{"id": "1043942", "url": "https://cs.wikipedia.org/wiki?curid=1043942", "title": "Sü Si", "text": "Sü Si\n\nSü Si je čínské jméno více lidí:\n\n"}
{"id": "1043943", "url": "https://cs.wikipedia.org/wiki?curid=1043943", "title": "Větvičník slívový", "text": "Větvičník slívový\n\nVětvičník slívový (\"Evernia prunastri\" (L.) Ach.) je lišejník z čeledi terčovkovitých\n\nLupenitá větvená stélka vyrůstá v trsech z jednoho místa a vytváří tak na plochém podkladu keříčkovité na větvích až kulovité keříčky velikosti až 10 cm. Vrchní část stélky má barvu zelenošedou, spodní je bělavá.\n\nStélky jsou jedlé. Je možné je přidávat do chlebové mouky. V Turecku se užívá jako přísada do želé. V jižní Evropě se využívá jako surovina pro výrobu parfémů. Větvičník slívový má pozitivní účinky na horní cesty dýchací při dráždivém kašli.\n\nVětvičník slívový je rozšířen v lesích mírného pásma v severní polokoule, Francii, Španělsku, Portugalsku, středoevropských zemích a Severní Americe. V silně znečistěných oblastech chybí.\n"}
{"id": "1043945", "url": "https://cs.wikipedia.org/wiki?curid=1043945", "title": "Augustina od Nanebevzetí Panny Marie", "text": "Augustina od Nanebevzetí Panny Marie\n\nAugustina od Nanebevzetí Panny Marie byla španělská řeholnice Řádu mercedariánů.\n\nByla řeholnicí v klášteře Nanebevzetí Panny Marie v Seville, kde se každý den modlila k Pánu za obrácení hříšníků. Během svého života se jí mnohokrát zjevovala Panna Marie.\n\nJejí svátek je oslavován 3. října.\n\n"}
{"id": "1043946", "url": "https://cs.wikipedia.org/wiki?curid=1043946", "title": "Albignasego", "text": "Albignasego\n\nAlbignasego je italské město v provincii Padova v oblasti Benátsko.\n\nV roce 2013 zde žilo 24 806 obyvatel.\n\nAbano Terme, Casalserugo, Maserà di Padova, Padova, Ponte San Nicolò\n\nZdroj: \n\n"}
{"id": "1043950", "url": "https://cs.wikipedia.org/wiki?curid=1043950", "title": "Josef Smítka", "text": "Josef Smítka\n\nJosef Smítka (Joska, někdy uváděn jako Josef Smítko nebo Josef Smitko, 21. prosince 1919, Turnov – 27. března 1945, Terezín) byl český horolezec. Za druhé světové války odmítl nastoupit na nucené práce do Německa a skrýval se ve skalách Českého ráje. Po prozrazení a dopadení byl nacisty v Terezíně popraven.\n\nJosef (mezi přáteli známý jako Joska) Smítka se narodil 21. prosince 1919 v Turnově Josefovi a Marii Smítkovým jako jejich první a jediné dítě. Rodina vlastnila polovinu vily - dvojdomu (druhou část vlastnil bratr Marie Smítkové). Dům dodnes stojí v ulici Komenského v turnovské místní části Hruštice.\n\nOtec zastával vedoucí funkci na Československé poště v Turnově. Měl na starosti péči o telegrafní vedení. Rodina patřila k turnovské honoraci. Josef Smítka starší vlastnil první Aerovku ve městě. Ve třicátých letech měli automobily dva.\n\nJosef Smítka starší plánoval, že syn nastoupí na telekomunikační oddělení na poště jako jeho nástupce. Po ukončení turnovské měšťanky proto šel Joska do učení na telegrafního mechanika do Pardubic a později na průmyslovou školu.\n\nV roce 1936 došlo k prvnímu střetu s nacistickou mocí. Čtyři přátelé – Josef (Joska) Smítka, Fifan (Ladislav Vodháněl), Chroust (Vladimír Procházka) a Jiří Šíp šli po německé (dnes polské) straně Krkonoš ze Sněžky k boudě prince Jindřicha. Cestou potkali sedící skupinu čtyřiceti německých dívek v krojích Hitlerovy mládeže a vlajkou s hákovým křížem.\n\nKamarádi chtěli dívky pozlobit. Tři si stoupli před hlouček, vztyčili ruku v pěst (komunistické gesto) a čtvrtý je vyfotil. Pak pokračovali v cestě.\n\nPo chvíli je vyprovokované Němky dostihly a pustili se do nich. Překvapení kamarádi se nechali přemoct – dívky měly početní přesilu. Pomohlo, až když rozzuřený Smítka vytáhl nůž a začal s ním dívkám hrozit. Vůdkyně dívek se zalekla, Němky se stáhly a Češi díky tomu mohli utéct k české hranici.\n\nKdyž byli kus za československou hranicí, objevili se na hranicích příslušníci SA. Kdyby je dopadli v Německu, byli by zavřeni do koncentračního tábora. \n\nNedostatek pilotů měla v předválečných časech vyřešit akce 1000 pilotů republice., kterou organizovala Masarykova letecká liga a Aeroklub republiky Československé. Akce probíhala mezi roky 1935 a 1937. Smítka se jí zúčastnil v roce 1936 a stal se tak nejmladším československým pilotem.\n\nBěhem základní vojenské služby se v roce 1938 pokusil s letadlem přeletět do zahraničí. Byl ale zadržen a odsouzen do vězení.\n\nBěhem studia v Pardubicích se Smítka začal věnovat boxování. Boxování probíhalo v neděli, což ale kolidovalo s horolezectvím, se kterým začal v roce 1937. Oboje nestíhal. Dal přednost horolezectví, v čemž ho podporovala i jeho matka. Nosila mu do skal jídlo a jistila lanem.\n\nJeho horolezeckým působištěm byla především oblast pískovcových skal Českého ráje (zejména Hruboskalské skalní město – tzv. \"Skalák\"). Na jejich stěnách zaznamenal několik desítek prvovýstupů vyšší klasifikace a 46 nových objevil. Zapsal se zejména výstupy na \"Daliborku\" tzv. \"Kouřovou cestou\", přímou spárou na \"Rakev\" v Příhrazích nebo na \"Dominstein\".\n\nV roce 1939 se od republiky oddělilo Slovensko a vznikl Protektorát Čechy a Morava. Čeští horolezci proto nemohli jezdit do Vysokých Tater. České Švýcarsko, Teplicko či Adršpach se jako Sudety ocitly i se svými skalními městy v nacistickém Německu. Horolezci z Prahy se tak přesunuli do Sedmihorek do \"Skaláku\". S nimi přišla i tehdy třicetiletá Vlasta Štáflová.\n\nVlasta Štáflová byla spisovatelka (pohádky a dívčí romány) a horolezkyně. Její manžel, o 23 let starší malíř a grafik Otakar Štáfl měl několik let pronajatou turistickou chatu ve Vysokých Tatrách u Popradského plesa. Štáfl byl též ideový otec „Cintorínu“ pod Ostrvou. V roce 1939 byli oba nuceni z Tater odejít.\n\nSmítku si Štáflová oblíbila. Byl v příkrém rozporu s lázeňskou smetánkou z Prahy – většinou vzdělanými a zámožnými lidmi, kteří se drželi zpátky. Vévodil partě špinavých a roztrhaných kluků těsně po pubertě z dělnických rodin, často nezaměstnaných a s levicovým smýšlením. Sám Smítka utíkal ze zaměstnání, aby měl víc času na lezení. A navíc byl nejlepší lezec. Imponoval jí také svou povahou. Byl živelný, buřič a výtržník. Nevadilo jí ani, že býval hrubý a vulgární.\n\nSmítka ji bral do skal, zdolali společně \"Dračí stěnu\". Zkušenosti z tohoto zážitku zúročila Štáflová v knize pro děti Kavče z Dračích skal, která vyšla po její smrti v roce 1945. Absolvovala i jiné těžké výstupy, například \"Barthovu spáru\".\n\nMezi její nejtěžší prvovýstupy patří \"Východní spára\" na \"Strubichovu věž\" ve Skaláku, kterou zdolala 10. května 1940 spolu s Vladimírem Procházkou starším.\n\nŠtáflovou a Smítku dělily stavovské rozdíly. Za Štáflovou jezdili do lázní její ctitelé z Prahy (například boxer Jiří Janovský).\n\nSchůzky se spisovatelkou ukončil Smítkův odvod k totálnímu nasazení do Německa. Po jeho útěku a během ukrývání ve skalním městě již na předchozí vztah nenavázali.\n\nVlasta Štáflová zahynula i s manželem v poledne na Popeleční středu, dne 14. února 1945. Tehdy jejich dům v Praze zasáhlo bombardování spojeneckých letadel. Manželé se neodešli včas schovat do krytu.\n\nSmítku odvedli k totálnímu nasazení na práci do Německa. Svobodomyslný a vzpurný mladík ale z Německa po pouhém týdnu v létě roku 1944 utekl. Během útěku byl zatčen protektorátní policií na nádraží v Praze. Byl dopraven na Pracovní úřad. Při výslechu si vyžádal pauzu na toaletu. Stráž zůstala za dveřmi. Na nehlídaném místě se Smítka protáhl ve třetím (někde se uvádí čtvrté patro) podlaží budovy do úzkého světlíku, kterým utekl. Komínovým způsobem slezl do přízemí a vstupními dveřmi prošel na ulici.\n\nPo krátkém ukrývání v Praze se přesunul do \"Skaláku\" (z Prahy jel do Sedmihorek na kole), který dobře znal a věděl, kde se ukrýt. Nejčastěji pobýval v jeskyni na \"Slunečné věži\". I přes nebezpečí zatčení chodil Smítka do Turnova a do Železného Brodu do kina. Za tmy pak chodil i domů i přesto, že byl jejich dům kvůli vypsané odměně na Smítkovu hlavu hlídán českými četníky přestrojenými v civilu.\n\nBěhem druhé světové války zemřela jeho matka Marie (podle vzpomínek pamětníků spáchala sebevraždu). Jeho otec ještě za jejího života chodil s v té době padesátiletou bezdětnou učitelkou hry na klavír Marií Lamplovou, kterou si po smrti manželky vzal. Marie Lamplová - Smítková se pak o Josefa Smítku mladšího starala, kdykoliv přišel ze skal domů.\n\nNa podzim 1944 byl Smítkův úkryt v jeskyni pod \"Janovou vyhlídkou\" v blízkosti hradu Valdštejn vyzrazen. Horolezci si nedávali pozor, mysleli si, že je ve skalách nikdo nenajde. Karla Chluma a Bohumila Habra, kteří se též vyhýbali totálnímu nasazení, zatkli. Smítka se zachránil skokem ze skalního okna do šestimetrové hloubky a doprovázený střelbou z pušek četníkům unikl.\n\nV prosinci 1944 Smítka onemocněl. Měl vysoké teploty a zánět středního ucha. Uhodily silné mrazy a ve skalách tak nemohl zůstat. Ve dvě hodiny ráno se 29. prosince 1944 vydal domů. Kvůli zatemnění byla všude tma. Přesto se četníci o jeho návratu dozvěděli. Při přepadové akci vnikli do domu a pod pohrůžkou zastřelení donutili Josefa Smítku staršího ke spolupráci. Otočili ho čelem ke zdi a mířili na něho zbraněmi. Smítku mladšího pak objevili v podkroví ukrytého za komínem. Své selhání si pak jeho otec do konce života vyčítal, zatrpkl, uzavřel se.\nZatčení provedl Jan Šabatka (Jan Šabaka), který vlastnil v Turnově na Károvsku hospodu (hospoda stojí na křižovatce dodnes). Když Smítku vedli přes turnovské náměstí, tak se četníkům vysmekl a utekl. Četníci za ním stříleli. S pouty na rukou doběhl až k lávce přes Stebénku u dnešního turnovského Kulturního centra. Na lávce byl chycen.\n\nBěhem prosince 1944 byli též zatčeni i další horolezci, kteří se ukrývali ve skalách – Václav Chlum, Vladimír Procházka a německý antifašista Erich Schwarzbach. Prokázali jim přípravu železniční sabotáže (vykolejení vlaku u sychrovského tunelu) a šíření antifašistických letáků.\n\nHorolezce převezli do věznice v Jičíně – Valdicích (Kartouzy). Po výsleších byli na jaře roku 1945 posláni vlakem do koncentračního tábora Terezín. Jednalo se o běžný linkový spoj. Dozorci je nespoutali, okna vlaku byla dokořán. Horolezci plánovali, že vyskočí za jízdy z vlaku ven a utečou do Prachovských skal. K útěku nakonec nedošlo - příliš dlouho váhali.\n\nDo koncentračního tábora Terezín dorazili horolezci s označením „Rückkehr unerwünscht“, tedy „Návrat nežádoucí“. Proto byli bez soudu brzy ráno 27. března 1945 Josef Smítka, Václav Chlum, Karel Chlum a Erich Schwarzbach popraveni zastřelením. U Vladimíra Procházky někdo označení v jeho průvodních papírech vymazal. Jako jediný tak popravě unikl a na čtvrtém dvoře terezínské pevnosti se dočkal osvobození.\n\nJosef Smítka, po popravě jediného syna bezdětný, si po válce vzal na výchovu syna svého bratra (tedy bratrance Josefa Smítky mladšího) Aloise Smítku. Nechal ho vyučit na elektrikáře, zaplatil mu svatbu a začátkem padesátých let ho nechal i s jeho rodinou bydlet ve svém domě.\n\nPo smrti druhé manželky, Marie Lamplové - Smítkové, se Josef Smítka starší oženil po třetí. Bylo mu tehdy již 65 let. Jeho třetí žena byla o desítky let mladší a bydlela u něho původně v podnájmu. Chodil s ní ještě za života jeho druhé manželky. Chtěla dům pro svou dceru a na rodinu Aloise Smítky proto volala pod různými záminkami policii. Alois Smítka pak pod tlakem i s rodinou (manželka Marie a dvě dcery) z domu začátkem šedesátých let 20. století odešel.\n\nSmítka spolu s některými dalšími turnovskými horolezci zastával levicový životní postoj. K tomu též patřil odpor k německé okupaci. Během války se horolezci věnovali protiněmecké záškodnické činnosti, především šířili letáky. Chystali sabotáž – chtěli vykolejit vlak u sychrovského tunelu. Byli neopatrní, německé orgány je proto vypátraly, zatkly a popravily.\n\nPamětníci na Smítku vzpomínají jako na vzteklého rváče a hazardéra. Byl buřič a živelný výtržník. Často šel až do krajností. Vladimír Procházka vzpomíná, jak bez jakékoliv přípravy skákal na skokanském můstku na Kopanině nebo jezdil na sjezdovkách. Byl hrubý, vulgární a netolerantní. Rád provokoval, utíkal ze zaměstnání. Zároveň ale byl přátelský, hrdý a zásadový. Rád se věnoval a učil další generaci mladých horolezců. Procházka též zmiňuje četné známosti s dívkami a vstřícný vztah k alkoholu a cigaretám.\n\nPrvním literárním zpracováním (stylem četba pro mládež), které se skutečnému příběhu přibližuje nejvíce, je útlá kniha \"Kamarád ze skal\" od Josefa Štyrsy, z roku 1959, zejména poslední strana textu je však politicky zabarvená. Námitky k popisu Joskova vztahu s pražskými horolezci, které v knize očerňuje Štyrsa, zmínil Antonín Schier, v materiálu \"Svým synům o počátcích českého horolezectví\".. Oproti knize, stejnojmenný černobílý dokument Československé televize z roku 1974 (Mojmír Hošt) byl již silně politicky zneužitý. Jako neutrální lze v porovnání se starším dokumentem a novějším filmem označit grotesku Davida Svárovského: \"Tenkrát v ráji aneb damals im paradies\" z roku 2011.\n\nJosef Urban podle jeho osudů napsal knihu s názvem \"Tenkrát v ráji\", kterou vydalo nakladatelství Fragment. Kniha se ale setkala u pamětníků s kritikou ohledně nedostatečné věrohodnosti. Urban začal připravovat také stejnojmenný film, který zrežírovali Daniel Krzywoň, Peter Pálka a Lordan Zafranović. Smítku v něm hraje vodní slalomář Vavřinec Hradilek. Písně \"Skalák \"a titulní \"Tenkrát v ráji\" nazpívala pro film zpěvačka Radůza, vyšly na jejím albu \"Gaia\". Premiéra filmu proběhla 27. října 2016. Film se setkal s negativním ohlasem u filmové kritiky.\n\nVe dvacátých a třicátých letech patřila většina prvovýstupů na skály v Českém ráji horolezcům ze Saska. Až koncem třicátých let se do skal odvážili i horolezci z Turnovska. Josefa Smítku označovali jeho kolegové jako jednoho z nejlepších a nejtalentovanějších.\n\nV roce 1939 uskutečnil spolu s Fifanem (Ladislav Vodháněl) a Chroustem (Vladimír Procházka) první český výstup na \"Kobylu\" v Příhrazích.\n\nPak se chystali na prvovýstup na sousední skálu \"František\". V nožířské dílně Jaroslava Volejníka ukovali horolezecké kruhy z železných prutů, které zcizili na stavbách. Skálu slezli ze snadnější horní strany tak, že si jeden stoupnul druhému na ramena a zatloukl kruh do skály. Přední český alpinista Rudolf-Otto Bauše, který psal průvodce po příhrazských skalách, ale jejich postup odsoudil. Hrdý Smítka proto vylezl na skálu z těžší údolní strany. Tento prvovýstup již Bauše uznal.\n\nSmítka prosazoval takzvané „\"čisté lezení\"“. Horolezecká cesta byla podle jeho názoru kvalitní tehdy, když na ní bylo co nejméně umělých pomůcek. Často proto odstraňoval horolezecké skoby nebo kruhy a upřednostňoval jištění lanovými smyčkami a uzly ve větší míře, než bylo tehdy u horolezců obvyklé. Opatřil si proto různě silná lana. Smyčky dával do hodin a jako první i do spár. Používal i tkaničky do bot, které vázal na nejmenší výstupky. Smyčkovací techniku převzal od německých horolezců a využil ji v českých podmínkách měkkého pískovce.\n\nSmítka byl pověstný výstupy ve spárách. Takto zdolal například \"Rakev\" v Příhrazích. Lezl bosý, míval do krve rozedřené nohy a v rozervaných kalhotách se záplatami.\n\nSmítka byl též soutěživý. Jeho největším konkurentem v prvovýstupech byl pražský horolezec Dr. Zdeněk Mézl. Když Mézl zdolal obtížnou spáru na \"Otovu věž\" s bočním jištěním z protilehlého předskalí, tak jeho výstup neuznal a vylezl ji znovu a čistě. Prvovýstup byl nakonec přiznán Smítkovi.\n\nMézl vylezl prvovýstup \"Mézlova hrana\" na \"Maják\" ve \"Skaláku\". Hned po jeho prvovýstupu ji Smítka vylezl také za použití smyček, aniž by použil jediný Mézlův kruh. Mézlovy kruhy dokonce ze skály vytloukl a odnesl. Až po naléhání kamarádů je vrátil zpět.\n\nSmítka též vytyčil dnešní způsob slaňování, kdy je slaňovací kruh až pod hranou vrcholu skály. Důvody byly dva. Na kruzích umístěných na vrcholu skály se lano odíralo o hranu skály a ničilo se. Za válečných let nebylo snadné lano sehnat. Lanem se též odírala a ničila skála – vznikaly rýhy. Smítka proto vytloukl všechny své vrcholové kruhy a umístil je mnohdy půl metru pod vrcholovou plošinu do stěny. Často je proto těžší slanit, než vylézt nahoru.\n\nDo Smítkovy doby v Českém ráji byly nejtěžší cesty označovány číslicí VII. Když Smítka vylezl \"Kouřovou cestou\" na \"Daliborku\", otevřel dosud uzavřenou klasifikační stupnici obtížnosti a poprvé použil VIIb. Svou nejtěžší cestu na \"Dominstein\" označil jako VIIc.\n\nSmítka se též věnoval údržbě horolezeckých cest. Vyměňoval vadné kruhy (horolezci obvykle zajišťovali kruhy do skály jen dřevem, Smítka je ucpal olovem a zacementoval), zakládal vrcholové knížky. Osobně též prověřoval všechny začínající horolezce a přijímal je do cechu lezců, nebo je odmítal. Koho přijal, tomu se plně věnoval.\n\nPostupně tak vznikla \"horolezecká škola\". Mladí chlapci (žáci posledních ročníků základní školy) většinou z Rovenska pod Troskami a okolních vesnic vyráželi po škole do skal, kde je Smítka učil, jak správně lézt a pečovat o horolezecké cesty. Nosili mu též jídlo.\n\nSmítka je též autorem horolezeckého průvodce \"Český ráj pro horolezce\", který ale vyšel až po válce.\n\nSkála \"Dominstein\" nesla za socialismu Smítkovo jméno jako \"Smítkova skála\". Smítkovo jméno je též uvedeno jako první v řadě na Symbolickém hřbitově horolezců v Hruboskalském skalním městě v Českém ráji.\n\nV roce 2015 projednávalo turnovské zastupitelstvo možnost pojmenovat nově vzniklou ulici v areálu Maškovy zahrady jménem Josefa Smítky.\n\nK 70. výročí úmrtí Josky Smítky uspořádali hruboskalští horolezci poznávací soutěž (závod) \"O Smitkův poklad 2015\", je zde uvedený i seznam 108 cest Josky Smitky\n\n\n\n"}
{"id": "1043952", "url": "https://cs.wikipedia.org/wiki?curid=1043952", "title": "Zlatý set", "text": "Zlatý set\n\nZlatý set je v tenisové terminologii označení setu, v němž vítěz získal všechny body a soupeři nedovolil uhrát ani jednu vítěznou výměnu během sady. Výsledný poměr her 6–0 je tak dosažen minimálním možným počtem 24 bodů, když každý game vrcholil stavem 40:0. Na nejvyšší úrovni byl v historii tenisu zahrán pouze sedmkrát. \n\nPokud vítěz takto získá celý zápas, hovoří se o zlatém zápasu.\n\nNa vrcholné úrovni dosáhli zlatého setu čtyři ženy a dva muži. Poprvé se tak stalo na washingtonském turnaji v roce 1910, kdy čtyřnásobná grandslamová vítězka z dvouhry Američanka Hazel Wightmanová porazila krajanku Huiskampovou dokonce dvěma zlatými sety v zápase.\n\nPoté, co Jaroslava Švedovová uštědřila zlatý set Saře Erraniové ve Wimbledonu 2012, doplnil Ed McGrogan příběh otištěný v médiu \"Tennis.com\". Uvedl v něm, že se Švedovová, tehdy jako kvalifikantka, přiblížila zlatému setu již v zápase druhého kola memphiského Regions Morgan Keegan Championships 2006 proti sedmé nasazené Američance Amy Frazierové. V rozhodujícím momentu za stavu 5–0 a 40:0 – jeden míč od zisku zlaté sady –, ovšem zahrála dvojchybu. Statistiky však ukázaly nepravdivost tohoto tvrzení. Kazaška vyhrála „pouhých“ prvních 19 bodů úvodního setu, tedy pět míčů jí scházelo do zlatého setu. Sama však následně utržila dva kanáry, když zápas prohrála divokým výsledkem 6–1, 0–6 a 0–6.\n"}
{"id": "1043956", "url": "https://cs.wikipedia.org/wiki?curid=1043956", "title": "Translokon", "text": "Translokon\n\nTranslokon (\"protein-conducting channel\" – PCC) je komplex proteinů v membráně, který umožňuje přenos proteinů přes ni nebo do ní. \n\nU bakterií je tvořen převážně proteinem SecYE (SecY), který je umístěn na bakteriální cytoplazmatické membráně. Existuje i obdobně fungující Tat translokon. \n\nU eukaryotických organismů existuje hned několik translokonů. Ten nejznámější umožňuje přenos proteinů na membráně endoplazmatického retikula, tzv. kotranslační translokaci po vazbě ribozomu s SRP receptorem. Skládá se z několika Sec61 proteinů. Translokonem na vnější membráně chloroplastů tvoří Toc proteiny, na vnitřní membráně translokaci umožňují Tic proteiny. Mitochondriální membrány a přenos přes ně řídí komplexy Tim a Tom proteinů. Podobné označení „retrotranslokon“ se používá pro málo prozkoumaný kanál, jímž se z endoplazmatického retikula přenáší proteiny zpátky do cytosolu v ERAD dráze.\n"}
{"id": "1043957", "url": "https://cs.wikipedia.org/wiki?curid=1043957", "title": "Zuřivé slunce, bouřlivé nebe", "text": "Zuřivé slunce, bouřlivé nebe\n\nZuřivé slunce, bouřlivé nebe (\"Rabioso sol, rabioso cielo\") je mexický hraný film z roku 2008, který režíroval Julián Hernández podle vlastního scénáře. Snímek měl světovou premiéru na Mezinárodním filmovém festivalu Berlinale 6. září 2008, v ČR byl uveden na festivalu Febiofest v roce 2011. Většina filmu je černobílá, pouze v poslední třetině jsou některé scény barevné. Rovněž je film téměř beze slov a bez obvyklých dialogů. Jména hrdinů jsou uvedena až v závěrečných titulcích.\n\nNa začátku filmu se potkávají dívka Tatei a mladík Ryo, kteří poté mají spolu sex. Tatei krátce na to zmizí, zatímco Ryo spí. První polovina filmu se skládá z volně nebo i nesouvisejících scén, ve kterých mají muži sex. Ryo se v kině setkává s Kierim a zamilují se do sebe. Ale Tari, který také usiluje o Rya, ho v žárlivosti zabije a jeho tělo ukryje v jeskyni. Když to Kieri zjistí, začne hledat Rya a najde ho za pomoci El Corazón del Cielo (Nebeského srdce), mystické postavy, kterou představuje Tatei. Kieri zabije Tariho a sám sebe obětuje, aby svého milovaného přivedl zpět k životu. Nakonec se všichni tři muži setkávají pohromadě v jednom bytě.\n\n"}
{"id": "1043958", "url": "https://cs.wikipedia.org/wiki?curid=1043958", "title": "Sec61", "text": "Sec61\n\nSec61 je označení pro skupinu tří proteinů, které se účastní na stavbě translokonu v membráně endoplazmatického retikula. U savců je to Sec61α, Sec61β a Sec61γ, u kvasinek Sec61p/Ssh1p, Sec61β, Sec61γ.\n"}
{"id": "1043959", "url": "https://cs.wikipedia.org/wiki?curid=1043959", "title": "Češki magacin", "text": "Češki magacin\n\nČeški magacin je historická památkově chráněná budova, která se nachází v Novém Sadu, v srbské Vojvodině, v městské části Liman (nedaleko pláže Štrand, na adrese \"Bulevar despota Stefana 7\").\n\nObjekt byl vybudován krátce po první světové válce, kdy byly vztahy mezi Československem a Královstvím Srbů, Chorvatů a Slovinců velmi příznivé. Jako vhodná lokalita byla vybrána průmyslová zóna ve čtvrti Liman, která se nachází v jižní části města. Tehdy tudy vedla i železniční trať, která byla v 60. letech 20. století přeložena severně od historického centra města. Objekt nechala vybudovat československá vláda, která jej využívala buď jako překladiště zboží, směřujícího na sever, nebo jako překladiště zboží, které bylo do Jugoslávie dováženo z Československa. \n\nKonstrukce objektu je ocelová a tvoří ji dvě řady po jedenácti sloupech, uprostřed objektu je umístěn výtah. \n\nNa konci 90. let sídlil v budově populární \"NS klub\", v rámci něhož byly do objektu nastěhovány jako kulisa různé vyřazené východoevropské stroje, včetně letounu MiG-21. \n\nPro prostorný objekt, který byl v roce 2001 vyhlášen za památku, byla navrhována různá využití, např. jako jedna z budov Muzea současného umění, nicméně žádný z projektů nebyl realizován. Slouží jako depozitář Matice srbské a chátrá.\n\n"}
{"id": "1043960", "url": "https://cs.wikipedia.org/wiki?curid=1043960", "title": "Martin Richter (florbalista)", "text": "Martin Richter (florbalista)\n\nMartin Richter (* 31. října 1983) je český florbalový centr Pražského Tatranu Střešovice, do roku 2013 působící v české florbalové reprezentaci, za kterou nahrál 76 zápasů. Florbal začal hrát během studia na osmiletém gymnáziu, ve věku asi třinácti let, předtím hrál ještě fotbal. Mimo to je také specialistou na čokoládu.\n"}
{"id": "1043963", "url": "https://cs.wikipedia.org/wiki?curid=1043963", "title": "Synové hromu", "text": "Synové hromu\n\nBoanerges (\"synové hromu\") je příjmení, kterým byli apoštolové Jakub a Jan pro svou vášnivější, unáhleně horlivou povahu, nazváni Ježíšem, tak aby jejich pojmenování odráželo právě jejich věhlasnou prudkost. Řecká interpretace jejich příjmení je Βοανηργες (Boanérges). Tuto povahu dosvědčuje i jejich nápad svolat oheň z nebe na samaritánskou vesnici, v níž byli odmítnuti, protože směřovali do židovského Jeruzaléma. Mysleli, že za odmítnutí by měl hned následovat trest. Ježíš však byl proti násilí a tak místo souhlasu se Jakubovi dostalo výchovného pokárání. \n\nMarek 3,17\n\nLukáš 9,52–9,56\n"}
{"id": "1043964", "url": "https://cs.wikipedia.org/wiki?curid=1043964", "title": "Marcello Gandini", "text": "Marcello Gandini\n\nMarcello Gandini (* 26. srpna 1938) je italský automobilový designér, známý svou prací v designérském studiu Bertone. Proslavil se především návrhy Lamborghini Countach, Lamborghini Miura a Lancia Stratos. Gandini patří k trojici italských designérů, narozených v roce 1938, kde ho doplňují Giorgetto Giugiaro a Leonardo Fioravanti.\n\nV rozhovoru s Robertem Cumberfordem, redaktorem magazínu Automobile, z roku 2009 Gandini uvedl, že jeho návrhy jsou zaměřeny na stavbu vozidla, konstrukci, montáž a mechaniku, ne na vzhled. Gandini byl jedním z dvaceti pěti designérů nominovaných na automobilového designéra století.\n"}
{"id": "1043967", "url": "https://cs.wikipedia.org/wiki?curid=1043967", "title": "Modrásek černoskvrnný", "text": "Modrásek černoskvrnný\n\nModrásek černoskvrnný (\"Phengaris arion\") je druh vzácně se vyskytujícího motýla z rodu \"Phengaris\" který má komplikovaný vývoj označovaný jako obligátní parazitická myrmekofilie. Specializuje se na dva rozdílné zdroje potravy, na živnou rostlinu a symbiotické druhy mravenců.\n\nPalearktický druh vyskytující se od severu Pyrenejského poloostrova a jihu Velké Británie přes jih Skandinávie, Pobaltí, Západní a Střední Evropu, Balkán, jižní část evropského Ruska, Malou a Střední Asii a jižní Sibiř až po Koreji a Japonsko. Vyhynul v Nizozemsku a Anglii, do Anglie byl úspěšně nově vysazeny populace ze švédského ostrova Ölandu.\n\nV minulosti býval v České republice rozšířen po celém území a v současnosti přežívá jen na hrstce lokalit. Obvykle se jedná o mikropopulace několika desítek až stovek jedinců. Za hojnější lze jeho výskyt považovat jen na východě Moravy, ve Vsetínských vrších a v Bílých Karpatech.\n\nNejvětší modrásek žijící v ČR, jeho přední křídla dosahují rozpětí 35 až 40 mm. Na svrchní straně křídel mají motýli modravý nádech (samci mnohem silnější) a spodní stranu mají světle hnědou. Od ostatních druhů příbuzných modrásků se liší především dvěma řadami černých skvrn u okraje na spodní straně zadních křídel a výraznými skvrnami na horní straně předních křídel.\n\nVýskyt tohoto druhu je svázán s nehnojenými, extenzivně spásanými pastvinami, vřesovišti a nízkostébelnými stepmi se slabým zapojením porostů, případně s travnatými plochami s nízkými rostlinami které bývají ob dva nebo tři roky sesečeny nebo spaseny. Vyhýbá se loukám s homogenním porostem které se sečou jednou nebo vícekrát ročně. Nejlépe se mu daří na lokalitách s nedávno ukončenou hospodářskou činností, na svažitých členitých místech situovaných k jihu nebo jihozápadu a s jen nesouvisle zapojeným bylinným patrem a vyvinutým mechovým pokryvem. Takové prostředí je nejvhodnější pro růst jeho živných rostlin mateřídoušky i dobromysli obecné a pro život hostitelských mravenčích kolonií rodu \"Myrmica\". Pokus se životní podmínky na stanovišti rapidně zhorší, modrásek černoskvrnný obvykle vyhyne. Není schopen přesídlit na větší vzdálenost, létá nejdále 2 km od místa vylíhnutí.\n\nDruh vytváří jen jednu generaci ročně, v podhorských podmínkách Západních Karpat žijí jeho dospělci od konce června do poloviny srpna. V té době se samice musí spářit a naklást vajíčka, obvykle je dává jednotlivě do nerozvinutých vrcholových částí květenství živných rostlin. Je-li v květenství více vajíček dojde mezi housenkami ke kanibalismu a přežívá pouze jedna.\n\nHousenka vyžírá semeníky květů a celkem rychle prodělá instary. Po třetím sleze z mateřské rostliny a na zemi začne ze speciální žlázy na zádech vylučovat směs cukrů a aminokyselin, láká tak mravence aby ji odnesli do mraveniště; jinak zahyne. Nejčastěji ji adoptuje dělnice druhu \"Myrmica sabuleti\" nebo \"Myrmica scabrinodis\". Zásadní podmínkou je, aby housenka nebyla od mraveniště vzdálená více než 2 m, což je akční rádius mravenců tohoto rodu.\n\nV mraveništi je housenka uložena do oddělení mezi larvy, mravenci ji nekrmí ale chrání před případnými parazity. Housenka se sama živí larvami a kuklami svých hostitelů pro které produkuje medovici podobně jako mšice. Jedna během svého vývoje sežere asi 230 potenciálních mravenců, větší počet housenek mraveniště úplně zlikviduje. Během zimy housenka společně s mravenci hibernuje. S nástupem léta se zakuklí a po třech týdnech se z kukly vylíhne imago které musí před mravenci utéct. V době opouštění mraveniště má na křídlech dlouhé šupiny které ho chrání před útočícími mravenci. Samci se líhnou o málo dříve před samicemi.\n\nHousenku modráska černoskvrnného přijmou do svého hnízda téměř všechny druhy mravenců rodu \"Myrmica\", jsou však značné rozdíly v počtech přežití. Mnohá mraveniště tohoto rodu jsou tak málo početná, že jen stěží uživí jednu housenku.\n\nModrásek černoskvrnný je celoevropsky ustupující druh. Tuzemský výskyt tohoto motýla, v minulosti zcela hojného, se zmenšil do několika drobných populací na malém počtu lokalit v podhorských oblastech. Světlou výjimkou jsou některá horská údolí v Karpatech na východě Moravy kde v CHKO Beskydy a CHKO Bílé Karpaty ještě přežívají životaschopné populace.\n\nHlavní příčinou tohoto burcujícího jevu jsou hluboké změny ve využívání zemědělské krajiny. Intenzifikací zemědělství s nadužíváním hnojiv, melioracemi a získáváním orné půdy na úkor luk, pastvin a ladem ležících pozemků i nepromyšleným zalesňováním byli dříve hojní živočichové zbavení svých přirozených biotopů.\n\nTento druh modráska je chráněný legislativou EU i ČR. Je začleněn do Bernské úmluvy (přílohy č. II), podle IUCN je téměř ohrožený (NT), v „Červeném seznamu bezobratlých ČR z roku 2005“ je shodně jako ve „vyhlášce MŽP ČR č. 395/1992 Sb. ve znění vyhl. č. 175/2006 Sb.“ zařazen mezi kriticky ohrožené druhy (CR).\n"}
{"id": "1043969", "url": "https://cs.wikipedia.org/wiki?curid=1043969", "title": "Glukosidáza I", "text": "Glukosidáza I\n\nGlukosidáza I (GluI, též α-glukosidáza I) je hydrolytický enzym, který katalyzuje první krok úprav (trimmingu) N-glykanu. Ten je nejprve v procesu N-glykosylace připojen na cílový protein a následně podléhá dodatečným úpravám. V tomto prvním kroku, katalyzovaném GluI, je odstraněna terminální glukóza, jež je na zbytek N-glykanu připojena α(1→2)-glykosidickou vazbou mezi první a druhou glukózou. Samotný glukosidáza I je transmembránový protein o velikosti 80–110 kDa s rozsáhlou C-terminální doménou směřující do lumen ER. Odstranění této glukózy uvolňuje oligosacharyltransferázu (OST) z vazby na glykoprotein. V následující fázi se ke slovu dostává glukosidáza II.\n\nInhibitorem GluI je castanospermin a deoxynojirimycin. \n"}
{"id": "1043977", "url": "https://cs.wikipedia.org/wiki?curid=1043977", "title": "Car Designer of the Century", "text": "Car Designer of the Century\n\nCar Designer of the Century (česky \"automobilový designér století\") bylo mezinárodní ocenění udělené nejvlivnějšímu návrháři automobilů dvacátého století. Na proces volby dohlížela Global Automotive Elections Foundation.\n\nVítěz, Giorgetto Giugiaro, byl vyhlášen na galavečeru 18. prosince 1999 v Las Vegas.\n\nVýběr začal s 25 kandidáty uvedenými v seznamu níže\n\nDalším krokem bylo redukování seznamu na pouhých pět kandidátů. To provedla porota složená z 132 profesionálních automobilových novinářů z 33 zemí světa. Prezidentem jury byl Baron Montagu of Beaulieu. Výsledek byl oznámen v listopadu 1999. Z výsledných pěti kandidátů byl porotou na základě hlasování vybrán celkový vítěz.\n\n"}
{"id": "1043979", "url": "https://cs.wikipedia.org/wiki?curid=1043979", "title": "Babylon 5: Třetí prostor", "text": "Babylon 5: Třetí prostor\n\nBabylon 5: Třetí prostor (v anglickém originále Babylon 5: Thirdspace) je americký televizní film z roku 1998, v pořadí třetí film vztahující se ke sci-fi seriálu \"Babylon 5\". Snímek režíroval Jesús Salvador Treviño, scénář napsal J. Michael Straczynski, autor celého seriálu. Premiérově byl vysílán 19. července 1998 na televizní stanici TNT.\n\nDěj filmu se odehrává v roce 2261, chronologicky je zařazen do průběhu čtvrté řady seriálu \"Babylon 5\", do období mezi dvěma válkami. Dle přítomnosti velvyslankyně Delenn a doktora Franklina na stanici a vzhledem ke změně uniformy náčelníka bezpečnosti Zacka Allana patří příběhově mezi díly „The Illusion of Truth“ a „Atonement“.\n\nPosádka stanice Babylon 5 nalezne v hyperprostoru neznámý driftující artefakt obrovských rozměrů, který nechá přitáhnout ke stanici. Na výzkumu předmětu začnou pracovat xenoarcheologové společnosti Interplanetary Expeditions. Jejich vedoucí, doktorka Elizabeth Trentová, však nemá příliš velký zájem o zjištěných informacích informovat kapitána Sheridana. Po příletu artefaktu je však část obyvatel stanice ovlivněna telepatickými signály. Personál stanice nakonec, i díky Lytě Alexanderové, která má informace od Vorlonů, zjistí, že artefakt je obrovská brána do paralelního vesmíru, po jejíž aktivaci a otevření průchodu začnou přilétat k Babylonu 5 lodě silně nepřátelské telepatické rasy, která druhý vesmír obývá. Snaha o zničení brány není úspěšná, Babylon 5 se ale dokáže s pomocí flotily spřátelených lodí, včetně minbarských křižníků, ubránit první útoční vlně; přesto má silné ztráty. Sheridan pronikne do vnitřního prostoru artefaktu, kde nainstaluje termonukleární bombu, po jejíž explozi je brána nakonec zničena.\n\n"}
{"id": "1043983", "url": "https://cs.wikipedia.org/wiki?curid=1043983", "title": "Glukosidáza II", "text": "Glukosidáza II\n\nGlukosidáza II (GluII) je hydrolytický enzym, který v lidských buňkách katalyzuje odstranění (trimming) druhé a třetí glukózy z N-glykanu na N-glykoproteinech. Je to heterodimerní enzym přítomný v endoplazmatickém retikulu.\n\nPoté, co glukosidáza I odštěpí první glukózu, přijde na řadu GluII, která štěpí α-1,3 vazby mezi dvěma vnitřními glukózovými podjednotkami a mezi nejvnitřnější glukózou a navazující manózou. První zmíněná reakce umožňuje asociaci glykoproteinů s ER chaperony, calnexinem a calretikulinem, potažmo také s ERp57 disulfid izomerázou. Tyto enzymy umožňují ER proteinům zaujmout správnou prostorovou konformaci, tedy složit se. Když proběhne i druhý krok, tato asociace s proteiny se ztratí. Je možné ji však znovu obnovit, je-li třeba, a to opětovným dodáním glukózové podjednotky pomocí enzymu (UDP-glukóza glykoprotein:glukosyl transferáza). To nastává zejména v případě, kdy se při první asociaci s chaperony nepodařilo dosáhnout korektního prostorového uspořádání. \n\nV tzv. calnexinovém cyklu je protein do doby, než se správně složí, případně pokud tzv. manózový časovač (buď ER manosidáza I, nebo EDEM) neodstraní jednu z devíti manóz, což spouští ERAD dráhu degradace špatně složených proteinů. Část manóz je však zřejmě odstraněna tak či tak v dalších krocích. \n"}
{"id": "1043988", "url": "https://cs.wikipedia.org/wiki?curid=1043988", "title": "Kalnexin", "text": "Kalnexin\n\nKalnexin (též calnexin) je protein přítomný uvnitř endoplazmatického retikula, s transmembránovou doménou a se schopností vázat vápník (calcium, Ca). Je to lektin, který se váže na N-glykany čerstvě vyrobených (do ER translokovaných) glykoproteinů, jež byly v procesu dozrávání zbaveny prvních dvou glukózových podjednotek (pomocí glukosidázy I a glukosidázy II), a pomáhá jim sbalit se a dosáhnout správného prostorového uspořádání. Proto je to zástupce chaperonů, podobně jako kalretikulin, který se na tomto procesu také účastní. Součástí tohoto systému je i oxidoreduktáza ERp57. \n\nV souvislosti s kalnexinem se mluví o tzv. kalnexinovém cyklu, v němž je protein do doby, než se správně složí, případně pokud tzv. manózový časovač (buď ER manosidáza I, nebo EDEM) neodstraní jednu z devíti manóz, což spouští ERAD dráhu degradace špatně složených proteinů. Calnexinový cyklus funguje tak, že kalnexin asociuje s proteiny, pokouší se dosáhnout jejich správného složení, uvolní je a následně dochází k odstranění třetí glukózy pomocí glukosidázy II. Je-li protein stále nedostatečně složen, glukóza je opět přidána pomocí specifické glukosyltransferázy a proběhne nové kolo asociace s kalnexinem.\n"}
{"id": "1043990", "url": "https://cs.wikipedia.org/wiki?curid=1043990", "title": "Into the Infernal Regions of the Ancient Cult", "text": "Into the Infernal Regions of the Ancient Cult\n\nInto the Infernal Regions of the Ancient Cult (v překladu \"Do pekelných krajů starodávného kultu\") je debutní studiové album kolumbijsko-americké black metalové skupiny Inquisition z roku 1998, které vyšlo u kolumbijského vydavatelství Sylphorium Records. Vyšlo jako vinylové LP, CD, digipak a audiokazeta.\n\n\n\n"}
{"id": "1043992", "url": "https://cs.wikipedia.org/wiki?curid=1043992", "title": "TJ Spartak Valašské Klobouky", "text": "TJ Spartak Valašské Klobouky\n\nTělovýchovná jednota Spartak Valašské Klobouky je moravský fotbalový klub z Valašských Klobouk, který byl založen roku 1925. Jeho prvním předsedou byl Karel Matyáš. Od sezony 2011/12 klub nastupuje v I. A třídě Zlínského kraje – sk. A (6. nejvyšší soutěž).\n\nOd sezony 1994/95 do konce divizní sezony 1995/96 vystupoval jako B-mužstvo Slušovic.\n\nJako vítěz Moravsko-Slezské Divize D v ročníku 1995/96 se klub probojoval do třetí nejvyšší soutěže, Moravsko-Slezské fotbalové ligy. Zde už vystupoval pod názvem FC Alfa Valašské Klobouky. Během podzimu 1996 se odhlásil a jeho výsledky byly anulovány. V následujících 10 sezonách se probíjel okresními soutěžemi Zlínska, aby se v sezoně 2006/07 vrátil vítězstvím v Okresním přeboru do krajských soutěží.\n\nZdroj: \n\n\nPoznámky:\n\n"}
{"id": "1043994", "url": "https://cs.wikipedia.org/wiki?curid=1043994", "title": "Den opic", "text": "Den opic\n\nDen opic je neoficiální svátek, jenž se slaví 14. prosince. Přestože se týká především opic, oslavuje i další primáty kromě lidí, jako např. lidoopy, nártouny a lemury. \n\nPočátek oslav pochází z roku 2000, kdy umělec Casey Sorrow, tehdy student umění na Michiganské státní univerzitě, v žertu vepsal do kamarádova kalendáře \"Monkey Day\" (Den opic), který pak poprvé oslavili s dalšími studenty univerzity. Známou se akce stala v okamžiku, kdy Sorrow se svým spolužákem z oboru, Erikem Millikinem, začali svátek zpracovávat ve svých dílech a komiksu \"Fetus-X\", a propagovat jej spolu s dalšími umělci na internetu.\n\nOd té doby se svátek slaví mezinárodně, např. v USA, Kanadě, Německu a ve Spojeném království.\n\nPřáníčka firmy Hallmark jej popisují jako \"den, kdy se doporučuje páchat lumpárny\" (v anglickém originále: monkey business). Den se slaví především maškarními večírky, které by měly přitáhnout pozornost k otázkám spojeným s opicemi a lidoopy, jako je například výzkum, práva zvířat a evoluce. Často se pořádají soutěže o nejlepší kostým, o nejrychleji upletenou figurku opice anebo kdo se dokáže jako opice nejdéle chovat. Svátek prakticky ruší hranice mezi náboženstvími, poskytuje příležitost podělit se o opičí příběhy nebo se zamyslet nad našimi opičími příbuznými. Mezi další činnosti vykonávané na Den opic patří nákupní horečka, kdy se shání oblečení ve stylu Opičáka Julia, kreslené postavy vytvořené Paulem Frankem, konzumace zmrzliny Chunky Monkey od americké mlékárenské společnosti Ben & Jerry's anebo výlet do zoo.\n\nBěhem oslav Dne opic se s oblibou pouští filmy ze série Planeta opic a písně s opičí tematikou, jako např. \"The Monkey Time\" od Major Lance. K pátému výročí Dne opic byl v roce 2005 uveden v premiéře film King Kong režiséra Petera Jacksona. \n\nČasto se také vybírají peníze na záležitosti spojené s primáty. V roce 2008 se uskutečnila umělecká akce spojená s dražbou na podporu zvířecího útulku Chimps Inc., během nichž se vystavovala díla umělců z řad lidí i lidoopů - autory některých pláten byli šimpanzi Jackson and Kimie, kteří v útulku žili. Detroitská galerie Biddle Gallery v roce 2008 Den opic slavila výročním prodejem umění Dne opic, přičemž ke každé koupi patřil banán zdarma. Roku 2013 slavila Mezinárodní liga pro ochranu primátů (International Primate Protection League) Den opic i výběrem peněz na ochranu přírody tak, že nabízela kurzy kresby gibona Garyho naživo.\n\nPřední umělci zabývající se webovými komixy, jako je Rob Balder či David Malki, k výročí Dne opic vytvářejí tematické komiksy a další výtvarná díla. \n\nPro rok 2013 vytvořil americký umělec a humorista Eric Millikin sérii mail artu, kdy poslal přání ke Dni opic na adresu Koko, gorily znakové řeči, a prezidenta Baracka Obamy. O rok dříve vydal novinový časopis \"USA Weekend\" sérii 12 maleb od Millikina v článku \"12 hvězd Dne opic\", kterým posloužily jako inspirace opice vyslané do vesmíru v raketách, čímž pomohly otevřít cestu letům s lidskou posádkou.\n\nCasey Sorrow rovněž udržuje obsáhlý blog \"Opice ve zpravodajství\" (Monkeys in the News) věnující se mj. příběhům o opičích útocích, pašování opic a vědeckým výzkumům opic.\n\n"}
{"id": "1043998", "url": "https://cs.wikipedia.org/wiki?curid=1043998", "title": "Magnificent Glorification of Lucifer", "text": "Magnificent Glorification of Lucifer\n\nMagnificent Glorification of Lucifer (v překladu \"Velkolepé velebení Lucifera\") je třetí studiové album kolumbijsko-americké black metalové skupiny Inquisition z roku 2004, které vyšlo u německého vydavatelství No Colours Records. Vyšlo jako vinylové LP, CD, digipak a audiokazeta.\n\n\n\n"}
{"id": "1044001", "url": "https://cs.wikipedia.org/wiki?curid=1044001", "title": "Pedagogická evaluace", "text": "Pedagogická evaluace\n\nPedagogická evaluace je vědní disciplína, která se zabývá sběrem a vyhodnocováním dat, týkajících se kvality vzdělávání, jak přímo ve školách, tak v rámci celého vzdělávacího systému. Pedagogická evaluace se tedy nezabývá pouze školním hodnocením, ale také zlepšováním a upravováním vzdělávacích strategií. Tzn., že vyvolává očekávané změny. Důležitou roli v procesu evaluace hraje také názor hodnotitele, tedy to, co hodnotitel vnímá jako dobré nebo špatné. V evaluačním procesu se využívá převážně kvantitativní měření a kvalitativní se odsouvá do pozadí.\n\nV obecné rovině se jedná o synonym, ale v pedagogice jsou tyto pojmy nepatrně rozdílné. Evaluace je široký odborný pojem, který zahrnuje teorii, metodologii a praxi veškerého hodnocení různých pedagogických jevů. Hodnocení se využívá v konkrétnějších případech, např. hodnocení žáků, hodnocení práce učitelů.\n\nVnější evaluace má velký potenciál postihovat řadu ukazatelů práce školy, ale těžko díky ní získáme data o rozhodujících pedagogických a dalších procesech v životě školy, právě zde má silnější potenciál vnitřní evaluace (\"autoevaluace\"). Je nutno hledat rovnováhu mezi tím, co z autoevaluace činí vnitřní prostředek rozvoje školy a mezi požadavkem, aby byla autoevaluace rozvíjena jako široký proces, v němž je zajištěn explicitní vztah mezi interním a externím hodnocením, vztah mezi školou a jejím širším vnějším prostředím. Jen obě společně mohou tvořit zdravý systém pro rozvoj školy. Např. v Dlouhodobém záměru vzdělávání a rozvoje vzdělávací soustavy České republiky (2005) se zdůrazňuje autoevaluace školy jako jeden z nejdůležitějších vstupů pro externí hodnocení školy Českou školní inspekcí. Jak data získaná z vnější evaluace, tak data získaná při autoevaluaci mohou mít nejen značný význam pro ucelenější poznání stavu sledované reality školního života, ale v důsledku i pro úspěch případných snah poznaný stav reality měnit.\n\nV posledních letech se začal v různých vyspělých školských systémech klást důraz na snahu škol generovat ve škole vlastními silami data, která se bezprostředně týkají práce školy samé. Tato data slouží k reflexi vlastní práce, k jejímu hodnocení, k interpretaci reality školního života, k diskuzím, zda a jak věci ponechávat v jejich existujícím stavu či je měnit směrem k vyšší kvalitě = pro tyto procesy je termín „autoevaluace školy“. Je to kolektivní proces zjišťování dat o předem dohodnutých aspektech práce školy, na kterém se podílejí předem dohodnutí zástupci různých skupin aktérů školního života. Je realizována prostřednictvím různých metod a technik, výsledky jsou ve škole interně diskutovány, podle toho se škola dále rozhoduje, jaké kroky podnikne.Je to proces, který se periodicky opakuje a který, má-li být úspěšný, je nutno řídit.V dobrém případě je autoevaluace základem pro plánování rozvoje školy.\n\nAutoevaluační smyčku, která posunuje organizaci jako celek k vyšší kvalitě, lze charakterizovat následujícími kroky: analýza vlastní situace v řízení kvality; plánování opatření k zlepšení kvality; realizace opatření k zlepšení kvality; vyhodnocení účinnosti plánovaných a realizovaných opatření; plánování nových opatření k dalšímu zlepšování kvality\n\nNa autoevaluaci bývá nahlíženo jako na:\n\n\n\nznalosti věci\n\n\n\nEvaluace není jednorázový akt, ale má více kroků. Je to ucelený proces, který by se dal nazvat jako „proces řízení kvality“ na úrovni organizace či jednotlivce.\n\nSkládá se ze tří fází: \n\nCílem evaluace je kontrola průběhu aktivit a následné objevení slabých míst, za účelem zlepšení.\n\nHlavním vnějším evaluátorem v České republice je Česká školní inspekce. Jedná se o státem řízený orgán, který pracuje na základně objednávky ministerstva nebo stížnosti rodičů. Hlavní podstatou této činnosti je zaručení odpovědnosti škol vůči veřejnosti. \n\nVýsledky hodnocení Českou školní inspekcí zaznamenané v inspekční zprávě, jsou velmi důležitou informací nejen pro státní správu, ale i pro samotnou školu. Jsou jí důležitou zpětnou vazbou a východiskem pro další práci. Hodnocení tohoto inspekčního orgánu vychází ze studia materiálů a závěrů z pozorování, které ne vždy umožňuje proniknout do podstaty problémů. Proto by jedním z nových podkladů pro její práci měla být zpráva o vnitřním hodnocení školy. Dle Národního programu rozvoje vzdělávání by ČŠI neměla plnit jen funkci kontrolní, ale zabývat se i činností poradenskou a konzultační, a pomáhat tak školám v zavádění jejich vnitřní evaluace, a tím i tzv. \"evaluační kultury\".\n\nDalším evaluátorem mohou být i samotní rodiče studentů, kteří přinášejí podnětné připomínky a kritiku.\n\n\n"}
{"id": "1044003", "url": "https://cs.wikipedia.org/wiki?curid=1044003", "title": "Nyctophobic", "text": "Nyctophobic\n\nNyctophobic (v překladu \"nyktofobický\", nyktofobie je chorobný strach ze tmy) je německá grind/death metalová kapela. Byla založena roku 1986 v Mannheimu bubeníkem Tomem Willem, kytaristou Chrisem Klimmerem a baskytaristou Markusem Zornem. Později se k nim přidal zpěvák Stephen Wilkenson. Texty byly orientovány na sociální tematiku, popř. politiku.\n\nV roce 1994 vyšlo mini-LP s názvem \"Negligenced Respect\". Debutní studiové album se zrodilo v roce 1996 a mělo název \"War Criminal Views\".\n\nV roce 2009 kapela zanikla.\n\n\n\n\n\n\n+ několik split nahrávek\n\n"}
{"id": "1044011", "url": "https://cs.wikipedia.org/wiki?curid=1044011", "title": "Morbid Records", "text": "Morbid Records\n\nMorbid Records bylo německé hudební vydavatelství se sídlem v Drebkau (od roku 2006 v Chotěbuzi). Specializovalo se na death metalovou a grindcoreovou hudbu.\nMezi nejznámější kapely tohoto vydavatelství patřily Krabathor (ČR), Hypnos (ČR) a Haemorrhage (Španělsko).\n\nSeznam vybraných kapel, které měly s firmou Morbid Records smlouvu.\n\n"}
{"id": "1044023", "url": "https://cs.wikipedia.org/wiki?curid=1044023", "title": "Martin Šrejl", "text": "Martin Šrejl\n\nMartin Šrejl (* 26. ledna 1965, Plzeň) je bývalý český fotbalový útočník.\n\nV československé lize hrál za Bohemians Praha. Nastoupil v 5 ligových utkáních a dal 1 gól. V 1. lize debutoval 4. března 1990. V nižších soutěžích hrál za SK Alfa Brandýs nad Labem, 1. FC Brümmer Česká Lípa a FK Chmel Blšany.\n\n"}
{"id": "1044024", "url": "https://cs.wikipedia.org/wiki?curid=1044024", "title": "Obscenity", "text": "Obscenity\n\nObscenity (v překladu \"obscenita\", znamená nemravnost, oplzlost, necudnost) je německá death metalová kapela z Oldenburgu v Dolním Sasku. Byla založena roku 1989.\n\nV roce 1992 vyšlo první demo s názvem \"Age of Brutality\". Debutní studiové album se zrodilo ve stejném roce a mělo název \"Suffocated Truth\".\n\n\n\n\n"}
{"id": "1044031", "url": "https://cs.wikipedia.org/wiki?curid=1044031", "title": "Kaple Čtrnácti svatých pomocníků (Nové Město nad Metují)", "text": "Kaple Čtrnácti svatých pomocníků (Nové Město nad Metují)\n\nKaple Čtrnácti svatých pomocníků je římskokatolická kaple v Novém Městě nad Metují.\n\nKaplička starého původu stojí na jihovýchodním okraji rovinné loučky přiléhající k hradnímu příkopu rozvalin hradu Výrov na straně jedné a dotýká se zářezu staré úvozové cesty vedoucí z Klopotovského údolí od řeky Metuje, na straně druhé.\n\nKaple prošla větší opravou v roce 1938 a znovu byla opravena obcí v roce 2002, kdy byla nově vymalována.\n\nV sousedství stojí dřevěné velkopáteční kříže.\n\nBohoslužby se v kapli nekonají.\n\n"}
{"id": "1044043", "url": "https://cs.wikipedia.org/wiki?curid=1044043", "title": "Eunus", "text": "Eunus\n\nEunus byl vůdce povstání otroků, k němuž došlo na Sicílii ve 2. století př. n. l.. Jednalo se o tzv. první válku otroků (135–132 př. nl.) v římské provincii Sicílie.\n\nO jeho životě je známo jen málo. Údajně pocházel z Apamey na území Sýrie a do otroctví byl prodán jako válečný zajatec. Jeho majitelem byl Dámofilos ze sicilského města Enna, který byl známý krutým zacházením se služebnictvem. Eunus se pro svou inteligenci a znalost magie stal pro ostatní otroky autoritou a naplánoval jejich vzpouru. Jedné noci v roce 136 př. n. l. se překvapivým útokem zmocnily čtyři stovky vzbouřených otroků Enny a pobily své pány. Zhruba v téže době došlo na jižním pobřeží ostrova k dalšímu povstání, které vedl Kleón, původem z Kilikie. Eunus se s ním spojil a dal mu funkci vrchního velitele svého vojska. Sám se nechal korunovat králem a přijal jméno Antiochos podle tradičních syrských panovníků (toto jméno se našlo na řadě mincí, které nechal razit). \n\nNový stát byl založen na kultu bohyně úrody Atargatis a Eunově pověsti člověka s nadpřirozenými schopnostmi (Florus například uvádí, že dokázal chrlit oheň). Otrokářství ovšem nebylo úplně zrušeno, Eunus propustil pouze svoje stoupence. Povstalci, jejichž počet se v dobových pramenech uvádí jako 70 000 až 200 000, ovládli většinu Sicílie a dokázali se dlouho bránit útokům Římanů. Senát nakonec učinil Sicílii konzulskou provincií a Publius Rupilius dostal k dispozici silnou armádu, s níž se mu roku 132 př. n. l. podařilo vzpouru potlačit. Eunus byl zajat a uvězněn ve městě Morgantina, kde krátce nato zemřel.\n\nZdrojem informací o Eunově povstání jsou historikové Diodóros Sicilský a Lucius Annaeus Florus.\n\n"}
{"id": "1044048", "url": "https://cs.wikipedia.org/wiki?curid=1044048", "title": "Arboretum Bílá Lhota", "text": "Arboretum Bílá Lhota\n\nArboretum Bílá Lhota je arboretum, které se nachází v Bílé Lhotě na střední Moravě. V arboretu Bílá Lhota rostou nejen domácí dřeviny, ale i vzácné evropské a zámořské stromy. Celkem tu lze napočítat více než 400 druhů listnatých, jehličnatých a stále zelených dřevin ze Severní Ameriky, Japonska, Číny, Malé Asie a dalších zemí.\n\nPark byl u zámečku v Bílé Lhotě založen okolo roku 1700 a mnoho exemplářů vysázených v tomto období se zachovalo do dnešních dnů. Zásluhy o dendrologické sbírky má především dendrolog Quido Riedl, který zde v roce 1926 soustředil několik stovek druhů okrasných dřevin a dal arboretu i celkovou podobu.\n\nNení přesně známo, kdy park vznikl. Od roku 1746 je nedaleká stavba, původně vystavěná jako tvrz, nazývána termínem „zámek“. Park se stavbou zakoupil roku 1869 Jan Riedl. Významné úpravy byly později provedeny „\"ve slohu francouzsko-anglickém\".“ V roce 1965 se park stal majetkem Vlastivědného ústavu v Olomouci. V parku poté byly provedeny osadby a znovu obohacena dendrologická sbírka, která byla v poválečném období během 20. století způsobem údržby státního vlastnictví velmi poškozena.\n\nPark byl v roce 1969 výnosem ministerstva kultury vyhlášen za arboretum a na počátku 70. let znovu otevřen. V 21. století je zařazen do kategorie národní přírodní památka.\n\nArboretum leží v nadmořské výšce asi 230 m n. m. a zaujímá plochu asi 3 ha. Nachází se na severní Moravě. Arboretem protéká potok, který vytváří příznivé mikroklima. Půda obsahuje velké množství vápníku, je jílovitá nebo štěrkovitá, a její složení ani jinak není příliš příznivé.\n\nPark je rozdělen na tyto části: jízdárna, šachy, lesík, Nová louka, Na prádle, oltář, zkamenělý zámek, jeskyňka, pod duby, skalka, pod farou. Část úpravy tvoří Alpinum (skalka), významnými orietačními body jsou stavby. Mezi nejnápadnější stavby v parku patří Jízdárna. Mezi dřevinami vynikají různé druhy jedlí.\n\nPoslání arboreta je především osvětové, u dřevin jsou jmenovky.\n\n"}
{"id": "1044049", "url": "https://cs.wikipedia.org/wiki?curid=1044049", "title": "Filmový festival Nisa", "text": "Filmový festival Nisa\n\nNisa Film Festival (německy \"Neiße Filmfestival\", polsky \"Nyski Festiwal Filmowy\", zkratka NFF) se koná od roku 2004 každoročně začátkem května v česko-německo-polském trojzemí. V programu jsou zastoupeny české, německé, polské a další východoevropské současné i historické filmy, hrané, dokumentární i krátkometrážní. \n\nNisa Film Festival vzešel v roce 2004 z iniciativy filmových klubů. Založen byl jeho hlavním pořadatelem, kinem Kunstbauerkino v německém Großhennersdorfu ve spolupráci s libereckým kinem Varšava a polským klubem DKF Klaps v Jelení Hoře. Zakladatelé Nisa Film Festivalu tedy pocházejí z té části Evropy, jejíž národy k sobě na základě historie hledají cestu jen těžko. Hlavní myšlenkou festivalu je proto přispět ke sblížení obyvatel pohraničních regionů prostřednictvím média filmu. Během prvního ročníku zhlédlo 41 filmů na 800 návštěvníků; čtrnáctý ročník festivalu v roce 2018 měl již 7.000 diváků, kteří na 22 promítacích místech v 12 městech a obcích tří zemí mohli sledovat na 130 filmových počinů. \n\nNisa Film Festival je jediným festivalem hraných filmů (pro dospělé) v Sasku a jediným filmovým festivalem v Německu, který se může pyšnit programem přesahujícím státní hranice. Kromě soutěže hraných, krátkometrážních a dokumentárních filmů jsou prezentovány i speciální filmové řady a bohatý doprovodný program nabízející čtení, výstavy, koncerty a další akce. \n\nO hlavní cenu se utkává devět aktuálních hraných filmů, vždy po třech z České republiky, Německa a Polska. Jedná se zpravidla o díla mladých režisérů. \n\nOceněné snímky:\nNejlepší herecký výkon\n\n\nPrvní česko-německo-polská soutěž krátkometrážních filmů se v rámci Nisa Film Festivalu konala v roce 2009. Navázala tak na tradici festivalu Görlitzer Dreiland Filmfestival, který se v letech 2002 až 2008 konal ve městě Görlitz/Zgorzelec, avšak z personálních důvodů bohužel musel svou činnost přerušit.\n\nOceněné snímky:\n\nOd samého počátku festivalu byla jedna z filmových řad věnována dokumentárním snímkům. Tento žánr získal v průběhu let na důležitosti: od roku 2012 je oceňován ten dokumentární film, který vypráví svůj příběh s respektem a zaujetím a vyniká jak po stránce obsahové, tak i filmařské. \n\nOceněné snímky:\n\nV průběhu festivalu hlasují diváci pro nejlepší film, který získá cenu publika. \n\nOceněné snímky:\n\nSaský filmový svaz (Filmverband Sachsen) uděluje od roku 2011 speciální cenu hranému, dokumentárnímu či krátkometrážnímu snímku, který projevuje pochopení pro kulturní a etnické rozdíly i společné vlastnosti obyvatel regionu. Oceňovány jsou filmy, které se s respektem a tolerancí obrací na sousední kulturu a připravují tak cestu ke vzájemnému dialogu. \n\nOceněné snímky:\n\nV rámci retrospektiv je vzdán hold filmové tvorbě jednotlivých osobností nebo institucí, jako je například společnost Deutsche Film AG (DEFA). \n\nV roce 2014 obdržel čestnou cenu Nisa Film Festivalu německý režisér Andreas Dresen. Toto ocenění bylo na festivalu uděleno vůbec poprvé.\n\nOd roku 2013 se Nisa Film Festival věnuje rovněž tématu, které má pro všechny tři zúčastněné země obzvláštní význam. V roce 2017 se festival inspiroval tzv. Rokem Martina Luthera a tato řada nesla název „Moc víry“. \n\nKromě snímků k příslušnému tématu sekce „Fokus“ jsou v rámci festivalu rovněž promítány filmy z Balkánu, Pobaltí a států bývalého Sovětského svazu. \n\nPevnou součástí programu je sekce „DEFA“, v jejímž rámci jsou promítány filmy z kulturního dědictví NDR. V roce 2013 byl program Nisa Film Festivalu vyznamenán cenou nadace DEFA-Stiftung.\n\nTrojzemí není pouze tématem a motivem filmů, nýbrž i místem, kde jsou filmy vytvářeny. Tato řada shrnuje aktuální filmovou tvorbu regionu.\n\nUdělované sošky jsou tzv. ryby z Nisy (Lužická Nisa). Symbolizují svobodu ryb této pohraniční řeky, které se mohou pohybovat bez jakýchkoli bariér. Ryby z Nisy byly v prvních ročnících festivalu tesány ze dřeva a jejich autorem byl Michael Herbrig z obce Großhennersdorf. Od roku 2007 jsou sošky vyráběny z keramiky, kovu a skla a jejich autorem je Andreas Kupfer ze Strahwalde.\n\n"}
{"id": "1044050", "url": "https://cs.wikipedia.org/wiki?curid=1044050", "title": "Fréjus", "text": "Fréjus\n\nFréjus [\"fréžy\"] je historické město v jihovýchodní Francii, na francouzské riviéře, asi 25 km jihozápadně od Cannes, při ústí řek Argens a Reyran. V roce 2012 zde žilo přes 52 000 obyvatel a spolu se sousedním Saint-Raphaël tvoří významné turistické a rekreační středisko. Ve městě je řada starověkých památek, středověká katedrála se sídlem biskupství Fréjus-Toulon a několik muzeí.\n\nFókajští kolonisté z Massilie zde založili město a přístav, které Julius Caesar rozšířil a dal jim své jméno. Velký rozkvět nastal za jeho nástupce Augusta, kdy patrně vznikly dodnes zachované velkolepé stavby (akvadukt, amfiteátr). Ve 4. století vzniklo fréjuské biskupství, ale přístav se zanášel usazeninami řek, takže město ztratilo na významu a roku 945 je zničili saracéni. Brzy nato je obnovili biskupové, kteří postavili současnou katedrálu, až roku 1475 je opět zničili piráti. Císař Karel V. město dobyl a přejmenoval na \"Charleville\".\n\nFréjuský rodák Sieyes byl zvolen do parlamentu a sehrál významnou roli ve francouzské revoluci. V letech 1799 a 1814 navštívil město Napoleon Bonaparte, roku 1863 bylo připojeno na železnici a roku 1913 odsud přeletěl Roland Garros do africké Bizerty. Za druhé světové války zde Němci zřídili internační tábor, kam vystěhovali obyvatele marseilské přístavní čtvrti. Roku 1959 se po prudkých deštích protrhla přehrada v Malpasset a ve městě zahynulo 423 lidí.\n\nFréjus leží na dálnici A 8 z Aix-en-Provence přes Cannes a Nice na italské hranice a na železniční trati Marseille – Ventimiglia v Itálii, kde jezdí i vlaky TGV. Nejbližší letiště jsou Cannes–Mandelieu (22 km) a Nice-Côte d'Azur (46 km). Lodní doprava spojuje Fréjus – Saint Raphael s Nice a Saint-Tropez.\n\n\n\n\n\n"}
{"id": "1044051", "url": "https://cs.wikipedia.org/wiki?curid=1044051", "title": "Carnage", "text": "Carnage\n\nCarnage (v angličtině masakr) může znamenat:\n\n"}
{"id": "1044054", "url": "https://cs.wikipedia.org/wiki?curid=1044054", "title": "Peptidyl-prolyl cis-trans izomeráza", "text": "Peptidyl-prolyl cis-trans izomeráza\n\nPeptidyl-prolyl \"cis\"-\"trans\" izomeráza (zkráceně peptidyl-prolyl izomeráza, prolyl izomeráza či PPIáza) je označení pro enzym, který katalyzuje \"cis\"/\"trans\" přechod peptidové vazby prolinu v bílkovinných řetězcích. Tento enzym je důležitý např. pro biosyntézu kolagenu v endoplazmatickém retikulu. \"Cis\" a \"trans\" vazby se na vazbě X–Pro (kde X je jakýkoliv aminokyselina) tvoří víceméně náhodně, jenže pro správné uspořádání kolagenových fibril je nutná \"trans\" vazba. Vznik trans vazby je potřeba urychlit, aby se skládání kolagenu nezdržovalo.\n\n"}
{"id": "1044073", "url": "https://cs.wikipedia.org/wiki?curid=1044073", "title": "Yamaha XJ 900", "text": "Yamaha XJ 900\n\nYamaha XJ 900 později označovaná jako Yamaha XJ 900F je motocykl vyvinutý firmou Yamaha, vyráběný v letech 1983–1994. Konkurentem byl model Honda CB 900. Nástupcem se v roce 1995 stal model Yamaha XJ 900 Diversion.\n\nMotor je čtyřdobý, vzduchem chlazený řadový čtyřválec. Sekundární převod je kardanem.\n\n\n\n"}
{"id": "1044076", "url": "https://cs.wikipedia.org/wiki?curid=1044076", "title": "Augustin z Revengy", "text": "Augustin z Revengy\n\nAugustin z Revengy byl španělský řeholník Řádu mercedariánských rytířů.\n\nPocházel z vážené rodiny a po čase vstoupil k mercedariánským rytířům. Vynikal prací a ctnostmi. V klášteře Neposkvrněného početí v Alcale byl slavným teologem a od roku 1545 rektorem. Většinu dní ve svém životě se postil, spal na zemi a téměř celou noc strávil v modlitbě a rozjímání. Zemřel roku 1569 a jeho tělo bylo pohřbeno v kostele téhož kláštera.\n\nJeho svátek připadá na 9. prosince.\n\n"}
{"id": "1044081", "url": "https://cs.wikipedia.org/wiki?curid=1044081", "title": "Alfons z Cuzca", "text": "Alfons z Cuzca\n\nAlfons z Cuzca byl peruánský řeholník Řádu mercedariánských rytířů.\n\nByl sekulárním řeholníkem v klášteře Svatého Jana v Lateránu. Vedl svůj život ve velké svatosti a byl slavný svými zázraky.\n\nJeho svátek se oslavován 22. září.\n\n"}
{"id": "1044085", "url": "https://cs.wikipedia.org/wiki?curid=1044085", "title": "Past na kanárka", "text": "Past na kanárka\n\nPast na kanárka je způsob, jak odhalit kudy unikají informace. Metoda je založena na tom, že každý podezřelý dostane jinak pozměněnou verzi citlivého dokumentu a poté se pozoruje, která verze unikne. Speciální důraz je kladen na prozaickou hodnotu textu a unikátní použiti jazyka v textu. Poté se doufá, že podezřelý bude při úniku text doslovně opakovat, aby bylo možné verzi dokumentu identifikovat.\n\nAutorem tohoto termínu je Tom Clancy, který ho použil ve svém románu \"Vysoká hra patriotů\", kde fiktivní postava Jack Ryan popisuje svojí techniku pro odhalení zdrojů úniků tajných dokumentů. Nicméně Clancy tuto techniku nevymyslel. Past na kanárka je speciálním případem testu Barium meal, který je používán ve špionážní oblasti a byl používán zpravodajskými službami po mnoho let.\n\nZdokonalení této techniky využívá program, který nahradí některá slova za jejich synonyma a tím zajistí, aby byla každá kopie jiná.\n\nPo několika únicích ve společnosti Tesla Motors v roce 2008 ředitel společnosti Elon Musk údajně odeslal lehce odlišné emaily všem zaměstnancům, jako pokus odhalit potenciální špehy. Email se tvářil jako výzva pro zaměstnance k podepsání dohody o zachování důvěrnosti. Plán selhal, když šéf právního oddělení společnosti přeposlal všem vlastní verzi dokumentu s připojenou dohodou, tím pádem měli zaměstnanci k dispozici bezpečnou kopii pro únik.\n"}
{"id": "1044088", "url": "https://cs.wikipedia.org/wiki?curid=1044088", "title": "Ólafur Arnalds", "text": "Ólafur Arnalds\n\nÓlafur Arnalds (* 3. listopadu 1986, Mosfellsbær, Island) je multiinstrumentalista a producent pocházející z města Mosfellsbær nedaleko Reykjavíku na Islandu. Ve své hudbě spojuje smyčce a piáno, společně s elektronikou a beatovou hudbou ze kterých vytváří směsici ambientní, elektronické a popové hudby. Původně byl bubeník hard-corových a metalových kapel Fighting Shit a Celestine. Je držitelem ceny BAFTA za hudbu k britskému televiznímu seriálu Broadchurch.\n\nV roce 2009 zformoval elektronický techno projekt \"Kiasmos\", společně s Janusem Rasmussenem z islandské skupiny Bloodgroup. Na podzim roku 2014 jim vyšlo stejnojmenné debutové album.\n\nV roce 2004 složil a nahrál dvě meziskladby pro album Antigone německé metalové skupiny Heaven Shall Burn. Jeho dva počiny na tomto albu zaujaly jedno z vydavatelství, které mu nabídlo nahrát a vydat kompletní album. Ólafur nikdy neplánoval skládat hudbu v duchu klasiky, ale nabídku přijal.\n\nDebutové album, které vydal v dvaceti letech, vyšlo v říjnu roku 2007 a dostalo název: \"Eulogy For Evolution\". Album bylo následováno vydáním EP - \"Variations of Static\" v roce 2008. V témže roce, vyjel na turné jako předskokan Sigur Rós.\n\nV dubnu roku 2009 složil a vydal kolekci skladeb z nichž každou jednotlivou skladbu složil za jediný den a postupně zveřejnil na stránkách vydavatelství Erased Tapes Records. Kolekce skladeb byla následně vydána pod názvem \"Found Songs\" na vinylu a CD. V říjnu téhož roku, napsal hudbu pro baletní hru: \"Dyad 1909\". Skladby byly následně vydány jako EP na vinylu a CD. V témže roce, založil společně s Janusem Rasmussen z islandské skupiny Bloodgroup, techno projekt \"Kiasmos\".\n\nV dubnu roku 2010 vydal další studiové album s názvem \"...and They Have Escaped The Weight of Darkness\". Během roku 2010, vyrazil na turné po Asii, které mu zorganizoval čínský promotér Split Works.\n\nV říjnu roku 2011 přišel s projektem, který navázal na jeho Found Songs a připravil další kolekci sedmi skladeb, kdy postupně zveřejnil každý den jednu skladbu. Kolekce dostala název \"Living Room Songs\" a později byla vydána jako EP na vinylu, CD i bonusovém DVD.\n\nV roce 2012 přechází ze svého dvorního vydavatelství Erased Tapes na Mercury Classics. V témže roce, vydává několik nahrávek. První byl soundtrack k filmu \"Another Happy Day\" režiséra Sama Levinsona. Dále vydal limitovaný sedmipalec s názvem \"Two Songs For Dance\", kde se objevily dvě nikdy nevydané starší skladby. Poté vyšlo druhé EP jeho techno projektu - Kiasmos a tentýž rok vydal společné EP - \"Stare\" s německým klavíristou a skladatelem Nilsem Frahmem. Roku 2012 se skladba \"Allt varð hljótt\" objevila v úspěšném filmu - The Hunger Games a skladba \"enda\" byla použita v traileru filmu Looper.\n\nV roce 2013 vydal své třetí dlouhohrající album, dostalo název \"For Now I Am Winter\". Nový rozměr jeho hudbě dodal hlas zpěváka Árnora Dana z islandské skupiny Agent Fresco, který se objevil na albu hned v pěti skladbách. Tento rok dále složil hudbu k britskému televiznímu seriálu: \"Broadchurch\" za který obdržel prestižní cenu BAFTA. Další film ke kterému v roce 2013 složil hudbu se jmenuje Gimme Shelter a režiroval ho Ron Krauss.\n\nNa podzim roku 2014 vyšlo debutové album jeho techno projektu - \"Kiasmo\"s a dočkalo se velmi kladného přijetí kritiků a posluchačů. V říjnu roku 2014 dále vyšla jeho první kniha s notovými zápisy jeho skladeb pro piáno, violu a smyčcové kvarteto. Kniha dostala název \"Skissur\" a hned po vydání byla okamžitě vyprodána a tak několik dní na to následovalo druhé vydání knihy.\n\nStudiová alba:\n\nEP:\n\nFilmová hudba:\n\n \n"}
{"id": "1044122", "url": "https://cs.wikipedia.org/wiki?curid=1044122", "title": "Milostné dopisy (opera)", "text": "Milostné dopisy (opera)\n\nMilostné dopisy (v ruském originále , v ukrajinštině ), hrané též pod názvem Něha (v ruštině , v ukrajinštině ) je monoopera (opera pro jednu pěvkyni – sopranistku – a komorní orchestr, op. 19) ukrajinského skladatele Vitalije Hubarenka. Libreto si vytvořil skladatel sám zkrácením novely v dopisech \"Něžnost\" (\"La Tendresse\") francouzského spisovatele Henriho Barbusse. Opera vznikla roku 1971 a téhož roku měla koncertní, o rok později pak scénickou premiéru v Kyjevě.\n\nTvorba Vitalije Hubarenka z konce 60. let 20. století se obracela především k velkým formám, jeho 2. symfonie (1965), první dvě opery \"Zánik eskadry\" (1965) a \"Mamajovi\" (1969) a první balet \"Kamenný vládce\" (1968) jsou rozsáhlé partitury. Komorní opera pro soprán a malý orchestr \"Milostné dopisy\", vzniklá v letech 1970–1971, proto znamená v Hubarenkově tvorbě určitý zlom. Pro přelom 60. a 70. let 20. století je však v sovětské hudbě obecně charakteristická tendence ke „kameralizaci“ (tj. preferenci komorních hudebních forem) a neoromantismu. Tématem této psychologické, citově vypjaté komorní opery je (slovy Hubarenkovy ženy, muzikoložky M. R. Čerkašynové) „láska za hranicemi života a smrti“.\n\nOpera vznikla na objednávku Ministerstva kultury SSSR, která však původně zněla na větší instrumentální dílo (symfonii, symfonickou báseň) nebo na sbor na téma spojené se sjezdem komunistické strany. Hubarenkovi se však podařilo přesvědčit, že může namísto toho odevzdat komorní operu. Námět navrhl skladateli Eduard Javorskyj a vzorem měla být opera Francise Poulenca \"Lidský hlas\". Hubarenko začal na opeře pracovat ve druhé polovině roku 1970 a dokončil ji v partituře 15. února 1971. Skladatel napsal operu na vlastní upravený ruský text, pro další provádění pořídil ukrajinský překlad V. Korotyč.\n\n\"Milostné dopisy\" byly poprvé provedeny 30. listopadu 1971 ve Sloupovém sále M. Lysenka Ukrajinské národní filharmonie, a to v koncertním provedení. První představitelkou hrdinky byla mladá sopranistka Valentyna Sokolyk, jíž autor operu i věnoval, hrál Symfonický orchestr rozhlasu a televize USSR řízený Vadymem Hnedašem. Sokolyk zpívala \"Milostné dopisy\" na mnoha místech (Charkov, Lvov, Moskva, Simferopol, Sevastopol, Jalta, Doněck, Tallinn, Jerevan, Tbilisi…). Scénická premiéra (přes obavy kulturních činovníků, že divadelní ztvárnění by mohlo podtrhnout „velmi nežádoucí mystický element“ díla) se konala o rok později v Kyjevském divadle opery a baletu (v koncertním sále \"Ukrajina\"), kde jedinou roli ztvárnila Jevhenija Mirošnyčenko a orchestr divadla řídil I. Hamkalo.\n\nJeště za skladatelova života byla nastudována více než padesátkrát, v koncertní i scénické podobě, po celém Sovětském svazu (Tallinn, Riga, Perm, Moskva, Oděsa, Charkov, Leningrad, Dněpropetrovsk…). Mezi nejvýznamnější nastudování patřila inscenace v Moskevském hudebním divadle K. Stanislavského a V. Nemiroviče-Dančenka roku 1978, v níž hrdinku zpívala Galina Pisarenko. Vedle efektnosti a přitažlivosti – a současně relativní nenáročnosti co do rozsahu i vedení hlasu – hlavní role pro mladé pěvkyně a inscenační nenáročnosti byla důvodem rozšíření nepochybně i obliba u posluchačů, v nichž opera „neomylně vyvolává palčivé citové pohnutí“. Mezi umělci nebylo přijetí tak jednoznačné, například pianista Svjatoslav Richter operu označil za „sentimentálně-melodramatickou kaluž slin“ a její oblibu připisoval „nízké úrovni a maloměšťáckému vkusu obecenstva“. \"Milostné dopisy\" jsou označovány za jedno z nejkrásnějších a nejsvéráznějších Hubarenkových děl a staly se jeho „svéráznou vizitkou“, „bez nadsázky nejpopulárnějším skladatelovým dílem, jež bylo hráno na scénách nejen Ukrajiny, ale i celého světa“.\n\nPo roce 2000 se hrála mj. v Dněpropetrovsku, Charkově, Permu, též v Kyjevě v Muzeu Michaila Bulgakova, roku 2011 v Nové opeře Je. V. Kolobova v Moskvě.\n\nV roce 1976 byl vydán klavírní výtah opery.\n\nMonooperu na stejné téma napsal ve stejné době (1972) také ázerbájdžánský skladatel Kara Karajev.\n\nOpera, trvající celkem zhruba 40 minut, sestává ze čtyř částí (monolog), odpovídajících čtyřem dopisům hrdinky; tyto části jsou odděleny orchestrálními mezihrami. Provázanost hudby zajišťují příznačné motivy, například motiv smrti (nicoty), motiv listování a především motiv něhy, který se prolíná celou operou jako refrén a kterým opera začíná i končí. Od počátku také skladatel uvádí dvě hudební linie, fungující jedna vůči druhé jako zrcadlo nebo ozvěna, jež ztělesňují odstup mezi „přítomností“ pisatelky dopisů a „přítomností“ jejich adresáta. První dopis doprovázejí ozvuky salónní písně (romance), symbolu minulosti, v níž oba milenci prožívali svou lásku, ty však přecházejí ve vzrušenou deklamaci, když hrdinka hovoří o nutném rozchodu a bolesti z něj, aby se tato část uzavřela smírně motivem lásky. Následující mezihra navozuje atmosféru ireálnosti; šestnáctinové figury naznačují běh času. Druhý dopis má elegický tón uměřeného smutku, v orchestru však poprvé i zaznívá téma smrti; mezihra s fragmenty melodií opět naznačuje běh času. Třetí dopis má v dramaturgické stavbě opery funkci scherza, hrdinčina zmínka o tanci dává rozvinout valčíkovému motivu. Tuto atmosféru přerušuje poslední mezihra, jejíž zcizující hudba vytváří přechod do „jiného světa“. Ve čtvrtém dopise se vrací krátce motiv prvního, následovaný expresivním, emocionálně vypjatým posledním loučením hrdinky; smrt je vyjádřena aluzí na dies irae a krátkým podivným smutečním pochodem. V samotném závěru však opera dosahuje katarze tichým zpěvem hrdinky o „něze, která je větší, než tato láska,“; hudba exponuje téma něhy, přitom však návratem k ireálnému témbrovému koloritu poslední mezihry vyjadřuje definitivní odchod hrdinky do „jiného světa“.\n\nČtyřdílné rozdělení opery připomíná symfonii, první část má navíc sonátovou formu, proto kritika již od prvního uvedení označovala \"Milostné dopisy\" za „symfonické dílo, přesněji symfonii pro hlas a orchestr“. Orchestr je činným účastníkem scénického děje a jeho nástroje jsou velmi individualizovány koncertantními pasážemi.\n\nValerija Suprunová shrnuje umělecký účinek opery takto: „Hloubkový psychologismus hudby V. Hubarenka podmalovává iracionální expresi dopisů, tvoří a současně boří iluzi reálnosti děje.“\n\n(1. dopis) Hrdinka píše svému milému Louisovi o tom, že vše skončilo; museli se navždy rozejít, aby on mohl žít svůj život zase od začátku. To ona trvala na rozchodu, i když utrpení je pro oba zničující. Doufá však, že po dnech nevěřícnosti a palčivé bolesti ze ztráty přijde pomalu zotavení, a pak mu – podle dohody – začne znovu psát bez zpáteční adresy. Naposledy svého milého zdálky objímá.\n\n(2. dopis, za rok) Hrdinka píše o tom, že na sebe ještě nezapomněli a stále cítí živé pohnutí, když na sebe navzájem pomyslí, ale společnou minulost mezitím zastřel závoj smutku. Pomalu se jim z paměti vytrácejí podrobnosti jejich vzpomínek. Včera se pisatelka poprvé bez nucení usmála; i on se bude usmívat stále častěji.\n\n(3. dopis, za jedenáct let) Hrdinka se ohlašuje – již se pro Louise jistě stala polozapomenutým snem. Není nešťastná, často se směje a nedávno dokonce tancovala. Včera se účastnila slavnosti při západu slunce a cítila se šťastná. Připomíná ne jejich lásku, ale něhu, o které často hovořili a která jim jako upomínka na společné chvíle zůstala.\n\n(4. dopis, za dvacet let) Tento dopis přichází Louisovi ke dvacátému výročí rozchodu a hrdinka v něm prozrazuje, že již je dvacet let mrtva. Neunesla rozchod s ním a vzala si život, ale nechtěla mu způsobit nezhojitelnou ránu a zoufalství. Proto napsala všechny dopisy předem a dala mu je posílat. Takto se s ním může definitivně rozloučit v době, kdy už myšlenka na její dávnou smrt pro něj bude snesitelná. Přes propast času hrdinka objímá svého milého a pronáší chvalozpěv na velkou bláznivou lásku a něhu, které zažili.\n\n"}
{"id": "1044131", "url": "https://cs.wikipedia.org/wiki?curid=1044131", "title": "Kolipáza", "text": "Kolipáza\n\nKolipáza je protein koenzym potřebný pro optimální enzymatickou aktivitu pankreatické lipázy. Je vylučována slinivkou ve své neaktivní formě - prokolipáze, která je aktivovaná ve střevním lumen trypsinem. Její funkcí je zabránit inhibičnímu efektu solí žlučových kyselin na lipázou katalyzované hydrolytické štěpení triacylglycerolů s dlouhým řetězcem ve dvanáctníku.\n\nU člověka je kolipáza kódovaná \"CLPS\" genem.\n\nKolipáza je zároveň rodinou evolučně podobných proteinů.\n\nKolipáza je malý proteinový kofaktor potřebný pro účinnou hydrolýzu tuků v trávicím traktu. Míra absorpce tuků přijímaných v potravě závisí na aktivitě pankreatické lipásy. Kolipáza se váže na C-konec, nekatalytickou doménu lipázy, čímž stabilizuje její aktivní konformaci a markantně zvyšuje hydrofóbnost vazebného místa. Studie struktury komplexu i kolipásy samotné odhalily funkci skrývající se v její architektuře.\n\nKolipáza je malý protein obsahující pět zachovaných disulfidických vazeb. Byly rozpoznány strukturní analogie mezi vývojovým proteinem Ddk (Dickkopf) - negativním regulátorem Wnt signalizace, C-koncovou doménou pankreatické lipázy, N-koncovou doménou lipooxygenáz a C-koncovou doménou alfa toxinu. Tyto nekatalytické domény zmíněných enzymů jsou důležité pro interakci s buněčnou membránou. Zatím nebylo zjištěno, zda se tyto domény účastní i eventuální vazby proteinového kofaktoru, jako tomu je u pankreatické lipázy.\n\n"}
{"id": "1044135", "url": "https://cs.wikipedia.org/wiki?curid=1044135", "title": "Delray Beach WCT", "text": "Delray Beach WCT\n\nDelray Beach WCT, nazývaný také WCT Gold Coast Classic, byl profesionální tenisový turnaj mužů hraný v rámci okruhu WCT Tour. Konal se mezi lety 1982–1983 na otevřených antukových dvorcích tenisového klubu ve floridském Delray Beach. Úvodní ročník proběhl v červnovém a druhý pak v únorovém termínu. Do dvouhry v prvním roce nastoupilo šestnáct a ve druhém třicet dva hráčů. Čtyřhry se účastnilo šestnáct párů.\n\nRočník 1983 vzbudil mediální zájem zápasem úvodního kola mezi šestým nasazeným Američanem Billem Scanlonem a brazilským hráčem Marcosem Hocevarem. Americký tenista zvítězil poměrem setů 6–2 a 6–0. Druhou sadu přitom vyhrál bez ztráty míče a dosáhl jako třetí tenista historie na zlatý set a první po čtyřiceti letech. \n\n"}
{"id": "1044136", "url": "https://cs.wikipedia.org/wiki?curid=1044136", "title": "Centrum léčivých rostlin Lékařské fakulty Masarykovy univerzity", "text": "Centrum léčivých rostlin Lékařské fakulty Masarykovy univerzity\n\nCentrum léčivých rostlin Lékařské fakulty Masarykovy univerzity se nachází v Brně mezi ulicemi Kraví hora a Údolní, nedaleko náměstí Míru. Název botanické zahrady byl v 50. letech Botanická zahrada léčivých rostlin lékařské fakulty Univerzity Jana Evangelisty Purkyně. Pozemek se nachází na jižním svahu Kraví hory, vedle plaveckého bazénu.\n\nSbírky rostlin zabíraly v roce 1955 plochu 1 200 m². Na ploše asi 1 ha je pěstováno přes 800 druhů a kultivarů rostlin. Odborníky je oceňována sbírka čeledi makovitých (\"Papaveraceae\").\n\nBotanická zahrada léčivých rostlin vznikla jako první svého druhu v roce 1952 pro potřeby praktické výuky posluchačů farmaceutiky. Po přemístění brněnské farmaceutické fakulty do Bratislavy se zahrada stala detašovaným pracovištěm bratislavské fakulty a až v roce byla přičleněna znovu k brněnské univerzitě.\n\nVýznamná je spolupráce s biochemickým ústavem při řešení úkolu Výzkumu alkaloidů rostlin čeledi makovitých. Výzkumnému týmu se podařilo izolovat více než 35 nových alkaloidů.\n\nZahrada je určena pro edukativní a výzkumnou činnost.\n\nVstup do zahrady mimo vegetační období je možný jen pro předem dohodnuté exkurze. Pro veřejnost je zahrada přístupná od května do září a v době výstav.\n\n"}
{"id": "1044175", "url": "https://cs.wikipedia.org/wiki?curid=1044175", "title": "Botanická zahrada při Střední zemědělské škole Dalovice", "text": "Botanická zahrada při Střední zemědělské škole Dalovice\n\nBotanická zahrada při Střední zemědělské škole Dalovice je botanická zahrada, která se nachází v obci Dalovice na Karlovarsku. V zahradě rostou nejen domácí dřeviny, ale i vzácné evropské a zámořské dřeviny. V roce 1970 byl postaven skleník a pařeniště. V zahradě má být časem obsaženo až 700 druhů volně rostoucích rostlin, tedy většina všech druhů historicky doložených na území okresu Karlovy Vary. V druhé dekádě 21. století je v zahradě asi 170 druhů místních rostlin. Zahrada proslula rozsáhlou sbírkou travin i ve světě.\n\nBotanická zahrada byla založena roku 1965. Ovšem je uváděn i rok 1966. nebo kompromisně 1965–1966. Za zakladatele botanické zahrady lze považovat vychovatele ing. Eduarda Kutschera. V letech 2001–2007 velká část sbírek zcela zanikla nebo byla silně poškozena. Na počátku druhé dekády 21. století je botanická zahrada obnovována.\n\nV zahradě je taxonomická část, kde jsou rostliny rozděleny na jednoděložné a dvouděložné, skalka, sbírka kosatců, ovocné stromy, arboretum, které se převážně skládá z keřů upravených jako živé ploty podél hranice pozemku. Mezi stavební prvky patřil domek pro zahradníka, pergola, tři pařeniště a skleník.\n\nPoslání arboreta je především osvětové, u dřevin jsou podrobné jmenovky. Zahrada je veřejně přístupná.\n\n"}
{"id": "1044186", "url": "https://cs.wikipedia.org/wiki?curid=1044186", "title": "Pericykl", "text": "Pericykl\n\nPericykl je vnější vrstva buněk středního válce stonku nebo kořene vyšších rostlin. Je to latentně dělivé pletivo, v němž se zakládají postranní a adventivní kořeny.\n\nV kořenech vyšších rostlin představuje pericykl vnější vrstvu středního válce. Je přítomen v podobě vrstvy tenkostěnných parenchymatických buněk, umístěných pod endodermis a obklopujících vodivá pletiva ve středu kořene. Buňky jsou těsně k sobě přiložené, bohaté na plazmu a obsahují zásobní látky. U většiny rostlin je tvořený jedinou vrstvou buněk, u některých jednoděložných, nahosemenných a výjimečně i u dvouděložných je vícevrstevný. U některých rostlin (lipnicovité, rdestovité je přerušovaný, u jiných je vícevrstevný jen proti buňkám lýka (floému) nebo dřeva (xylému). Pericykl se zakládá podobně jako cévní svazky z prokambia ve špičce kořene. V mladých kořenech je pericykl potenciálně dělivé pletivo (tzv. latentní meristém) a zakládají se v něm postranní kořeny, adventivní kořeny a adventivní pupeny. Ve starších kořenech může být zdřevnatělý (lignifikovaný). \n\nVe stoncích vyšších rostlin tvoří pericykl oddělující vrstvu mezi kůrou a středním válcem. Funguje jako latentní meristém a zakládají se v něm adventivní kořeny. V mladých stoncích je tvořen většinou parenchymem, ve starších stoncích často tvoří souvislý sklerenchymatický plášť.\n"}
{"id": "1044188", "url": "https://cs.wikipedia.org/wiki?curid=1044188", "title": "Králíčkův kopec", "text": "Králíčkův kopec\n\nKrálíčkův kopec (330 m n. m.) je vrch v okrese Náchod Královéhradeckého kraje. Leží asi 1,3 km východně od obce Bohuslavice na jejím katastrálním území.\n\nGeomorfologicky vrch náleží do celku Orlická tabule, podcelku Úpsko-metujská tabule a okrsku Bohuslavická tabule.\n\nPodle podrobnějšího členění Balatky a Kalvody náleží vrch do okrsku Novoměstská tabule a Bohuslavická tabule je v něm pouze podokrsek.\n"}
{"id": "1044194", "url": "https://cs.wikipedia.org/wiki?curid=1044194", "title": "Patriarchální exarchát jeruzalémský a ammánský", "text": "Patriarchální exarchát jeruzalémský a ammánský\n\nPatriarchální exarchát Jeruzalém a Ammán je exarchát arménské katolické církve.\n\nExarchát má pravomoc nad katolíky arménského ritu v Izraeli, Jordánsku a v Palestině; dvě farnosti exarchátu se nacházejí v Jeruzalémě a Ammánu.\n\nHlavní chrám exarchátu se nachází na Via Dolorosa v Jeruzalémě, mezi třetím a čtvrtým zastavením Křížové cesty. Je zasvěcen Panně Marii Bolestné.\n\nExarchát byl založen 1. října 1991.\n\nRoku 1998 ztratil hodnost patriarchálního exarchátu a stal se Územím závislém na patriarchovi.\n\nRoku 2002 byl exarchát obnoven a získal současný název.\n\n\n"}
{"id": "1044198", "url": "https://cs.wikipedia.org/wiki?curid=1044198", "title": "Pjotr Michajlovič Gavrilov", "text": "Pjotr Michajlovič Gavrilov\n\nPjotr Michajlovič Gavrilov ( \"Пётр Миха́йлович Гаври́лов\"; 1900–1979) byl sovětský důstojník známý jako hrdinný obránce Brestské pevnosti v roce 1941.\n\nByl etnickým krašenským Tatarem. Velel 44. motostřeleckému pluku a padl do německého zajetí 23. července 1941 po 31 denní obraně brestské pevnosti. Ze zajetí byl propuštěn po skončení II. světové války.\n\nPodle oficiálních sovětských zdrojů se po svém propuštění ze zajetí vrátil do armády a byla mu navrácena stejná hodnost. Nebylo však obnoveno jeho členství v komunistické straně, protože ztratil členskou legitimaci a upadl do zajetí. V letech 1946-1947 byl velitelem tábora japonských válečných zajatců na Sibiři. Poté se přestěhoval do Krasnodaru.\n\nV roce 1956 opět našel svou první ženu a adoptivního syna, kterého neviděl od prvního dne války. Poté, co Sergej Smirnov sepsal knihu s názvem \"Brestská pevnost\" ( \"Брестская крепость\"), která byla vydána v roce 1956, bylo členství v komunistické straně Gavrilovovi navráceno. Byl vyznamenán Leninovým řádem a titulem Hrdina Sovětského svazu v roce 1957. Od roku 1968 až do své smrti žil v Krasnodaru na ulici Svetlaja 103, která byla v roce 1980 přejmenována na Gavrilova.\n\nPjotr Michajlovič Gavrilov zemřel 26. ledna 1979 v Krasnodaru a byl pohřben v Brestu.\n"}
{"id": "1044200", "url": "https://cs.wikipedia.org/wiki?curid=1044200", "title": "Bastia Umbra", "text": "Bastia Umbra\n\nBastia Umbra je obec v provincii Perugia v italském regionu Umbrie, nacházející se 15 km jihovýchodně od Perugie. V roce 2015 zde žilo 21 884 obyvatel na 27,6 km².\n\nHraničí s Assisi, Bettonou, Perugií a Torgianem.\n\nPrvní zprávy o osídlení v této oblasti se datují do 11. století, i když se zde nachází římské ruiny, které dosvědčují přítomnost obyvatel v dávných dobách. Ve středověku byla Bastia zapletena do boje mezi Assisi a Perugií; roku 1319 byla sedm let obléhána a vojáci ji zpustošili. Bastia byla rychle obnovena a zámek s 18 věžemi byl přestavěn. V letech 1300 až 1594 byla majetkem Perugie a následně Papežského státu. Přípona „Umbra“ byla přidána roku 1860.\n\nJe rodištěm italského arcibiskupa Marcella Bartolucciho.\n\n\nNa území Bastia Umbra protékají tři vodní toky: řeka Chiascio, rokle Tescio a \"Cagnola\", příkop který se vlévá do řeky.\n\n\n\n"}
{"id": "1044202", "url": "https://cs.wikipedia.org/wiki?curid=1044202", "title": "Michail Timofejevič Romanov", "text": "Michail Timofejevič Romanov\n\nMichail Timofejevič Romanov ( \"Михаил Тимофеевич Романов\", \"Міхаіл Цімафеевіч Раманаў\", v latinském přepisu: \"Michaił Cimafiejewicz Ramanau\"; 17. listopadu 1891 Nižnij Novgorod, Ruské impérium – 3. prosince 1941 koncentrační tábor Hammelburg, Německo) byl důstojník sovětské armády, účastník ruské občanské války, zimní války a II. světové války. Byl jedním z velitelů v bitvě u Mogileva v roce 1941 v hodnosti generálmajora.\n\nNarodil se 17. listopadu (5. listopadu juliánského kalendáře) v roce 1891 ve městě Nižnij Novgorod v Ruském impériu. V roce 1915 začal sloužit v řadách armády ruské říše, v roce 1918 přestoupil do Rudé armády. Zúčastnil se ruské občanské války na bolševické straně a sovětsko-finské války v letech 1939-1940. V roce 1940 obdržel hodnost generálmajora.\n\nPo vypuknutí II. světové války v roce 1941 velel 172. střelecké divizi. Stal se jedním z velitelů obránců běloruského Mogileva proti nacistickým vojskům Třetí říše, která oblehla město. Obranu zřídil z částí své divize a místní lidové domobrany. V průběhu bojů byl vážně zraněn a později zajat jako partyzánský velitel německou armádou. Poté byl přemístěn do německého tábora v Hammelburgu, kde zemřel.\n\nDne 9. srpna 1941 byl vyznamenaný Řádem rudého praporu. Podle něj byla nazvána také jedna z ulic v Mogilevě.\n"}
{"id": "1044206", "url": "https://cs.wikipedia.org/wiki?curid=1044206", "title": "Höchberg", "text": "Höchberg\n\nHöchberg je obec v bavorském okrese Würzburg. Hranice Höchbergu jsou na východ u města Würzburg. Skládá se ze dvou hlavních městských oblastí: Altort a Hexenbruch.\n\nOficiální zmínka o Höchbergu pochází z roku 748.\n\nNejméně od konce roku 1600 zde začaly bydlet židovské rodiny. Vznikl zde židovský hřbitov a synagoga z roku 1721, které byly roku 1938 vypleněny členy Sturmabteilungu. Od roku 1951 budova sloužila jako protestantský kostel. Pamětní deska kostele a památník na židovském hřbitově dnes připomínají tyto události.\n"}
{"id": "1044212", "url": "https://cs.wikipedia.org/wiki?curid=1044212", "title": "World Championship Tennis", "text": "World Championship Tennis\n\nWorld Championship Tennis, zkráceně WCT, česky Světové mistrovství v tenisu, představovalo ve své původní formě mužskou skupinu profesionálního tenisu, kterou zřídil americký sportovní organizátor a olejářský magnát Lamar Hunt v roce 1968 (tenisté uzavřeli smlouvy již na konci roku 1967). Řadilo se k ní osm hráčů přezdívaných „handsome eight“ (\"osm statných\").\n\nJiž v počátcích existence skupina pořádala vysoce finančně dotované turnaje, na nichž hráli nejlepší tenisté světa. Získané body se staly základem vlastního žebříčku WCT. Na konci sezóny se pak osm nejlepších, respektive prvních dvanáct od roku 1982, kvalifikovalo na závěrečné Finále WCT. Kromě bodovaných událostí však organizace provozovala další nebodované turnaje. K nejprestižnějším z této skupiny patřily Finále WCT ve čtyřhře s osmi dvojicemi a turnaj šampionů WCT. \n\nWCT se rozvinula v důležitou organizační složku světového tenisu, když její existenci začala respektovat Mezinárodní tenisová federace, s níž byl také po dohodě vytvářen harmonogram jednotlivých sezón. V roce 1990 došlo k jejímu rozpuštění.\n\nMyšlenku vzniku World Championship Tennis inicioval v říjnu 1967 neworleánský sportovní podnikatel David Dixon, který se stal svědkem profesionálního zápasu mezi Rodem Laverem a Kenem Rosewallem. Samotnému utkání se dostalo slabé medializace a bylo hráno za strohých podmínek. V srpnu téhož roku představil projekt nového profi okruhu sportovnímu organizátoru a magnátu Lamaru Huntovi, který souhlasil s poskytnutím investic. Na počátku 70. let se pak WCT Tour rozvinulo do hlavního profesionálního okruhu v tenise, v němž hráči startovali na základě uzavřených smluv.\n\nVe své době okruh přinesl revoluční prvky, když do pravidel zavedl systém tiebreaku, pro tenisty připravil barevné kolekce sportovního oblečení, ve finále 1974 byl poprvé použit počítačový systém elektronického čárového rozhodčího pro kontrolu dopadu míčů a okruh také zavedl barevné míče, kdy bílou barvu zpočátku nahradila oranžová a později žlutá. Podporoval také hlasitější vyjádření publika oproti zažité praxi zdrženlivých reakcí. Atraktivitu pro hráče vytvářely finanční odměny a bonusy.\n\nNa počátku stálo osm tenistů přezdívaných „handsome eight“ (\"osm statných\"), mezi něž patřili Dennis Ralston, John Newcombe, Tony Roche, Cliff Drysdale, Earl Buchholz, Niki Pilić, Roger Taylor a Pierre Barthès. Narychlo pořádaný debutový turnaj se uskutečnil během ledna 1968 v australském Sydney. Vítězem se stal Tony Roche. Ve Spojených státech okruh zažil premiéru v únoru téhož roku v Kansas City. V březnu 1968 Hunt převzal 50% podíl Dixona ve WCT a sportovní podnikatel se s okruhem rozešel. V úvodní sezóně vykázalo WCT ztrátu 300 000 dolarů.\n\nS nástupem roku 1970 podepsali kontrakty další hráči – Marty Riessen, Ray Moore, Tom Okker, Arthur Ashe a v červenci došlo k získání akvizice v podobě účasti tenistů z profesionální organizace National Tennis League (NTL), čímž se nově zapojili také Rod Laver, Ken Rosewall, Pancho Gonzáles, Andrés Gimeno, Roy Emerson a Fred Stolle.\n\nSezóna 1971 znamenala navýšení počtu celosvětově konaných turnajů na dvacet jedna. Na každoročním zasedání Mezinárodní tenisové federace (International Lawn Tennis Federation, ILTF) v červenci 1971 došlo k prohlasování zákazu účasti na vlastních turnajích všem hráčům, kteří byli smluvně vázáni k WCT, a to s účinností od roku 1972. V závěru stejné sezóny se osm nejlépe bodovaných hráčů WCT kvalifikovalo na listopadový závěrečný turnaj. Jednalo se o událost hranou dva týdny před akcí stejného formátu – Masters (Turnajem mistrů), konkurenčního okruhu Grand Prix. Od sezóny 1972 byl nový turnaj z komerčních důvodů hrán na koberci v hale a přeložen na jarní termín. Dějištěm se stal Dallas a oficiálním názvem pak WCT Finals. Celkově probíhal devatenáct let s derniérou v roce 1989.\n\nV dubnu 1972 uzavřely obě organizace ILTF a WCT dohodu o rozdělení nastávající sezóny 1973. První část mezi lednem až květnem získal okruh WCT. Ve zbytku roku pak probíhal druhý okruh Grand Prix. Hrozící vyloučení hráčů z turnajů ILTF bylo touto smlouvou zažehnáno, když došlo k opětovnému povolení jejich startu na událostech Grand Prix.\n\nV sezóně 1978 se okruh WCT včlenil do okruhu Grand Prix. Organizace WCT pak ve svém prohlášení z 30. dubna 1981 deklarovala vystoupení z Grand Prix a obnovení vlastní celoroční túry od sezóny 1982. Podle Lamara Hunta se hlavními důvody staly omezení ze strany Mužské profesionální rady (Men's Professional Council), řídící okruh Grand Prix. V lednu 1983 pak WCT zažalovala Mužskou profesionální radu, Asociaci tenisových profesionálů (ATP) a Mezinárodní tenisovou federaci za nespravedlivá obchodní omezení. Dohoda z listopadu 1983 vyústila ke druhému začlenění WCT pod patronaci okruhu Grand Prix, s účinností od roku 1985.\n\nPoslední sezóna WCT proběhla v roce 1989. Po skončení Turnaje šampionů 1990 ve Forest Hills ohlásila WCT 28. dubna téhož roku své rozpuštění. Daný rok 1990 založila celoroční turnajový okruh organizace ATP.\n\nPo tříletém období samostatných ročníků okruhu WCT se tyto turnaje v roce 1985 vrátily do okruhu Grand Prix. Jednalo se o čtyři události, na nichž po dvou titulech získali Čech Ivan Lendl a Američan John McEnroe. Zatímco McEnroe zasáhl do všech, Lendl startoval jen na dvou. Americký hráč také triumfoval na WCT Houston po finálové výhře nad Kevinem Currenem.\n\nNa dallaském WCT Finals byl McEnroe ve čtvrtfinále nečekaně poražen Joakimem Nyströmem. Trofej připadla Lendlovi, jenž tak dosáhl na tři tituly v rozmezí tří týdnů, a to ve Ft. Myers na tvrdém povrchu, Monte Carlu na antuce a v Dallasu na koberci.\n\nWCT Tournament of Champions ve Forest Hills skončil očekávaným závěrečným duelem mezi Lendlem a McEnroem. Přestože český tenista do té doby zvítězil jen ve dvou z dvanácti vzájemných klání, vyhrál zde potřetí výsledkem 6–3 a 6–3.\n\nNa turnaji WCT Atlanta vypadli dva nejvýše nasazení hráči Stefan Edberg a Boris Becker již v prvním kole, když Švéd podlehl krajanu Mikaelu Pernforsovi a německý wimbledonský vítěz pozdějšímu finalistovi Timu Wilkisonovi. Překvapivým vítězem dallaského finále se stal švédský tenista Anders Järryd, který do 12členného turnaje zasáhl až jako náhradník za zraněného Ivana Lendla.\n\nPoslední sezóna okruhu WCT proběhla v roce 1989. Pořádány byly pouze tři turnaje, všechny opět hrané v rámci okruhu Grand Prix. Body z nich byly započítány do žebříčku ATP.\n\nZávěrečný devatenáctý ročník WCT Finals v dallaské Reunion Arena vyhrál John McEnroe. Nejlepším zápasem se stalo semifinále proti Lendlovi, v němž Američan tohoto soupeře porazil poprvé po více než tři a půl letech. Negativní stránkou se staly odstoupení Borise Beckera a skreč Andreho Agassiho, jenž opustil dvorec během druhé sady zápasu proti McEnroeovi. Náhradou za Beckera se stal Brad Gilbert, jenž poté dokráčel až do finále. Na sklonku jara pak Lendl dosáhl na dva tituly WCT ve Scottsdale a Forest Hills, aby tak ukončil éru okruhů WCT.\n\nV roce 1990 se již okruh WCT neuskutečnil, když byl založen nový mužský okruh ATP. Odehrál se pouze jediný turnaj WCT ve formě zvláštní události nezařazené do ATP, a to ve Forest Hills konaný v oddílu West Side Tennis Club, kde byla zelená antuka Har-Tru nahrazena tvrdým povrchem. Závěrečnou trofej si odvezl Ivan Lendl.\n\nTurnaje WCT Finals byly až na výjimky hrány v texaském Dallasu. Čtvrtfinále a semifinále v roce 1971 proběhly v Houstonu a finále pak v dallaské aréně Memorial Auditorium. Ročníky 1972–1979 se uskutečnily na stadionu Moody Coliseum ve městě University Park, ležícím v dallaském okresu. Dějištěm finále v letech 1980–1989 se stala dallaská Reunion Arena.\n\nPremiérové zimní finále se konalo v roce 1972 v Římě a druhé patřící do sezóny 1982 bylo odehráno v lednu 1983 v Detroitu. Na okruhu 1982 proběhl ještě třetí podzimní finálový turnaj v Neapoli.\n\nV období 1973–1986 probíhal také nebodovaný finálový turnaj čtyřhry WCT World Doubles, konaný postupně v několika městech.\n\nOrganizace WCT pořádala také nebodované turnaje, včetně událostí, jakými byly Aetna World Cup, WCT Tournament of Champions nebo Challenge Cup pro osm účastníků.\n\n"}
{"id": "1044215", "url": "https://cs.wikipedia.org/wiki?curid=1044215", "title": "Meatpacking District", "text": "Meatpacking District\n\nMeatpacking District je část města New York, která leží na západě Manhattanu mezi Greenwich Village a Chelsea.\n\nNa začátku 19. století byla na břehu Hudson River zbudována pevnost \"Fort Gansevoort\", pojmenovaná po generálu z války za nezávislost Peteru Gansevoortovi. Její okolí se postupně stalo typickou periférií s nájemnými činžáky a drobnými továrnami. Od osmdesátých let 19. století se čtvrť stala centrem newyorského potravinářského průmyslu. Počátkem 20.století se zde nacházelo nejméně 250 závodů na zpracování masa, odtud název Meatpacking District — oblast balíren masa. Soumrak tohoto odvětví nastal po druhé světové válce, kdy rozvoj chladicí techniky umožnil dovoz masa do prodejen přímo od producentů. Meatpacking District se začal vylidňovat, domy chátraly, vzrostla kriminalita, objevily se prostitutky, pochybné bary a drogoví dealeři. Od devadesátých let probíhá gentrifikace oblasti, která se zařadila k nejlukrativnějším částem New Yorku a nachází se v ní množství luxusních hotelů, nočních klubů a módních butiků. Turisty láká svérázná atmosféra, kterou tvoří zachované cihlové tovární budovy a ulice dlážděné kočičími hlavami.\n\nV Meatpacking Districtu bydlel Herman Melville (mimochodem Gansevoortův vnuk), který pracoval jako úředník na místní celnici v době, kdy psal svůj nejznámější román \"Bílá velryba\".\n\n"}
{"id": "1044229", "url": "https://cs.wikipedia.org/wiki?curid=1044229", "title": "Kostel Panny Marie Sněžné a svatého Floriána", "text": "Kostel Panny Marie Sněžné a svatého Floriána\n\nKostel Panny Marie Sněžné (\"německy Wallfahrtskirche Maria Schnee nebo Maria Schnee-Bründl nebo také Schneebründl\") je malý poutní kostel mezi Drosendorfem a Zissersdorfem ve Waldviertelu (Dolní Rakousko).\n\nPoutní kostelík leží v lesní proláklině na sever nedaleko od obce Zissersdorf, na východní straně silnice B 30 směrem na Drosendorf.\nNázev kostela \"Schneebründl\" (\"česky Sněhová studánka\") vychází z pověsti, která se k poutnímu místu váže. Jednoho dne uprostřed léta měl být vedle pramene, který je nyní zabudován ve zdech kostela, spatřen sníh. Prvopočátky poutního místa jsou spojeny s poustevnou. Písemně je doložen roku 1693 jeden poustevník obývající skálu na místě zvaném „Špitální les” (\"německy Spitalwald\"). Ve stejném roce (1693) podal \"špitál\" v Drosendorfu žádost ke stavbě kostela na počest Marie Sněžné. Spolu s kostelem drozdovický špitál na své náklady vybudoval i malé obydlí pro zdejšího poustevníka. Není znám rok dokončení, aní rozměry nebo vybavení kostela. V roce 1760 proběhlo rozšíření kostela. Dochoval se jen soupis církevního majetku, který byl sepsán premonstráty z Jeruše (německy Geras) před jeho demolicí. 7. srpna 1712 se měla odehrát během procesí v kostele rvačka, jejíž účastníci byli potrestání. Stav kostela se postupně nacházel v nedobrém stavu, a protože byl kostelík oblíbeným poutním místem nejen katolíky z Waldviertelu, ale také z blízkého jihu Moravy, nechal Pavel III. \"Franz Gratschmayr\", opat z Jeruše, kostel zrenovovat.\n\nNejprve na základě císařského dekretu ze dne 12. 1. 1782 museli zdejší poustevníci opustit poustevnu. Poslední poustevník se živil tkalcovstvím a pobýval zde ještě nějakou dobu po zákazu, dokonce byl i městem Drosendorf podporován. Po dalším zákazu podpory ze strany města se jeho stopa ztrácí a nejsou o něm žádné zprávy. V roce 1783 byly nově definovány hranice farnosti a Zissersdorf, kterému byl dosud věnován malý kostel zasvěcený svatému Janovi a Pavlovi, obdržel kostel nový a ten byl začleněn pod klášter v Jeruši.\n\nVe stejném roce nařídila vláda na základě církevních reforem Josefa II. uzavření všech vedlejších kostelů a kaplí a bohoslužby se nadále měly odehrávat pouze ve farních kostelech. Jelikož privátní bohoslužby, které nesměly konkurovat dobou konání farním kostelům, tvořily výjimku, kostel Marie Sněžné ještě nějakou dobu přežíval. Bohužel další vládní nařízení stanovilo odsvěcení kostela a v roce 1786 proběhla demolice kostela. Ušetřen zůstal jen domek kostelníka, který původně patřil k Zissersdorfu a od roku 1823 k Elsern. Část stavebního materiálu byla použita na stavbu nového kostela v Zissersdorfu, zbytek se stal postupně ruinou.\n\nSocha Marie Sněžné byla umístěna v jednom z domů v Drossendorfu a místními věřícími byla ještě po dlouhou dobu navštěvována. Jerušský opat \"Andreas Hayder\" vzal k sobě do úschovy mešní nádobí a žádal u okresního úřadu v Kremži o ponechání nádobí v klášteře, jelikož od roku 1783 opatrovali premonstráti sedm nových farností (Zissersdorf, Harth, Göpfritz an der Wild, Nonndorf an der Wild, Pernegg, Trabernreith a Niklasberg).\n\nK obnovení kostela se váže pověst o zjevení \"Bílé paní\". Jeden starý sedlák z nedaleké vesnice Elsernu pásl krávy u lesa, kterému se říkalo \"Bründlwald\", podle studánky se zázračnou vodou. Toho dne se zdržel poněkud déle, a když už se skoro smrákalo, zjevila se mu zničehonic \"Bílá paní\". Všelijakými posunky ho vyzývala, aby se církev postarala o znovupostavení kostela. Paní v bílém se mu zjevila ještě dvakrát a potřetí k večeru mu vyšla dokonce naproti. To už se sedlák konečně dovtípil a zorganizoval finanční sbírku, kterou vedl občan z města Drosendorfu. V poměrně krátké době byl potřebný obnos na světě. Sešlo se i kamenní, dřevo a jiný materiál, takže stavbě nebránilo nic v cestě a kostel byl v roce 1867 dokončen.\n\nPrvní úvahy kolem výstavby nového kostela se objevily zhruba v roce 1850. O sedm let později (1857) už probíhaly sbírky pod vedením drozdovického starosty a obchodníka \"Franze Haucka\" na financování stavby a v roce 1867 byla stavba ukončena. Posvěcení věžního věnce proběhlo 5. srpna v Drossendorfu a následně byl věnec převezen do kostela a nasazen na věž. Po schválení biskupskou konzistoří v Sankt Pöltenu proběhlo 10. října 1868 svěcení kaple děkanem Nepomukem Davidem za přítomnosti faráře z Zissersdorfu a okolních obcí. Při příležitosti biskupské vizitace roku 1868 v Raabsu vysvětil biskup \"Doktor Joseph Feßler\" stokilový zvon vyhotovený v Jihlavě \"Josephem Hilzerem\". 11. října 1868 byl darovaný zvon převezen z Drosendorfu do kostela a zavěšen do věže. Po 86 letech celebroval děkan David v kostele 5. srpna 1869 první povolenou mši. Od 1. května 1916 byla v provozu v době poutí a procesí nedaleko poutního místa nová železniční zastávka, která byla po připojení Rakouska k Třetí říši v roce 1938 zrušena. Nový kostel byl zasvěcen Marii Sněžné a svatému Floriánovi.\n\nKostel je jednolodní sálovou stavbou se třemi klenebními poli. U oken byl použit plochý (segmentový) oblouk. Nad západním průčelím je nad vchodem s plochým obloukem do sedlové střechy zapuštěn sanktusník s pyramidovou plechovou přilbou. Fasáda je rozčleněna toskánskými pilastry na vysokých patkách. Hlavní oltář je zasvěcen Nejsvětější TrojicI. Studánku na severní straně zdobí reliéf lví hlavy ze začátku 18. století. Minerální pramen zažíval příval návštěv hlavně v dobách epidemií moru do roku 1713. Až do roku 1894 pokrývalo stěny kostela téměř na 200 svatých obrázků. Nyní se zde nachází pouze jediný z roku 1768. Období hlavní návštěvnosti se odehrává 5. srpna a na sv. Floriána (4. května). Po zrušení železné opony proudí k Marii Sněžné znovu hojná procesí z Jižní Moravy a Jižních Čech. Kostelík je obklopen šesti mohutnými lípami a patří premonstrátům v Gerasu.\n\n\n"}
{"id": "1044236", "url": "https://cs.wikipedia.org/wiki?curid=1044236", "title": "Lhotecký potok", "text": "Lhotecký potok\n\nNázev Lhotecký potok má více vodních toků:\n\n"}
{"id": "1044243", "url": "https://cs.wikipedia.org/wiki?curid=1044243", "title": "Nefarious Dismal Orations", "text": "Nefarious Dismal Orations\n\nNefarious Dismal Orations (v překladu \"Hanebné proslovy\") je čtvrté studiové album kolumbijsko-americké black metalové skupiny Inquisition z roku 2007, které vyšlo u německého vydavatelství No Colours Records. Vyšlo jako vinylové LP, CD, audiokazeta.\n\n\n\n"}
{"id": "1044246", "url": "https://cs.wikipedia.org/wiki?curid=1044246", "title": "Martin Kramara", "text": "Martin Kramara\n\nMartin Kramara (* 4. dubna 1978, Slovensko) je slovenský římskokatolický kněz, od roku 2014 mluvčí Konference biskupů Slovenska.\n\nPochází ze slovenské Bytčy. Po skončení studia na Phillipsově akademii v Andoveru v americkém Massachusetts v roce 1996 se vrátil na Slovensko a vstoupil do Kněžského semináře sv. Gorazda v Nitře. Po kněžském svěcení, které přijal 21. června 2003, působil nejprve jako ceremonář nitranského biskupa Jána Chryzostoma kardinála Korce a od roku 2005 jako farní vikář v Žilině. Roku 2007 získal titul Mgr. z morální teologie na Univerzitě Komenského v Bratislavě a byl vyslán studovat na Papežskou univerzitu sv. Kříže v Římě. Po skončení studia v roce 2011 se stal duchovním správcem Slovenské katolické misie v Římě, roku 2013 začal pracovat v bratislavské Tiskové kanceláři KBS jako její redaktor a současně byl ustanoven výpomocným duchovním v Bratislavě-Dúbravce. Od 1. prosince 2014 nahradil Jozefa Kováčika ve funkci mluvčího Konference biskupů Slovenska.\n\n"}
{"id": "1044253", "url": "https://cs.wikipedia.org/wiki?curid=1044253", "title": "François-Joseph Fétis", "text": "François-Joseph Fétis\n\nFrançois-Joseph Fétis (25. března 1784, Mons, Henegavsko – 26. března 1871, Brusel) byl belgický hudební skladatel, kritik, muzikolog, historik a pedagog. \n\nNarodil se v rodině hudebníků a stavitelů klavírů. Od tří let hrál pod vedením svého otce na klavír, housle a na varhany. Od sedmi let komponoval, v devíti letech se stal varhaníkem v kostele sv. Valtrudy v Monsu a v témže roce provedl veřejně svůj vlastní houslový koncert.\n\nV roce 1800 odejel do Paříže aby studoval na pařížské konzervatoři. Učitelem harmonie byl Jean-Baptiste Rey a klavír studoval u François-Adriena Boieldieua a Louis-Barthélémyho Pradhera. V roce 1807 se s kantátou \"Ariana na Naxu\" umístil jako druhý v soutěži o Prix de Rome. \n\nV roce 1806 podrobil revizi římskokatolické liturgické zpěvy v naději, že objeví jejich originální podobu. V tomto roce také začal pracovat na svém životním díle \"Biographie universelle des musiciens et bibliographie générale de la musique\", universální encyklopedii hudebníků a hudby.\n\nV roce 1821 byl jmenován profesorem Pařížské konzervatoře. V roce 1827 založil časopis \"Revue musicale\", první francouzský časopis věnovaný výlučně hudbě. V Paříži setrval až do roku 1833, kdy se na žádost belgického krále Leopolda I. vrátil do Belgie, aby se stal ředitelem nově založené Královské konzervatoře Brusel a kapelníkem královského orchestru. \n\nV Bruselu se stal zakladatelem a až do své smrti dirigentem proslulých koncertů konzervatoře. Kromě toho zavedl volný cyklus přednášek o hudební historii a filosofii. Komponoval velké množství skladeb nejrůznějších žánrů. Od velkých oper a oratorií až po jednoduché písně. Liboval si také v drobných podvrzích. Mezi ně patří např. \"Loutnový koncert Valentina Strobela\" nebo árie \"„Se i miei so sospiri“\" dlouho připisovaná Alessandru Stradellovi.\n\nFétis zemřel v Bruselu. Jeho rozsáhlou a cennou knihovnu odkoupila belgická vláda a věnovala ji bruselské konzervatoři.\n\nByl sice velmi plodným, a ve své době oblíbeným skladatelem, nicméně z jeho díla jsou z dnešního hlediska nejdůležitější jeho hudebně teoretické, metodické a historické spisy. Zejména jeho obsáhlé dílo \"Biographie universelle des musiciens et bibliographie générale de la musique\" je pramenem, ke kterému se hudební historikové dodnes vracejí. Poprvé vyšlo postupně v osmi svazcích v letech 1837–1844 v Bruselu. Druhé, revidované a doplněné vydání v letech 1860–1865 v Paříži.\n\n\n\n\n\n\n"}
{"id": "1044264", "url": "https://cs.wikipedia.org/wiki?curid=1044264", "title": "ELC AMX", "text": "ELC AMX\n\nV roce 1955 zahájilo francouzské ministerstvo obrany projekt ELC (Engin Léger de Combat). Cílem bylo vytvořit lehké bojové vozidlo, vhodné pro přepravu vzduchem. Prototyp ELC AMX měl nízkou siluetu a umístění obou členů posádky bylo ve věži vozidla. Bylo však shledáno, že lehký tank AMX-13 dokáže splnit většinu jeho úkolů a tak byl vývoj v roce 1961 zastaven.\n"}
{"id": "1044266", "url": "https://cs.wikipedia.org/wiki?curid=1044266", "title": "ESCRT", "text": "ESCRT\n\nESCRT je označení pro skupinu proteinů, které regulují vchlipování váčků (ILVs) dovnitř endozomů. Dochází tak ke vzniku tzv. multivezikulárních tělísek. Také se však účastní cytokineze a jsou využívány i virem HIV k pučení z buněk. ESCRT proteiny vytváří u savců čtyři komplexy, ESCRT-0, ESCRT-I, ESCRT-II a ESCRT-III. Každý má v procesu vchlipování váčků do endozomů jinou úlohu. \n"}
{"id": "1044268", "url": "https://cs.wikipedia.org/wiki?curid=1044268", "title": "Špionážní družice", "text": "Špionážní družice\n\nŠpionážní družice nebo též průzkumná družice je druh umělé družice, sloužící pro potřeby vojenského a špionážního průzkumu. Tento typ družic, vypouštěný v době studené války v počtech až několika desítek kusů ročně, tvoří přibližně čtvrtinu všech družic, vynesených na oběžnou dráhu Země během prvních 50 let kosmických letů. \n\nPro průzkum v optické oblasti jsou špionážní družice obvykle vybaveny velkými dalekohledy a létají na nízkých oběžných drahách. Ve 20. století pořizovaly tyto družice snímky obvykle na filmy, které se pak vracely ve speciálních pouzdrech zpět na Zemi. Od konce 20. století začala být pro záznam používána prakticky výhradně elektronika.\n\nPro průzkum v dalších oblastech elektromagnetického spektra (radiový odposlech, kontrola jaderných pokusů) se používají specializované družice na nejrůznějších drahách.\n\nHistoricky prvními programy špionážních družic byly programy Corona (USA, první úspěch 1960) a Zenit (SSSR, první úspěch 1962).\n"}
{"id": "1044273", "url": "https://cs.wikipedia.org/wiki?curid=1044273", "title": "Arboretum Střední lesnické školy v Hranicích", "text": "Arboretum Střední lesnické školy v Hranicích\n\nArboretum Střední lesnické školy v Hranicích je arboretum o výměře 3,07 ha, které se nachází v Olomouckém kraji, poblíž obce Hranice (na Moravě). Na počátku 21. století je zde pěstováno přes 225 druhů dřevin.\n\nLesnická škola byla původně umístěna od roku 1852 v Úsově, a až roku 1896 byla přestěhována Hranic, a v tom období bylo vybudováno arboretum pro výuku žáků školy. Původní projekt vypracoval zahradní architekt František Thomayer (1856-1938).\n\nBěhem 2. sv. války bylo arboretum silně poškozeno. Česká škola je uzavřena, profesoři a žáci odcházejí do Přerova a na školu nastoupili profesoři němečtí. Školky byly zrušeny, nejkrásnější část parku na nařízení německého vedení zničena. Stromy a keře vytrhány ze země, a na hromadě polity benzínem a zapáleny. Na místě bylo vybudováno cvičiště a záhony se zeleninou a bramborami. Vytrhány a zničeny byly jmenovky, stromy v arboretu byly poškozeny, zrušeno bylo rozárium, květinové záhony a některé úpravy.\n\nZa zřejmě největší škody v arboretu nezpůsobené lidmi jsou považovány následky větrné smrště 9. března 1990.\n\nArboretum leží v nadmořské výšce 263m nad mořem, avšak je uváděna i výška 250-260m nad mořem a zaujímá plochu 3,07 ha. Nachází se v ČR, na Severní Moravě.\n\nProjekt arboreta vypracoval zahradní architekt František Thomayer, avšak během okupace a následných let došlo k výrazným úpravám.\n\nV parku se v roce 1977 nacházejí tyto prvky Alpinum (skalka), sad, zahrada, obytný dům, budova školy. V 21. století je zde připraven projekt „Naučná botanicko-geologická skalka”,\n\nV arboretu byly původně ukázky nejen domácích dřevin, ale i bohatá sbírka exotických druhů. Exotických druhů však byly během zim v letech 1928 – 1929 zdecimovány mrazem. V 21. století je přibližně polovina druhů domácích dřevin.\n\nNa konci 20. století zde bylo pěstováno asi 210 taxonů dřevin, zdroje na počátku 21. století zmiňují 105 rodů, přes 225 druhů dřevin – 65 druhů jehličnanů, celkem 450 exemplářů a 160 druhů listnatých dřevin, celkem 600 exemplářů.\n\nArboretum plní funkci výchovnou, didaktickou a osvětovou.\n\n"}
{"id": "1044278", "url": "https://cs.wikipedia.org/wiki?curid=1044278", "title": "Rybička", "text": "Rybička\n\nRybička může být:\n\n"}
{"id": "1044291", "url": "https://cs.wikipedia.org/wiki?curid=1044291", "title": "Podsíť", "text": "Podsíť\n\nPodsíť () je v informatice označení pro samostatnou část počítačové sítě. Označením \"podsíť\" je obvykle míněna konkrétní (menší) vyčleněná část větší IP sítě. Pro určení rozsahu IP adres v dané podsíti slouží maska sítě. Rozdělení sítě na dvě nebo více menších podsítí je v angličtině označováno jak \"subnetting\".\n\nPočítače, které jsou umístěny v jedné síti (resp. podsíti), mají ve svých IP adresách shodné nejvýznamnější bity této IP adresy. Tím je IP adresa rozdělena na dvě části, které označujeme jako „číslo sítě“ a „číslo počítače“. Místo označení „číslo počítače“ by mělo být uvedeno „číslo síťového rozhraní“, protože některé počítače mohou mít více síťových karet a tím i více síťových rozhraní s více IP adresami.\n\nVelikost významnější části IP adresy (tj. velikost části, která vyjadřuje „číslo sítě“) je definována pomocí CIDR notace počtem bitů zleva (tzv. prefix) nebo pomocí masky sítě. Jednu a tutéž podsíť je tedy možné zapsat pomocí prefixu jako codice_1 nebo pomocí masky sítě jako codice_2.\n\nDruhá část IP adresy, která nese „číslo síťového rozhraní“, se nesmí ve stejné síti opakovat. Pokud jsou v této části IP adresy v binárním zápisu samé nuly, je výsledná IP adresa označována jako „číslo sítě“. Takovou IP adresu není vhodné (a většinou ani možné) používat jako IP adresu síťového rozhraní (tj. nepoužívá se). Jsou-li v této druhé části IP adresy v binárním zápisu samé jedničky, jedná se o síťový broadcast, který slouží k hromadnému oslovení všech počítačů v dané podsíti. Ani broadcast není vhodné používat jako IP adresu běžného síťového rozhraní. Z výše uvedeného vyplývá, že ve všech podsítích jsou vždy dvě IP adresy, které mají speciální použití (tj. číslo sítě a broadcast), a proto se pro síťová rozhraní nepoužívají. Nejmenší podsíť musí mít proto čtyři IP adresy, aby zbývající dvě mohly být použity pro dvě různá síťová rozhraní a mohla tak vzniknout nejmenší možná IP podsíť.\n\nPráce s podsítěmi je v IPv6 velmi odlišná od toho, co se používá v IPv4. V IPv4 bylo hlavní motivací pro dělení na malé a úsporné podsítě kvůli řešení nedostatku adres. V IPv6 je adres dostatek, a proto je v jednotlivých podsítích doporučeno používat prefix /64, přičemž hlavním důvodem je fakt, že jedině tak je funkční autokonfigurační mechanismus (viz Neighbor Discovery Protocol). Technicky lze samozřejmě používat menší podsítě, avšak není to doporučeno. Výjimkou jsou spojovací sítě mezi routery, u kterých je doporučeno používat prefix /127 (tj. k dispozici jsou jen dvě IPv6 adresy), avšak na některých platformách nemusí být tato možnost k dispozici.\n"}
{"id": "1044298", "url": "https://cs.wikipedia.org/wiki?curid=1044298", "title": "Investiční diamant", "text": "Investiční diamant\n\nInvestiční diamanty jsou samostatné drahé kameny vysoké kvality, které nejsou zasazené do šperku. Investice do diamantů je poslední dobou stále populárnějším jevem. Rozšířila se i mezi malé investory, kteří v nich hledají jistotu. Investování do drahých kamenů je alternativou k tradičnějším formám, jako jsou akcie, dluhopisy nebo finanční deriváty. Často se u nákupu diamantů uplatňuje pravidlo třetin, které říká, že ideální rozdělení investic je na 3 díly. První slouží k aktivnímu použití, třeba k podnikání. Druhá třetina generuje stálý pasivní příjem, například dluhopisy. Třetí díl pak slouží k úschově finančních prostředků na horší časy. Do poslední skupiny se řadí nákup investičních diamantů, uměleckých děl a jiné, a to z důvodu stálosti investice a snahy minimalizovat cenové výkyvy.\nCena těchto drahých kamenů se posuzuje stejně, jako u diamantů ve šperkařství. Hlavním kritériem pro stanovení ceny je tak pravidlo 4C. Tato zkratka označuje 4 hlavní vlastnosti diamantu, které jsou: Clarity (čistota), carat (váha v karátech), color (barva kamene) a cut (brus). Každý investiční diamant má na základě 4C stanovenou cenu dle ceníku Diamond Rapaport report, což je jeden z nejuznávanějších velkoobchodních ceníků.\nCena investičního diamantu by měla být vždy stanoveno odborníkem a podložena certifikátem. Laik nemá téměř žádnou šanci cenu kamene odborně posoudit.\nCena broušených diamantů takřka neustále roste. Je to dáno vysokou poptávkou trhu a stále se zmenšující nabídkou. V dnešní době se ložiska diamantů ztenčují a náklady na získání jednoho kamene rostou, jelikož je zapotřebí hledat je ve stále extrémnějších podmínkách (Sibiř, Kanada a jiné).\nObecně se uvádí, že cena broušených diamantů narůstá o 5 až 10 procent ročně a za posledních 100 let klesla pouze dvakrát, a to v 70. letech a v roce 2008. I přes poslední výkyv v roce 2008 se cena broušených diamantů za posledních 13 let téměř zdvojnásobila.\nI přes to, že cena diamantů vykazuje téměř neustálý růst, investice s těmito kameny přináší i některá rizika. V první řadě je to likvidita. Tento termín označuje ochotu ostatních investorů odkoupit investici, v tomto případě diamant. Investiční zlato, cenné papíry nebo dluhopisy jsou povětšinou prodejné takřka okamžitě, zatímco u diamantů není tak snadné najít v krátkém čase kupce.\n\nInvestoři by neměli zapomínat, že v EU jsou investiční diamanty zatíženy DPH, což zvyšuje finanční náročnost investice. Často se ale zakoupené diamanty fyzicky nechávají v zahraničních sejfech, a tím se tak dá placení DPH obejít.\n\nCena diamantu se udává v dolarech. Obecně platí, že pokud dolar ztrácí, roste hodnota diamantu. Je tedy nutné kurzové riziko brát v potaz.\n"}
{"id": "1044304", "url": "https://cs.wikipedia.org/wiki?curid=1044304", "title": "Iva Zajíčková", "text": "Iva Zajíčková\n\nIva Zajíčková, provdaná Stafová (* 9. března 1948 Brno-Královo Pole) je bývalá československá reprezentantka a dvojnásobná vicemistryně světa v dráhové cyklistice, devítinásobná mistryně světa v jízdě na vysokém kole.\n\nOd dětství se věnovala krasobruslení a basketbalu, nakonec dala přednost cyklistice a závodila za Favorit Brno. Na mistrovství světa debutovala v roce 1969 na domácí půdě v Brně, kde obsadila páté místo. Během kariéry získala dvě stříbrné a pět bronzových medailí ze světových šampionátů; nejblíže titulu byla v roce 1973 v San Sebastianu, kdy v první finálové jízdě porazila Sheilu Youngovou, ale rozhodčí výsledek anulovali pro údajné křížení dráhy. Na MS v silničním závodě obsadila v Leicesteru v roce 1970 10. místo. Na olympiádě nestartovala, protože ženská cyklistika tehdy ještě nebyla olympijskou disciplínou. Je devítinásobnou mistryní světa v jízdě na vysokém kole a třiadvacetinásobnou mistryní ČSSR v různých silničních i dráhových disciplínách. Obdržela titul zasloužilé mistryně sportu. V roce 1975 absolvovala elektrotechniku na brněnské VUT.\n\nV roce 1980 emigrovala do Rakouska. Znamenalo to pro ni konec závodní kariéry, protože nedostala povolení startovat za svoji novou zemi. Věnovala se horolezectví, zdolala mj. Kilimandžáro a Pik Lenina. Po změně režimu v Československu se přestěhovala do Ždánic, odkud pocházela její matka. Působí v městském zastupitelstvu, v letech 2010 až 2014 zastávala funkci starostky.\n\n"}
{"id": "1044305", "url": "https://cs.wikipedia.org/wiki?curid=1044305", "title": "Viktor Ivanovič Polosuchin", "text": "Viktor Ivanovič Polosuchin\n\nViktor Ivanovič Polosuchin ( \"Виктор Иванович Полосухин\"; 28. února 1904 Novokuzněck — 18. února 1942 Možajsk) byl sovětský důstojník, v hodnosti plukovníka velel 32. saratovské střelecké divizi Rudé armády.\n\nOd roku 1921 se v Rudé armádě podílel na boji proti ozbrojeným bandám.\n\nV roce 1922 absolvoval 25. tomskou pěchotní velitelskou školu Rudé armády.\n\nProšel kariérou od řadového rudoarmějce až po velitele střelecké divize.\n\nV roce 1940 byl povýšen do hodnosti plukovníka.\n\nBěhem Velké vlastenecké války velel 32. pěší divizi, která v průběhu bitvy u Moskvy sváděla intenzivní boje na možajském směru. Pod Polosuchinovým velením 32. divize 6 dní zadržovala u Borodina části 40. mechanizovaného sboru německé armády, která se tlačila k Moskvě. Při tomto nerovném boji se silnějším německým nepřítelem zahynulo kolem deseti tisíc vojáků a důstojníků Rudé armády.\n\nViktor Ivanovič Polosuchin zahynul v podmoskevské oblasti u Možajska, poblíž obce Semjonovskoje, která je dnes součástí \"Údolí slávy\" – památníku věnovaném padlý. Pochován je v památníku padlým v Možajsku.\n\nZa hrdinství u Možajska byl vyznamenán Řádem rudého praporu.\n\nPolosuchinovým jménem byly nazvány:\n\nRozhodnutím výkonného výboru rady města Novokuzněck ze dne 10.18.1989, № 243 byl Polosuchinovi posmrtně udělen titul „Čestný občan města Novokuzněck“.\n\nRozhodnutím 8. zasedání městského výboru zástupců města Možajska při 17. svolání dne 20. října 1981 byl soudruhu Viktoru Ivanoviči Polosuchinovi (posmrtně) udělen titul česného občana Možajska.\n\n"}
{"id": "1044306", "url": "https://cs.wikipedia.org/wiki?curid=1044306", "title": "Seznam dílů seriálu Policie Modrava", "text": "Seznam dílů seriálu Policie Modrava\n\nToto je seznam dílů seriálu \"Policie Modrava\". Český kriminální televizní seriál \"Policie Modrava\" měl premiéru 1. března 2015 na stanici TV Nova. Na pilotní film, který byl premiérově odvysílán již v roce 2011, navazuje 15 dílů, které stanice natočila po obnovení seriálu v roce 2013. V hlavních rolích se objevuje Soňa Norisová, Jaroslav Satoranský a Filip Tomsa. V každém dílu seriálu řeší nový kriminální případ ze šumavského prostředí.\n\n<onlyinclude>\n</onlyinclude>\n\nPilotní film byl natočen během léta 2008. Při vysílání celého seriálu byl reprízován 28. února 2015 (v prodloužené verzi o jednu závěrečnou scénu a s jiným grafickým provedením titulků). Sledovatelnost tohoto uvedení byla 1,820 milionu diváků.\n"}
{"id": "1044321", "url": "https://cs.wikipedia.org/wiki?curid=1044321", "title": "František Ržiha", "text": "František Ržiha\n\nFrantišek Ržiha (29. března 1831 Lipová u Šluknova – 22. června 1897 Maria Schutz , Semmering-Heitbachgraben, Dolní Rakousy) byl český vynálezce a stavitel a zakladatel tunelového stavitelství.\n\nNarodil se 29. března 1831 v Lipové u Šluknova v severních Čechách jako druhý ze tří dětí v rodině vrchního lesního a dostal po otci jméno František. Lipová se tehdy jmenovala Hanšpach a ačkoli František vyrůstal v německy mluvící rodině, podle jeho příjmení \"Ržiha\" je jasné, že měl předky české národnosti (na jeho rodném listě je v jeho jméně ž s háčkem – uloženo ve státním archivu v Litoměřicích). V letech 1887 – 1888 byl rektorem Vídeňské technické univerzity.\n\n"}
{"id": "1044332", "url": "https://cs.wikipedia.org/wiki?curid=1044332", "title": "Pázmáneum", "text": "Pázmáneum\n\nPázmáneum (latinsky Collegium Pazmanianum) je universita ve Vídni, založená roku 1623 Petrem Pazmaněm jako seminář pro kandidáty studia teologie.\n\nŠkola byla založena nákladem 200 000 florinů.\n\n\n"}
{"id": "1044336", "url": "https://cs.wikipedia.org/wiki?curid=1044336", "title": "Ahlen", "text": "Ahlen\n\nAhlen je město v německém spolkovém státu Severní Porýní-Vestfálsko. Na konci roku 2013 mělo 51 766 obyvatel. Náleží do Zemského okresu Warendorf a je součástí regionu Münster. Součástí města jsou okolní vesnice Dolberg, Vorhelm a Tönnishäuschen. Největší sousední město je Hamm na jihozápadě.\n\n"}
{"id": "1044349", "url": "https://cs.wikipedia.org/wiki?curid=1044349", "title": "Halle (Severní Porýní-Vestfálsko)", "text": "Halle (Severní Porýní-Vestfálsko)\n\nHalle je město v německé spolkové zemi Severní Porýní-Vestfálsko. Leží v okrese Gütersloh a je součástí vládního obvodu Detmold. \n\nMěsto se skládá z šesti městských částí, přičemž střed města tvoří vlastní Halle a části Oldendorf a Gartnisch. Künsebeck je průmyslové předměstí a Bokel, Hesseln, Hörste a Kölkebeck jsou větší zemědělské vesnice, zatímco Eggeberg a Ascheloh jsou menší vesnice. V roce 2013 zde žilo přes 21 tisíc obyvatel.\n\nOd roku 1993 v areálu Gerry Weber Stadion probíhá travnatý tenisový turnaj mužů Halle Open.\n\n"}
{"id": "1044356", "url": "https://cs.wikipedia.org/wiki?curid=1044356", "title": "Prolhané krásky", "text": "Prolhané krásky\n\nProlhané krásky (v anglickém originále Pretty Little Liars) je americký televizní seriál, vysílaný v letech 2010–2017 televizní stanicí ABC Family, resp. Freeform. Je inspirovaný stejnojmennou knižní sérií Sary Shepard, která v českém překladu vycházela pod názvem \"Roztomilé malé lhářky\". První díl seriálu měl premiéru 8. června 2010. V červnu 2014 získal seriál šestou a sedmou sérii. Dne 30. října 2014 Lucy Hale oznámila, že sedmá řada bude poslední.\n\nV březnu 2013 stanice oznámila odvozený seriál \"Ravenswood\", který byl po odvysílání deseti dílů zrušen.\n\nSeriál se zabývá životem čtyř dívek – Spencer, Hanna, Aria a Emily, jejichž parta se rozpadla poté, co pátá z nich – Alison – záhadně zmizela. Po roce jim začnou chodit zprávy od někoho, kdo se podepisuje jako „A“ a vyhrožuje jim, že prozradí jejich tajemství (včetně jednoho velkého), která zná pouze Alison. Je zde ale háček: policie právě našla tělo mrtvé Ali. Na pohřbu dívky se čtyři kamarádky dávají opět dohromady. První hromadná zpráva byla poslána po pohřbu.\n\n\n\n"}
{"id": "1044358", "url": "https://cs.wikipedia.org/wiki?curid=1044358", "title": "György Széchenyi", "text": "György Széchenyi\n\nJiří Sečenský, Széchényi \"(příp. Szécsényi)\" György (1592 v Szécsény – 18. února 1695 v Bratislavě) – zakladatel rodu Széchényiů v Uhrách, uherský primas a arcibiskup ostřihomský (1685-1695), zakladatel několika jezuitských klášterů a kolegií, protireformační bojovník.\n\nJiří Sečenský nejprve absolvoval nižší školy v Gyöngyösi a Trnavě, a po studiích humanitních oborů, od roku 1625 studoval teologii na nově založeném Pázmáneu ve Vídni. V březnu 1631 byl vysvěcen na kněze. Tři měsíce byl kaplanem v Šaľe a 7. února 1632 se stal ostřihomským kanovníkem.\n"}
{"id": "1044365", "url": "https://cs.wikipedia.org/wiki?curid=1044365", "title": "Arboretum Kostelec nad Černými lesy", "text": "Arboretum Kostelec nad Černými lesy\n\nArboretum Kostelec nad Černými lesy je arboretum, které slouží Fakultě lesnické a dřevařské České zemědělské univerzity v Praze. Arboretum se nachází asi 35 km od Prahy a 3 km od Kostelce nad Černými lesy. Sbírka zahrnuje přes tisíc druhů dřevin z celého světa.\n\nArboretum vzniklo v roce 1954. V roce 1977 bylo uváděno, že zahrnuje 89 druhů a téměř 150 nižších taxonů. Na počátku 21. století sbírka dle jiného zdroje zahrnuje přes tisíc druhů dřevin z celého světa.\n\nZa zakladatele kosteleckého arboreta je považován tehdejší vedoucí katedry dendrologie a geobotaniky Lesnické fakulty ČVUT, prof. Dr. Ing. Pravdomil Svoboda, DrSc. V letech 1963–1986 byl vedoucím arboreta doc. Pokorný, v letech 1986–1996 Ing. Jiří Holata. V současnosti (2015) arboretum vede Petr Šenfeld. V roce 2005 arboretum přijalo členství v Unii botanických zahrad ČR. \n\nArboretum leží v nadmořské výšce asi 300–340 m n. m. a zaujímalo původně plochu asi 4 ha. Později bylo zvětšeno na 7 ha. Na počátku 21. století je uváděna rozloha 12,38 ha. Vzhledem k jižní expozici svahu, na němž je arboretum umístěno, trpí většina dřevin v arboretu přísušky. Původním porostem byly kyselé habrové doubravy.\n\nV arboretu je pěstováno 8186 kusů dřevin, celkový počet taxonů, tedy včetně poddruhů, čítá 1707.\n\nZe vzácnějších jehličnatých dřevin zde roste např. jedle jehlicovitá (\"Abies holophylla\"), cedr himálajský (\"Cedrus deodara\"), pazerav sbíhavý (\"Calocedrus decurrens\"), smrk Brewerův (\"Picea breweriana\"), borovice Armandova (\"Pinus armandi\"), borovice sibiřská (\"Pinus cembra\" var. \"sibirica\"), borovice Bungeova (\"P. bungeana\"), sekvojovec obrovský (\"Sequoiadendron giganteum\") nebo metasekvoje čínská (\"Metasequoia glyptostroboides\").\n\nZe vzácnějších listnatých druhů je zde k vidění jírovec drobnokvětý (\"Aesculus parviflora\"), javor okrouhlolistý (\"Acer circinatum\"), křivouš kořenující (\"Campsis radicans\"), katalpa vejčitá (\"Catalpa ovata\"), postopčák cizí (\"Comptonia peregrina\"), enkiantus zvonkovitý (\"Enkianthus campanulatus\"), zábluda \"Escalonia langleyensis\", dřezovec čínský (\"Gleditsia sinensis\"), nahovětvec kanadský (\"Gymnocladus dioica\"), ibišek syrský (\"Hibiscus syriacus\"), mamota širokolistá (\"Kalmia latifolia\"), ambroň západní (\"Liquidambar styraciflua\"), mákie amurská (\"Maackia amurensis\"), mahoniodřišťál cesmínolistý (×\"Mahoberberis ilicifolia\"), tavolníkovka kytkokvětá (\"Neillia thyrsiflora\"), parocie perská (\"Parrotia persica\"), pavlovnie plstnatá (\"Paulownia tomentosa\"), dub libanonský (\"Quercus libani\"), dub velkokvětý (\"Quercus macranthera\") nebo hruškojeřáb ouškatý (×\"Sorbopyrus auricularis\").\n\nArboretum je využíváno pro studijní potřeby a praktickou výuku České zemědělské univerzity v Praze. Slouží rovněž k vědeckým účelům při studiu hodnocení růstu introdukovaných dřevin, coby sbírka dřevin významná šíří sortimentu a jako populárně naučná instituce – zpřístupněním a popularizací dendrologie veřejnosti. Pro veřejnost bývá otevřeno v rámci Dnů otevřených dveří, a to dvakrát ročně (na jaře a na podzim).\n"}
{"id": "1044371", "url": "https://cs.wikipedia.org/wiki?curid=1044371", "title": "Nor'easter", "text": "Nor'easter\n\nNor’easter je rozsáhlý bouřkový systém vyskytující se na východním pobřeží Spojených států amerických a Kanady. Jméno bouře je odvozeno z převládajícího směru větru, který vane na pevninu tedy převážně ze severovýchodu. Termín je spojován s různými typy bouřkových systémů, které mohou vznikat v severním Atlantiku stejně jako v Mexickém zálivu. Název je nejpoužívanější v pobřežních oblastech Nové Anglie. Nor’easter je tlaková níže která obvykle těsně mine Novou Anglii a jihovýchodní pobřeží Kanady. Srážkové úhrny odpovídají ostatním extratropickým cyklónám. Nor’easter může způsobit závažné pobřežní záplavy, erozi pobřeží, vítr o síle orkánu a blizardu; tyto podmínky jsou obvykle provázeny prudkým deštěm nebo silným sněžením, což záleží na ročním období. Vzniku nor’easterů napomáhá promíchávaní chladného polárního vzduch s teplejším oceánským, který je zahříván teplým golfským proudem.\n"}
{"id": "1044373", "url": "https://cs.wikipedia.org/wiki?curid=1044373", "title": "PMV", "text": "PMV\n\nPMV je zkratka, která může znamenat:\n\n"}
{"id": "1044379", "url": "https://cs.wikipedia.org/wiki?curid=1044379", "title": "Lee Child", "text": "Lee Child\n\nJim Grant (* 29. října 1954, Coventry, Velká Británie), známější pod svým pseudonymem Lee Child, je britský spisovatel akčních thrillerů. Jeho první román \"Jatka\" získal cenu Anthony v kategorii Nejlepší první román.\n\nJim Grant se narodil v Coventry v Anglii. Jeho otec byl státní úředník a jeho mladší bratr, Andrew Grant, je také spisovatelem thrillerů. Když Jimovi byly čtyři roky, jeho rodiče se s ním a jeho třemi bratry přestěhovali do Handsworth Wood v Birminghamu, aby mohli získat lepší vzdělání. Do svých jedenácti let chodil do základní školy Cherry Orchard v Handsworth Wood. Poté navštěvoval Školu krále Edwarda v Birminghamu.\n\nV roce 1974 začal ve svých dvaceti letech studovat práva na Univerzitě v Sheffieldu, i když vůbec neměl v úmyslu věnovat se právnické praxi, a během studií pracoval jako kulisák v divadle. Po dokončení studií začal pracovat v komerční televizi.\n\nGrant byl přijat jako programový ředitel do televize Granada, která sídlí v Manchesteru a je součástí britské televizní sítě ITV. Zde se podílel na televizních seriálech jako Návrat na Brideshead, Perla v koruně, Hlavní podezřelý a Bedna. Grant se podílel na přípravě více než 40.000 hodin vysílání na Granadě a napsal tisíce krátkých reklamních a reportážních zpráv. Pro Granadu pracoval od roku 1977 do roku 1995 a poslední dva roky své televizní kariéry působil také jako zástupce odborů.\n\nPoté co byl Grant v rámci firemní restrukturalizace propuštěn pro nadbytečnost, rozhodl se psát romány, protože jsou podle něj „tou nejčistší formou zábavy“. V roce 1997 byla vydána jeho kniha s názvem \"Jatka\", a v létě roku 1998 se Grant přestěhoval do Spojených států amerických.\n\nPrvní část jeho pseudonymu „Lee“ vznikla podle rodinného vtipu o špatné výslovnosti názvu auta Renault Le Car (v Česku známé pod názvem Renault 5) a druhá část „Child“ vznikla, protože si Grant přál, aby jeho knihy byly umístěny v policích v knihkupectvích mezi hvězdnými autory detektivních románů Raymondem Chandlerem a Agathou Christie.\n\nGrant tvrdí, že si jméno Reacher pro hlavní postavu svých románu vybral proto, že sám je vysoký a jednou když byl nakupovat v supermarketu mu jeho žena řekla: „Pokud ti to tvoje psaní románů nevyjde, tak vždycky můžeš dělat podavače v supermarketu (angl. reacher; reach = dosáhnout někam, podat něco).“ Některé knihy s Reacherem jsou napsány v první osobě, zatímco jiné jsou vyprávěny ve třetí osobě. Grant své romány popisuje jako knihy o pomstě. „Někdo provede něco moc špatného a Reacher se mu za to pomstí.“ – v knihách se odráží Grantův vztek z doby kdy byl propuštěn z Granady. I když je rodilý Angličan, rozhodl se psát své knihy ve stylu amerických thrillerů.\n\nV roce 2007 Grant spolupracoval s dalšími 14 spisovateli na vytvoření thrilleru na pokračování s názvem Chopinův rukopis. Každý týden od 25. září 2007 do 13. listopadu 2007 byl vysílán na Audible.com a namluvil jej Alfred Molina.\n\n30. června 2008 bylo oznámeno, že od listopadu 2008 se Grant stane hostujícím profesorem na Univerzitě v Sheffieldu. V roce 2009 financoval jménem Jacka Reachera stipendium pro 52 studentů na této univerzitě.\n\nV roce 2009 byl Grant zvolen prezidentem klubu „Mystery Writers of America“.\n\nV roce 2012 byl jeho román Výstřel převeden na filmová plátna pod názvem s Tomem Cruisem v hlavní roli. Grant se ve filmu objevil v malé roli policejního seržanta za psacím stolem.\n\nV roce 2016 byl do kin uveden film . Hlavní roli Jacka Reachera si v něm opět zahrál Tom Cruise.\n\nGrantův styl psaní bývá často popisován jako „drsně ironický“ a „komerční“. Rozhovor s Grantem z roku 2012 naznačuje, že romány s Jackem Reacherem jsou psány především s ohledem na to, aby byly výdělečné, nikoliv kvůli nějakým literárním důvodům. Například fakt, že matkou Jacka Reachera je Francouzka je údajně záměrný, a to proto, aby poptávka po sérii těchto knih ve Francii byla vyšší. Podle tohoto rozhovoru se Grant ani nikdy nesnažil omlouvat za to, že jsou jeho díla převážně komerční.\n\nV lednu 2012 daroval Grant 10.000 liber (asi 350.000 Kč) na nákup nového vozidla pro záchranný tým v oblasti hor Brecon Mountain ve Walesu. Tento dar jim poskytl hlavně proto, že jeho bratr je jedním z vedoucích členů tohoto týmu. Jejich původní vozidlo bylo úplně zničeno v roce 2011.\n\nGrantova žena Jane pochází z New Yorku.\n\nGrant je fanouškem fotbalového klubu Aston Villa a ve svých knihách často používá jména hráčů z tohoto klubu.\n\nV roce 2013 Grant údajně řekl novinám Daily Mail, že když píše své knihy, tak při tom často kouří marihuanu, a že marihuanu kouří po večerech pětkrát týdně už celých 44 let. V telefonním rozhovoru pro deník Irish Examiner z listopadu 2013 však objasnil, že pod vlivem marihuany svá díla nikdy nepíše.\n\n„Ano, to je pravda,“ řekl později Child deníku The Post-Standard. „Lidé mi často říkají, že si v novinách přečetli tu historku o kouření trávy a já jim na to odpovídám, že to nebyly noviny, ale Daily Mail. To v Británii nejsou noviny, ale skandální bulvární plátek, kde si spoustu informací vymýšlejí a rozhodně to nejsou věrohodné noviny. Nepopírám, že si občas vykouřím jointa, ale když jsem zhulený tak nepracuji, protože v takovém stavu toho moc neudělám.“\n\n"}
{"id": "1044382", "url": "https://cs.wikipedia.org/wiki?curid=1044382", "title": "Hospodářský ústav v Českém Krumlově", "text": "Hospodářský ústav v Českém Krumlově\n\nHospodářský ústav v Českém Krumlově (1800 – 1850) byl ekonomický a vzdělávací institut pro budoucí schwarzenberské úředníky, sídlící na II. nádvoří zámku Český Krumlov, založený knížetem Josefem II. ze Schwarzenbergu.\n\nJednalo se o vůbec první zemědělskou akademii v Čechách, která svým studentům nabízela čtyřleté studium, na svou dobu bohaté vybavení a zároveň vysoce kvalitní přednášející. Mezi nejznámější absolventy se řadil například Antonín Langweil nebo František Špatný.\n\nRoku 1850 byl Hospodářský ústav v rámci reforem Jana Adolfa II. transformován v nové vzdělávací struktury.\n\nV době vlády knížete Jana Nepomuka I. a posléze jeho syna Josefa II. byl na Schwarzenberském dominiu a tedy na většině území jižních Čech započat proces reformy hospodářství a lesnictví, který mimo jiné vyvrcholil systematizací schwarzenberských lesů a výstavbou Schwarzenberského a Vchynicko-tetovského plavebního kanálu.\n\nJosef II. ze Schwarzenbergu si uvědomoval souvislost mezi produktivitou a vzdělaností, pročež vedle praktických hospodářských reforem zahájil cílené vzdělávání nejenom svých úředníků, ale i mladých nadějných lidí na svých panstvích. V hlavním městě vévodství pak založil roku 1800 \"Hospodářský ústav\", který byl umístěn na II. nádvoří sídelního zámku Schwarzenbergů. V jeho blízkosti pak byla později zřízena i knihovna.\n\nHlavním cílem založení ústavu bylo nejenom předávat adekvátní vzdělání budoucím úředníkům v knížecích službách, nýbrž i založit instituci, která by umožňovala již stávajícím úředníkům uchovávat si přehled o inovativních postupech a zároveň dokumentovat aktuální hospodářskou situaci na Dominiu.\n\nÚstav v Českém Krumlově fungoval až do roku 1850, nicméně v době vlády Jana Adolfa II. a se zánikem poddanství roku 1848, bylo nutné provést nezbytné reformy. Zrušení vlastního institutu roku 1850 však škodu schwarzenberskému panství nepřineslo, neboť právě během vlády Jana Adolfa II. (1833 – 1888) bylo v jižních Čechách dosaženo tzv. \"Schwarzenberského ekonomického zázraku\" a vzdělávání na schwarzenberských panstvích nabylo dalšího rozměru a především specializace. Bylo tak založeno několik odborných škol – již v roce 1850 například první Česká rolnická škola v Rábíně na Netolicku.\n\n\n\n"}
{"id": "1044384", "url": "https://cs.wikipedia.org/wiki?curid=1044384", "title": "Hasičské muzeum", "text": "Hasičské muzeum\n\nHasičské muzeum se nachází na více místech:\n\n"}
{"id": "1044390", "url": "https://cs.wikipedia.org/wiki?curid=1044390", "title": "Marie Magda Rezková", "text": "Marie Magda Rezková\n\nMarie Magda Rezková (21. srpna 1895 ve Vlkově  - 25. června 1982 v Nechanicích ) byla důležitá spolupracovnice odbojové skupiny kolem Tří králů.\n\nOtcem Magdy Rezkové byl Václav Rezek (* 29. dubna 1871) bednářský dělník z Vlkova. Matkou byla Anna Hofmanová (* 18. května 1869) ze Smržova, která pracovala vr Vlkově jako dělnice. Magda Rezková byla až do 25. května 1896 nemanželským dítětem. Teprve od tohoto data se její otec k otcovství přiznal. Kolem roku 1900 se Rezkovi přestěhovali z Vlkova do Smiřic. Magda Rezková byla švadlenou, jako svobodná odešla do Prahy, kde provozovala módní dámský krejčovský salón na Vinohradech.\n\nDo zpravodajské činnosti proti nacistickému Německu Marii Magdu Rezkovou zapojil již v květnu 1938 její bratranec štábní kapitán dělostřelectva Alois Čáslavka. Alois Čáslavka byl příslušníkem 2. (zpravodajského) oddělení hlavního štábu československé armády. \n\nMagda Rezková vlastnila a vedla za protektorátu hojně navštěvovaný módní dámský krejčovský salón v Praze na Vinohradech , ve kterém od jara 1939 provozovala tajnou přepážku pro odbojovou organizaci Konšelé. \n\nMagda Rezková již od jara 1940 poskytovala obětavě a neohroženě pomoc ilegalistům: Josefu Churavému, Václavu Morávkovi a Františku Peltánovi.\n\nNa základě informací násilím získaných gestapem z dopadené spojky byla Magda Rezková zatčena gestapem 16. října 1941. \n\nAnténní svod (lanko) ve světlíku prozradil gestapu místo, odkud před čtyřmi měsíci vysílala SPARTA II, a další osud Magdy Rezkové byl zpečetěn. Následovaly nekonečné výslechy v Pečkově paláci , pak věznění postupně na Pankráci (převoz do Berlína ) a definitivně až do konce války v KT Ravensbrück. Během jejího uvěznění, ještě v roce 1942, Němci zabavili veškerý její majetek:\n\nSovětská armáda osvobodila KT Ravensbrück 30. dubna 1945. Magda Rezková se vrátila do Prahy 23. května 1945. Zde však zjistila, že její majetek byl Němci zkonfiskován. Z její dílny nezůstalo nic. I její pražský byt byl obsazen novými nájemníky. Byt i krejčovský salón mohla nárokovat u tehdejších úřadů, ale po téměř čtyřech rocích věznění neměla dost sil uplatnit úřední cestou svoje majetkové požadavky. Dne 24. května 1945 tedy odjela z Prahy do Smiřic za svojí sestrou Antonií Valentovou. Její švagr Jan Valenta byl jezný (správce jezu) na Labi. Spolu se sestrou a švagrem bydlela nejprve v domku pro jezného, poté bydlela u své další sestry Anežky Seligerové (a jejího manžela Antonína Seligera) a nakonec pak v pronájmu u Horymíra Boznera, jehož domek se nacházel v sousedství Seligerových. Ve Smiřicích Magda Rezková i v roce 1982 dožila. \n\nV poválečných letech však její jméno (s výjimkou krátkého období pražského jara) upadlo v zapomnění.Za svou nekomunistickou odbojovou činnost (od května 1938 do října 1941) pro vlast zaplatila Marie Magda Rezková téměř čtyřmi léty věznění (1941–1945) a ztrátou veškerého majetku.\n\n\nSeligerovi měli jediného syna Antonína (* 22. ledna 1924). Konec války trávil Antonín Seliger u partyzánského oddílu v Jestřebích horách, poblíž Malých Svatoňovic. Při náhodné přestřelce s Němci (9. května 1945) padl ve věku 21 let v Batňovicích (u Úpice) v Podkrkonoší. \n\nNa hrobě Seligerů je umístěna busta Antonína Seligera.\n\nNáhrobní kámen se jménem Antonína Seligera (se základními životopisnými údaji) je nadepsán tímto textem: „Zde sní svůj krásný sen o svobodné vlasti“. Urna s popelem Marie Magdy Rezkové je uložena na smiřickém hřbitově na hrobě rodiny Seligerů. Zdá se, že toto umístění je více než symbolické. \n\n"}
{"id": "1044391", "url": "https://cs.wikipedia.org/wiki?curid=1044391", "title": "Nautilus Pompilius (hudební skupina)", "text": "Nautilus Pompilius (hudební skupina)\n\nNautilus Pompilius byla ruská rocková skupina. Založili ji roku 1982 ve Sverdlovsku studenti architektury Vjačeslav Butusov a Dmitrij Umeckij. Skupina se pojmenovala podle vědeckého názvu hlavonožce loděnky hlubinné; název se zpravidla zapisoval latinkou, fanoušci ho zkracovali na „Nau“.\n\nStyl skupiny byl označován jako „uralský rock“. Vycházel z post-punku, hudba byla většinou pomalá a temná, důraz se kladl na textovou složku: slova písní psal básník Ilja Kormilcev. Vyjadřovaly pocity mladé generace v období perestrojky, kultovní se stala zejména skladba \"Последнее письмо\", jejímž tématem byla nemožnost legálně vycestovat ze SSSR. V roce 1989 Nautilus Pompilius obdržel Cenu Leninského komsomolu, uvnitř skupiny vznikly spory, jestli ji mají převzít, Kormilcev cenu veřejně odmítl.\n\nPísně skupiny byly použity ve filmu Alexeje Balabanova \"Bratr\" (1997). Album \"Яблокитай\" nahrála skupina ve spolupráci s anglickým hudebníkem Billem Nelsonem. Pak ještě vydali desku \"Атлантида\", složenou ze starších dosud nepoužitých nahrávek, a ohlásili konec činnosti. Poslední vystoupení odehráli 12. června 1997 na stadionu v Jekatěrinburgu. Butusov později založil vlastní skupinu Ю-Питер.\n\n\n"}
{"id": "1044393", "url": "https://cs.wikipedia.org/wiki?curid=1044393", "title": "Croagh Patrick", "text": "Croagh Patrick\n\nCroagh Patrick (764  m n. m) je hora na západním pobřeží Irska nad zálivem Clew Bay, zhruba 8 km vzdušnou čarou směrem na západ od města Westport v hrabství Mayo. Vrchol hory, na němž stojí malá kaple, je významné poutní místo. Croagh Patrick figuruje na seznamu chráněných oblastí přírodního dědictví (Nature Heritage Areas) v hrabství Mayo pod číslem 483.\n\nCroagh Patrick je třetí nejvyšší horou na území hrabství Mayo - po vrcholu Mweelrea (814 m n. m.), který je nejvyšší horou nejen hrabství, ale i provincie Connacht, a hoře Nephin (806 m n. m.).\n\nMasív Croagh Patricku je přibližně 10 -11 km dlouhý a 5 km široký. Zejména severní svah pod hlavním vrcholem je velmi strmý. Povrch tvoří vesměs jen tráva a kameny. Na severním úpatí hory jsou pole, louky malé listnaté lesíky do výšky 100 m n. m., na jižních svazích až do 250 m. n. m. Na jižním úbočí směrem k jezeru Nacorra rostou jehličnaté lesy až do výšky 200 m n. m. Ze severního svahu hory stéká mnoho potoků a říček přímo do Atlantského oceánu. Nejkratší vzdálenost z vrcholu hory k mořskému pobřeží činí 3 km.\n\nV 80. letech 20. století byly ve zdejších horninách zjištěny velké zásoby zlata (12 křemenných žil s odhadovanými zásobami cca 700 000 tun rudy), které se však pro velký odpor ochránců přírody nezačalo těžit.\n\nTraduje se, že v roce 441 vystoupil na vrchol hory svatý Patrik a 40 dní se zde postil. Od této legendy se odvozuje historie místních poutí. Croagh Patrick však byl posvátným a uctívaným místem již v předkřesťanských dobách, pravděpodobně až 3000 let př. n. l., jak dosvědčily i některé nálezy během archeologického průzkumu, zahájeného v roce 1994. V minulosti se hromadné výstupy na vrchol konaly o letním slunovratu, v moderní době sem stoupají tisíce lidí (až 50 000 poutníků) poslední červencovou neděli (tzv. \"\"Reek Sunday\"\") v rámci poutě, spojené s odkazem svatého Patrika.\n\nKaple na vrcholu, v níž se v den konání poutě slouží mše, byla postavena 20. července 1905. Kaple je běžně otevřena jen o svátcích, jen v roce 2005 byla na oslavu 100. výročí jejího postavení otevřena v létě každý den.\n\nNejkratší cesta do sedla mezi východním vrcholem \"Croagh Patrick East Top\" (541 m n. m.) a hlavním vrcholem vede z odbočky poblíž zřícenin augustiniánského kláštera ve vsi Murrisk na pobřeží zálivu Clew Bay. Poutní cesta je mnohem delší a trvá zpravidla dva dny. Pouť začíná v Ballyntonberském opatství a první den bývá ukončen ve vsi Aghagower, odkud se poutníci vracejí na noc do Westportu. Druhý den pak cesta pokračuje po jižním svahu až do sedla a odtud na vrchol. Pro individuální turistiku jsou nejpříhodnější letní měsíce červenec a srpen, kdy bývá nejlepší viditelnost. Přesto je nezbytné se na výstup vybavit oblečením, schopným odolat prudkému dešti, který v tomto kraji není žádnou výjimkou.\n"}
{"id": "1044396", "url": "https://cs.wikipedia.org/wiki?curid=1044396", "title": "Vino Versum Poysdorf", "text": "Vino Versum Poysdorf\n\nVino Versum Poysdorf je městské vinařské muzeum v rakouském Poysdorfu, který se nachází v okrese Mistelbach v rakouské spolkové zemi Dolní Rakousy\n\nUž roku 1910 se objevily první etnografické sbírky o dějinách Poysdorfu. Projekt, který měl ztvárnit minulost, přítomnost a budoucnost vinného města Poysdorf, byl dokončen v roce 1978. Roku 2004 se muzeum přeměnilo na zážitky ze světa vín a přejmenovalo se na Weinstadtmuseum. Roku 2012 byl celý areál renovován a zvětšen a roku 2013 se zde konala národní výstava „Brot und Wein“ (Chléb a víno).\n\nMimořádný vztah spojuje Poysdorf s vinným hroznem. Už téměř půl tisíciletí zdobí poysdorfský erb jeden obrovský hrozen, nesen biblickými zvěstovateli. \nProhlídka začíná v nově zřízené „Hroznové hale“ u poysdorfského erbu se zdvojenou orlicí. Dále návštěvník pokračuje kolem vinařských zvěstovatelů a pak sklepním podchodem k muzeu v barokní občanské nemocnici, kde může při interaktivní cestě napříč tisíciletím objevit celou historii vinařského města.\n\nPrezentace „Poysdorfer Saurüsselu” (poysdorfský prasečí rypáček, zde známka vína) až po „Weinviertel DAC“ (víno s označením kontrolovaného rakouského původu – zde Veltlínské zelené), jakož i každoročně se konajícího „Winzerfestu“ (vinařské slavnosti) demonstrují, jak i v dnešní době žije město vínem. Součástí muzea je i volné prostranství s malým vinohradem.\n"}
{"id": "1044399", "url": "https://cs.wikipedia.org/wiki?curid=1044399", "title": "Ruben Loftus-Cheek", "text": "Ruben Loftus-Cheek\n\nRuben Ira Loftus-Cheek (* 23. ledna 1996, Lewisham, Londýn, Anglie, Spojené království) je anglický fotbalový záložník a reprezentant, hráč klubu Chelsea FC od roku 2014.\n\nLoftus-Cheek hrál od osmi let v mládežnických týmech klubu Chelsea FC. Do A-mužstva jej vytáhl v závěru roku 2014 portugalský trenér José Mourinho. Premiéru zažil 10. prosince 2014 v zápase základní skupiny Ligy mistrů UEFA 2014/15 proti Sportingu Lisabon, šel na hřiště na závěrečných sedm minut (výhra 3:1, postup do osmifinále z 1. místa).\nV Premier League debutoval 31. ledna 2015 proti Manchesteru City, když v 92. minutě vystřídal Oscara (utkání skončilo 1:1).\n3. února 2015 byl spolu s Isaiahem Brownem připsán na soupisku A-týmu.\nDo základní sestavy Chelsea v Premier League se dostal 10.5.2015 proti Liverpoolu (Chelsea už v té době měla jistý titul pro mistra Premier League). Odehrál 60 minut. Další start v seniorském týmu si připsal o týden později ve 37. kole Premier League proti West Bromwich Albion (odehrál 73 minut, prohra 0:3) \n\nDebutový gól vstřelil 10. 1. 2016 ve třetím kole FA Cupu proti třetiligovému Scunthorpe United (výhra 2:0, postup do dalšího kola). Na hřiště přišel ve 45. minutě.\n2. 4. 2016 si v zápase proti Aston Ville připsal svůj první ligový gól, když ve 26. minutě otevíral skóre (Chelsea vyhrála 4:0, Ruben odehrál celý zápas).\n\nV červenci 2017 odešel z Chelsea na hostování do jiného anglického prvoligového klubu Crystal Palace FC.\n\nRuben Loftus-Cheek reprezentuje Anglii v mládežnických výběrech, nastupoval za výběry U16, U17, U19 a U21.\n\n\n"}
{"id": "1044402", "url": "https://cs.wikipedia.org/wiki?curid=1044402", "title": "Pando", "text": "Pando\n\nPando je nejtěžší žijící organismus na světě. Jedná se o rozsáhlou kolonii výmladků topolu osikovitého (\"Populus tremuloides\"), které mají společný kořenový systém a jsou geneticky totožné. Roste v okrese Sevier (Sevier County) v americkém státě Utah. Topol osikovitý je národním stromem státu Utah, Pando jako symbol komplexního propojení je místem setkávání a slavnostních obřadů původních obyvatel severoamerického kontinentu.\n\nPando roste v horské oblasti na území přírodní rezervace Fishlake National Forest nedaleko jihozápadního výběžku jezera Fish Lake (v překladu \"Rybí jezero\"), které leží v nadmořské výšce téměř 2 700 metrů a je největším sladkovodním jezerem v Utahu.\n\nCelková hmotnost rostliny se odhaduje na 6000 tun, její stáří je odhadováno od několika set až na 80 tisíc let. V ploše zabírá klon 43 hektarů. Výmladky čítají 40 000 kmenů, z nichž nejstarším je 130 let. \n\nNa počátku 21. století se zjistilo, že organismus začíná ztrácet schopnost se obnovovat a počet jeho výmladků postupně ubývá. Lokalita je ohrožována nedostatečnou regulací zdejší populace jelení zvěře, pasením dobytka a nevhodnými lidskými zásahy. Do snahy o záchranu tohoto největšího živého organismu na světě se kromě odborníků z USA zapojili i vědci z jiných zemí, mezi nimi i z brněnské Mendelovy univerzity, kteří spolupracují s výzkumným týmem Utažské univerzity. Na lokalitě u jezera Fish Lake zkoumají, jak dlouho se tento klon vyvíjel a co předcházelo jeho současnému rozšíření. Cílem je snaha, na základě takto získaných poznatků, zastavit proces odumírání tohoto unikátního komplexu.\n"}
{"id": "1044404", "url": "https://cs.wikipedia.org/wiki?curid=1044404", "title": "Memoriál Antonína Sochora", "text": "Memoriál Antonína Sochora\n\nMemoriál Antonína Sochora je vzpomínkový akt, který je pořádán k uctění památky genmjr. Antonína Sochora a jeho odkazu.\n\nByl založen v roce 1950, kdy Antonín Sochor tragicky zahynul ve vojenském prostoru Ralsko, který se nachází u obce Hamr na Jezeře. Od té doby je pořádán každoročně.\n\nTradičně se koná ve Stráži pod Ralskem. Setkání je dvoudenní a probíhá vždy ze čtvrtka na pátek třetí říjnový týden. Program se odehrává na i na dalších místech, a to u pomníku Antonína Sochora v lesích a v Novém Boru.\n\nPietní akce uctívá nejen padlého hrdinu Antonína Sochora, ale také všechny válečné veterány, kteří bojovali za osvobození Československa. Při slavnostním večeru jsou předávány vojenské medaile osobnostem za zásluhy o svobodu a vlastenectví. Jedná se o významné setkání spolubojovníků, ale účastní se jej i jejich rodiny a další pozvaní hosté. \n\nUdálost začíná českou a slovenskou hymnou. Velký prostor je věnován přímým projevům význačných hostů, kteří připomínají skutečná hrdinství. Druhý den je uctěna památka padlých válečníků. Zároveň bývá součástí této akce předání ocenění žákům a učitelům ZŠ Stráž Pod Ralskem přímo z rukou válečných veteránů. Program následně pokračuje pietou u pomníku Antonína Sochora a odjezdem na místo úmrtí Antonína Sochora. Poté se účastníci přesouvají na Lesní hřbitov v Novém Boru. Zde uctívají hrob padlého sovětského vojáka, válečného letce genmjr. Františka Rypla, druhého odboje a památku popravených rumburských hrdinů. Poté se odebírají k pietnímu kameni a lípě v parku, kde si připomínají památku čtyř lidických žen, které se zúčastnily pochodu smrti vedoucího z koncentračního tábora Ravensbrück do Nového Boru a České Lípy.\n\nAkce se pořádá pod záštitou hejtmana Libereckého kraje s podporou následujících institucí: Československá obec legionářská, Český svaz bojovníků za svobodu, Společnost Ludvíka Svobody a Klub českého pohraničí. Účastní se ho starostka města Stráž pod Ralskem a každoročně jej podpoří účastí i jinou formou zástupci ministerstev, české politiky a vojenských vysokých škol aj. Vždy také přijíždí slovenská i ukrajinská delegace generálů. Největší pocta přitom patří význačným osobnostem československého vojenství a účastníkům přímých válečných bojů.\n\n"}
{"id": "1044409", "url": "https://cs.wikipedia.org/wiki?curid=1044409", "title": "Pramen Volhy", "text": "Pramen Volhy\n\nPramen Volhy se nachází v Ostaškovském rajonu v Tverské oblasti. Největší evropská řeka Volha začíná na jihozápadním okraji obce Volgoverchovje, v nadmořské výšce 228 m.\n\nNa okraji močálu je několik pramenů, které spolu dohromady tvoří malé jezírko. To je považováno za pramen řeky Volhy. U jezírka byla postavena kaple, ke které vede můstek. Z jezírka vytéká řeka Volha jako potůček o šířce 50–100 cm a s hloubkou do 30 cm. Voda v potůčku má červeno-černý odstín. V suchém letním období potok na území obce Volgoverchovje často vysychá. Ve vzdálenosti 250–300 m od pramene jsou zbytky první kamenné hráze na řece Volze, která byla postavena na počátku dvacátého století, v období ještě před uzavřením Olginského kláštera.\n\nVe vzdálenosti 3200 m od pramene se Volha vlévá do průtočného jezera Malá Verchita a pak do jezera Velká Verchita. Potom vtéká do velkého jezera Stěrž, které je součástí systému Hornovolžské vodní nádrže.\n\nVzhledem ke své jedinečnosti byl pramen Volhy vyhlášen jako přírodní památka. V okolí pramene byla vytvořena přírodní rezervace o celkové rozloze 4100 ha. Prameniště Volhy je předmětem rekreačního využití.\n"}
{"id": "1044410", "url": "https://cs.wikipedia.org/wiki?curid=1044410", "title": "Andreas Christensen", "text": "Andreas Christensen\n\nAndreas Christensen (* 10. dubna 1996, Lillerød, Dánsko) je dánský fotbalový obránce a reprezentant, zároveň hráč anglického klubu Chelsea FC.\n\nV mládí hrál za dánský klub Brøndby IF z Kodaně. V roce 2012 přestoupil do Chelsea FC, kde se v roce 2014 dostal do A-týmu. V A–týmu debutoval 28. listopadu 2014 v Ligovém poháru proti Shrewsbury Town (výhra 2:1, 90 minut).\n\nV březnu 2015 vyhrál s Chelsea Football League Cup. 13. dubna 2015 vyhrál s Chelsea U19 UEFA Youth League 2014/15. Christensen v UEFA Youth League 2014/15 odehrál ve všech zápasech plný počet minut (celkově 900 minut).\n\nV Premier League debutoval 24. 5. 2015 ve 38. kole proti Sunderlandu, když v 78. minutě vystřídal Mikela (výhra 3:1, 12 minut, Chelsea vyhrála ligový titul).\n\n10. července 2015 odešel na dlouhodobé hostování do německého bundesligového týmu Borussia Mönchengladbach. Debutoval 15. srpna 2015 proti Borussii Dortmund (prohra 0:4, Andreas odehrál celý zápas). 5. února 2016 vstřelil v zápase proti Werderu 2 góly (výhra 5:1, 90 minut). Na konci sezóny 2015/16 byl vyhlášen hráčem sezóny Borusiie.\n\nHrál za dánské reprezentační výběry od kategorie U16.\nZúčastnil se Mistrovství Evropy hráčů do 21 let 2015 konaného v Praze, Olomouci a Uherském Hradišti, kde byli mladí Dánové vyřazeni v semifinále po porážce 1:4 ve skandinávském derby pozdějším vítězem Švédskem.\n\nV A-týmu Dánska debutoval 8. 6. 2015 v přátelském utkání ve Viborgu proti týmu Černé Hory (výhra 2:1).\n\n"}
{"id": "1044411", "url": "https://cs.wikipedia.org/wiki?curid=1044411", "title": "Klekí Petra bílý otec Apačů", "text": "Klekí Petra bílý otec Apačů\n\nKlekí Petra bílý otec Apačů je dobrodružná povídka českého spisovatele a nakladatele Jaroslava Moravce. Povídka byla napsána již na přelomu padesátých a šedesátých let, ale komunistický režim jí povolil vydat až roku 1969.\n\nPovídka, jejíž námět je převzat z počátečních kapitol prvního dílu románu Karla Maye \"Vinnetou\" (1893, Winnetou), zachycuje posledních pár dnů života bílého otce Apačů Klekí Petry. Příběh povídky je vyprávěn v první osobě ve formě vzpomínek Klekí Petry na svá mladá léta. Jako mladý učitel se v Německu přidal k účastníkům březnové revoluce v roce 1848. Po její porážce byl nucen uprchnout do Ameriky. Při plavbě na lodi byl zraněn a doživotně zmrzačen (stal se z něho hrbáč). Chtěl dokonce spáchat sebevraždu, ale naštěstí se seznámil s jedním duchovním, pod jehož vlivem se rozhodl, že své špatné skutky odčiní tím, že půjde bojovat proti rasismu a šířit vzdělání. Nakonec jej civilizace znechutila a odešel mezi Indiány. Pro svou odvahu, bystrost, fyzickou zdatnost a morální kvality byl přijat mezi Apače. Stal se také učitelem Vinnetoua a jeho sestry Nšo-či a jeho výchova byla založena na zdůrazňování křesťanské lásky k bližním. „\"Jen jediná bledá tvář mluvila pravdu - Klekí Petra. Byl mým otcem a učitelem. On vložil do mého srdce myšlenku míru a slitování\",“ prohlásil o něm Vinetou.\n\nPo dlouhých letech se Klekí Petra opět shledává s bílými lidmi. Společně s apačským náčelníkem Inču-čunou a Vinnetouem jede vyjednávat se skupinou zeměměřičů, kteří vyměřují trasu vlaku vedoucí přes území Apačů, o ukončení těchto prací. Zde se seznámí s mladíkem již nesoucím válečné jméno Old Shatterhand. Stane se svědkem toho, jak Old Shaterhand jenom nožem zabije medvěda grizzlyho a následně se dostane do sporu s rváčem a opilcem Rattlerem, který je přesvědčen, že medvěda zastřelil on.\n\nKlekí Petra při rozhovoru s Old Shatterhandem zjistí, že oba mají podobný osud. Oba jsou Němci, oba byli učitelé a ze své vlasti museli uprchnout pro porušení zákona (Moravec zde vychází z údajných i skutečných přestupků a krádeží, kterých se dopustil Karel May, předobraz Old Shatterhanda). Když zjistí, jak moc Old Shatterhand touží po spravedlnosti, chce jej seznámit s Vinnetouem. \n\nPři jednání se zeměměřiči se Vinnetou odmítne napít Rattlerovy kořalky. Ten se urazí a v opilosti jej chce zastřelit. Klekí Petra skočí do jeho střely a umírá. \n"}
{"id": "1044412", "url": "https://cs.wikipedia.org/wiki?curid=1044412", "title": "Pavel Pučálka", "text": "Pavel Pučálka\n\nPavel Pučálka († 1681) byl český kněz a spisovatel. Narodil se na Novém Městě pražském. Roku 1660 se stal bakalářem a v roce 1661 mistrem svobodných umění. Stal se farářem v Jarošově nad Nežárkou, později až do své smrti v roce 1681 působil v Kardašově Řečici.\n\n"}
{"id": "1044413", "url": "https://cs.wikipedia.org/wiki?curid=1044413", "title": "Vojenský vlečkový úřad Praha", "text": "Vojenský vlečkový úřad Praha\n\nVojenský vlečkový úřad Praha (VVÚř Praha, IČ 63835827 zaregistrováno k 1. 1. 1996) byl zřízen 21. prosince 1995 Ministerstvem obrany ČR jako samostatná rozpočtová organizace. Dnem 1. ledna 2001 se stal organizační složkou státu a považuje se za účetní jednotku. Za ministerstvo obrany jako zřizovatele je od 1. června 2009 pověřen jednat ředitel sekce správy majetku. Úřad obhospodařuje vojenské železniční vlečky a k nim příslušející vozový park a další majetek, zajišťuje provozování těchto vleček a provozování drážní dopravy na nich. Ministerstvo dopravy na svém webu zveřejnilo pouze jednu výroční zprávu tohoto úřadu, a to za rok 2006. V roce 2012 se úřad stal cílem kritiky skupiny aktivistů a médií, k 31. prosinci 2013 měl být podle sdělení ministra obrany zrušen. \n\nCelkem 20 vleček (zřejmě dle výroční zprávy za rok 2006): \n\nV roce 2012 bylo uváděno již jen 17 vleček ve správě úřadu, a to o délce 60 km, přičemž podle ředitel jsou tyto vlečky využívány nejméně jednou za dva týdny. \n\nVláda usnesením č. 1143 ze 7. září 2005 bezúplatně převedla část majetku, se kterým hospodařil Vojenský vlečkový úřad, do vlastnictví územních samosprávných celků. \n\nVozový park ve správě úřadu (zřejmě dle výroční zprávy za rok 2006): \n\nÚřad byl zřízen zřizovací listinou čj. 243/17-106 OŘL GŠ ze dne 21. prosince 1995 v době, kdy Miroslav Kalousek byl náměstkem ministra obrany a do jeho působnosti spadalo finanční řízení resortu, armádní restrukturalizace i řízení armádních zakázek. \n\nZačátkem roku 2012 ministr financí Miroslav Kalousek na výzvu premiéra Petra Nečase uvedl seznam třiceti organizací, které jsou kandidáty na zrušení nebo zredukování. Seznam prý vznikl interní diskusí a diskusí mezi ministerstvy, média jej dávala do souvislosti s aktivitami skupiny studentů na webu ZrušmeZákon.cz, která vyhlašovala anketu o největší absurdity ve státní správě. IDnes.cz i Lidovky.cz v titulcích zpráv ze všech navržených institucí zdůraznily právě Vojenský vlečkový úřad. Podle novinové zprávy z té doby má úřad roční rozpočet 24 milionů Kč, 9 zaměstnanců a má ve správě 60 kilometrů vleček, desítky vagonů a pár lokomotiv. Poté, co předseda sněmovního výboru pro obranu Jan Vidím sdělil, že o existenci tohoto úřadu v životě neslyšel a označil ji za silvestrovský vtip a aspiranta na titul absurdita roku, mu ministerstvo obrany na dotaz sdělilo, že úřad plní nezastupitelnou úlohu a o jeho zrušení se neuvažuje. Sociálně-demokratický poslanec Jan Hamáček navrhoval začlenění do SŽDC se zohledněním bezpečnostních aspektů. Ředitel úřadu Miroslav Palacka připomněl, že existence úřadu je zakotvena v „zákoně o železnici“ (citace dle ČT24) a jeho zrušení předpokládá změnu zákona.\n\nVláda údajně zrušení Vojenského vlečkového úřadu schválila v rámci usnesení č. 37 z 16. ledna 2013. Poslankyni spolupracující s aktivisty bojujícími za jeho zrušení poté odpověděl ministr obrany Vlastimil Picek, že zrušení se předpokládá ke dni 31. prosince 2013 s tím, že tuto činnost bude vykonávat jedna ze státních příspěvkových organizací v působnosti Ministerstva obrany. Přenesením pravomocí se podle něj ušetří 1 až 2 miliony Kč (ročně).\n\n"}
{"id": "1044419", "url": "https://cs.wikipedia.org/wiki?curid=1044419", "title": "Štefan Mašlonka", "text": "Štefan Mašlonka\n\nŠtefan Mašlonka (4. února 1920, Smižany u Spišské Nové Vsi – 30. října 2000 Bratislava) byl slovenský sportovní novinář a rozhlasový reportér.\n\nVystudoval gymnázium a po maturitě se přestěhoval do Bratislavě. Jako devatenáctiletý se nejprve uplatnil na ministerstvu financí, potom ve Slovenské ústřední sportovní radě a záhy se začal věnovat žurnalistice v časopisu \"Slovák\". Stal se rozhlasovým reportérem (od r. 1940), pracoval také v Československé tiskové kanceláři (šéf slovenské sportovní redakce), týdeníku \"Šport\" nebo časopisu \"Štart\", jehož byl po roce 1969 šéfredaktorem.\n\nS jeho hlasem měli českoslovenští rozhlasoví posluchači spojené např. vítězství československých hokejistů na mistrovství světa v ledním hokeji 1947 nebo doběh Emila Zátopka pro zlatou olympijskou medaili. Celkem sedmkrát se jako novinář zúčastnil olympijských her. Na Zimních olympijských hrách 1976 byl vedoucím tiskového střediska pro severské lyžování.\n\nV roce 1950 se stal prostředkem komunistické manipulace, která vedla k svévolné neúčasti Československa na mistrovství světa v ledním hokeji. Ve výpravě rozhlasových reportérů byl na poslední chvíli nahrazen Otakarem Procházkou, aby se mohli funkcionáři vymluvit na neudělení víza pro reportéra. S komunistickým režimem měl sám potíže, poté, co odmítl v 60. letech vstoupit do komunistické strany, musel odejít z Československé tiskové kanceláře. Odtajněný dokument CIA z roku 1951 dokonce uvádí, že byl vězněm v táboře nucených prací v Jáchymově.\n\n18. listopadu 1956 komentoval s Rado Siváčkem i první slovenský sportovní přímý televizní přenos z ligového derby bratislavských fotbalových klubů Slovan a Červená hviezda.\n\nDlouhá léta působil jako tajemník Klubu slovenských sportovních novinářů. Klub jeho jménem nazval svou cenu udělovanou za nejlepší služby pro tisk a média na sportovních akcích na Slovensku, kterou uděluje od konce 90. let 20. století.\n\nByl dlouholetým členem mezinárodního kruhu sportovních novinářů, kteří se věnovali informování o severském lyžování, zvaného Forum Nordicum. V roce 1993 byl na zasedání Fora Nordica vyznamenán Novinářskou cenou Mezinárodní lyžařské federace FIS. V roce 1997 byl vyznamenán Cenou fair play MUDr. Ivana Chodáka. 15. dubna 2000 byl jmenován jako čtvrtý v pořadí čestným členem Slovenského olympijského výboru.\n\nZemřel v ružinovské nemocnici v Bratislavě ve věku 80 let.\n\nPo boku zakladatele české sportovní rozhlasové reportáže, legendárního Josefa Laufera, byl průkopníkem její slovenské obdoby. Už v únoru 1947 po mistrovství světa v ledním hokeji o něm deník \"Práce\" psal, že Laufera, jehož hlášení se stávala stereotypními, předčí, a \"Lidová demokracie \"popisovala jeho popularitu a fakt, že se stal významným prostředníkem sblížení Čechů a Slováků.\n\nJak výkon hokejistů, tak právě Mašlonkův komentátorský výkon inspirovaly i Martina Friče a Františka Vlčka při psaní scénáře k filmu \"Polibek ze stadionu\", jehož pracovní název byl \"Zavinil to Mašlonka?\". Mašlonka ve filmu sám účinkuje a představuje sám sebe, stejně jako o dva roky později ve filmu pro děti \"Kouzelný míč\" režiséra Karla Barocha.\n\nNapsal několik knih o sportu, jako první po mistrovství světa v ledním hokeji 1947, na němž se tak proslavil. Se spoluautorem Otakarem Procházkou ji nazvali \"Oknem rozhlasové kabiny\". Později vyšel sborník o přípravách mistrovství světa ve Vysokých Tatrách v roce 1970 nazvaný \"Majstrovstvá sveta v lyžování 1970 v severských disciplínách : Vysoké Tatry-Československo\" (s kolektivem autorů, Praha, Rapid, 1967), kniha o Zimních olympijských hrách \"Grenoble 68\" (Bratislava, Šport, 1968) nebo podrobná \"Zlatá kniha futbalu na Slovensku \"(1988).\n\n\n"}
{"id": "1044420", "url": "https://cs.wikipedia.org/wiki?curid=1044420", "title": "Triquetrum", "text": "Triquetrum\n\nTriquetrum nebo paralaktické pravítko je starověký přístroj na měření zenitové vzdálenosti hvězd.\n\nVyvinul se z gnómonu připevněním dvou pohyblivých ramen. Jedno rameno bylo připevněno na vrcholu (alhidáda) s průzory na zaměřování hvězdy. Odchylka alhidády od tyče gnómonu umožňovala na druhém rameni se stupnicí změřit zenitovou vzdálenost. Nahrazením druhého ramene výsekem kružnice vznikly kvadrant (1/4 kružnice), sextant (1/6 kružnice) a oktant (1/8 kružnice). Až do dob Koperníka patřil přístroj k základnímu výbavení astronomů.\n"}
{"id": "1044424", "url": "https://cs.wikipedia.org/wiki?curid=1044424", "title": "Boje v československém pohraničí (1938–1939)", "text": "Boje v československém pohraničí (1938–1939)\n\nBoje v československém pohraničí v letech 1938 až 1939 byly sérií ozbrojených střetů mezi Československem na straně jedné a sudetskými Němci, Německem, Polskem a Maďarskem na straně druhé.\n\nSpecifickou stranu konfliktu představovala organizace Karpatská Sič, tvořená převážně Ukrajinci a spolupracující s německou zpravodajskou službou Abwehr a s berlínským ústředím Organizace ukrajinských nacionalistů, která na území Podkarpatské Rusi vedla ve dnech 14. a 15. března 1939 neúspěšné povstání proti československým orgánům. Po zahájení maďarské invaze na Podkarpatskou Rus bojovali ukrajinští povstalci po boku československých jednotek. Při evakuaci těchto jednotek na území Rumunska je ale tzv. sičovci znovu napadli, protože jim chtěli zabránit v ústupu nebo se zmocnit jejich výzbroje.\n\nBoje v československém pohraničí vypukly 12. září 1938 během Sudetoněmeckého povstání a s přestávkami pokračovaly až do 21. března 1939, kdy poslední oddíl československé armády bránící Velký Bočkov opustil území Podkarpatské Rusi anektované Maďarskem. Na tyto boje bezprostředně navazovala tzv. Malá válka mezi Slovenským státem a Maďarským královstvím, jehož armáda po obsazení Podkarpatské Rusi překročila v noci z 22. na 23. března hranici a přepadla východní Slovensko.\n\nPodle historika Pavla Šrámka ztratily československé ozbrojené složky mezi zářím 1938 a březnem 1939 celkem 171 příslušníků, stovky dalších byly zraněny.\n\n\n\n\n\n"}
{"id": "1044425", "url": "https://cs.wikipedia.org/wiki?curid=1044425", "title": "Kolja Kubíček", "text": "Kolja Kubíček\n\nKolja Kubíček (9. srpna 1945 Praha – 11. prosince 2014 Praha) byl známý český advokát, měl společnou advokátní kancelář s JUDr. Klárou Slámovou.\n\nMěl česko-německé kořeny. Dědeček z otcovy strany byl německý komunistický novinář, který byl po německé okupaci roku 1939 zatčen a v důsledku vězení roku 1943 zemřel, stejný osud měl ale i jeho český dědeček z matčiny strany, jenž byl zatčen rok poté. Kubíček po absolvování střední školy nastoupil k Veřejné bezpečnosti a během zaměstnání studoval na pražské právnické fakultě. V roce 1969 byl ale kvůli účasti v demonstracích proti srpnové okupaci ze služby propuštěn a zároveň vyloučen z fakulty, o rok později byl navíc podmíněně odsouzen za pomoc katolickému knězi. Živil se jako domovník, uklízeč a řidič záchranné služby, roku 1980 emigroval do Německa.\n\nPo sametové revoluci se vrátil, byl rehabilitován a po dokončení právnických studií vstoupil do advokacie. I přes svůj osud obhajoval Karla Hoffmanna, který byl nakonec odsouzen za napomáhání sovětským okupačním vojskům, stejně jako komunistické funkcionáře Milouše Jakeše a Jozefa Lenárta. Poměrně známým se stal dlouhodobou obhajobou Jiřího Kajínka, odsouzeného na doživotí za vícenásobnou vraždu. Kromě toho hájil např. komunistického vězeňského dozorce Josefa Vondrušku, který byl obviněn za bití politických vězňů, nebo Davida Dukea, předáka jedné z odnoží americké organizace Ku-klux-klan, a několikrát obhajoval i české pravicové extremisty. Naproti tomu zastupoval matku Tibora Danihela, oběti protiromského pogromu v Písku, nebo v roce 2007 vyvolal pozornost tím, když podal trestní oznámení na tehdejšího premiéra Topolánka kvůli údajnému propagování nacismu. Kvůli případu z roku 1995, kdy měl jako advokát pachatelů loupežného přepadení vydírat jejich oběť, aby změnila výpověď, byl obviněn a nakonec v roce 2006, po dvojím zproštění viny soudem prvního stupně, jehož rozsudky odvolací soud vždy zrušil, odsouzen k podmíněnému trestu. Advokátní komora jej ale ze seznamu advokátů nevyškrtla a mohl tak i nadále zůstat advokátem.\n\nByl katolíkem, za svého působení v Německu vstoupil do CDU a Sudetoněmeckého landsmanšaftu. Pozici českého státu vždy viděl na západě, po pádu komunistického režimu podporoval restituce a také se u Ústavního soudu neúspěšně snažil o zrušení Benešových dekretů.\n"}
{"id": "1044437", "url": "https://cs.wikipedia.org/wiki?curid=1044437", "title": "Klokánkování", "text": "Klokánkování\n\nKlokánkování (angl. \"Kangaroo mother care\") je metoda, která se využívá především pro předčasně narozené děti (porodní váha pod 2 500 g) nebo děti hypotrofické (s nižší porodní hmotností, než jakou by měly ve svém věku mít). Podstata této metody spočívá v tom, že je dítě přikládáno přímo na tělo matky (mezi prsy) a je přikryto jejím oděvem. Tímto přímým tělesným kontaktem je dítěti simulováno bezpečné prostředí, které mu připomíná prostředí dělohy (pomocí tělesného tepla, tlukotu srdce), což má pozitivní vliv na jeho vývoj.\n\nTato metoda byla poprvé použita v kolumbijské Bogotě v roce 1978 kvůli nedostatečnému počtu inkubátorů ve zdejší nemocnici. Matky nosily své dítě na těle 24 hodin denně. Ukázalo se, že klokánkované děti přibírají na váze stejně, jako kdyby zůstaly v těle matky, zároveň u nich byl výrazně nižší výskyt infekcí a děti byly matkami lépe přijímány, než kdyby zůstaly v inkubátoru. Metoda se postupně začala využívat i v dalších zemích.\nV průběhu času se ukázalo, že metoda klokánkování má skutečně mnoho pozitivních vlivů na vývoj dítěte. Klokánkování snižuje úmrtnost předčasně narozených dětí, zabraňuje infekcím, podporuje růst a termoregulaci dítěte. Především má však pozitivní dopad na vytváření vztahu mezi matkou a dítětem. \n\nVýzkum se v posledních letech soustředil také na to, jestli může být klokánkování dětí prospěšné i pro jejich otce. Blomquist, Rubertsson, Kylberg, Jöreskog & Nyqvist. zjistili, že pokud je předčasně narozené dítě přikládáno v nemocnici na tělo otce (výzkum probíhal v prvním týdnu života dětí), může to vést k lepšímu zvládání stresové situace, jakou představuje právě předčasné narození dítěte. Otcové se také lépe vžívají do své rodičovské role a vnímají větší kontrolu nad vzniklou situací. Klokánkování tedy nemusí mít pozitivní dopad jen na vývoj dítěte, ale i pro jeho rodiče to může být způsob, jak se vyrovnat s nepříjemnou situací předčasného porodu, a jak si začít budovat vztah s novorozencem.\nV dnešní době už není tolik časté, že by nemocnice měly nedostatek inkubátorů, není tedy nutné, aby matky nosily své dítě 24 hodin denně. Studie indických vědců ukazuje, že pozitivní vliv na tělesnou teplotu miminka, dýchání a tepovou frekvenci má i klokánkování po dobu jedné hodiny denně. Je však důležité myslet na to, jak dítě snáší časté střídání prostředí, proto je doporučováno brát si dítě z inkubátoru vždy alespoň na hodinu. Klokánkování po dobu nejméně jedné hodiny je také důležité kvůli vytvoření úplného spánkového rytmu malého novorozence.\nTato metoda se tedy postupně stala využívanou takřka po celém světě, čemuž mohlo přispět i to, že od roku 2003 je oficiálně uznávána i Světovou zdravotnickou organizací. Navíc může být metoda klokánkování praktikována téměř v jakékoliv situaci a to bez potřeby speciálního vybavení.\n\n"}
{"id": "1044441", "url": "https://cs.wikipedia.org/wiki?curid=1044441", "title": "Dobrá Voda (Mladoňovice)", "text": "Dobrá Voda (Mladoňovice)\n\nDobrá Voda je osada, ZSJ obce Mladoňovice v okrese Třebíč. V současnosti je zde evidováno 24 domů s popisným číslem a žije zde 59 obyvatel.\n\nOsada leží na jih od Mladoňovic na severovýchodním úpatí vrchu Dobrá (516 m n. m.), nazývanému místními Doubrava. Je obklopena lesem, na západní straně obce je menší chovný rybník, v obci pod kapličkou s pramenem je malý ozdobný rybníček. Na východ od Dobré Vody teče potok Rakovec.\n\nDobrá Voda je v blízkosti křižovatky silnice II/408 s komunikacemi III. třídy. Severním směrem je to silnice III/15114 (Dobrá Voda – Oponešice – Domamil), jižním směrem silnice III/40810 (Dobrá Voda – Dešná). Osada má autobusové spojení, (\"zastávka Mladoňovice, Dobrá Voda rozcestí\"), do Jemnice, Třebíče a Moravských Budějovic.Osadou prochází cyklotrasa č. 5105 (Jaroměřice nad Rokytnou – Dačice).\n\nPřesná doba vzniku osady Dobrá Voda není známá. Na mapě prvního vojenského mapování z let 1764–1768 je vyznačeno pět domů osady \"Beym guten Wasser, (U dobré vody),\" při cestě z Mladoňovic do Kdousova. Na mapě druhého vojenského mapování je již zakresleno více stavení, ale na indikační skice stabilního katastru z roku 1823 jsou kromě dvou kaplí pouze jeden zděný a jeden dřevěný objekt. K dalšímu rozvoji osady přispělo vybudování silnice Slavíkovice – Hornice, (dnes silnice II/408), ale přesto v roce 1921 měla Dobrá Voda jenom 12 domů s šedesáti obyvateli.\n\nZápadně od Dobré Vody se nacházely dnes již zaniklé středověké vsi \"Trpíčovice\", (zanikla někdy koncem třicetileté války), a \"Ostanc\" (opuštěna asi již v 15. století). Památkami po těchto zaniklých vesnicích jsou názvy polních tratí „Ostánec“ a o něco jižněji trať „Trpičovice“.\n\n\nJiž od 18. století je osada poutním místem známým jako Dobrá Voda u Kdousova. Pouť se zde koná v neděli po svátku Jména Panny Marie, který římskokatolická církev světí 12. září.\n\nPoutnímu místu dala vzniknout pověst o zázračném uzdravení slepého chlapce:\n\n\"Jednou tudy projížděl šlechtic se svou rodinou a svým chlapcem, který oslepl. Po dlouhé cestě, aby si všichni odpočinuli a ozvěžili se, odbo­čili na cestu k obci Trpičovice, kde ve stráni blízko lesa vytékal pramen s průzračnou studenou vodou. U pramene se zastavili a plnými doušky se všichni osvěžili. Chlapec si omyl i oči. V tu chvíli zvolal, že vidí světlo a v něm Pannu Marii, která stojí na velké kouli a pod nohama má hada. Ukazoval směrem na pařez, který byl nad pramenem. Nikdo z přítomných nic takového neviděl. Spatřili jen pasáka, který v blízkosti toho místa šleháním biče zaháněl ovce. Po chvíli chlapec pozoroval, že se zjevení pomalu ztrá­cí a zjistil, že jeho oči náhle pozorují věci kolem. Když i rodiče zpozorovali, že chlapec vidí a je uzdraven, všichni poklekli a Panně Marii srdečně děkovali.\"\n\nPouť do Dobré Vody byla po roce 1989 obnovena a protože ji navštěvuje více než tisíc lidí, slouží se bohoslužba na prostranství u kaple. Podle místních dobrovodský pramen neztrácí vodu ani v době největšího sucha.\n"}
{"id": "1044442", "url": "https://cs.wikipedia.org/wiki?curid=1044442", "title": "Lazar Marković", "text": "Lazar Marković\n\nLazar Marković (srbskou cyrilicí Лазар Марковић; 2. března 1994, Čačak) je srbský fotbalový útočník a reprezentant, hráč klubu Liverpool FC na hostování v portugalském klubu Sporting CP.\n\nV profesionálním fotbale debutoval v srbském klubu FK Partizan, s nímž získal tři ligové tituly. V létě 2013 přestoupil do portugalské Benfiky Lisabon, kde odehrál jednu sezónu a vyhrál domácí ligový titul, pohár (Taça de Portugal) i ligový pohár (Taça da Liga).\n\nV červenci 2014 jej z Benfiky odkoupil za 20 milionů liber Liverpool FC.\nKoncem srpna 2015 před uzavírkou letních přestupů odešel na hostování do tureckého klubu Fenerbahçe SK.\n\nReprezentoval Srbsko v mládežnických kategoriích U17 a U21.\nZúčastnil se Mistrovství Evropy ve fotbale hráčů do 17 let 2011, které se konalo právě v Srbsku.\n\nV A-týmu Srbska debutoval 28. 2. 2012 v přátelském zápase v kyperském Limassolu proti Arménii (výhra 2:0).\n\n"}
{"id": "1044445", "url": "https://cs.wikipedia.org/wiki?curid=1044445", "title": "Sepahan FC", "text": "Sepahan FC\n\nSepahan FC (persky باشگاه فوتبال سپاهان ) je íránský fotbalový klub hrající íránskou ligu.\n\nSepahan byl založen v říjnu 1953.\n\n"}
{"id": "1044447", "url": "https://cs.wikipedia.org/wiki?curid=1044447", "title": "Milan Vilotić", "text": "Milan Vilotić\n\nMilan Vilotić (srbskou cyrilicí Милан Вилотић, * 21. října 1986, Bělehrad, SFR Jugoslávie) je srbský fotbalový obránce a reprezentant, v současnosti působí v klubu BSC Young Boys.\nReprezentoval Srbsko v mládežnické kategorii U21.\nZúčastnil se Mistrovství Evropy ve fotbale hráčů do 21 let 2009 ve Švédsku.\n\nV A-mužstvu Srbska debutoval 7. června 2011 v přátelském zápase v Melbourne proti domácímu týmu Austrálie. Střetnutí skončilo remízou 0:0. V témže roce odehrál ještě dva další přátelské zápasy (proti Rusku a Hondurasu).\n\n"}
{"id": "1044452", "url": "https://cs.wikipedia.org/wiki?curid=1044452", "title": "Marcellin Boule", "text": "Marcellin Boule\n\nMarcellin Boule (1. ledna 1861 – 4. července 1942) byl francouzský paleoantropolog a paleontolog. Proslavil se například prvním podrobným popisem kosterních pozůstatků neandrtálce z jeskyně La Chapelle-aux-Saints. Neandertálského muže popsal jako shrbenou postavu gorilího vzezření a tento nesprávný názor na podobu neandrtálců pak přetrval další století. Již roku 1915 Boule prohlásil, že Piltdownský člověk je možná ve skutečnosti podvrhem (čelist patří spíše lidoopu než člověku), což se ale potvrdilo až téměř o čtyři desetiletí později. Dále Boule jako první rozeznal, že eolity (přírodní zaoblené valouny pazourku) nejsou dílem pravěkého člověka.\n\nBoule také přispěl ke kompendiu \"Les Allemands et la Science\", které bylo reakcí na tzv. Manifest 93 německých osobností z roku 1914, podporujících agresivně vedenou německou válku (v průběhu první světové války). Francouz se vyjádřil v tom smyslu, že zbytnělá německá válečná mašinérie připomíná evoluční osud obřích dinosaurů a dalších pravěkých zvířat, a je tak rovněž odsouzena k zániku (resp. porážce spojeneckými vojsky).\n\n"}
{"id": "1044453", "url": "https://cs.wikipedia.org/wiki?curid=1044453", "title": "La Chapelle-aux-Saints", "text": "La Chapelle-aux-Saints\n\nLa Chapelle-aux-Saints je obec ve francouzském departementu Corrèze (region Nová Akvitánie). Oblast je pojmenována po stejnojmenné řece (Corrèze) na jihozápadě Francie. Obec má rozlohu 4,72 km² a v roce 2013 zde žilo 248 obyvatel.\n\nMísto je proslulé zejména archeologicky, protože 3. srpna roku 1908 zde byl v jeskyni La Chapelle-aux-Saints objeven první pohřeb (místo uložení ostatků) neandertálského člověka. V letech 1905–1908 byla jeskyně zkoumána a na místě došlo k objevu asi 1000 artefaktů od kamenné industrie po ozdoby ze zvířecích zubů až po nástroje z kostí a paroží. Nejvýznamnějším objevem se ale stal zmíněný hrob dospělého neandertálského muže. Téměř kompletní kostra byla pohřbena v pravoúhlé jámě o hloubce asi 30 cm, šířce 1 metr a délce 145 cm. Objev prokázal, že také neandrtálci pohřbívali své mrtvé a že tato zvyklost byla rozšířena již v období moustérienu. Kostru vědecky popsal francouzský paleontolog Marcellin Boule.\n\n"}
{"id": "1044454", "url": "https://cs.wikipedia.org/wiki?curid=1044454", "title": "Manifest 93", "text": "Manifest 93\n\nManifest 93 (nebo Manifest devadesáti tří) je německý propagandistický dokument, podepsaný na počátku první světové války právě tímto počtem významných osobností (zejména vědců a umělců). Dne 4. října 1914 tito němečtí zástupci kulturního a vědeckého života deklarovali naprostou podporu německému válečnému úsilí na západní frontě a odmítali oprávněná tvrzení zahraničních pozorovatelů o válečných zločinech, kterých se německá vojska dopouštěla například v Belgii. Vědci z „nepřátelských“ zemí byli tímto krokem znechuceni a například ve Francii vzniklo jako odpověď na tento manifest kompendium \"Les Allemands et la Science\", kde osobnosti z různých vědních oborů naopak snižovaly význam a přínos německé vědy a v různé míře polemizovaly s německým manifestem (např. paleontolog Marcellin Boule). Poválečná zpráva z roku 1921, otištěná v \"The New York Times\" ukázala, že ze 76 v té době žijících signatářů manifestu jich rovných 60 vyjádřilo nějaký stupeň lítosti. Někteří signatáři dokonce tvrdili, že vůbec nevěděli, co tehdy vlastně podepisovali. Mezi nimi byli nicméně také nositelé Nobelovy ceny a mnoho velmi významných vědců (například zakladatel experimentální psychologie Wilhelm Wundt, fyzikové Wilhelm Röntgen a Max Planck, matematik Felix Klein a mnozí další).\n\n"}
{"id": "1044455", "url": "https://cs.wikipedia.org/wiki?curid=1044455", "title": "Eolit", "text": "Eolit\n\nEolity (z řec. \"eos\" – \"raný\" a \"lithos\" – \"kámen\") jsou obvykle přirozeně vznikající valouny či úlomky pazourku nebo některých příbuzných minerálů. Vznikají zřejmě geologickými pochody, jako je například zalednění a pohyb ledovců. Eolity sehrály významnou úlohu v dějinách archeologie, byly totiž zpočátku považovány za nejstarší kamennou industrii (kamenné nástroje) pravěkého člověka. Takto je poprvé identifikoval amatérský přírodovědec a archeolog Benjamin Harisson v britském Kentu roku 1885. Po desetiletí pak byly považovány za nejstarší ukázku lidské tvorby, datované až do období pliocénu. Jejich pravou (přírodní) povahu pak roku 1905 odhalil francouzský paleontolog Marcellin Boule.\n\n"}
{"id": "1044456", "url": "https://cs.wikipedia.org/wiki?curid=1044456", "title": "Camille Arambourg", "text": "Camille Arambourg\n\nCamille Arambourg (3. února 1885 – 19. listopadu 1969) byl francouzský vertebrátní paleontolog, který se proslavil zejména svými objevy v severní Africe. \n\nZa první světové války byl důstojníkem francouzské armády a prováděl dokonce vykopávky v průběhu válečných operací v severním Řecku u Soluni. Jako jeden z prvních se také postavil proti tendenčnímu názoru, že neandrtálec byl primitivní a brutální člověk opičího vzhledu (tento názor přitom zastával jeho učitel a předchůdce v pozici ředitele Národního přírodovědeckého muzea v Paříži Marcellin Boule). Dnes je po tomto vědci pojmenován jeden z největších známých ptakoještěrů, druh \"Arambourgiania philadelphiae\".\n\n\n"}
{"id": "1044458", "url": "https://cs.wikipedia.org/wiki?curid=1044458", "title": "Sue Graftonová", "text": "Sue Graftonová\n\nSue Graftonová (24. dubna 1940, Louisville, Kentucky – 28. prosince 2017, Santa Barbara, Kalifornie) byla americká spisovatelka detektivních románů.\n\nSue Graftonová se narodila v Louisville v Kentucky, jejím otcem byl spisovatel C. W. Grafton. Vystudovala University of Louisville, poté pracovala jako úřednice ve zdravotnictví a pokladní v kalifornských městech Santa Monica a Santa Barbara.\n\nPrvní román dokončila ve 22 letech a pokračovala v psaní dalších, z nichž dva byly vydány. Vzhledem k tomu, že nebyly příliš úspěšné, se v následujících letech Graftonová věnovala scenáristické tvorbě. V roce 1982 vydala první román ze své detektivní série podle abecedy.\n\nGraftonová je známá především sérií detektivních románů, jejichž názvy začínají písmenem a tvoří abecední posloupnost. Děj románů se odehrává v kalifornském městě Santa Teresa a okolí (předobrazem je Santa Barbara) a hlavní postavu v nich představuje soukromá vyšetřovatelka Kinsey Millhoneová. Doba děje prvního románu řady odpovídá roku vydání, časové mezery mezi ději následujících románů jsou však kratší než mezi vydáváním.\n\n\n"}
{"id": "1044461", "url": "https://cs.wikipedia.org/wiki?curid=1044461", "title": "Jean Piveteau", "text": "Jean Piveteau\n\nJean Piveteau (23. září 1899 Rouillac, departement Charente – 7. března 1991 Paříž) byl francouzský vertebrátní paleontolog. Proslavil se například výzkumem koster třetihorních savců ze severního Řecka a zejména pak výzkumem vzniku a vývoje člověka. V roce 1956 byl zvolen za člena Francouzské akademie věd a stal se také jejím prezidentem. Publikoval rovněž četné knihy a jeho jméno nese od roku 1977 ve svém vědeckém názvu teropodní dinosaurus rodu \"Piveteausaurus\".\n\n"}
{"id": "1044464", "url": "https://cs.wikipedia.org/wiki?curid=1044464", "title": "Paul Renouard", "text": "Paul Renouard\n\nCharles Paul Renouard (5. listopadu 1845 Cour-Cheverny (Loir-et-Cher) – 2. ledna 1924 Paříž) byl francouzský malíř, litograf, rytec a ilustrátor. \n\nNarodil se v departementu Loir-et-Cher (region Centre-Val de Loire). Jeho učitelem byl Isidore Pils. Renouard se podílel na dekoracích v pařížské opeře Garnier. Postupně se vypracoval na jednoho z předních ilustrátorů a pracoval i pro četná periodika, například \"L'Illustration\", \"Paris Illustré\" a \"Le Graphique\". Za první světové války vytvořil cyklus skečí zesměšňujících německou válečnou mašinérii. Pod vlivem díla „Paleontologie a válka“ francouzského paleontologa Marcellina Bouleho vytvořil sérii ilustrací s názvem \"Les prémiers déprédateurs\" („prvotní vandalové“), kde přirovnává německé vojáky k monstrózním kostrám vyhynulých dinosaurů.\n\nPaul Renouard byl důstojníkem Řádu čestné legie.\n\n"}
{"id": "1044467", "url": "https://cs.wikipedia.org/wiki?curid=1044467", "title": "Dukla mezi mrakodrapy", "text": "Dukla mezi mrakodrapy\n\nDukla mezi mrakodrapy je kniha českého spisovatele a redaktora sportovní redakce Československého rozhlasu Oty Pavla vydaná v roce 1964. Pojednává o sportovních úspěších slavného fotbalového klubu Dukla Praha na zámořském turné v USA v roce 1961 (International Soccer League neboli Americký pohár), kterého se Ota Pavel jako doprovod zúčastnil.\n\nJde o mix beletrie a sportovní reportáže. Ze sportovního hlediska šlo o výrazný úspěch československého týmu na americkém kontinentě (v New Yorku), který se dostal na přední stránky (nejen) amerických novin. Dominance Dukly na Americkém poháru byla v roce 1961 tak výrazná, že američtí organizátoři změnili pro příští ročníky systém turnaje a obhájce titulu nasazovali přímo do finále (resp. do American Challenge Cupu, zápas vítěze aktuálního ročníku ISL jakožto vyzyvatele proti obhájci titulu z předchozího ročníku). Ze šesti ročníků Amerického poháru v letech 1960–1965 vyhrála Dukla čtyři, v letech 1961, 1962, 1963 a 1964. Pravou trofej má v držení polský klub Polonia Bytom, vítěz posledního ročníku z roku 1965.\n\nDukla pobývala v New Yorku v roce 1961 přes léto a hráči trénovali v Central Parku. 16 účasníků bylo rozděleno na turnaji do dvou osmičlenných skupin. Tehdejší sestava Dukly byla: Kouba - Šafránek, Čadek, Novák - Pluskal, Masopust - Brumovský, Vacenovský, Borovička, Kučera, Jelínek. Postupné výhry československého klubu začaly do hlediště vábit stále více krajanů v USA.\n\nV úvodu hrála Dukla proti jugoslávskému týmu FK Crvena zvezda a vyhrála 4:2. Rudolf Kučera se stal kanonýrem a miláčkem publika. Následovaly zápasy s izraelským Hapoel Petah Tikva FC (výhra 7:1), rakouským SK Rapid Wien (výhra 6:0), kanadským Concordia Montreal (remíza 2:2), monackým AS Monaco (výhra 2:0). Poté byl na řadě španělský Espanyol Barcelona s trenérem Ricardo Zamorou, legendou kopané. Po hodině vyrovnané hry se zápas zvrtl v exhibici Dukly, která triumfovala poměrem 5:1. Poslední zápas skupiny proti irskému Shamrock Rovers FC přinesl debakl irského celku 10:0.\n\nVe dvoukolovém finále čekal anglický Everton FC. První zápas ovládl československý tým v poměru 7:2 (poločas 5:0) a odvetu už si pohlídal a vyhrál 2:0.\n\n\n"}
{"id": "1044477", "url": "https://cs.wikipedia.org/wiki?curid=1044477", "title": "Jean-Baptiste Rey", "text": "Jean-Baptiste Rey\n\nJean-Baptiste Rey (18. prosince 1734, Lauzerte, Tarn-et-Garonne, Francie – 15. července 1810, Paříž) byl francouzský dirigent a hudební skladatel.\n\nHudební vzdělání získal ve svém rodišti. V roce 1751, ve věku 16 let byl jmenován kapelníkem v katedrále v Auch. V roce 1754 získal místo dirigenta v Opeře v Toulouse. V krátké době vystřídal několik divadelních orchestrů, působil v Montpellieru, Marseille, Bordeaux a v Nantes. V roce 1776 byl povolán do Paříže jako asistent prvního dirigenta Pařížské opery Louise-Josepha Francoeura. V roce 1781 se pak stal jeho nástupcem. V této funkci drží dodnes nepřekonaný rekord nejdéle sloužícího dirigenta Opery. Jako takový řídil většinu mistrovských děl Glucka, Picciniho, Sacchiniho, Salieriho, Grétryho, Méhula, Haydna, Mozarta, Spontiniho a dalších a s mnohými z nich úzce spolupracoval.\n\nV roce 1779 byl jmenován dvorním kapelníkem krále Ludvíka XVI. (\"Maitre de musique of Louis XVI's royal chamber\") Se svým bratrem, Louisem-Charlesem-Josephem Reyem (1738–1811), který byl violoncellistou operního orchestru, zkomponoval operu \"Apollon et Coronis\", která měla premiéru v roce 1781. V průběhu Velké francouzské revoluce si udržel své postavení ve Velké opeře a dokonce se i zúčastnil několika revolučních ceremonií.\n\nV roce 1799 se stal profesorem na nedávno založené pařížské konzervatoři. Zkomponoval pro ni některá hlasová cvičení (\"Conservatoire's solfeges\"), ale brzy ji spolu se skladatelem Jeanem-François Le Sueurem opustil po vyhroceném sporu s vedením ústavu. V roce 1803 pak byli oba povoláni Napoleonem, aby se připojili k jeho orchestru. Le Seur nahradil Giovanniho Paisiella ve funkci ředitele, Rey byl jmenován prvním dirigentem a Louis-Luc Loiseau de Persuis jeho asistentem. 2. prosince 1804 dirigovali Rey a Persuis dva gigantické orchestry o 600 hudebnících při císařské korunovaci Napoleona.\n\nSkladatelké dílo není příliš rozsáhlé. Kromě několika drobných prací a aranžmá zkomponoval dvě opery a dokončil nedokončenou operu \"Arvire et Eveline\" skladatele Antonia Sacchiniho.\n\n\n"}
{"id": "1044479", "url": "https://cs.wikipedia.org/wiki?curid=1044479", "title": "Referenční skupina", "text": "Referenční skupina\n\nReferenční skupina (z lat. \"referre\" = podávat zprávu) je sociologický pojem označující skupinu, ke které se jedinec nebo skupina jedinců vztahuje, proto je v této souvislosti referenční skupina je také označována jako skupina vztažná. Jedinec ke své referenční skupině vzhlíží, orientuje se na ni svými hodnotami, jednáním a poměřuje vůči ní své chování. Na rozdíl od členské skupiny ale nemusí být jejím členem. K referenční skupině vzhlíží a přejímá její normy, vzory a hodnoty. Referenční skupinou může být v reálném životě jedince politicky vymezující se skupina, intelektuální kroužek, hlouček lidí či příslušníci určité subkultury.\n\nPojem referenční skupiny byl použit poprvé americkým sociologem Herbertem H. Hymanem v 40. letech 20. století. Teorii referenčních skupin zavedli do sociologie rovněž američtí sociologové Robert K. Merton a Alice Rossi v roce 1950. Při své práci vycházeli ze závěrů studie amerického sociologa a statistika Samuela A. Stouffera, jenž ve své knize \"American Soldier\" publikované v roce 1949 představil hypotézu „relativní deprivace“. Tuto hypotézu formuloval Samuel Stouffer na základě různého přijetí války a vojenské služby americkými vojáky v souvislosti s postavením osob a skupin, ke kterým se sami vztahují. Robert Merton poté dále rozvíjel koncept referenčních skupin a vykládal na nich vlastní teorii středního dosahu.\nReferenční skupinou se v sociologii chápe kolektiv, jehož mínění, přesvědčení, světonázor či životní styl formuje vlastní postoje individua. Taková skupina poskytuje úhel pohledu na sociální realitu a tvoří současně model, s nímž se jedinec porovnává, hodnotí sám sebe a své životní postavení. Jedinec aspirující na členství v referenční skupině přijímá požadavky na vystupování a vzhled (identifikuje se s referenční skupinou například ve stylu oblékání, pokud určitý styl ke skupině přísluší); znaky příslušnosti ke skupině jsou zpravidla nápadné a jedinec je záměrně vystavuje na odiv.\n\nOrientace jedince na referenční skupinu se projevuje mj. přejímanými vzorci chování jejích členů a vrcholí touhou stát se jejím členem. Normy referenční skupiny mohou být v rozporu s požadavky členské skupiny jedince, členská skupina může v důsledku toho jedinci ukládat postihy, sankce či jedince z členské skupiny úplně vyloučit. Tento přístup členské skupiny může vyvolat až sociální vykořenění. Referenční skupiny jsou v sociologii děleny na otevřené a uzavřené. Jedinec orientující se na otevřenou referenční skupinu aspiruje na členství a prochází procesem tzv. „anticipující socializace“, během níž si osvojuje normy kolektivu a zakončuje se tak sociální inkluze, tj. začleňování do skupiny. Uzavřené referenční skupiny neposkytují možnost se stát jejím členem; členství je pouze přísně výběrové či není možné vůbec. Důvodem uzavřenosti skupiny je například podmínka příslušnosti jedince k rodu (šlechta, církve, sekty či vysoká inteligence).\n\nČlověk je k příslušenství k referenční skupině motivován „prastarou lidskou touhou být akceptován, někam patřit, žít ve světě s druhými“. Teorie referenčních skupin se stala významnou součástí analýzy sebeuvědomování a sebehodnocení, má význam také při tvorbě psychosociální charakteristiky jedince. Model referenčních skupin je dále užitečný ve zkoumání fungování organizací různého druhu, například vojenských a průmyslových.\n\n\n"}
{"id": "1044483", "url": "https://cs.wikipedia.org/wiki?curid=1044483", "title": "Petr Knap", "text": "Petr Knap\n\nPetr Knap (* 2. května 1952) je bývalý český fotbalista.\n\nV československé lize hrál za Spartak Hradec Králové. Nastoupil v 18 ligových utkáních. Gól nedal. Působil i ve Spartě Kutná Hora a v Bohemians Praha.\n\n"}
{"id": "1044488", "url": "https://cs.wikipedia.org/wiki?curid=1044488", "title": "Zbyněk Finger", "text": "Zbyněk Finger\n\nZbyněk Finger (* 22. září 1960) je bývalý český fotbalista, záložník. Po skončení aktivní kariéry trénuje na regionální úrovni. Jeho bratr Jiří Finger je také bývalý ligový fotbalista Hradce Králové.\n\nOdchovanec SK Sparta Úpice. V dorostu přestoupil do Spartak Hradec Králové a byl členem dorostenecké reprezentace. V československé lize nastoupil ve 2 utkáních.\n\n\n"}
{"id": "1044489", "url": "https://cs.wikipedia.org/wiki?curid=1044489", "title": "Large Synoptic Survey Telescope", "text": "Large Synoptic Survey Telescope\n\nLarge Synoptic Survey Telescope (LSST, česky \"Velký celooblohový dalekohled\") je připravovaný největší dalekohled na světě schopný pořídit celooblohovou přehlídku. Bude mít hlavní zrcadlo o průměru 8,4 m a do plného provozu by měl být uveden v roce 2023.\n\nJedná se o dalekohled o průměru 8,4 m, který se staví se na hoře El Peñón v Chile, nedaleko od dalších mezinárodních observatoří Gemini South a SOAR. Tvoří jej soustava tří zrcadel schopná zachytit prostřednictvím CCD kamery obraz oblohy. Tato kamera má průměr 64 cm, kapacitu 3 GB a bude chlazená na teplotu -100 °C. Podle plánů má pořízení jednoho snímku trvat 15 sekund a za dalších 5 sekund má být kamera i dalekohled připraveny na další snímek.\n\nPodle plánů z roku 2014 (v roce 2018 stále uváděných) by měl být poprvé vyzkoušen (tzv. první světlo) v roce 2020 a do provozu uveden v roce 2023.\n\nPodle existujících plánů tato kamera během jediného dne vyprodukuje okolo 30 TB dat, což je asi 100× více, než dosavadní největší přehlídkový dalekohled VISTA. Využívat jej bude hned několik mezinárodních týmů, jejichž členové se podílejí i na přípravě celého projektu. Za deset let plánované činnosti posbírá dostatek dat na vytvoření „filmu vesmíru“, který plánuje zpřístupnit společnost Google v podobě 3D mapy nám známého kosmu.\n\nObjemnost a kvalita dat zároveň vyžaduje inovativní přístup k jejich vyhodnocování a uskladnění, přičemž řešení tohoto problému nebylo jednoduché. V průběhu svého fungování pořídí plošný záběr oblohy až 400×. Financování projektu je zajištěno z velké části americkými prostředky, část bude hrazena ze soukromých zdrojů. Cílem projektu je mimo jiné zkoumání menších těles sluneční soustavy, proměření blízkých galaxií, zjišťování dalších údajů o temné hmotě a temné energii.\n\nNa projektu se mimo jiné podílí i vědečtí pracovníci z Fyzikálního ústavu AV ČR.\n\n\n"}
{"id": "1044492", "url": "https://cs.wikipedia.org/wiki?curid=1044492", "title": "Zločin a trest v New York City", "text": "Zločin a trest v New York City\n\nZločin a trest v New York City (v americkém originále: Hell’s Kitchen) je americký dramatický film z roku 1998. Režisérem filmu je Tony Cinciripini. Hlavní role ve filmu ztvárnili Rosanna Arquette, Angelina Jolie, Mekhi Phifer, William Forsythe a Johnny Whitworth.\n\n\n\n"}
{"id": "1044493", "url": "https://cs.wikipedia.org/wiki?curid=1044493", "title": "Chasing Life", "text": "Chasing Life\n\nChasing Life je americký televizní seriál, vysílaní televizní stanicí ABC Family od 10. června 2014 do 28. září 2015. Seriál je adaptací mexického televizního seriálu \"Terminales\".\n\n6. listopadu 2014 získal seriál druhou sérii. Původně měla mít premiéru 17. srpna 2015, ale přesunula se na 6. července. Seriál byl zrušen dne 2. října 2015.\n\nSeriál sleduje 24letou April, která je chytrá, ambiciózní novinářka, která se snaží postupovat výše v kariérním žebříčku v redakci Bostonských novin. Zrovna, když začíná rozvíjet svůj vztah s kolegou Domincem dozvídá se od svého strýce děsivou zprávu: má rakovinu.\n\n\n\"Chasing Life\" měl premiéru 10. června 2014. Speciální vánoční epizoda se vysílala 9. prosince 2014. Seriál se na obrazovky vrátil 19. ledna 2015. 6. listopadu 2014 získal seriál druhou sérii, která měla mít premiéru 17. srpna 2015, ale přesunula se na 6. července. Poslední díl byl odvysílán 28. září 2015.\n"}
{"id": "1044496", "url": "https://cs.wikipedia.org/wiki?curid=1044496", "title": "Podoby lásky", "text": "Podoby lásky\n\nPodoby lásky (v americkém originále: Playing by Heart) je americký dramatický film z roku 1998. Režisérem filmu je Willard Carroll. Hlavní role ve filmu ztvárnili Gillian Anderson, Ellen Burstyn, Sean Connery, Anthony Edwards a Angelina Jolie.\n\n\n\n"}
{"id": "1044505", "url": "https://cs.wikipedia.org/wiki?curid=1044505", "title": "Italia Ricci", "text": "Italia Ricci\n\nStephanie Italia Ricci (* 29. října 1986, Richmond Hill, Ontario, Kanada) je kanadská herečka. Nejvíce se proslavila rolí Maggie Winnock v seriálu \"Unnatural History\", rolí Sashy v seriálu \"Secret Central\" a rolí April Carver v televizním seriálu stanice Freeform \"Chasing Life\".\n\nJejím hereckým debutem se stal v roce 2007 film \"\" a poté získala vedlejší roli v seriálu stanice Disney XD \"Aaron Stone\".\n\nV roce 2009 se objevila v několika seriálech: \"Jak jsem poznal vaši matku\", \"Dr. House\" a \"Greek\". Během toho roku získala vedlejší roli Sashy v seriálu \"Secret Girlfriend\". V roce 2010 začala hrát v akčním seriálu Unnatural History jako Maggie Winnock. Objevila se v reklamě pro Clean & Clear.\n\nV roce 2013 získala menší roli po boku Josepha Gordona-Levitta a Scarlett Johansson ve filmu \"Don Jon\". V roce 2013 byla obsazena do hlavní role April Carver v seriálu stanice ABC Family \"Chasing Life\", který měl premiéru v roce 2014. Serál byl však po dvou sériích zrušen. Italia se v prosinci 2015 připojila k obsazení seriálu \"Supergirl\" jako Siobhan Smythe/Silver Banshee. V září 2016 začala hrát Emily Rhodes v seriálu \"Prezident v pořadí\". \n\nOd července 2008 chodí s herecem Robbiem Amellem. Dne 20. srpna 2014 pár oznámil zásnuby. Dvojice se vzala dne 15. října 2016. Dne 12. září 2019 se jim narodil syn Robert Amell V. \n\n"}
{"id": "1044508", "url": "https://cs.wikipedia.org/wiki?curid=1044508", "title": "Bláznivá runway", "text": "Bláznivá runway\n\nBláznivá runway (v americkém originále: Pushing Tin) je americká filmová komedie z roku 1999. Režisérem filmu je Mike Newell. Hlavní role ve filmu ztvárnili John Cusack, Billy Bob Thornton, Cate Blanchett, Angelina Jolie a Jake Weber.\n\n\n\n"}
{"id": "1044510", "url": "https://cs.wikipedia.org/wiki?curid=1044510", "title": "Antonín Pospíšil (kněz)", "text": "Antonín Pospíšil (kněz)\n\nMons. Antonín Pospíšil (* 14. září 1925, Horní Nětčice) je český římskokatolický kněz, spisovatel, překladatel a papežský kaplan.\n\nV roce 1945 vstoupil do olomouckého kněžského semináře v Olomouci a dne 11. prosince 1949 přijal v Olomouci kněžské svěcení. Po dokončení teologického studia v roce 1950 nastoupil základní vojenskou službu, kterou strávil u pomocného technického praporu a ze které byl propuštěn až na konci roku 1953. Poté působil jako farní vikář, a to od ledna do září 1954 v Újezdci u Luhačovic, poté až do roku 1955 v Nivnici, následně ve Štípě, v letech 1956 až 1959 v Uherském Hradišti a posléze ve Vsetíně, odkud excurrendo spravoval farnost Růžďka. Pro svou kněžskou horlivost, za komunistického režimu nežádoucí, a působení mezi mládeží byl často překládán. Roku 1962 mu byl odebrán státní souhlas k výkonu duchovenské činnosti a začal pracovat jako tovární dělník v Rožnově pod Radhoštěm.\n\nTeprve v březnu 1967 mu bylo umožněno stát farním vikářem v Hranicích, od listopadu 1968 do července 1977 byl administrátorem v Andělské Hoře a administrátorem excurrendo v Dětřichovicích a Rudné pod Pradědem. Od srpna 1979 působil jako administrátor farnosti v Dlouhomilově, odkud navíc excurrendo spravoval farnost Rohle, od října 1980 pak jako farář v Dolanech u Olomouce a administrátor excurrendo farností Jívová a Olomouc-Chválkovice. V prosinci 1991 se stal jívovským farářem a nadále zůstal též administrátorem excurrendo farností Hraničné Petrovice a Domašov nad Bystřicí, které spravoval už od roku 1990. V říjnu 2005 odešel na odpočinek do Dlouhomilova a začal se věnovat přípravě homiletických textů, kromě toho vypomáhal v duchovní správě na Šumpersku a Zábřežsku. Později se přestěhoval do Brna-Žabovřesk, kde žije dosud. Dne 8. března 2010 jej papež Benedikt XVI. jmenoval kaplanem Jeho Svatosti.\n\n\n\n\n"}
{"id": "1044515", "url": "https://cs.wikipedia.org/wiki?curid=1044515", "title": "Sedmý hřích", "text": "Sedmý hřích\n\nSedmý hřích (v americkém originále: Original Sin) je americký filmový thriller z roku 2001. Režisérem filmu je Michael Cristofer. Hlavní role ve filmu ztvárnili Antonio Banderas, Angelina Jolie, Thomas Jane, Jack Thompson a Gregory Itzin.\n\n\n\n"}
{"id": "1044516", "url": "https://cs.wikipedia.org/wiki?curid=1044516", "title": "Robbie Amell", "text": "Robbie Amell\n\nRobert Patrick „Robbie“ Amell (* 21. dubna 1988 Toronto, Ontario, Kanada) je kanadský herec. Proslavil se rolí Stephena Jamesona v seriálu \"Lidé zítřka\" či rolí Ronnieho Raymonda / Firestorma v seriálu \"The Flash\". Dále se objevil ve filmech \"Scooby Doo! Prokletí nestvůry z jezera\" a \"The Duff\".\n\nNarodil se v Torontu v Kanadě. Jeho bratranec je herec Stephen Amell, známý ze seriálu \"Arrow\". Společně se svojí sestrou se začal věnovat modelingu a herectví, když mu bylo šest let. V 16 letech začal získávat hlavní role ve středoškolských hrách. Navštěvoval Canadian Studios Acting Academy. V roce 2006 odmaturoval na Lawrance Park Collegiate Institute.\n\nPrvní filmová role přišla v roce 2005 s filmem \"Dvanáct do tuctu 2\", také se objevil v hororovém snímku \"Left for Dead\". Získal roli v kanadském seriálu \"Life with Derek\", kde hrál přítele jedné z hlavních postav. Objevil se po boku Ashley Tisdale v původním filmu stanice ABC Family \"Táta za všechny prachy\".\n\nVedlejší roli získal v seriálu stanice Nickelodeon \"True Jacksonová\" a \"Unnatural History\". V roce 2009 byl obsazen do hlavní role Freda Jonese ve filmu \"\". A roli si zopakoval v roce 2010 v sequelu \"Scooby Doo! Prokletí nestvůry z jezera\". V třetí řadě seriálu \"Prolhané krásky\" si zahrál bratra Noela Kahna Erica.\n\nV roce 2013 získal hlavní roli Stephena Jamesona v seriálu stanice The CW \"Lidé zítřka\", remaku stejnojmenné britské verze. Televize se rozhodla seriál po první řadě ukončit. V červenci 2014 získal vedlejší roli v komiksovém sci-fi seriálu \"The Flash\" jako Ronnie Raymond / Firestorm. S Kevinem Spaceym si zahrál ve filmu \"Já, kocour\", který měl premiéru 5. srpna 2016. V červenci 2015 byl obsazen do 10. série seriálu \"Akta X\" jako agent FBI Miller. V říjnu se připojil k obsazení hororového filmu \"The Babysitter\". Dále bylo oznámeno jeho herecké i produkční angažmá u sci-fi filmu \"Code 8\".\n\nOd roku 2008 je ve vztahu s kanadskou herečkou Italií Ricci. Dne 20. srpna 2014 pár oznámil zasnoubení. Dne 15. října 2016 se vzali. Dne 12. září 2019 se jim narodil syn. \n\n"}
{"id": "1044517", "url": "https://cs.wikipedia.org/wiki?curid=1044517", "title": "Život nebo něco takového", "text": "Život nebo něco takového\n\nŽivot nebo něco takového (v americkém originále: Life or Something Like It) je americká filmová komedie z roku 2002. Režisérem filmu je Stephen Herek. Hlavní role ve filmu ztvárnili Angelina Jolie, Edward Burns, Tony Shalhoub, Christian Kane a James Gammon.\n\n\n\n"}
{"id": "1044520", "url": "https://cs.wikipedia.org/wiki?curid=1044520", "title": "Hranice zlomu", "text": "Hranice zlomu\n\nHranice zlomu (v americkém originále: Beyond Borders) je americký válečný film z roku 2003. Režisérem filmu je Martin Campbell. Hlavní role ve filmu ztvárnili Angelina Jolie, Clive Owen, Teri Polo, Linus Roache a Noah Emmerich.\n\n\n\n"}
{"id": "1044525", "url": "https://cs.wikipedia.org/wiki?curid=1044525", "title": "Civilní záslužný řád (Sasko)", "text": "Civilní záslužný řád (Sasko)\n\nCivilní záslužný řád () byl saský řád. Založil ho 7. června 1815 král Fridrich August I. Saský. Byl udělován za občanskou službu a ctnost.\n\nOdznak řádu se skládá z bíle smaltováného kříže se zlatě lemovánými rameny. V centrální části se nachází znak Saského království. Zádní stranu tvoří zelený vavřínový věnec se zlatým nápisem Für Verdienst und Treue (\"Za zásluhy a věrnost\"). Stuha je bílá se zeleným pruhem na každé straně.\n\nPři založení v roce 1815 byl řád rozdělen na sedm tříd:\n\nS pozměňovacím návrhem ze dne 18. března 1858 se z malého kříže stal záslužný kříž a 31. ledna 1876 se z něj stal rytířský kříž druhé třídy.\n\n"}
{"id": "1044534", "url": "https://cs.wikipedia.org/wiki?curid=1044534", "title": "Franz Andrysek", "text": "Franz Andrysek\n\nFranz Josef Andrysek (8. února 1906, Vídeň — 9. února 1981, Vídeň) byl rakouský vzpěrač, vítěz kategorie do 60 kg na olympiádě 1928 v Amsterdamu. Na olympiádě 1924 obsadil ve stejné kategorii do 60 kg 18. místo.\n"}
{"id": "1044538", "url": "https://cs.wikipedia.org/wiki?curid=1044538", "title": "Oscar de la Hoya", "text": "Oscar de la Hoya\n\nOscar de la Hoya (* 4. února 1973, Los Angeles) je bývalý americký boxer mexického původu. Získal deset titulů profesionálního mistra světa v šesti různých váhových kategoriích, jeho profesionální bilance byla 39 výher a 6 porážek (30 zápasů vyhrál K. O.), vydělal během kariéry rekordních téměř sedm set milionů dolarů.\n\nJako amatér vyhrál 234 zápasů a pouze 6 prohrál. V roce 1990 se stal amatérským mistrem USA v pérové váze, krátce na to získal také zlato na Hrách dobré vůle v Seattlu. Na olympiádě 1992 vyhrál soutěž v lehké váze a získal přezdívku \"Golden Boy\" (Zlatý chlapec). Hned na to přestoupil k profesionálům. V kariéře vyhrál sedmnáct zápasů o titul mistra světa, v roce 1995 zvítězil v anketě časopisu \"The Ring\" o nejlepšího boxera roku.\n\n\nPoslední zápas kariéry vybojoval 6. prosince 2008 v Las Vegas, kdy ho porazil Manny Pacquiao. Odchod na odpočinek oznámil v dubnu 2009.\n\nV roce 2002 založil vlastní společnost pořádající boxerské zápasy Golden Boy Promotions, je také spolumajitelem fotbalového klubu Houston Dynamo. Před losangeleským Staples Center byla odhalena jeho socha. V roce 2008 byl uveden do United States Olympic Hall of Fame. Vydal desku svých písní, která byla nominovaná na Grammy Award a knihu pro děti o svém životě \"Super Oscar\" (skutečným autorem byl Mark Shulman).\n\n"}
{"id": "1044542", "url": "https://cs.wikipedia.org/wiki?curid=1044542", "title": "Vánoce v umění", "text": "Vánoce v umění\n\nVánoce jako významný svátek ovlivnily umělecké projevy již v období raného křesťanství. Vánoce se odrážejí v dílech umělců ve výtvarném umění, později v hudbě a literatuře a ve 20. století je také námětem filmů. \nZobrazení Vánoc ve výtvarném umění je téměř výhradně doménou malby. Sochařské zpracování je, s výjimkou reliéfního podání a lidových betlémů, velmi vzácné. Umělcem v Česku známým malbami vánočních motivů byl ještě ve 20. století Josef Lada. Jeho typická a často užívaná díla však na počátku 21. století upadly u mladé generace v zapomenutí kvůli nákladům na copyright. Mezi poměrně známé patří disneyovské vánoční postavy. Rozšířeným druhem výtvarného umění s vánočními motivy bylo lidové řezbářství, které se s ohledem na období Vánoc zaměřovalo na loutky a betlémy.\n\nZákladním vánočním tématem ve výtvarném umění je Narození Krista. To bylo zobrazováno již v raněkřesťanském umění, avšak zpravidla pouze jako součást christologických cyklů. Místo narození není v biblickém textu nikterak popsáno a jedinou indicií je to, že narozený Ježíš byl položen do jeslí. Kristovo narození je proto zpravidla situováno do chléva, respektive do dřevěného přístřešku postaveného pro zvířata, který často (zvláště v pozdní gotice a rané renesanci) bývá vestavěný do trosek rozměrné antické stavby. V oblastech působení Ortodoxní církve se Kristovo narození odehrává zpravidla v jeskyni. Kromě zvířat a svaté rodiny bývají od 14. století obvyklou součástí scény narození Krista klanění pastýřů. Často jsou součástí scény také andělé, kteří buďto v pozadí výjevu zvěstují narození Spasitele, nebo jsou jako pozorovatelé přítomni samotnému betlémskému výjevu.\nNámětově patří k Vánocům také Klanění tří králů. Motiv hvězdy se objevuje již ve 4. století. Především ve východní církvi se objevují rozsáhlé umělecké cykly zobrazující celý legendický příběh tří králů.\n\nŘada zobrazovaných detailů klanění králů je opět apokryfních. Bible nejenže nezmiňuje jména „králů“ (dle biblického textu má jít o mágy), ale dokonce nezná ani jejich počet, který odpovídá počtu darů a zároveň může symbolizovat tři tehdy známé světadíly (Evropa, Asie, Afrika).\n\nV českém i evropském gotickém umění byly Vánoční události zpravidla zobrazovány jako součást christologických cyklů. Příkladem je například Vyšebrodský cyklus od Mistra vyšebrodského oltáře. Narození Krista v tomto cyklu obsahuje množství vedlejších ikonografických motivů, což je pro gotické umění obvyklé. Marie zde mj. líbá malého Ježíše jako poukaz na paradoxní situaci, že ji katolická teologie chápe nejen jako Kristovu matku, ale i jako symbol církve tj. nevěstu Kristovu. V popředí výjevu je zobrazen donátor a také nezvyklý apokryfní motiv lázně.\n\nOd druhé poloviny 14. století se často pod vlivem sílícího dobového důrazu na Krista objevuje motiv Adorace Krista, kdy se Marie malému Ježíši klaní. Příkladem je Adorace z Hluboké od Mistra třeboňského oltáře.\n\nNa obraze Klanění tří králů od Giotta di Bondone z let 1304–6 se poprvé objevuje od té doby obvyklé zobrazení betlémské hvězdy jako komety.\n\nV pozdní gotice a rané renesanci jsou často spojovány motivy klanění pastýřů a příjezdu tří králů. Výjevy mívají mnohafigurový komparz, bohatě a podrobně zobrazenou krajinu. Příkladem je nedokončené od Leonarda da Vinci. Na obrazech z této doby se také často objevují klečící donátoři. Na klanění tří králů mívají dokonce někdy podobu některého z králů.\n\nVrcholně renesanční a především barokní zobrazení směřují opět k intimitě a to i na obrazech s mnoha postavami, jako na Klanění tří králů ze Smiřic od Petra Brandla.\n\nV pobarokním sekularizujícím se prostředí se zobrazení Vánočních událostí přesouvá do sentimentální polohy lidového umění, například vyřezávaných betlémů, obsahujících často i stovky figurek, zobrazení řady periferních a zcela anachronických motivů, dějů. Výjimkou přitom nejsou pohyblivé betlémy především z konce 19. století.\n\nVe „vysokém“ umění se objevují spíše výjimečně. V 19. století například v díle nazarénů, ve 20. století pak v tvorbě některých katolicky orientovaných tvůrců, v Čechách například Bohuslava Reynka.\n\nV anglické literatuře uvedl Vánoce do povědomí Charles Dickens ve svém díle \"A Christmas Carol\" (č. Vánoční koleda) z roku 1843. Příběh o lakomém, studeném, necitelném a mrzoutském Ebenezeru Scroogeovi a jeho nápravě poté, co ho navštíví tři duchové o Štědrém večeru redefinoval ducha a význam Vánoc a vyvolal znovuzrození svátečního veselí poté, co puritánské autority v 17. století v Anglii a Spojených státech amerických potlačily předkřesťanské rituály spojené se svátky. \n\nO Vánocích se odehrává počátek jedna z velmi zdařilých pohádek Hanse Christiana Andersena, Sněhová královna. Tato kniha je o Vánocích jeho čtivo, nebo v rozhlasovém zpracování také oblíbená. \n\nV německé literatuře najdeme například novelu \"Bergkristall\" (č. Horský křišťál, 1845) od šumavského rodáka Adalberta Stiftera. Jedná se o příběh dvou dětí, sourozenců, kteří se ve vánici na Štědrý den ztratí.\n\nKarel May se věnoval tématu v knize Vánoce (Weihnacht). Jde dobrodružný román jenž zobrazuje Old Shatterhanda jako hluboce věřícího muže jenž neustále zdůrazňuje význam víry v životě člověka. Nad Vánocemi a způsobem jejich davové oslavy nebo důvody neslavení v 21. století se zamýšlí román John Grisham: Vánoce nebudou! (Skipping Christmas). \n\nTéma Vánoc se objevuje především v literatuře z doby národního obrození. Autoři tak šířili české povědomí, kulturu a tradice. Popis Vánoc či vánoční tematiku nalezneme v poezii i próze. Součástí sbírky \"Kytice\" (1853) od Karla Jaromíra Erbena je i balada \"Štědrý den\". Dvě dívky se na Štědrý den vydají k jezeru, aby zde podle staré pověry ve vodách jezera spatřily budoucnost. Jedna uvidí svatbu, druhá smrt. Oboje se do roka vyplní. Jan Neruda je autorem básní \"Romance štědrovečerní\" (\"Balady a romance\", 1883) a \"Ukolébavka vánoční\" (\"Zpěvy páteční\", 1896). Známou báseň \"Vánoce\" (\"Co život dal\", 1883) napsal Jaroslav Vrchlický během jednoho ze svých pobytů v Čisté u Rakovníka. Vánoce a vánoční zvyky na českém venkově líčí i Božena Němcová ve své \"Babičce\" (1855). Vánoce kupeckého učně v rodině městského obchodníka popisuje Ignát Herrmann ve své povídce \"Tobiáškův Štědrý den\". Bratři Mrštíkové věnovali Vánocům kapitolu ve svém díle \"Rok na vsi\" (1903 – 1904). Popisují zde Vánoce na Slovácku na přelomu 19. a 20. století.\n\nS ohledem na tradice spojené se slavením jsou vydávány knihy s tematikou koled (např kniha Vánoční koledy s nahrávkami a notovým zápisem), vaření vánočních pokrmů (např kniha Nejchutnější vánoční cukroví), nebo zdobení interiérů (Vánoční inspirace, autor Markéta Lukášová). Mezi zdařilé jsou prodejci v 21. století zařazovány díla jako dílo Lucie Kochové Velká kniha o Vánocích nebo Česká vánoční kniha\nMichaely Zindelové. V 21. století jsou často vydávány knihy obsahující sbírky povídek nebo literárních děl s Vánoční tematikou od renomovaných literárních autorů minulých století.\n\nVánoční a předvánoční období je v USA i ve světě jedním z období, kdy se v kinech konají premiéry vysokorozpočtových filmů. Tvůrci si od období svátků slibují větší zisky a vzhledem k blízkosti konce roku i větší naději v boji o nominace na filmovou cenu Oscar.\n\nExistuje mnoho filmů s vánoční tematikou. Příběh \"A Christmas Carol\" od Charlese Dickense se dočkal hned několika filmových adaptací. V polovině 20. století si velkou popularitu získal film \"Zázrak v New Yorku\" (1947). V 90. letech byla populární série filmů \"Sám doma\" (\"Sám doma\" (1990), \"\" (1992) a další tři méně známé filmy). \n\nV televizi se na Vánoce tradičně vysílají pohádky, komedie či show s vánoční tematikou.\n\nV Česku patří k nejoblíbenějším vánočním pořadům výpravné filmové pohádky, z klasických například \"Pyšná princezna\" (1952), \"Princezna se zlatou hvězdou\" (1959), \"Tři oříšky pro Popelku\" (1973) či ruský \"Mrazík\" (1964), z modernějších pak třeba \"Nesmrtelná teta\" (1993), \"Princezna ze mlejna\" (1994), \"Princezna ze mlejna 2\" (2000) či \"Anděl Páně (2005)\". Celosvětově mezi zdařilé počiny v tomto směru patří televizní zpracování novely Charlese Dickense \"A Christmas Carol\" s názvem \"Duch vánoc\" (1984), veršovaný \"Grinch\" (2000) s Jimem Carreym, animovaný \"Polární expres\" (2004) nebo \"Otec prasátek\" (2006). Mezi dětmi je v druhé dekádě 21. století velmi oblíbený animovaný film \"Ledové království\" (2013). \n\nDne 17. prosince 1989 vznikl první díl řádných dvacetiminutových epizod seriálu \"Simpsonovi\", který nese název \"Vánoce u Simpsonových\". Vánoce jsou oblíbeným tématem sitcomů. Například v roce 1989 vznikl vánoční speciál sitcomu \"Ženatý se závazky\" – \"It's A Bundyful Life\" (dvoudílná epizoda).\n\nVánoce jsou nakloněny ztřeštěným taškařicím s mnoha veselými nedorozuměními. Některé komedie s vánoční tematikou jsou oprávněně řazeny mezi horory. Mezi propagované vánoční komedie patří tematická řada \"Sám doma\" (pět filmů, 1990 – 2012), ale i \"Strašidelné Vánoce\" (1988), \"Vánoční prázdniny\" (1989), \"Rolničky, kam se podíváš\" (1996), \"Tehdy o Vánocích\" (2000), \"Santa je úchyl! (2003)\", \"Ukradené Vánoce\" (2003), \"Láska nebeská\" (2003), \"Vánoce naruby\" (2004), \"Každý den jsou Vánoce\" (2006), \"Vezmeš si mě?\" (2008), \"Čtvery Vánoce\" (2008), \"Velká vánoční jízda\" (2011). \n\nDo žánru fantasy spadá filmové zpracování románu Terryho Pratchetta \"Otec prasátek\" (2006).\n\nU animovaných filmů pro děti jsou v posledních letech oblíbené vánoční speciály známých sérií jako \"Shrekovy Vánoce\" (2007), \"\" (2011) či \"Šmoulokoleda\" (2011).\n\nHorory na vánoční téma jsou výrazné mísením očekáváním sladkostí a klidu s příběhem plným brutálního násilím a lekačkami. Krev na sněhu esteticky vyniká výrazným kontrastem. Kritici však tvrdí, že kombinování hororu a Vánoc jednoduše komerčně většinou nefunguje. Mnohé vánoční horory se pokouší kombinovat ve vánočním aranžmá komedii a strašidelný příběh. \n\nDo téta kategorie patří filmy jako \"Černé Vánoce\" (1974 a remake z roku 2006), \"Vánoční zlo\" (1980), \"Gremlins\" (1984), \"Krvavé Vánoce\" (1984), \"Silent Night, Deadly Night\" (1984), \"Vánoční teror\" (1989), \"Santa Claws\" (1996), \"Jack Frost\" (1998), \"Ďábelský Santa\" (2005), \"P2\" (2007), \"Vzácný export\" (2010), \"Mrtvoly přicházejí\" (2011) a další.\n\nRomantika Vánoc podtrhuje happyendy a pomáhá vytvořit tu správnou atmosféru pro zamilované, jako ve filmech \"Láska nebeská\" (2003), \"Max, Katrin a Vánoce se psem\" (2004) nebo \"Bláznivé Vánoce\" (2005).\n\n"}
{"id": "1044545", "url": "https://cs.wikipedia.org/wiki?curid=1044545", "title": "František z Torquemady", "text": "František z Torquemady\n\nFrantišek z Torquemady byl španělský řeholník Řádu mercedariánských rytířů.\n\nByl mercedariánským řeholníkem misionářem který s Alfonsem z Ossoria byl poslán evangelizovat Brazilskou zemi. Byli slavní svou svatostí a zázraky, Kristovými pastýři duší.\n\nJeho svátek je oslavován 13. října.\n\n"}
{"id": "1044546", "url": "https://cs.wikipedia.org/wiki?curid=1044546", "title": "Alfons z Ossoria", "text": "Alfons z Ossoria\n\nAlfons z Ossoria byl španělský řeholník Řádu mercedariánských rytířů.\n\nByl mercedariánským řeholníkem misionářem který s Františkem z Torquemady byl poslán evangelizovat Brazilskou zemi. Byli slavní svou svatostí a zázraky, Kristovými pastýři duší.\n\nJeho svátek je oslavován 13. října.\n\n"}
{"id": "1044548", "url": "https://cs.wikipedia.org/wiki?curid=1044548", "title": "Ekonomický význam Vánoc", "text": "Ekonomický význam Vánoc\n\nVánoce jsou každoročním vrcholem prodejního období pro většinu maloobchodníků v mnoha zemích po celém světě. Prodej se dramaticky zvýší, protože lidé nakupují dárky, dekorace a zásoby k oslavám. Například v USA „vánoční nákupní sezóna“ začíná již v říjnu. \nRozšiřování vánočních prodejů mimo vánoční sezónu je nazýváno Christmas Creep a smyslem takového kroku je zvýšit zisky prodejců. Nicméně jen málo zákazníků touží vidět obchody vánočně ozdobené již v říjnu, třeba i před Halloweenem. Stejně tak je tomu i v ČR, kde se období vánočních prodejů v letech 2009 – 2014 prodloužilo o měsíc. Návštěvníci ovšem na předčasnou vánoční nabídku reagují velmi kriticky. \nV Kanadě obchodníci začínají reklamní kampaně těsně před svátkem Halloween (31. října). Ve Spojeném království a Irsku začíná vánoční nákupní sezóna od poloviny listopadu, zhruba v době, kdy jsou na hlavních třídách zapnuta vánoční světla. Ve Spojených státech bylo vypočteno, že čtvrtina všech ročních osobních výdajů je vydána během vánoční nákupní sezóny. \n\nÚdaje z amerického sčítání lidu ukázaly, že výdaje obyvatel v prosinci roku 2004 proti listopadu téhož roku narostly o 54 procent. V jednotlivých odvětvích byl předvánoční nárůst výdajů ještě větší. Oproti listopadu byl v prosinci zaznamenán nárůst nákupů o 100 procent v knihkupectvích a 170 procent v klenotnictvích. Mezi odvětví výroby, jenž jsou zcela závislá na Vánocích, patří výroba vánočních přání a pěstování vánočních stromků.\n\nV České republice byl podle dostupných údajů nárůst ceny objednávek internetových obchodů (proti běžným měsícům roku) v říjnu 2011 při vánočním prodeji o desítky procent, v listopadu 2011 asi o 300% a v prosinci o 600 %. Naproti tomu v roce 2014 byl v listopadu tento nárůst skokově 43% a září a říjen byly podprůměrné. V roce 2011 Češi utratili za vánoční dárky 15 miliard korun. Průzkum společnosti Era odhadoval, že česká domácnost utratí za dárky v roce 2012 v průměru kolem pěti tisíc korun a průměrná cena dárku dosahuje téměř devět set korun. \n\nObecně obyvatelům ČR vadí brzké zahájení sezónních prodejů a tlačenice v obchodech. Polovina dotázaných Čechů, zejména starší lidé, nesnáší Santa Clause. Třetina obyvatel nemá ráda předvánoční úklid, ale většina se těší na nakupování. Obyvatelé v druhé dekádě 21. století u Vánoc preferují posezení s přáteli a rodinou, ačkoliv také rádi dostávají a rozdávají dárky.\n\nMuži zpravidla utrácejí za dárky pro ženy a ženy obvykle utrácejí za dárky pro muže a děti. Nejdražšími vánočními dárky jsou elektronika, oděvy, šperky a kosmetika. Častým vánočním dárkem jsou rovněž peníze. Po vánočních prodejích následují povánoční výprodeje se slevami až 70%. Obchodníci slevami cílí na zákazníky, kteří dostali jako vánoční dárek peníze. Na počátku 21. století jsou však zákazníky oblíbené nejen povánoční, ale i vánoční slevy. \n\nPodle průzkumu společnosti Cetelem v ČR:\nVe většině západoevropských národů je Štědrý den nejméně aktivní den pro podnikání a obchod. Téměř všechny prodejny, úřady a instituce jsou zavřeny a téměř všechna průmyslová odvětví ukončují činnost (více než jakýkoli jiný den v roce), ať už to právní předpisy státu vyžadují, nebo ne. V Anglii a Walesu ustanovení \"Christmas Day (Trading) Act 2004\" omezuje všechny velké obchody na Štědrý den. Skotsko v současné době plánuje podobnou legislativní úpravu. \n\nV průběhu vánoční sezóny se konají premiéry filmů s vysokým rozpočtem, včetně vánočních filmů, fantasy filmů nebo dramat s vysokými výrobními náklady. Filmová studia tak činí jednak v naději na větší zisky, jednak kvůli větší šanci v boji o nominace na Oscara. Film nominovaný na cenu musí být promítán v komerčním kině v oblasti Los Angeles do půlnoci 31. prosince nepřetržitě nejméně sedm dní. \n\nExistují i studie o účincích Vánoc na životní prostředí s tím, že věcné dary mají další náklady na údržbu a skladování.\n\nV souvislosti s většími výdaji během svátků a většími nákupy během Vánoc a předvánočního obdnobí dochází k zvýšení drobné kriminality a internetovým útokům.\n\nZa počátek vánoční nákupní sezóny je v USA obvykle považován „Černý pátek“, což je den po Dni díkůvzdání (tento svátek se v USA tradičně slaví čtvrtý listopadový čtvrtek). Obchodníci tento den pořádají velké slevové akce. Významně si tak zvyšují obrat i zisk. Na Černý pátek navazuje „Kybernetické pondělí“, kdy zlevňuje především elektronika. Oblíbené jsou tyto akce především v USA, avšak některé, zejména internetové obchody, tyto vánoční akce pořádají i v ČR.\n\nV USA má mnoho státních zaměstnanců a pracovníků administrativy v Den díkůvzdání a následující den volno. Poté následuje víkend. Tyto faktory dohromady výrazně zvyšují počet potenciálních zákazníků. Od roku 2000 je Černý pátek v USA považován za začátek vánoční nákupní sezóny a většina obchodníků otevírá velmi brzy. Černý pátek je v USA minimálně od roku 2005 nejrušnějším nákupním dnem v roce, v roce 2014 bylo odhadováno, že spotřebitelé utratí průměrně 423 dolarů (9350 Kč) na osobu.\n\nObchodníci se v posledních letech snaží získat výhodu před konkurenci co nejčasnějším otevřením obchodu, takže v roce 2014 některé obchody (např. JCPenney, Best Buy a Radio Shack) otevíraly dokonce již v 17:00 na Den díkůvzdání.\n\nJe běžné, že zákazníci táboří dlouhé hodiny před otevřením před prodejnami ve snaze zajistit si co nejlepší místo ve frontě a tím zlepšit šance na získání požadovaného zboží. S ohledem na použití tepelných zdrojů čekajícími zákazníky vzniká riziko požárů, čekajícími mohou být rovněž blokovány nouzové vjezdy a protipožární pruhy, což vedlo k úředním zákazům takové praxe na některých místech. Rovněž se vyskytují případy násilí mezi zákazníky uvnitř prodejen, včetně hromadných rvaček.\n"}
{"id": "1044549", "url": "https://cs.wikipedia.org/wiki?curid=1044549", "title": "Haley Ramm", "text": "Haley Ramm\n\nHaley Michelle Ramm (* 26. března 1992, Collin Country, Texas, Spojené státy americké) je americká herečka. Proslavila se rolí Jean Grey v \"\". Mezi lety 2007 a 2008 se objevovala v seriálu \"Beze stopy\". V roce 2013 získala roli v seriálu televizní stanice ABC Family \"Chasing Life\".\n\nJe dcerou Barbary a Briana Ramm. Ve třech letech začala tancovat v místních studiích. V devíti letech začala získávat role v krátkých filmech. Objevila se v reklamě na Hasbro a Dell Computers. V 11 letech se se svojí matkou přestěhovala do Los Angeles, zatímco její otec a bratr zůstali nejdříve v Texasu. Získala role ve filmech \"Tajemný let\" a v komedii \"Tvoje, moje naše\" a v zahrála si v televizních seriálech \"Kriminálka Las Vegas\", \"Kriminálka Miami\" a \"Ano, drahoušku\".\n\nV roce 2006 získala roli mladé Jean Grey ve filmu \"\". V roce 2007 si zahrála Jessicu Green ve filmu \"Mr. Blue Sky\". Poté se objevila v roli Samanthy Jensen ve filmu \"Kráčející skála 3: Spravedlnost\". V roce 2010 si zahrála v hororovém filmu \"Rubber\". Byla obsazena do role mladší verze postavy Jennifer Aniston ve filmu \"Co je šeptem ...\", ale scéna byla vystřižena z filmu.\n\nOd roku 2014 se objevuje jako Brenna Carver v seriálu televizní stanice ABC Family \"Chasing Life\". V roce 2016 se objevila ve dvou dílech seriálu \"The Originals a Mistresses.\"\n"}
{"id": "1044554", "url": "https://cs.wikipedia.org/wiki?curid=1044554", "title": "Vánoční liturgie", "text": "Vánoční liturgie\n\nVánoční liturgie je soubor pravidel pro vánoční bohoslužby, tedy bohoslužby týkající se svátku Vánoc. Vánoce, jakožto svátky narození Krista oslavují křesťanské církve. Liturgie mohou být odlišné v jednotlivých církvích a v katolické církvi mohou být mírně upravovány duchovními.\n\nVánoce jsou oslavovány od I. nešpor Narození Páně do neděle po Zjevení Páně. Hlavním svátkem v době vánoční je Hod Boží vánoční, tedy 25. prosince.\n\nPodle římské tradice lze slavit v den Narození Páně mši třikrát. V noci, za svítání a ve dne. Tato praxe byla zaznamenána už za Řehoře Velikého. Mešních texty z vigilie Narození Páně jsou použity pro Štědrý večer 24. prosince buď před I. nešporami, anebo po nich. Pro mše o slavnosti Narození Páně jsou čtení vybrána tak, aby odpovídaly římské tradici. \n\nPrvní mše na Hod Boží vánoční je nazývána mše „půlnoční“, nebo „andělská“, druhá je za svítání nebo nazývána „pastýřská“ a třetí mše, která je sloužena je za dne „velká“ či „slavná“. Názvy těchto mší byly zavedeny podle biblických textů čtených při mši. \n\nZpůsob řazení slavení svátků v oktávu Narození Páně a čtení v tyto svátky:\n\nModlitba, kterou je mše uvozována může mít různou podobu. Navozuje atmosféru pokání a pokoje. Některé modlitby společně odříkávají všichni přítomní pod vedením kněze, vstupní modlitbu pronáší kněží, přítomní odpovídají na znak souhlasu.\nPříklad: „\"Svatý Bože dej, ať jsme naplněni úctou a láskou k tobě; vždyť ty nás stále miluješ a staráš se o nás jako Otec…\"“ \n\nMše před prvními nešporami nebo po nich slavnosti Narození Páně, první čtení Izajáš 62,1-5, Skutky apoštolů 13,16-17.22-25 a Evangelium podle Matouše 1,1-25 na další.\n\nO vigilích je používán text Izajáš 9,1-3.5-6 na první čtení, List apoštola Pavla Titovi 2,11-14, Evangelium podle Lukáše 2,1-14 na další. Následuje eucharistická modlitba, modlitba po přijímání a Slavnostní požehnání.\n\nMše za svítání (podle liturgického čtení o pastýřích střídajících se u stáda nazývaná též \"pastýřská\") v den slavnosti Narození Páně, Izajáš Iz 62,11-12 na první čtení, List apoštola Pavla Titovi 3,4-7, Evangelium podle Lukáše 2,15-20 na další.\n\nMše za svítání v den slavnosti Narození Páně, Izajáš 52,7-10 na první čtení; z listu Židům 1,1-6; Evangelium podle Jana 1,1-18 na další.\n\nBěhem Vánočního období lze použít čtení z evangelií popisující události z Ježíšova dětství z evangelia podle Lukáše kdy je dvanáctiletý Ježíš v jeruzalémském chrámě v rozhovoru s knězi, v domě svého otce. Toto čtení je 29. a 30. prosince. První kapitola z evangelia podle Jana je používána od 31. prosince do 5. ledna. Rovněž v době od 7. do 12. ledna mohou být použity čtení ze všech čtyř evangelií o nejvýznamnějších událostech z Ježíšovy veřejné činnosti. \n\nJsou používána i následující čtení:\n\nV druhou neděli po Narození Páně pojednávají čtení o tajemství vtělení. \n\n"}
{"id": "1044555", "url": "https://cs.wikipedia.org/wiki?curid=1044555", "title": "Území závislé na patriarchovi Egypt, Súdán a Jižní Súdán", "text": "Území závislé na patriarchovi Egypt, Súdán a Jižní Súdán\n\nÚzemí závislé na patriarchovi Egypt, Súdán a Jižní Súdán je území závislé na katolickém patriarchovi melkitské řeckokatolické církve.\n\nV 19. století byl založen Patriarchální vikariát Egypt a Súdán.\n\nRoku 1992 byl povýšen na Patriarchální exarchát Egypt a Súdán.\n\nRoku 1998 se stal Územím závislém na patriarchovi Egyptu a Súdánu.\n\nRoku 2013 byl k názvu přidán Jižní Súdán.\n\nK roku 2012 mělo 6 200 věřících, 18 diecézních kněží, 2 trvalé jáhny, 15 řeholnic a 13 farností.\n\n\n"}
{"id": "1044558", "url": "https://cs.wikipedia.org/wiki?curid=1044558", "title": "Kostel svatého Jakuba Většího (Vratěnín)", "text": "Kostel svatého Jakuba Většího (Vratěnín)\n\nBarokní kostel svatého Jakuba Většího v obci Vratěnín leží u hranic s Rakouskem. Kostel od svého založení v roce 1251 až do roku 1945 patřil pod patronát premonstrátského kláštera v Gerasu v Dolním Rakousku. Se stavbou se započalo v roce 1771 na místě staršího chrámu, jehož základní kámen pocházel z počátku 12. století. Kostel zdobí oltářní obrazy a fresky rakouského malíře Franze Zollera. Hlavní oltářní obraz zobrazuje svatého Jakuba, patrona chrámu. Kostel svatého Jakuba Většího (Staršího) je kulturní památkou.\n\nKostel svatého Jakuba Většího byl vybudován na místě původního kostela v letech 1771 - 1773 z našetřeného obnosu tehdejšího faráře Siarda Bauera a z finančních prostředků opatství v Jeruši (\"německy Gerasu\"), majitele panství Uherčice a farníků. V průběhu stavebních prací se podařilo nalézt stavební kámen s letopočtem 1115. Na základě nálezu se také usuzuje, že farnost, kterou daroval v roce 1251 \"Wichard de Tyrna\" jako \"ecclesia Wratingen\" premonstrátskému klášteru v Jeruši, je mnohem staršího data. Donaci potvrdil jak papež Jan XI., tak i Jan XII. v roce 1277 a 1317. Koncesi farnímu kostelu udělil biskup Matyáš František Chorinský v roce 1779. Farní obročí (beneficium) drželo až na výjimky, kdy z nedostatku vlastních mnichů byla fara obsazována světskými faráři (Weltpriester), vždy premonstrátské opatství v Jeruši. \n\nV roce 1853 spadaly pod vratěnínskou farnost: obec Mešovice (Nespitz) s kaplí, Uherčice (Ungarschitz) se zámeckou kaplí sv. Lucie, zemědělský dvůr \"Nový dvůr\" (Neuhof), \"Mitrovický dvůr\" (Mitrowizerhof) a zaniklý mlýn nazývaný \"Loibingermühle\". Až do roku 1718 také obec Lubnice (Hafnerluden), která po založení vlastní farnosti byla oddělena. Hřbitov se nacházel již tehdy na východ za obcí, jak uvádí Gregor Wolný, asi 400 kroků od kostela. Farnost čítala 1 238 německy mluvících katolíků, 6 Židů, z toho 135 dětí školou povinných. Samotná škola, taktéž farní, dostávala roční rentu 9 zlatých a 59 krejcarů. V roce 1938 farnost spadala pod Brněnské biskupství, děkanát Jemnice č. 14 a sestávala z obcí: Vratěnín, Mešovice (dvůr Neuhof / Nový Dvůr), Uherčice, Libuňský Mlýn (Frejštejn).\n\nNa kostel navazuje jednopatrová fara s 2 místnostmi v přízemí s valenou klenbou a 6 pokoji v patře. K faře patřily také hospodářské budovy, které financoval místní farář kolem roku 1800 částkou 3 000 zlatých a ovocná zahrada. K farnosti patřilo nejprve pole o dvou jitrech, ale postupně různými donacemi zabírala pole přes 23 jiter 215 čtverečních akrů a k tomu 2¾ měřic luk. Od svého vzniku stály v kostele tři oltáře: Hlavní s patronem kostela, postranní „Sv. Anny s Matkou Boží” a „Oplakávání Krista”, které namaloval i s freskami vídeňský malíř Franz Zoller za 1 500 zlatých na žádost dárce. Mariánský obraz daroval kostelu v roce 1850 další donátor. Paramenta, tři kasule (z toho jedna zlatě vyšívaná) a stříbrné nádobí pocházely taktéž ze sbírek, většina stříbra (přibližně 9 liber) však musela být v roce 1810 použita na obligace v hodnotě 337 zlatých a 22 krejcarů. Masivní věž, jejíž váha zapříčinila v roce 1806 trhliny ve zdech kostela, nesla při svém dokončení čtyři zvony o váze 9 centů 20 liber, 5 a 2 centů, 93 liber a umíráček o 60 librách.\n\nNejdůležitějším dokumentem potvrzujícím práci Franze Zollera ve farním kostele je smlouva z roku 1772, která se nachází v klášterních archivech Gerasu. Klášter zadal Zollerovi výmalbu tří kleneb a tří oltářních pláten. Opat kláštera byl pravděpodobně s pracemi v Blumau an der Wild a v klášteře spokojen a hned po dokončení zadal Zollerovi další zakázku ve Vratěníně. Ve smlouvě byla témata pro freskovou malbu i pro oltářní plátna již stanovena. Zrovna tak opatství ve smlouvě určilo cestovní náklady. Pro klenbu v kněžišti vybrali premonstráti Proměnění Páně na hoře Tábor, prostřední freska měla zobrazit Krista na Olivetské hoře a jeho uvěznění a třetí rozloučení svatého Jakuba a jeho popravu mečem.\n\nZoller zobrazil na hlavním oltáři svatého Jakuba jako poustevníka s holí. Hlava vousatého starce a hlavy andělů vykazují ovlivnění Paulem Trogerem. U Zollera je ale viditelné jasnější pozadí a jeho typické volné průhledy do krajiny. Pro pravý oltář zvolili premonstráti Oplakávání Krista a na levé straně je zobrazena svatá Anna Matka učící Marii číst. Nanebevzetí Panny Marie doplňuje hlavní oltář nad svatým Jakubem. Oplakávání velmi připomíná stejnou scénu na měděné rytině Trogera, která se liší jen andělem na pozadí. Nezaměnitelný je motiv Matky Anny, který Troger použil v poutní kapli sv. Anny v kostele Maria Moos v Zistersdorfu v Dolním Rakousku. Zoller částečně převzal uspořádání a držení těla postav, ale Marii umístil do klína Anny, kdežto Trogerova Marie stojí na zemi a opírá se o Matku.\n\nV písemné smlouvě není uvedena freska „Čtyři evangelisté”, které Zoller umístil v centrální kopuli do pendentivů, horní obraz „Nanebevzetí” nad hlavním oltářem a „Křest Krista” vedle křtitelnice. Scéna „Nanebevzetí” vykazuje paralely v gestech a v kompozici postav k Trogerově olejové skice v Obernzellu v Bavorsku (zvláště oba apoštolové s otevřenou náručí). Přesto je ale Zollerův nezaměnitelný styl viditelný (bledý tón barev, nasvícení situačních scén či obličejové rysy postav). Poněkud zavalitý vzhled u nástavbového obrazu nad hlavním oltářem použil Zoller pravděpodobně z kompozičních důvodů a k lepšímu začlenění do celého výrazu oltáře. Obě olejomalby hlavního oltáře připomínají nosnou myšlenku a barevnou kompozici z Vídně (Lichtentaler Pfarrkirche) nebo Blumau. Zemité odstíny jsou kontrastně prosvíceny žlutou, červenou nebo světle modrou barvou. Boční oltáře jsou naopak drženy v tmavém tónu, téměř bez barevného kontrastu. Barevné plochy jakoby do sebe splývaly a byly pokryté šedým závojem, který scenériím propůjčuje smutnou náladu. Jediným kontrastujícím prvkem je bílé pozadí zdi. Zoller použil ve Vratěníně stejné barevné ladění jako ve farním kostele ve Vídni (Lichtentaler Pfarrkirche). Všechny čtyři kompozice pláten jsou drženy v temném tónu, který je prosvícen barevnými akcenty postav a bílou barvou oblaků.\n\nFreskové vybavení farního kostela ve Vratěníně s oltářními deskami patří k pozdním dílům Franze Zollera. I když je známo pouze datum zadání z roku 1772, přesto se dá usuzovat na období vzniku v průběhu pěti let, než převzal svoji poslední zakázku ve farním kostele v Blumau v roce 1777. V každém případě jsou si fresky v obou kostelech hodně podobné. Čtyři oválná fresková pole na tyrkysově zeleném pozadí s květinovým dekorem (ukotvené do pendentivů) mají stejný rokokový nádech. Na freskách převažují pastelové tóny, které harmonizují s jemně zelenou na pozadí a spoustou bílo-růžových mraků.\n\nŘímskokatolická farnost Vratěnín zveřejnila 23. května 2013 zakázku na restaurování freskové výmalby kostela, která činila 4,9 milionu korun. Financování oprav umožnily dotace z evropských fondů, menší finanční částkou přispěla nejen obec, ale i farnost a drobní dárci. Restaurátorské práce skončily v říjnu a 7. prosince 2014 byl kostel slavnostně otevřen veřejnosti. Po prohlídce a seznámením se s fotodokumentací oprav kostela za odborného výkladu pracovníků firmy RE s.r.o. Praha, která restaurátorské práce prováděla, následovala ve farním kostele sv. Jakuba Staršího slavnostní mše svatá. Mši celebroval Mons. Jindřich Bartoš, znojemský pan děkan a P. Jan Richter, administrátor farnosti. Na řadu přijdou podle zveřejněné zakázky z března 2014 opravy bočních oltářů a kazatelny kostela.\n\nVarhany jsou ve státním seznamu movitých kulturních památek z roku 1965 evidovány pod ev. č. 005385. Pravděpodobně se jedná o práci varhanářů \"Floriána Ignáce Casparidese\" a \"Josefa Silberbauera\" z roku 1773 financovanou opatem kláštera v Gerasu. Podle nápisu ve skříni hlavního stroje \"Josef Silberbauer\" také nástroj v roce 1777 opravoval. Další opravy nástroje jsou zaznamenány v roce 1866, 1867 a v roce 1870 podle farní kroniky prováděl opravu varhanář Mathias Mettal z Hornu za 120 zlatých. Z roku 1922 pochází záznam o Františku Kurkovi. Před druhou světovou válkou byl nástroj opravován ještě v roce 1931. Po připojení obce k Třetí říši v roce 1941 farnost zakoupila pro varhany nový motor od firmy \"Gregor Hradetzky\" z Kremže. Po druhé světové válce opravy nástroji spíše uškodily. Nekvalifikovaní varhanáři poškodily píšťaly pedálu (zakrytí plotem z kulatých latěk) a ventilové komory positivu (víka zalepená lakem). V roce 1972 proběhl nátěr varhan a bylo přidáno tremolo. V roce 2003 správní řízení památkového ústavu rozhodlo o úpravách interiéru kostela a restaurování varhan.\n\nDvoudílný prospekt s převýšenými bočními křídly zdobí profilovaná římsa, která je po obou stranách zakončena andílkem s trubkou. Celá skříň je bohatě zdobena dřevěnými bronzovanými a zlacenými rokajovými ornamenty a volutami. Na převýšených křídlech pozitivu, který je zabudovaný do kruchty, stojí andílci hrající na dva tympány. Rokajové vázy zakončují postranní zdobení. Jedná se o dvoumanuálové varhany s mechanickou trakturou. Zásuvková vzdušnice je typická pro období baroka a má čtrnáct rejstříků. Varhany vyžadují opravu, hlavní nástroj je téměř nefunkční a používán je jen positiv.\n\nTónový rozsah manuálu C-c3 a pedálu C-a základní poloze (8 stop):\n\n\n\n"}
{"id": "1044559", "url": "https://cs.wikipedia.org/wiki?curid=1044559", "title": "František Uhlíř (herec)", "text": "František Uhlíř (herec)\n\nFrantišek Uhlíř (19. prosince 1883 Slavkov u Brna – 18. května 1926 Moravská Ostrava) byl český herec, režisér a divadelní ředitel.\n\nPo absolvování obchodní akademie v Brně\nbyl krátce úředníkem, poté ředitelem Občanské záložny ve Slavkově u Brna (1898–1918). S divadlem začínal v místním ochotnickém souboru (vedoucí, organizátor, herec, režisér), v roce 1918 hostoval v Národním divadle v Brně. Na doporučení Jindřicha Vodáka byl o rok později (1919) angažován prvním ředitelem nově konstituovaného NDMS Václavem Jiřikovským do zakladatelského souboru ostravské činohry. Působil zde nejprve jako herec (vedle hlavního oboru externě též v operetě), režisér a příležitostný scénický výtvarník, po odchodu V. Jiřikovského do Brna (1923) stál v letech 1923–1925 v čele NDMS ve funkci ředitele a šéfa činohry. \n\nPatřil k všestranným realistickým divadelním umělcům, blízké mu byly především molièrovské postavy (např. \"Orgon\" v \"Tartuffovi\", 1921). Vynikl i v komediálním žánru (\"Pseudolus\" v Plautově \"Taškáři\", 1921), často byl obsazován do rolí moudrých, rozvážných, blahobytných starých pánů, lidových dobráků a bonvivánů. Vlastní herecké zkušeností využíval i při své režijní práci, k jeho kritiky i diváky oceňovaným inscenacím patřily Pirandellovo \"Štěpování\" (1923), Shakespearův \"Večer tříkrálový\" (1923) a Vrchlického \"Námluvy Pelopovy\" s hudbou Zdeňka Fibicha (1925).\n\nV krátkém ředitelském období se snažil na základě vědomostí a zkušeností z předchozí profese vymanit NDMS z tíživé ekonomické situace, zajistit mu finanční rovnováhu a zároveň udržet na svou dobu poměrně vysokou uměleckou úroveň jeho souborů, nastolenou v éře Václava Jiřikovského. Přes veškerou snahu i vynaložené úsilí se však jeho záměry nepodařilo v plném rozsahu realizovat. V důsledku vážného onemocnění odešel v listopadu 1925 na zdravotní dovolenou, z níž se již do divadla nevrátil. K 1. únoru 1926 byl na vlastní žádost z funkce ředitelé uvolněn a 18. května téhož roku podlehl srdeční chorobě.\n\n\n\n\n \n"}
{"id": "1044566", "url": "https://cs.wikipedia.org/wiki?curid=1044566", "title": "Josef III. ze Schwarzenbergu", "text": "Josef III. ze Schwarzenbergu\n\nJosef III. ze Schwarzenbergu (3. ledna 1900 Bratislava – 25. listopadu 1979 Vídeň) celým jménem Josef Maria Adolf Pius Titus byl po smrti svého bratrance, českého antifašisty, knížete a krumlovského vévody JUDr. Adolfa Schwarzenberga, poslední hlavou rodu a knížetem ze Schwarzenbergu ze schwarzenberské primogenitury. Jeho smrtí se po téměř 180 letech znovu-spojily obě dvě větve rodu Schwarzenbergů v osobě Karla (VII.) Schwarzenberga.\n\nJosef se narodil v Bratislavě jako prvorozený syn Felixe, prince ze Schwarzenbergu, a Marie Anny, princezny z Löwenstein-Wertheim-Rosenbergu. Jeho otec Felix byl druhorozeným synem Adolfa Josefa, knížete ze Schwarzenbergu a 13. vévody krumlovského. Felixův starší bratr Jan Nepomuk II. se proto po smrti Adolfa Josefa stal dědicem Schwarzenberského dominia. V roce 1938 se pak stal hlavou rodu a 15. vévodou krumlovským Josefův bratranec, kníže JUDr. Adolf Schwarzenberg, syn Jana Nepomuka II.\n\nJUDr. Adolf Schwarzenberg však postrádal dědice a proto se rozhodl adoptovat svého bratrance, Josefova mladšího Jindřicha (1903–1965), který se stal jeho univerzálním dědicem. JUDr. Adolf Schwarzenberg však jako český antifašista, podporovatel vlády Edvarda Beneše a jako hlasitý odpůrce nacismu, byl po invazi vojsk Třetí Říše do Československa nucen uprchnout s rodinou do exilu. Jeho dědic a Josefův bratr Jindřich, byl zatčen a transportován do koncentračního tábora Buchenwald.\n\nPrinc Josef, Jindřich i kníže JUDr. Adolf Schwarzenberg sice válečné běsnění přežili, avšak po válce se do Československa pod pohrůžkami nemohli navrátit. V zemi narůstala moc komunistů a především měl být započat tzv. \"Boj o čtyři miliardy\" tedy o majetek Schwarzenbergů v jižních Čechách. Přestože byli Schwarzenbergové z primogenitury i ze sekundogenitury považováni za české vlastence, všecha knížata ze Schwarzenbergu mluvila česky od 17. století a ač podporovali před vznikem Československa českou kulturu a dokonce se významně angažovali v boji proti nacismu, byl jim odepřen návrat do vlasti.\n\nKomunistická propaganda vyvrcholila roku 1947 přijetím protiústavního zákona tzv. \"Lex Schwarzenberg\", který vyvlastnil veškerý majetek schwarzenberské primogenitury v Českých zemích, na základě franského, tedy cizího původu diplomata Jana Adolfa I., prvního Schwarzenberga v Čechách, předka Adolfa Schwarzenberga vzdáleného 8 generací a 200 let, a na základě účasti Erkingera ze Seinheimu v bojích proti husitům před 500 lety, vzdáleného 17 generací.\n\nJUDr. Adolf Schwarzenberg, představitel rodu, se usadil v Rakousku, kde se rozhodl zachránit schwarzenberské podniky na rakouské straně Šumavy. Ve své závěti potvrdil za svého dědice prince Jindřicha, který po jeho smrti roku 1950 vedle všech majetků přejal i titul krumlovského vévody. Princ Josef se oproti tomu, jakožto starší z bratrů, stal hlavním představitelem rodu jako Josef III., kníže ze Schwarzenbergu. Poprvé a zároveň naposledy v historii rodu se tak oddělil titul (vládnoucího/hlavního) knížete ze Schwarzenbergu a vévody krumlovského.\n\nBratr Jindřich Schwarzenberg spravoval schwarzenberské majetky v Rakousku a Německu, kdežto Josef III. se uchýlil na svůj statek. Nicméně ani jeden z bratrů neměl mužského potomka. Vévoda Jindřich proto adoptoval jejich vzdáleného příbuzného Karla Schwarzenberga, dědice schwarzenberské sekundogenitury, mladší větve rodu zvané orlické.\n\nPo smrti Jindřicha roku 1965 tak Karel Schwarzenberg zdědil veškerý majetek primogenitury, titul vévody krumlovského a veškeré nároky. Smrtí svého nevlastního strýce Josefa III. 25. listopadu 1979 se zároveň stal i knížetem ze Schwarzenbergu, hlavním představitelem rodu. Po smrti vlastního otce knížete Karla VI. roku 1986 se Schwarzenbergové v osobě Karla Schwarzenberga po dvou staletích opět spojily v jeden rod.\n\n\n\n"}
{"id": "1044571", "url": "https://cs.wikipedia.org/wiki?curid=1044571", "title": "Igor Grimmich", "text": "Igor Grimmich\n\nIgor Grimmich (* 24. ledna 1979 Praha) je český malíř.\n\nV letech 2002–2008 studoval malbu v atelieru doc. Michaela Rittsteina na Akademii výtvarných umění v Praze.\n\nOd roku 2005 se prezentuje na samostatných a kolektivních výstavách (Nová trpělivost 2007, Normální malba 2008, Transfer 2008, Černočerná žluč 2013).\n\nV roce 2006 obdržel cenu přehlídky Arskontakt za 3. místo, v roce 2010 se úspěšně zúčastnil soutěže Europols competition v Haagu. Žije a pracuje v Praze.\n\n\n"}
