{"id": "989930", "url": "https://cs.wikipedia.org/wiki?curid=989930", "title": "Lea Saskia Laasnerová", "text": "Lea Saskia Laasnerová\n\nLea Saskia Laasner Vogt (* 1980, Winterthur, Švýcarsko) je autorkou knihy Sama proti psychickému teroru - moje dětství v sektě, která byla vydaná za pomoci Huga Stamma v roce 2005.\n\nLea Saskia Laasnerová se narodila ve Švýcarském městě Winterthur, kde žila společně se svým bratrem a rodiči. Když jí bylo 12 let, připojila se celá její rodina k sektě Oáza světla. Ze Švýcarska se přes Rakousko a Portugalsko přesunuli až do středoamerického státu Belize. Své mládí strávila v sektě v naprosté izolaci od okolního světa. Ve třinácti letech se stane obětí sexuálního zneužívání, když si ji vůdce sekty vybere jako svou milenku.\n\nSekta se inspirovala 35.000 let starým duchem Ramtha, který promlouval přes médium Julii Ravell. Vůdcem sekty však byl Arno Wollensak.\n\nV „rodině“, jak si členové sekty říkají, prožila 9 let, během kterých se snažili vůdci i další členové sekty (včetně jejích rodičů) udělat z ní člověka naprosto povolného a bez vlastní osobnosti. V roce 2001 se jí však podaří uprchnout a konečně se stává volnou.\n\nPřes mnoho životních nezdarů se z Lei stala silná žena, schopná obstát v běžném světě.\n\nPo několika letech se vrátila ke své rodině ve Švýcarsku, která ji podporovala pomáhala v návratu do \"obyčejného\" světa. Lea si našla práci, dokončila školu a vdala se.\n\nNa vedoucí osobnosti sekty Oáza světla podala trestní oznámení.\n\nLaasnerová obdržela v roce 2005 cenu Prix Courage za její odvahu podělit se s veřejností o svůj příběh.\n\n \"(Allein gegen die Seelenfänger: Meine Kindheit in der Psycho-Sekte\") Zaznamenal Hugo Stamm. Přeložila Jana Pecharová. Vydala Euromedia Group v roce 2007. ISBN 978-80-249-0853-3\n\n"}
{"id": "989931", "url": "https://cs.wikipedia.org/wiki?curid=989931", "title": "Davis Cup 2014 – 1. skupina Americké zóny", "text": "Davis Cup 2014 – 1. skupina Americké zóny\n\n1. skupina Americké zóny Davis Cupu 2014 obsahuje šest účastníků. Dva vítězné týmy ze 2. kola postupují do baráže Světové skupiny. Družstvo, které prohraje ve druhém kole baráže této skupiny sestupuje do 2. skupiny Americké zóny pro rok 2015. \n\nAmerická zóna je jedna ze tři regionálních soutěží Davisova poháru 2014, v níž existují tři výkonností skupiny.\n\nNasazené týmy:\nDalší týmy\n\n"}
{"id": "989936", "url": "https://cs.wikipedia.org/wiki?curid=989936", "title": "Malabar", "text": "Malabar\n\nMalabar má více významů:\n"}
{"id": "989942", "url": "https://cs.wikipedia.org/wiki?curid=989942", "title": "Alvin Curran", "text": "Alvin Curran\n\nAlvin Curran (* 13. prosince 1938, Providence, Rhode Island) je americký hudebník a hudební skladatel.\n\nOd dětství hrál na klavír a pozoun; později studoval hudbu u skladatele Elliotta Cartera na hudební fakultě Yaleovy univerzity. V roce 1966 spoluzaložil experimentální soubor Musica Elettronica Viva. Během své kariéry spolupracoval s mnoha dalšími hudebníky, mezi které patří například Philip Corner, Fred Frith, Kathleen Supové nebo Evan Parker. Od konce osmdesátých let ve svých nahrávkách často využíval šofar; roku 2013 například ve vydavatelství Tzadik Records vydal album \"Shofar Rags\", kde tento nástroj využil. Rovněž se věnoval pedagogické činnosti v Římě a mnoha dalších městech. Během své kariéry získal řadu ocenění; v roce 2004 byl například oceněn fondem Guggenheim Foundation.\n\n"}
{"id": "989945", "url": "https://cs.wikipedia.org/wiki?curid=989945", "title": "Česká hra roku", "text": "Česká hra roku\n\nČeská hra roku je každoroční ocenění nejlepších českých her uplynulého roku. Ocenění udílelo sdružení České hry poprvé v roce 2011 za tituly vydané roku 2010. Od roku 2019 je ocenění udělováno neziskovou organizací Česká hra roku, z. s. \n\nPrvní ročníky udílení cen Česká hra roku probíhaly v Třeboni, u příležitosti festivalu Anifilm, od roku 2017 se akce koná v Praze. Vítězné tituly volí odborná porota složená ze zástupců herního průmyslu. \n\nPrvní ročník se konal 7. května 2011. Hry byly oceněny v kategoriích „Nejlepší český herní titul pro mobilní přístroje“, „Nejlepší český umělecký počin v herní tvorbě“ a „Nejlepší český herní titul v českém jazyce“. Při vyhlášení výsledků třetí zmíněné kategorii také porota vyjádřila zvláštní uznání společnosti Centauri Production za to, že své tituly publikuje v českém jazyce.\n\n\nDruhý ročník se konal 3. května 2012. Nominovány byly české nezávislé tituly dokončené v roce 2011. Předseda sdružení české hry, Pvale Barák komentoval tento ročník: \"„Titul České hry roku získávají autoři těch nejlepších nezávislých her, které u nás vznikly. Tato prestižní cena je oceněním jejich výjimečné práce, která má obrovský přínos pro celou domácí scénu a popularizuje herní tvorby jako takovou.“\"\n\n\nTento ročník se konal 3. května 2013 u příležitosti zahájení mezinárodního festivalu Anifilm.\n\n\nDalšími nominovanými byly v kategorii Technický přínos české herní tvorbě Keen Software House za Miner Wars 2081 a SCS Software za Euro Truck Simulator 2 a Scania Truck Driving Simulator. V kategorii Umělecký přínos české herní tvorbě byli nominováni Hammerware za hru Good Folks, Rake in Grass za a Lonely Sock za Coral City.\n\nČtvrtý ročník se konal 10. května 2014. Sdružení České Hry v dubnu 2014 spustilo nové webové stránky, na kterých oznámilo nominace.\n\nDalšími nominovanými v kategorii Technický přínos české herní tvorbě byly Hyperbolic Magnetism za Lums, Keen Software House za Space Engineers a Madfinger Games za Dead Trigger 2. V kategorii Umělecký přínos české herní tvorbě získali nominace Hexage za Reaper - Tale of a Pale Swordsman, Silicon Jelly za Mimpi a Trickster Arts za Hero of Many.\n\nPátý ročník se konal 8. května 2015, přičemž ocenění byla udělována ve čtyřech kategoriích.\n\nŠestý ročník proběhl 6. května 2016 v Třeboni v Divadle J.K.Tyla.\n\n\nSedmý ročník proběhl 10. února 2017. Soutěž se osamostatnila od festivalu Anifilm a bude poprvé pořádána v Praze.\n\n\nOsmý ročník proběhl 27. května 2018.\n\n\n"}
{"id": "989966", "url": "https://cs.wikipedia.org/wiki?curid=989966", "title": "Silnice II/599", "text": "Silnice II/599\n\nSilnice II/599 je silnice II. třídy v trase: odpojení od silnic II/101 a II/115 (v Praze-Radotíně) – podjezd pod dálnicí D0 (Lochkovský most) – Lochkov (okrajem) – napojení na dálnici D0.\n\nSilnice slouží jako sjezd z tzv. Pražského okruhu na Lochkov a Radotín.\n\nV Radotíně vede přes Radotínský potok.\n"}
{"id": "989967", "url": "https://cs.wikipedia.org/wiki?curid=989967", "title": "Tureia", "text": "Tureia\n\nTureia je atol v jihovýchodní části souostroví Tuamotu v rámci Francouzské Polynésie. Nejbližším sousedem je atol Vanavana, ležící přibližně 58 km na západ a také známý atol Mururoa, vzdálený necelých 115 km na jih. Od Tahiti je Tureia vzdálen 1 100 km. Na délku měří 13 km a na šířku 8 km. Má kosodélníkový tvar a po obvodu je téměř zcela uzavřen souvislým pásem souše, přerušeným jen na západní straně několika úzkými průtoky. Voda v laguně je proto slanější než v oceánu.\n\nAtol objevil britský kapitán Edward Edwards 19. března 1791 během své pátrací plavby na lodi Bounty se vzbouřenci. Nazval ho „Carysfort“. Po něm atol navštívil i britský mořeplavec Frederick William Beechey 25. ledna 1826.\n\nV roce 1850, když se atol stal francouzským územím, měl 110 obyvatel..\nMezi lety 1966 až 1996 bylo na atolu kvůli jaderným zkouškám na nedalekých atolech Mururoa a Fangataufa umístěno Pacifické experimentální centrum s meteorologickou stanicí. Dnes jsou tyto budovy opuštěné.\n\nV roce 1985 bylo na atolu zřízeno letiště s 900 m asfaltovou dráhou.\n\nAtol je centrem stejnojmenné komunity, do které patří ještě atoly Fangataufa, Mururoa, Vanavana a Tematangi.\n\n"}
{"id": "989969", "url": "https://cs.wikipedia.org/wiki?curid=989969", "title": "The Dead Weather", "text": "The Dead Weather\n\nThe Dead Weather je americká rocková skupina, založená v roce 2009 v Nashville ve státě Tennessee. Tvoří ji zpěvačka Alison Mosshart, bubeník, kytarista a zpěvák Jack White, kytarista Dean Fertita a baskytarista Jack Lawrence. Své první album nazvané \"Horehound\" skupina vydala v červenci 2009 u vydavatelství Third Man Records; druhé s názvem \"Sea of Cowards\" následovalo v květnu 2010. V prosinci 2013 skupina představila dvě nové písně s tím, že třetí album by mělo vyjít v roce 2015. Album dostalo název \"Dodge and Burn\" a vyšlo v září 2015.\n\n\n"}
{"id": "989973", "url": "https://cs.wikipedia.org/wiki?curid=989973", "title": "Vajdasági Magyar Szövetség", "text": "Vajdasági Magyar Szövetség\n\nSvaz vojvodinských Maďarů (maďarsky Vajdasági Magyar Szövetség, srbsky Савез војвођанских Мађара/Savez vojvođanskih Mađara, zkr. VMSZ/SVM/СВМ) je politická strana působící v Srbsku, především v Autonomní oblasti Vojvodina. Zastupuje zájmy maďarského obyvatelstva.\n\nStrana prosazuje vytvoření maďarské autonomie na severozápadě Vojvodiny.\n\nPředsedou strany je István Pásztor, současný předseda skupštiny AO Vojvodina.\n\nV parlamentních volbách v roce 2014 získala strana šest zástupců v bělehradské Skupštině. V Skupštině AO Vojvodina má Svaz vojvodinských Maďarů celkem osm poslanců. Strana má výrazné zastoupení na lokální úrovni na severu Srbska (u hranice s Maďarskem) a dlouhodobě byl člen této strany většinou starostou města Subotica.\n"}
{"id": "989974", "url": "https://cs.wikipedia.org/wiki?curid=989974", "title": "David et Jonathan", "text": "David et Jonathan\n\nDavid et Jonathan (\"David a Jonatán\") je francouzský spolek sdružující LGBT křesťany. Název spolku odkazuje na biblickou pasáž, která odkazuje na vztahy mezi Davidem, Saulem a Jonathanem.\n\nPo panelové diskusi o homosexualitě a křesťanství, která se konala v Paříži 15. prosince 1971 v rámci asociace \"Arcadia\", vzniklo zprvu neformální sdružení osob s názvem \"Christianisme et homophilie\". Název \"David et Jonathan\", který je nyní používán, byl původně názvem pravidelného bulletinu. Skupina se oficiálně přeměnila podle spolkového zákona v říjnu 1983 na klasický spolek. Činnost sdružení spočívala zpočátku v pořádání debat a setkání homosexuálních věřících. Setkání homosexuálů zůstávalo diskrétní kvůli rozporu mezi jejich sexualitou a vírou.\n\nOrganizace působila původně jen v Paříži, později se rozšířila do celé Francie, když byly místní skupiny založeny i v některých velkých francouzských městech.\n\nSpolek je členem asociací \"Inter-LGBT\", \"Centre LGBT Paris-Île-de-France\", \"European Region of the International Lesbian and Gay Association\", \"Réseau d'aide aux victimes d'agression et de discrimination\", \"Réseaux du Parvis\", \"Evropského fóra křesťanských LGBT skupin\" i různých místních uskupení.\n\n"}
{"id": "989975", "url": "https://cs.wikipedia.org/wiki?curid=989975", "title": "Heloisa", "text": "Heloisa\n\nHeloisa (kolem 1095 – 16. května 1164 v klášteře Le Paraclet u Nogent-sur-Seine), fr. Héloïse d'Argenteuil byla manželka Pierra Abélarda a abatyše cisterciáckého kláštera.\n\nHeloisa byla pravděpodobně dcera šlechtičny a pozdější představené kláštera Fontevrault, Hersendis de Champagne. Jméno jejího otce není známé. Již krátce po svém narození přišla Heloisa do benediktinského kláštera Notre-Dame d'Argenteuil. Jejím opatrovníkem se stal strýc Fulbert, kanovník a podjáhen u katedrály Notre Dame v Paříži.\n\nNěkdy v období 1116/1117 Heloisa poznala filozofa Petra Abélarda. Abélard byl učitelem na Pařížské univerzitě a byl požádán, aby se stal domácím učitelem Heloisy. Oba společně navázali intimní vztah, který ovšem po určité době vyšel najevo. Abélard poslal těhotnou Heloisu tajně do Le Pallet, kde se jim narodil syn Astralabius.\n\nV roce 1118 se Heloisa na Abélardovo přání vrátila zpět do Paříže, aby uzavřeli sňatek a vyhnuli se tak skandálu. Avšak ještě téhož roku nechal Fulbert Abélarda vykastrovat. Ten zmrzačení přežil a odešel jako mnich do kláštera Saint-Denis. Heloisa musela odejít do kláštera v Notre-Dame d'Argenteuil, ve kterém strávila dětství. Od roku 1123 byla pravděpodobně představená tohoto kláštera, dokud opat Suger klášter roku 1129 nezrušil.\n\nTehdy po více než deseti letech se oživil kontakt mezi Heloisou a Abélardem. Jeptišky ze zrušeného kláštera nalezly opuštěnou poustevnu Le Paraklet u Nogent-sur-Seine, kde založily nový klášter podle benediktinské řehole. Abélard zůstal s Heloisou a jejím klášterem až do své smrti v písemném styku. Jejich vzájemná korespondence ukazuje mj. obraz středověké společnosti. Heloisa se ve svých dopisech ukazuje nejen jako žena neobyčejné mysli, ale v písemném projevu i jako nadaná spisovatelka, což oceňovali již jejich současníci, např. Abélardův odpůrce Hugo Metellus (1080–1150).\n\nV roce 1131 papež Inocenc II. přijal klášter Le Paraklet pod přímou papežskou správu, nicméně Abélarda odsoudil o deset let později na koncilu v Sens jako kacíře. V roce 1142 Petr Abélard zemřel a clunijský opat Petr Ctihodný o něco později nechal Abélardovy ostatky přenést do kláštera Le Paraklet. O 22 let později v roce 1164 zemřela i Heloisa a byla pohřbena vedle svého manžela Abélarda v kapli \"Petit Moustier\".\n\nV roce 1792 za Velké francouzské revoluce byl klášter zrušen a téměř kompletně zničen. V roce 1817 byla na pařížském hřbitově Père-Lachaise postavena novogotická hrobka, kam byla těla Heloisy a Abélarda přenesena.\n\n"}
{"id": "989976", "url": "https://cs.wikipedia.org/wiki?curid=989976", "title": "Silnice II/110", "text": "Silnice II/110\n\nSilnice II/110 je silnice II. třídy v trase: Benešov (odpojení od silnice I/3) – Baba – Bedrč – Soběhrdy – Kozmice – přejezd nad dálnicí D1 – Dojetřice – Sázava – Černé Budy (napojení na silnici II/335).\n\nV Benešově tvoří dva úseky. První vede od sjezdu ze silnice I/3 ulicemi Křižíkova, Jana Nohy, Ke Stadionu, Konopišťská, Nádražní, Táborská, Hráského, Na Chmelnici a Vlašimská ke křižovatce se \"spojnicí\" s ulicí Čechova; na křižovatce se napojuje na silnici II/112. Druhý úsek vede od křižovatky ulice Čechovou se \"spojnicí\" po silnici ven z města.\n\nU Vodsliv se kříží se silnicí II/113.\n\nU Benešova vede přes Benešovský potok, v Bedrči přes Okrouhlický potok a v Sázavě přes Sázavu.\n"}
{"id": "989983", "url": "https://cs.wikipedia.org/wiki?curid=989983", "title": "Strážci Galaxie (film)", "text": "Strážci Galaxie (film)\n\nStrážci Galaxie (v anglickém originále Guardians of the Galaxy) je americký akční film z roku 2014, který natočil James Gunn podle komiksů o superhrdinském týmu Strážci galaxie. V hlavní roli Star-Lorda, jenž musí udržet pohromadě tým mimozemských vyděděnců, aby společně dokázali uniknout po krádeži mocného artefaktu, se představil Chris Pratt, který si tuto postavu zahrál i v navazujícím filmu \"Strážci Galaxie Vol. 2\" (2017). Jedná se o desátý celovečerní snímek filmové série Marvel Cinematic Universe.\n\nKrátce po smrti své matky v roce 1988 je malý Peter Quill unesen ze Země Pleniteli, skupinou vesmírných pirátů, které vede Yondu Udonta. O 26 let později se Quill, který si nyní říká Star-Lord, dostane na planetu Morag, kde ukradne orb. Zadrží ho Korath, podřízený fanatického Ronana, příslušníka rasy Kree, nicméně Quill dokáže i s orbem uniknout. Yondu se o Quillově zmizení dozví a vypíše odměnu za jeho dopadení, naopak Ronan vyšle vražedkyni Gamoru, aby orb získala.\n\nKdyž se Quill pokusí prodat orb na Xandaru, hlavním světě říše Nova, Gamora jej přepadne a ukradne mu ho. Do potyčky se zapojí i dvojice lovců odměn: geneticky a kyberneticky vylepšený mýval Rocket a stromu podobný humanoid Groot. Jednotky Novy všechny čtyři zadrží a uvězní je v Kylnu. Zde se silný spoluvězeň Drax pokusí zabít Gamoru, protože je spojená s Ronanem, který zavraždil jeho rodinu. Quill ale přesvědčí Draxe, že Gamora je může vzít až k Ronanovi. Dívka jim však prozradí, že Ronana zradila, protože nechce, aby využil sílu orbu k ničení planet (a Xandar by byl první z nich). Protože má pro orb kupce, společně s Quillem, Rocketem, Grootem a Draxem začnou vymýšlet plán útěku z vězení.\n\nRonan se mezitím setká s Gamořiným adoptivním otcem, mocným titánem Thanosem (jenž dříve seslal na Zemi Lokiho a mimozemskou invazi), aby s ním probral její zradu. Quillova skupina se v jeho lodi \"Milano\" dostane z Kylnu a zamíří do Kdovíkde, odlehlé těžební kolonie plné kriminálníků, která vznikla uvnitř uťaté hlavy Nebeské bytosti. Opilý Drax pošle zprávu, v níž vyzve Ronana, zatímco ostatní zamíří na schůzku s Gamořiným kontaktem, sběratelem Taneleerem Tivanem. Ten otevře orb, který skrývá jeden z Kamenů nekonečna – předmět nezměrné síly, která zničí vše, kromě nejmocnějšího tvora, který jej využívá. Tivanova utrápená asistentka náhle uchopí Kámen, což vyvolá explozi, která zničí Tivanův archiv s předměty.\n\nDo Kdovíkde dorazí Ronan, jenž Draxe lehce porazí. Ostatní uniknou v lodích, jsou ale pronásledováni Ronanovými bojovníky a Gamořinou sestrou Nebulou. Ta zničí Gamořinu loď a nechá ji plout v prostoru, Ronanovi vojáci mezitím získají orb. Quill zkontaktuje Yondua a následně se vrhne do volného prostoru, aby dal Gamoře svoji přilbu. Přiletí Yondu, který oba zachrání. Rocket, Drax a Groot vyhrožují, že na Yonduovu loď zaútočí, aby své druhy zachránili, Peter ale vyjedná příměří tím, že přesvědčí Yondua, že dokážou získat zpět orb. Quillova skupina si je vědoma, že čelit Ronanovi znamená jistou smrt, ale zároveň ho nemůžou nechat použít Kámen nekonečna, aby zničil celou galaxii. Na své vlajkové lodi \"Dark Aster\" zasadí Ronan do svého válečného kladiva získaný Kámen, čímž převezme jeho sílu. Kontaktuje Thanose a vyhrožuje mu, že ho po zničení Xandaru zabije. Nebula, která svého adoptivního otce nenávidí, se přidá k Ronanovi.\n\nPoblíž Xandaru se Plenitelé a vojáci Novy střetnou s Ronanovou lodí, zatímco Quillově skupině se podaří dostat na její palubu. Ronan využije svoje kladivo, aby zničil plavidla Novy. Na \"Dark Asteru\" porazí Gamora Nebulu a ta uteče. Gamora poté odemkne Ronanovu komnatu, nicméně zjistí, že Kree disponuje mnohem větší silou, než oni. Pomůže jim Rocket, jenž narazí \"Milanem\" do lodi. Poškozený \"Dark Aster\" se zřítí na povrch Xandaru a Groot se obětuje tím, že vytvoří ochranný štít pro celou skupinu. Ronan opustí vrak lodi a chce zničit Xandar, Quill ho však vyruší, což umožní Draxovi a Rocketovi, aby zničili jeho kladivo. Peter vezme osvobozený Kámen a společně s Gamorou, Draxem a Rocketem jej využijí, aby zabili Ronana.\n\nPo bitvě Quill obelstí Yondua, protože mu dá prázdný orb, zatímco skutečný Kámen přenechá Nově. Po odletu Plenitelů z Xandaru Yondu poznamená, že bylo dobře, že nedodali Petera jeho otci tak, jak chtěl. Kriminální záznamy Quillovy skupiny, nyní známé jako Strážci Galaxie, jsou z vděčnosti Novanů vymazány a samotný Peter se na Xandaru dozví, že je pouze poloviční člověkem, neboť jeho otec byl prastarého a neznámého původu. Quill nakonec otevře poslední dárek, který dostal od matky těsně předtím, než zemřela: druhou kazetu s jejími oblíbenými písněmi. Strážci, kteří s sebou mají v květináči také malý řízek Groota, odletí v opraveném \"Milanu\".\n\nZraněný Tivan sedí ve svém zničeném archivu se dvěma společníky: psím kosmonautem a antropomorfní kachnou.\n\n\nV dalších rolích se představili také Josh Brolin (Thanos) a Alexis Denisof (The Other). V cameo rolích se ve filmu objevili i James Gunn (jeden ze Sakaaranů), Nathan Fillion (hlas spoluvězně), Rob Zombie (hlas navigátora Plenitelů), Tyler Bates (pilot Plenitelů), Seth Green (hlas Howarda the Ducka) a Stan Lee (xandarianský muž).\n\nPotenciální film podle komiksu \"Strážci galaxie\" zmínil prezident Marvel Studios Kevin Feige poprvé na Comic-Conu v roce 2010. Na draftu scénáře pracovala Nicole Perlmanová, jejíž verzi od počátku roku 2012 přepisoval James Gunn. Právě ten se v září téhož roku stal i režisérem chystaného snímku. Do hlavní role Petera Quilla byl v únoru 2013 obsazen Chris Pratt, jenž podepsal s Marvelem smlouvu na více filmů. V dalších měsících získali svoje role i další herci, včetně Benicia del Tora, který se v červnu 2013 rovněž dohodl na smlouvě uvádějící více celovečerních filmů.\n\nNatáčení snímku s rozpočtem 170 milionů dolarů probíhalo v Londýně od počátku července do první poloviny října 2013. Postavy Groota a Rocketa byly vytvořeny kombinací CGI a motion capture, respektive rotoskopie.\n\nSvětová premiéra filmu \"Strážci Galaxie\" proběhla v hollywoodském kině Dolby Theatre 13. března 2014. Do kin byl uváděn od 31. července téhož roku, kdy se objevil i v české kinodistribuci. V kinech v USA byl promítán od 1. srpna 2014.\n\nV Severní Americe, kde byl promítán v 4080 kinech, utržil snímek během úvodního víkendu 94 320 883 dolarů a celkově 333 176 600 dolarů. V ostatních zemích utržil dalších 440 135 799 dolarů, celosvětové tržby tedy dosáhly 773 312 399 dolarů.\n\nV České republice byl film uveden distribuční společností Falcon v 67 kinech. Za první víkend snímek utržil 5,7 milionů korun při návštěvnosti 37 969 diváků, celkově 26,0 milionů korun při návštěvností 175 337 diváků.\n\nServer \"Kinobox.cz\" na základě vyhodnocení 24 recenzí z českých internetových stránek ohodnotil film \"Strážci Galaxie\" 82 %. Server \"Rotten Tomatoes\" udělil snímku známku 7,8/10 a to na základě 289 recenzí (z toho 264 jich bylo spokojených, tj. 91 %). Od serveru \"Metacritic\" získal film, podle 52 recenzí, celkem 76 ze 100 bodů.\n\nSnímek byl nominován na Oscara v kategoriích Nejlepších vizuální efekty a Nejlepší masky a na devět žánrových cen Saturn, z nichž čtyři vyhrál (včetně kategorie Nejlepší komiksový film). Získal také žánrovou cenu Hugo.\n\nDíky komerčnímu úspěchu snímku byl v roce 2017 uveden do kin filmový sequel \"Strážci Galaxie Vol. 2\", který je rovněž součástí série Marvel Cinematic Universe (MCU). Oznámena byla i příprava dalšího pokračování s předběžným názvem \"Guardians of the Galaxy Vol. 3\", jenž by měl mít premiéru v roce 2020. Tým Strážců Galaxie se rovněž objevil v některých dalších snímcích filmové série Marvel Cinematic Universe.\n\n"}
{"id": "989985", "url": "https://cs.wikipedia.org/wiki?curid=989985", "title": "Gil Scott-Heron", "text": "Gil Scott-Heron\n\nGil Scott-Heron (1. dubna 1949 Chicago − 27. května 2011 New York) byl americký hudebník označovaný za kmotra rapu.\n\nSvou kariéru zahájil koncem šedesátých let a hned v roce 1970 vydal své debutové koncertní album \"Small Talk at 125th and Lenox\"; jeho první studiové album neslo název \"Pieces of a Man\" a vyšlo o rok později. V roce 1970 byl publikován jeho první román \"The Vulture\". Své poslední album, které neslo název \"I'm New Here\", vydal Gil Scott-Heron v roce 2010 u vydavatelství XL Recordings. Zemřel po návratu z evropského turné ve věku dvaašedesáti let.\n\nV lednu 2012 vyšly posmrtně jeho memoáry \"The Last Holiday\". V roce 2014 vyšlo posmrtně album \"Nothing New\". Díky svým politicky angažovaným textům byl, přestože on sám to odmítal, označován za kmotra rapu. Byl dlouhodobě závislý na drogách a několikrát kvůli tomu byl také odsouzen k pobytu ve vězení.\n"}
{"id": "989986", "url": "https://cs.wikipedia.org/wiki?curid=989986", "title": "Jim Corr", "text": "Jim Corr\n\nJim Corr rozený jako \"James Steven Ignatius Corr\" MBE se narodil 31. července 1964 v irském Dundalku je to irský zpěvák, textař a člen folk-rockové skupiny The Corrs, dalšími členy této skupiny jsou jeho mladší sestry Andrea, Sharon a Caroline. Jim je taky DJ.\n\nJim má syna Brandona, kterého má s Gayle Williamson s modelkou a bývalou miss Severní Irsko z roku 2002. Strýc Jimyho Corra byl fotbalistou, který hrál za národní tým Irské republiky i za klub Everton.\n\nJim začal nejdříve hrát na kytaru, poté co jeho přítel Anthony Boyle ukázal mladému Jimmymu jak naladit kytaru a jak na ní hrát. Jim Corr hraje jak na akustickou tak i na elektrickou kytaru, také hraje na piáno, klávesy, Akordeon a je také doprovodným hlasem skupiny. Také se jako producent aktivně podílel na většině alb celé skupiny.\n\n\"Hlavní článek The Corrs diskografie\"\n\nJim stejně tak jako jeho mladší sestry je držitel řádu britského impéria, které získal v roce 2005 od britské královny Alžběty II. za hudební přínost a za charitativní činnost, kde se angažoval spolu se svými sestrami. Tato charitativní činnost obnášena především hraní charitativní koncertů pro získání finančních prostředků pro potřebné (oběti bombardování, peníze pro nemocnice atd.).\n\nJim a jeho sestry se tak zapojili do série koncertů (Live 8), vystupovali na hudebním koncertu v Edinburghu společně s Bonem v polovině roku 2005. Jim se zapojil k šíření osvěty o nebezpečnosti AIDS v Africe.\n\nCorr je členem hnutí 9/11 Truth Movement, které popírá oficiální verzi události z 11. září 2001, a zastává názor, že se nejedná o akt mezinárodního terorismu. Jeho názor je rozdílný i na smrt Usámy bin Ládina, podle něj zemřel někdy v roce 2001.\n\n"}
{"id": "989987", "url": "https://cs.wikipedia.org/wiki?curid=989987", "title": "Silnice II/109", "text": "Silnice II/109\n\nSilnice II/109 je silnice II. třídy v trase: odpojení od silnice II/603 (v Poříčí nad Sázavou) – podjezd pod silnicí I/3 – Čerčany – Přestavlky u Čerčan – Vranov – podjezd pod dálnicí D1 – Naháč – Komorní Hrádek – Chocerady (napojení na silnici II/113).\n\nNa svém počátku v Poříčí nad Sázavou překonává Sázavu. Na okraji Čerčan vede přes Benešovský potok, u Vranova přes Drhlavský potok a u Naháče přes Naháčský potok.\n"}
{"id": "989988", "url": "https://cs.wikipedia.org/wiki?curid=989988", "title": "Patty Schemel", "text": "Patty Schemel\n\nPatty Schemel, rodným jménem Patricia Theresa Schemel (* 24. dubna 1967), je americká rocková bubenice.\n\nV letech 1992 až 1998 působila ve skupině Hole; se skupinou začala znovu spolupracovat v roce 2014. Během své kariéry působila v několika dalších kapelách a od roku 2013 je členkou skupiny Upset. V roce 2011 natočil režisér P. David Ebersole dokumentární film \"Hit So Hard\" pojednávající o Patty Schemel.\n\nOtevřeně se přiznává ke své homosexuální orientaci. Její manželkou je producentka Christina Soletti.\n\n"}
{"id": "989991", "url": "https://cs.wikipedia.org/wiki?curid=989991", "title": "Silnice II/116", "text": "Silnice II/116\n\nSilnice II/116 je silnice II. třídy v trase: Nový Knín (odpojení od silnice II/114) – Malá Hraštice – Nová Ves pod Pleší – Mníšek pod Brdy – přejezd nad dálnicí D4 – Řevnice (napojení silnice II/115) – Lety (odpojení silnice II/115) – Hlásná Třebaň – Karlštejn – Srbsko – Hostim – podjezd pod dálnicí D5 – Beroun (krátké napojení na silnici II/605) – Hýskov – Nižbor – napojení na silnici II/236 (u Lán).\n\nV Mníšku pod Brdy vede část své trasy při dálnici D4. V Berouně se připojuje silnice II/118. U hájovny Skalka (u Bělče) se kříží se silnicí II/201.\n\nU osady Ploskov (u Žiliny) vede tzv. Ploskovskou kaštankou.\n\nV Novém Kníně vede přes Kocábu, u Malé Hraštice přes Voznický potok, na okraji Nové Vsi pod Pleší přes Novoveský potok, v Mníšku pod brdy přes Bojovský potok, mezi Řevnicí a Lety přes Berounku, v Hostimi přes Loděnici, u Nižboru přes Žlubinecký potok, u Žlubince (části Nižboru) přes Vůznici.\n"}
{"id": "989993", "url": "https://cs.wikipedia.org/wiki?curid=989993", "title": "Řez jabloní", "text": "Řez jabloní\n\nŘez jabloní je způsob úpravy dřevin druhu jabloň domácí. Je odlišný od řezu některých jiných ovocných druhů. Prořezávání spočívá v odstranění nadbytečných nebo nežádoucích větví ze stromů a rostlin a je jednou z důležitých operací při údržbě jablečného sadu. Bez ohledu na význam prořezávání, je výrazný rozdíl v názorech mezi ovocnáři na řez jabloní jako takový a je třeba připustit, že je předmětem, který obecně není zcela prozkoumán.\n\nProřezávání snižuje asimilační plochu. V některých případech, například při výsadbě je nutné snížit asimilační plochu, protože kořeny byly omezeny a tím se snižuje schopnost stromu přijímat vodu z půdy. Pokud je ponechána plná asimilační plocha, je zde nebezpečí, že odpařování může být tak velké, jak oslabí podstatně strom, nebo dokonce způsobí jeho úhyn během suchého léta. Prořezávání snižující asimilační plochu může být také nutné případě starých stromů, jejichž koruny se staly velmi velkými, v případě slabých stromů, v případě stromů rostoucích v půdě, kde kořeny jabloní nejsou schopny proniknout hluboko, a v případě stromů, jejichž dřevo bylo silně poškozeno během zimy. \n\nNěkteré odrůdy jabloní jsou vhodné k extenzivnímu jiné spíše k intenzivnímu způsobu pěstování, ale prořezávání k udržení formy je nutné ve všech případech. Prořezávání je také nutné, aby se zabránilo stromům vzrůst příliš vysoko. Růst stromů může být značně zvýšen silným zmlazením. Vitalita růstu stromu může být do značné míry regulována prořezáváním. Hluboké prořezávání, a to zejména v zimě, má tendenci oživit vitalitu jabloní vyvoláním silného růstu v následujícím roce. Po prořezání bude růst jabloní pokračovat během léta a nové větvičky budou větší a silnější, než kdyby dřevina nebyla prořezána. Na druhou stranu, v létě prořezávání může být také provedeno, v této době je tak snížena vitalita stromu, a to v některých případech může být také nutné.\n\nVelikost stromu může být velmi významně ovlivněna prořezáváním. Bylo zjištěno ze zkušeností mnoha praktických pěstitelů a experimentátorů, zejména profesora Pickeringa z Woburn Experiment Station, v Anglii, že prořezávání je proces omezování. Přestože strom po hlubokém řezu v zimě bude růst výrazněji v létě následujícího roku, bude růst jen zřídka dostatečný, aby nahradil to, co bylo odříznuto a co růstu by došlo , kdyby ne prořezávání bylo provedeno. \n\nPo 20 letech poměrně silných řezů, stromy, zpravidla, ve většině půd a podnebí jsou podstatně menší, než v případě, že u jabloní žádný průklest nebyl provedena. Ačkoliv jsou výjimky z tohoto pravidla, v případě nízké vrstvy půdy v podnebí v jižní části regionu pěstování jablek. V oblasti Ozark byly pozorovány případy, kdy prořezávání mělo opačný účinek, to znamená zvýšení velikosti stromu. Silný řez v suchých klimatických podmínkách dovolil, aby jabloně měly intenzivnější růst, než by jinak bylo možné. Bylo také zjištěno, že prořezávání v létě má spíše tendenci převyšovat účinek prořezávání v zimě.\n\nDoba prořezávání bude záviset na stavu stromu a rozsahu řezu. Pokud je to jen nutné vystřihnout několik zkřížených letorostů nebo odstranit několik výhonů, které se zaplňují střed koruny nežádoucím způsobem, může být prořezávání provedeno kdykoliv. Ale pokud je třeba provést řez který je silným zásahem do koruny, je vhodné, aby tuto operaci udělat ve správnou dobu, po pečlivém zvážení.\n\nObecně lze říci, že v zimě je prořezávání nejvhodnější, protože má v tomto období tendenci obnovit vitalitu dřeviny. Nicméně, pokud strom příliš rychle roste, a neplodí dobře, může to být vhodné prořezávat v létě, i když je pravděpodobně bezpečnější se uchýlit k nějakým jiným způsobům kontroly růstu a vyvolání plodnosti. Letní prořezávání má podpořit plodnost, a pěstitelé se úspěšně uchylují k letnímu řezu jako prostředku vyvolání plodnosti u neplodících stromů. Ale je třeba zdůraznit, že tato metoda není vždy úspěšná a těžko se obecně doporučuje. K vyvolání plodnosti je třeba letní prořezávání provést krátce po konci silného růstu letorostů v létě (polovina července, konec srpna v ČR). Řez je třeba provést ve správnou dobu. Pokud bude řez provedeno dříve, nebude mít potřebný účinek. Bude působit téměř jako zimní řez a nebude zvyšovat plodnost. Řez provedený později bude mít tendenci omezit tvorbu květních pupenů a letorosty budou spíše předčasně obrážet ještě během léta, takže nové výhony nevyzrají a často namrznou. \n\nNavíc což by mělo být zdůrazněno, i prořezávání ve správnou dobu nepřináší obvykle plodnost v průběhu intenzivního růstu stromu u bujně rostoucích odrůd na živných a dobře vodou zásobených půdách.\n\nJabloně lze pěstovat v různých tvarech a různým způsobem upravovat koruny řezem a ohýbáním větví. Zřejmě nejrozšířenější v intenzivních výsadbách je pěstování zákrsků. V zahradách větších rozměrů lze efektivně využít extenzivní tvary s vyšší korunou ale i na práci náročné pěstování v ovocných stěnách (palmeta). Použití nějakého tvaru by mělo efektivně odpovídat především použitému materiálu, zvolenému prostředí, plánované údržbě a požadavkům na velikost a kvalitu sklizně.\n\nPěstební tvary kde je použito duté (kotlovitá) koruny mohou zlepšit zdravotní stav dřeviny a vyzrání plodů, je snazší údržba, tyto tvary jsou obvykle vhodnější. Dřeviny s použitím terminálu (4 nebo 5+1) v koruně lépe rostou a také se snáze nahrazují poškozené silnější větve.\n\nPro účely tohoto popisu, může být považován ovocný strom za objekt složený ze dvou částí, a to kmene, který se skládá ze spodní části hlavního stonku sahajícího od země až po rozvětvení prvních větví a koruny, která obsahuje část stromu nad tímto bodem. \n\nOvocnář rozpoznává několik odlišných typů koruny. Jabloně se mohou prořezávat různě podle toho, zda jde o vysokokmen nebo zákrsek, nebo palmeto či vřetenovitý zákrsek. V případě, že půda je bohatá a stromy musí být ponechány, aby byly vzrůstem velmi velké, může být vysoká koruna nutná. Vysokokmeny mohou být správnou volbou v případě velmi vzrůstných odrůd, jako je North Spy. Omezování velikosti prořezáváním může mít za následek příliš bujný růst dřeva na úkor růstu plodů. \n\nModerní ovocnář proti vysokokmenům u jabloní však vznese námitky, že postřik vysokých stromů je pomalý, drahý a neefektivní. Sběr ovoce a prořezávání je náročné a další drobná péče je také drahá a není pravděpodobné, že by měla významné efekty. Téměř ve všech oblastech pěstování jabloní pěstitelé preferují stromy s nízkými tvary koruny. Hnojí půdu, obdělávají okolí dřevin, silně prořezávají a jsou obvykle schopni vyzískat stejně dobré výsledky s menšími stromy, pouze s poněkud větším počtem rostlin na akr.\n\nU jabloní jsou pěstovány dvě formy koruny, koruny s terminálem (pyramidální koruny) a otevřené koruny. Pyramidální koruny, mají hlavní vertikální větev, navazující na kmen, terminál, který je víceméně kolmou osou koruny a dosahuje až k vrcholu stromu. Bočních větvě vyrůstají z tohoto terminálu a tak je tvořena koruna. Ve stromu s otevřenou korunou terminál chybí a korunu tvoří čtyři nebo pět bočních kosterních větví. U mnoha dřevin je otevřená koruna vhodnější, ale u jabloně jsou si z více specifických důvodů tyto varianty rovnocenné.\n\nVýhody koruny s terminálem jsou: \n\nNevýhody koruny s terminálem jsou: \n\nVýhody otevřené koruny: \n\nNevýhody otevřené koruny: \n\nTři nebo čtyři roky bude nutné upravovat dřeviny řezem pro založení buď koruny s terminálem nebo otevřené, duté koruny. Při založení koruny jako otevřené koruny by strom měl mít jen asi čtyři nebo pět hlavních větví. V případě stromu s terminálem může být založeno sedm až deset hlavních větví a měly by být dobře rozmístěny kolem terminálního výhonu.\n\nČastou chybou při tvorbě pyramidální koruny je založit kosterní větve přijít příliš blízko u sebe. Tato chyba vyplývá ze skutečnosti, že když jsou stromy malé, kosterní větve nepůsobí jako zahuštěné a nadbytečné. Jakmile však zesílí a zestárnou bývá zjištěno, že kosterní větve jsou blízko u sebe a růst v okolí terminálu nemůže úspěšně probíhat.Žádné dvě větve nemají být přímo proti sobě.\n\nProřezávání 2letého stromu pro pyramidovou korunu musí být provedeno s cílem poskytnout centrálnímu výhonu výhodnou pozici, zabránit vzniku slabých vidlic a nutit růst korunu do pomalu rostoucích kosterní větví řezem rychle rostoucích kosterních větví. Výše položené kosterní větve na hlavním terminálu zpravidla rostou rychleji než ty nižší a proto musí být obvykle řezány přísněji než ty nižší.\n\nV zimě po prvním roce po založení koruny by každá z požadovaných kosterní větví měla být snížena přibližně o polovinu. Každá z horních kosterní větví by měla pravděpodobně být snížena více než o jednu polovinu. V téže zimě může být nezbytné odříznout některé z větviček z hlavních kosterní větví, které jsou ponechány, protože je důležité, aby sekundární větve byly dobře rozloženy. Během druhé zimy bude opět nutné snížit hlavní větve a vedoucí asi stejným způsobem. Během příštích několika let bude nezbytné prořezáváním založit vhodné sekundární větve. Jako obecné pravidlo platí , že stromy by nemělo být dovoleno , aby dorůstaly větší výšky než jsou ve věku asi 8 nebo 9 let, jinak řez stromu bude zbytečně drahý v pozdějších letech.\n\nPři prořezávání se záměrem vytvořit strom s otevřenou korunou by měl mít pěstitel na mysli určitý ideál a pracovat na něm. Nejlepší výsledky mohou být zajištěny tím, že pěstitel vybere žádoucí kosterní větve a všechny ostatní se odstraní, když začínají růst. Během druhého létě mohou být odstraněny pupeny, které by měly tendenci vytvářet větve vedoucí nahoru do středu a takto zvýšit růst na kosterní větví, které je žádoucí zachovat. Prořezávání ve druhé zimě by mělo být zaměřeno na seřezání hlavních a vedlejší větví o jednu polovinu a udržování sekundárních větví dobře rozložených na hlavních větvích tím, že odříznou všechny zbytečné vedlejší větve. Prořezávání podobným způsobem může být nezbytné i během třetího léta, během třetí zimy by měly být upraveny větve na sekundárních větvích a omezeny všechny nové o polovinu. Řez kosterních větví a omezení výhonů by měl být prováděn i v pozdějších letech, ale řez by měl být méně silný až do okamžiku, kdy strom dosáhne reprodukčního věku.\n\nPři prořezávání jabloní s pyramidální korunou jabloně by měly být odstraněny křížící se nebo poškozené větve, zkráceny ty, které jsou příliš dlouhé, a snížen terminál, aby bylo zabráněno stromu aby se stal příliš vysokým. Někdy bývá každoroční řez nezbytný, aby pomohl udržet vitalitu stromu. Roční řez jabloně s otevřenou korunou v plodném období je důležitější než v případě jabloně s terminálem. Je totiž nutné udržet vitalitu stromu a zachovat větve robustní a silné. Může být nutné vyříznout letorosty, které vyrůstají ve středu otevřené koruny a mívají tendenci zaplnit prostor v koruně. Také může být nezbytné odříznout vnější větve a preferovat růst nahoru rostoucích větví, aby se zabránilo stromu aby se stal příliš široký.\n\nPěstitelé ovoce obvykle uznávají význam prořezávání pro regulaci plodnosti. Pokud strom bude málo nebo vůbec prořezáván, a to zejména v případě, že není dobře pěstován, budou vyrůstat květní výhony na konci větví. Obvykle takový strom snadno sklouzne k střídavé plodnosti. To znamená, že jabloň bude střídat roky nadúrody s roky bez úrody. S poněkud hlubokým řezem a to zejména pokud je tento řez je spojen s dobrou kultivaci, bude značné procento květních pupenů odstraněno, a proto bude ponechána vitalita pro nasazení květních pupenů pro následující rok. Jinými slovy, bude přiměřená průměrná úroda každým rokem místo velké úrody střídané neúrodou. Takto průklest a pěstování posiluje vitalitu stromu a bude bránit střídavé plodnosti u většiny odrůd. Nicméně, některé druhy se střídavou plodností jsou velmi konzervativní v tomoto směru a žádnou známou metodou péče je nelze přinutit změnit tuto vadu.\n\nPokud je strom každoročně intenzivně dobře prořezáván, nutně to neznamená, že úroda ovoce bude být menší než kdy byl ořezáván jen občas anebo vůbec. Ve skutečnosti je velmi pravděpodobné, že bude téměř stejně velká každý rok. Ovoce pravděpodobně bude větší, a také proto, že květ je zdravější a větší je vyšší pravděpodobné, že ovoce bude více, než je na dřevině se střídavou plodností. Bylo zjištěno, že velké procento pylu na starých zanedbaných stromech je sterilní, takže se často může stát, že i kvetoucí stromy nebudou dobře plodit. Prořezávání stromů v plné plodnosti je také občas vhodné pro omezení výskytu některých chorob, jako jsou plísně, padlí a rakovina.\n\n"}
{"id": "989995", "url": "https://cs.wikipedia.org/wiki?curid=989995", "title": "Magdalena Wagnerová", "text": "Magdalena Wagnerová\n\nMagdalena Wagnerová (* 28. srpna 1960, Praha, Československo) je česká spisovatelka a redaktorka.\n\nVystudovala FAMU, katedru filmové a televizní scenáristiky a dramaturgie, ročník prof. Ivana Osvalda. Napsala několik scénářů (pohádka Hořké víno, seriál a celovečerní film Saturnin aj.), rozhlasových her a pohádkových seriálů. Byla dramaturgyní mezinárodního vzpomínkového projektu Winton Train, který vyvrcholil 4. 9. 2009 na Liverpool Street Station v Londýně setkáním stoletého sira Nicholase Wintona s některými ze zachráněných židovských dětí. Od roku 1995 se věnuje převážně knižní tvorbě. V roce 2000 spolu s Ivanem Beránkem, Františkem Drtikolem a Pavlem Štefanem založila nekomerční knižní nakladatelství Havran, kde působí jako redaktorka a vydává zejména moderní evropskou prózu v edici Kamikaze. Je autorkou tří románů a mnoha pohádkových knih, za které byla nominována na cenu Magnesia Litera a Zlatá stuha. Její knihy vyšly také ve francouzštině, angličtině, němčině, španělštině, ruštině, italštině a čínštině. Je zařazena do mnoha slovníků a odborných sborníků českých spisovatelů, kteří se věnují tvorbě pro děti a mládež.\n\n\n\n\n"}
{"id": "990000", "url": "https://cs.wikipedia.org/wiki?curid=990000", "title": "Silnice II/322", "text": "Silnice II/322\n\nSilnice II/322 je silnice II. třídy v trase: Kolín (odpojení od silnice II/125) – Tři Dvory – Labuť – Veletov (okrajem) – Lžovice – Týnec nad Labem (krátké napojení na silnici II/327) – Kojice – Chvaletice (okrajem) – napojení na silnici I/2 – Lhota – Přelouč – Valy – Staré Čívice – Popkovice – Pardubice (odpojení od silnice I/2) – Pod Dubem – Zminný – Dašice – Komárov – Dolní Roveň – Horní Roveň – Litětiny – Vysoká u Holic (napojení na silnici I/35).\n\nV Pardubicích tvoří nesouvislé úseky od křižovatky silnic I/2 a I/37 Teplého ulicí po křižovatku s ulicí Jana Palacha (napojení na silnici II/324), od křižovatky Kyjevské ulice s ulicí Průmyslová, kterou prochází až ke křižovatce s ulicí Dašická (touto ulicí a dále Průmyslovou ulicí vede silnice II/355) a posléze Staročernskou ulicí od křižovatky s Dašickou ulicí ven z města.\n\nU Chvaletic prochází okolo elektrárny Chvaletice.\n\nV Týnci nad Labem vede přes Labe, ve vsi Zminný přes Zminku a na okraji Komárova přes Lodrantku. V Dašicích vede přes Loučnou a její přítoky Barevna a Kostěnický potok.\n"}
{"id": "990002", "url": "https://cs.wikipedia.org/wiki?curid=990002", "title": "Démouville", "text": "Démouville\n\nDémouville se nachází na předměstí 7 km vzdáleného města Caen.\n\nSeznam starostů Démouville\nV obci se nachází kostel Notre-Dame z 13 až 14. století. Tato stavba byla 4. října 1932 zapsána na seznam francouzských historických památek.\n"}
{"id": "990005", "url": "https://cs.wikipedia.org/wiki?curid=990005", "title": "Seznam měst v Evropě", "text": "Seznam měst v Evropě\n\nToto je seznam měst v evropských zemích. Seznam zahrnuje města na území Evropského kontinentu a na územích náležících evropským státům, která se nacházejí mimo evropské území.\n\n\n\n"}
{"id": "990009", "url": "https://cs.wikipedia.org/wiki?curid=990009", "title": "Očakov (1971)", "text": "Očakov (1971)\n\nOčakov byl raketový křižník sovětského námořnictva, druhá postavená jednotka projektu 1134B (v kódu NATO třída \"Kara\"). V operační službě byl v letech 1973–1991. Po rozpadu sovětského svazu se stal součástí ruského námořnictva. V letech 1991–2014 čekal částečně odstrojené na generální opravu a modernizaci. Nakonec byl křižník v březnu 2014 použit za krymské krize k zablokování části ukrajinského námořnictva v zálivu Donuzlav.\n\nKřižník byl postaven v letech 1969–1973 loděnicí v Nikolajevu.\n\nDo operační služby vstoupil \"Očakov\" roku 1973 u Černomořského loďstva. Roku 1991 byl křižník zakotven v Sevastopolu, kde čekal na generální opravu. Ta byla neustále odkládána z důvodu nedostatku financí. Později byl křižník částečně odstrojen a měl projít modernizací. Nakonec však byl roku 2011 vyřazen. Dne 6. března 2014 byl trup křižníku použit k zablokování ukrajinských válečných lodí v zálivu Donuzlav. Křižník byl potopen na mělké vodě a částečně se převrátil.\n"}
{"id": "990011", "url": "https://cs.wikipedia.org/wiki?curid=990011", "title": "Havran (Ještědsko-kozákovský hřbet)", "text": "Havran (Ještědsko-kozákovský hřbet)\n\nHavran (518 m n. m., též \"Havran u Jítravy\" či \"Vraní kámen\", německy \"Fellerkofel\") je mohutná skalní věž v okrese Liberec ve stejnojmenném kraji. Leží na severozápadním svahu Jítravského vrchu (651 m n. m.), asi 1,5 km severovýchodně od vsi Jítrava, na katastrálním území obce Bílý Kostel nad Nisou. Havran spolu s dalšími skálami (Malý Havran, Havraní hnízdo) je součástí Přírodního parku Ještěd.\n\nZ geomorfologického hlediska náleží toto území do celku Ještědsko-kozákovský hřbet, podcelku Ještědský hřbet, okrsku Kryštofovy hřbety, podokrsku Vápenný hřbet a části Havranský hřbet. Pokud jde o menší skalní tvary, na Havranu se vyskytují např. skalní mísy, některé i s odtokovými žlábky.\n\nSkála Havran, která se nachází v oblasti tektonické linie Lužického zlomu, je tvořena tvrdými, silně prokřemenělými cenomanskými pískovci, které byly podél poruchy vyvlečeny na povrch ze starších spodních vrstev. Na povrchu skály se vyskytují četné křemenné žilky a ve stěnách jsou patrné slepencové polohy, obsahující valouny křemene. Pískovcové vrstvy v oblasti zlomu jsou ukloněné v rozmezí 25-30°.\n\nSkalní věž Havran se svou až 50 metrů vysokou stěnou patří mezi významné horolezecké lokality v rámci celé České republiky. S horolezectvím je ostatně spojen i německý název této skály \"Fellerkofel\", odvozený od jména žitavského učitele Theodora Fellera, který podle tradice měl jako první v roce 1890 vystoupit na tuto skálu. Podle jiných zdrojů se však první výstup měl uskutečnit již v 60. letech 19. století, naproti tomu první relevantní písemný záznam hovoří až o výstupu Williho Kahla 19. září 1892.\n\nCelkem je na Havranu vyznačeno 49 lezeckých cest o obtížnosti (podle stupnice UIAA) od I až po X. Nejtěžšími cestami jsou \"Hard Rock\" (stupeň X, podle saské, respektive sasko-severočeské stupnice XIc) z roku 2008, \"Výmyk\" (IX) a \"Great Roof\". Největší počet lezeckých cest na Havranu je v rozpětí obtížnosti (podle UIAA) od stupně V do stupně VII. Na sousední skále Malý Havran je vyznačeno dalších 10 cest a na Havraním hnízdě 14 cest.\n\nAutomobilem lze nejblíže přijet do Jítravského sedla (turistické rozcestí) po silnici I/13. Odtud vede červená turistická značka po svahu jižně od Havranu na Velký Vápenný. Nejbližší autobusová zastávka je \"Rynoltice, Jítrava, hl.sil\". na silnici I/13 u Jítravy.\n\n\n\n"}
{"id": "990012", "url": "https://cs.wikipedia.org/wiki?curid=990012", "title": "Zahrada (rozcestník)", "text": "Zahrada (rozcestník)\n\nZahrada může být:\n"}
{"id": "990014", "url": "https://cs.wikipedia.org/wiki?curid=990014", "title": "Lopez Lomong", "text": "Lopez Lomong\n\nLopez Lomong (* 1. nebo 5. ledna 1985 Kimotong, Súdán) je americký atlet původem ze Súdánu, který se v běhu na 1 500 m zúčastnil Letních olympijských her v Pekingu v roce 2008. Během slavnostního ceremoniálu byl vlajkonošem USA.\n\nV roce 2009 poprvé získal americký národní titul na dráze 1 500 metrů, o rok později znovu. Běhá nicméně všechny tratě od 800 metrů do pěti kilometrů.\n\nBěhem druhé občanské války v Súdánu byl v roce 1991 jako šestiletý odebrán svým rodičům a držen v zajetí, z nějž se mu podařilo uprchnout. Dostal se do uprchlického tábora v Keni, později byl adoptován do USA.\n\n"}
{"id": "990016", "url": "https://cs.wikipedia.org/wiki?curid=990016", "title": "Rvačka fotbalových fanoušků v Záhřebu v květnu 1990", "text": "Rvačka fotbalových fanoušků v Záhřebu v květnu 1990\n\nRvačka fotbalových fanoušků v Záhřebu v květnu 1990 se odehrála mezi chuligány Dinama Záhřeb (Bad Blue Boys) a Crvené Zvezdy (Delije) dne 13. května 1990 na stadionu Maksimir. Střetnutí fanoušků se odehrálo jen několik dní před prvními svobodnými volbami v Chorvatsku od roku 1945. Střety si vyžádaly 193 zraněných, nicméně žádné mrtvé. Tehdejší jugoslávská média nicméně byla zděšena mírou násilností a bezpečnostní složky nebyly schopny situaci rychle zklidnit.\n\nDinamo Záhřeb a Crvena Zvezda Bělehrad byly v jugoslávské fotbalové lize rivalové a přední týmy, které lákaly největší pozornost diváků. Vzrůstající etnické napětí, které v Jugoslávii narostlo především z destabilizací politického systému a vzniku nových, převážně nacionalistických stran, však přineslo mezi fotbalové chuligány obou stran nová témata a nové důvody k nenávisti soupeře. Volby, které se v Chorvatsku konaly několik dní před zápasem, měly jasného favorita - separatistické Chorvatské demokratické společenství v čele s Franjem Tuđmanem. Mezi fotbalovými fanoušky Crvené Zvezdy se začaly otevřené protichorvatské názory šířit již v průběhu roku 1989 a s příchodem nové generace chorvatských politiků, vymezující se proti Srbům, nebylo možné očekávat přátelskou reakci. \n\nDo Záhřebu přicestovalo přibližně 2500-3000 fanoušků Crvené Zvezdy Bělehrad, v čele s Željkem Ražnatovićem \"Arkanem\". Zápas sledovalo okolo 15-20 tisíc diváků přímo na stadionu. Utkání, které z hlediska výsledků v jugoslávské lize nebylo rozhodující, však nebylo nikdy odehráno celé.\n\nJiž několik hodin před zahájením zápasu došlo na ulicích Záhřebu k několika malým potyčkám mezi fanoušky obou klubů. Na Náměstí bána Jelačiće (tehdy ještě \"Náměstí republiky\") v centru chorvatské metropole se několik fanoušků pobodalo nožem. Nicméně, hlavní střet se odehrál až na stadionu Maksimir. Fanoušci Dinama Záhřeb vyprovokovali házením kamenů sympatizanty bělehradského klubu k otevřenému střetu. Delije si probili cestu ze svého sektoru směrem k chorvatským fanouškům, které napadli vyrvanými sedačkami a noži. To vše za pokřiků \"Ubijemo Tuđmana, Ovo je Srbija, Ustaše, ustaše...\" (Zabijeme Tuđmana, tady je Srbsko, Ustašovci...) \n\nChorvatští chuligáni toto opětovali pokřikem \"Srbe na vrbe\" (pověsit Srby na vrby).\n\nBad Blue Boys se rozhodli převzít iniciativu zhruba o hodinu později a zaútočit na fanoušky Crvene Zvezdy, nicméně v tom jim rychle zabránily přítomné jednotky milicionářů. Bezpečnostní složky nasadily slzný plyn a pokusily se záhřebské fanoušky rozptýlit, nicméně to se jim kvůli početní převaze Bad Blue Boys nepodařilo. Nasazeno bylo jen několik stovek policistů, ale fotbalových výtržníků bylo na stadionu několik tisíc.V tu chvíli fanoušci vtrhli na samotné hřiště, kde si vyřizovali účty mezi sebou. Policejní složky dokázaly střety zastavit až po rychlé mobilizaci záloh a nasazení vodních děl.\n\nK útoku na milicionáře se odhodlal dokonce i kapitán Dinama Záhřeb, Zvonimir Boban, který za svůj čin, dobře zaznamenaný tehdejšími médii, dostal od Fotbalového svazu Jugoslávie devítiměsíční distanc. \n\nI po zápasu došlo k několika střetům, zapáleno bylo několik aut a zničeno několik tramvají. \n\nObě strany rvačku interpretovaly jako předem připravenou provokaci s politickým pozadím. Chorvatští fanoušci označili Delije za špiony srbské komunistické vlády, která se za každou cenu pokouší destabilizovat poměry v Chorvatsku. Rovněž označili reakci milice za nepřiměřeně silnou, a to v souvislosti s tím, že v policejních sborech je celá řada příslušníků jiné národnosti, než Chorvatů. \n\nSrbští fanoušci obvinili Bad Blue Boys ze šovinismu a srbofobního spiknutí, šířeného Chorvatským demokratickým společenstvím. \n\nVerze, že se jednalo o zinscenovanou a předem připravenou politickou akci, byla v chorvatské i srbské společnosti velmi rychle přijata a do dnešní doby je považována oběma stranami ve velké míře za správnou. Jako argument se často uvádí skutečnost, že před stadion bylo navezeno kamení pro srbské fanoušky, aby mohli zaútočit na své chorvatské soupeře (chorvatská strana), či že celá akce měla sloužit pro čistky ve složení chorvatské policie a upevnění moci HDZ (srbská strana).\n\nStřety si vyžádaly 193 zraněných (z toho 117 milicionářů) a bylo iniciováno několik desítek trestních stíhání.\n\nV záhřebském sboru milicionářů došlo po střetu k personální obměně vedení.\n\nFotbalová rvačka poukázala na závažnost etnického napětí v SFRJ a na nepřipravenost jugoslávské milice na násilí na stadionech. Na Maksimiru byla sice umístěna bezpečnostní ohrada pro oddělení znepřátelených fanoušků, ta však nevydržela nápor a povolila. Jugoslávskou první ligu po sezóně 1990/91 opustily fotbalové týmy z Chorvatska a Slovinska, v sezóně 1991/92 se však sama Jugoslávie ocitla v takové fázi rozpadu, že udržení federální ligy již nebylo nadále možné. \n\nV chorvatské historiografii je často tento střet fotbalových chuligánů považován za jednu z předzvěstí násilného rozpadu Jugoslávie, a to i přesto, že k němu došlo více než půl roku do vypuknutí prvních ozbrojených střetů. Také bývá označován i za začátek Chorvatské války za nezávislost\n\nCNN označila zápas z 13. května za jedno z pěti utkání, která změnila svět.\n"}
{"id": "990019", "url": "https://cs.wikipedia.org/wiki?curid=990019", "title": "Silent Youth", "text": "Silent Youth\n\nSilent Youth (tj. \"Tiché mládí\") je německý hraný film z roku 2012, který režíroval Diemo Kemmesies podle vlastního scénáře. Film pojednává o vztahu dvou mladíků. Snímek měl světovou premiéru na filmovém festivalu \"Cine Jove\" ve Valencii dne 15. května 2012.\n\nMarlo přijíždí z Lübecku do Berlína na návštěvu ke své kamarádce Franzi. Při své večerní procházce městem potkává Kirilla. Oba mladíci poté společně a téměř beze slov prochodí noční Berlín a ráno se při rozloučení dohodnou, že se druhý den znovu uvidí. Na svém druhém setkání je Kirillův otec odveze k letišti Tempelhof, odkud opět jdou na procházku městem. Kirill poté vezme Marla k sobě na studentskou ubytovnu, kde se oba opatrně a pozvolna tělesně sblíží. Kirill je následujícího dne z vývoje událostí rozrušený a rozčilený a Marlo se ho snaží uklidnit. Konec filmu zůstává otevřený, zdali se jim tento rozpor podaří překonat.\n\n"}
{"id": "990039", "url": "https://cs.wikipedia.org/wiki?curid=990039", "title": "Friedrich Leo von Rottenberger", "text": "Friedrich Leo von Rottenberger\n\nFriedrich Leo von Rottenberger (3. září 1872, Třebíč – 27. března 1938, Vídeň) byl rakouský zahradník a zahradní architekt. Narodil se v Třebíči v Rakousku-Uhersku.\n\nByl synem soudce na Moravě, po skončení gymnázia začal pracovat jako zahradník a zahradní architekt v parcích na různých místech na Moravě. V roce 1892 byl přijat jako ředitel správcovství parku na zámku Schönbrunn ve Vídni a později získal místo ředitele zámeckého parku tamtéž a následně působil jako správce Královských zahrad zámku Schönbrunn.\n\nPo ustanovení Rakouska je uváděn jako federální zahradník. Z této pozice byl určen k řízení rekonstrukce královských zahrad v Schönbrunnu, které byly poničeny na konci 1. sv. války. Také spustil program prodeje semen a rostlin, který vylepšil finanční situaci správy parku. Botanická sbírka se za jeho vedení stala druhou největší v Evropě.\n\nV roce 1922 se stal prvním držitelem zlaté Hügelovy medaile. Od roku 1923 do roku 1934 byl prezidentem rakouského svazu zahradníků a také byl spolu s dalšími editorem rakouského magazínu \"Gartenzeitung\".\n\nRottenberger zemřel ve Vídni ve věku 65 let.\n\n"}
{"id": "990047", "url": "https://cs.wikipedia.org/wiki?curid=990047", "title": "Náhodný semenáč", "text": "Náhodný semenáč\n\nNáhodný semenáč je termín který v názvu popisuje okolnosti vzniku rostlinné odrůdy. Takto označovaná varieta nebyla cíleně nebo vědomě vyšlechtěna, obvykle jde o křížence kulturních rostlin nebo křížence kulturních rostlin a původních druhů. Jsou takto označováni i potomci náhodně objevených rostlinných populací s požadovanými vlastnostmi. Většina současných odrůd kulturních rostlin vzniká cíleným šlechtěním k tomu zvlášť vyškolených pracovníků ve specializovaných zařízeních, většinou pomocí generativního množení (sexuální, pohlavní rozmnožování). Vzhledem k okolnostem vzniku takové odrůdy jsou náhodně objevené a využitelné odrůdy, náhodné semenáče, často v nějakém ohledu velmi výjimečné a jejich význam někdy přesahuje kvality šlechtěných odrůd (Golden Delicious).\n\nZkušené oči pěstitelů nebo zahrádkářů proto snadno zjistí jejich hodnotu a dále ji zvýší nebo využijí pro své šlechtění. V případě nových druhů ovoce nebo pěkné květiny se srovnatelnými vlastnostmi je výhodou, že druh je snadno rozpoznatelný i laikem.\n\nZnámým příkladem je například náhodný objev odrůd jablek Průsvitné letní v Rize okolo roku 1850 či Golden Delicious z roku 1890, nalezeného na jedné americké zahradě či odrůdy Braeburn, nalezené náhodně farmářem O. Moranem z Waiwhero v Moutere Hills na Novém Zélandu roku 1950.\n\nNáhodným semenáčem na příkladu z ČR je sladkoplodá varianta jeřábu obecného, který byl náhodně nalezen na Moravě v Ostružné, okolo roku 1820 a poté roku 1855 v Petříkově u Šumperka.\n"}
{"id": "990051", "url": "https://cs.wikipedia.org/wiki?curid=990051", "title": "Tetrakoncha", "text": "Tetrakoncha\n\nTetrakoncha je stavba, jejíž půdorys má tvar čtyřlístku, přesněji řečeno čtverce s apsidou na každé ze čtyř stran. Nejčastěji byly jako tetrakonchy budovány východokřesťanské chrámy, a to zejména v Gruzii a Arménii. Několik tetrakonch však bylo postaveno také ve střední Evropě.\n\n"}
{"id": "990053", "url": "https://cs.wikipedia.org/wiki?curid=990053", "title": "Dragomir Bečanović", "text": "Dragomir Bečanović\n\nDragomir Bečanović (: ), (* 10. únor 1965 Nikšić, Jugoslávie) je bývalý reprezentant Jugoslávie v judu. Je černohorského původu.\n\n\nDokázal se perfektně připravit na domácí mistrovství světa konané v Bělehradě. Získal zlatou medaili a v roce 1990 měl jiné povinnosti než věnovat se judu vrcholově. Pokus o návrat v roce 1991 se nevydařil. Hlavním důvodem byla především vyhrocená politická situace jeho země. Na sport se peněz nedostávalo a Jugoslávské judo upadla do skoro 20leté výsledkové deprese – Jugoslávie se řadí mezi země s dlouhou tradicí juda.\n\nPo skončení vrcholové kariéry u sportu zůstal. Je jedním předních sportovních funkcionářů Černé Hory.\n\n"}
{"id": "990054", "url": "https://cs.wikipedia.org/wiki?curid=990054", "title": "Dům Na Staré poště (Rokycany)", "text": "Dům Na Staré poště (Rokycany)\n\nDům Na Staré poště v Rokycanech byl postaven v 16. století. Ve dnech 22. února a 14. dubna 1849 zde hrál na klavír plzeňský učeň gymnázia Bedřich Smetana poštmistrovi Křepinskému. Dne 3. května 1958 byl dům zapsán na seznam kulturních památek České republiky. Dnes v domě sídlí oddělení informací a knihovna muzea Dr. Bohuslava Horáka. \n\n\n"}
{"id": "990055", "url": "https://cs.wikipedia.org/wiki?curid=990055", "title": "Jonathan Huberdeau", "text": "Jonathan Huberdeau\n\nJonathan Huberdeau (* 4. červen 1993, Saint-Jérôme, Québec, Kanada) je kanadský hokejový útočník hrající za klub Florida Panthers v NHL. Byl draftován týmem Florida Panthers z celkové 3.pozice v vstupním draftu NHL 2011. Ve své první sezóně NHL získal Calder Memorial Trophy, která je udělována nejlepšímu nováčkovi soutěže.\n\n"}
{"id": "990057", "url": "https://cs.wikipedia.org/wiki?curid=990057", "title": "The War on Drugs", "text": "The War on Drugs\n\nThe War on Drugs je americká rocková skupina, založená v roce 2005 ve Filadelfii. Původní sestavu tvořili zpěvák a multiinstrumentalista Adam Granduciel a kytarista Kurt Vile, které doplnili baskytarista Dave Hartley, bubeník a varhaník Charlie Hall a bubeník Kyle Lloyd. Vile ze skupiny odešel v roce 2009 a rovněž Hall s Lloydem zde nevydrželi dlouho; později se ve skupině vystřídalo několik dalších hudebníků, až se v roce 2012 její sestava ustálila na: Adam Granduciel, Dave Hartley, Robbie Bennett (klávesy, kytara) a Patrick Berkery (bicí). K roku 2014 skupina vydala tři studiová alba; poslední z nich nese název \"Lost in the Dream\".\n\n"}
{"id": "990058", "url": "https://cs.wikipedia.org/wiki?curid=990058", "title": "Tony Visconti", "text": "Tony Visconti\n\nTony Visconti, rodným jménem Anthony Edward Visconti (* 24. dubna 1944) je americký hudební producent a hudebník. Byl dlouholetým spolupracovníkem anglického zpěváka Davida Bowieho, se kterým nahrál řadu alb od \"Space Oddity\" (1969) až po \"Blackstar\" (2016). Rovněž spolupracoval s mnoha dalšími hudebníky, mezi které patří například Paul McCartney, Rick Wakeman, Morrissey, Adam Ant, Kristeen Young nebo skupiny T. Rex, Strawbs, Manic Street Preachers a Caravan. V roce 2017 získal cenu Człowiek ze Złotym Uchem.\n\n"}
{"id": "990059", "url": "https://cs.wikipedia.org/wiki?curid=990059", "title": "Let Air Transat 236", "text": "Let Air Transat 236\n\nLet Air Transat 236 byl pravidelný let kanadských aerolinek Air Transat z Toronta do Lisabonu. V noci z 23. na 24. srpna 2001 došlo u Airbusu A330-243 (reg. C-GITS), který jej obsluhoval, k vyhasnutí obou motorů v důsledku vyčerpání paliva. Kapitánu Robertu Pichému se podařilo se strojem přistát na portugalské vojenské základně na Azorech. Při tvrdém přistání a následné evakuaci bylo zraněno několik cestujících. Hlavní příčinou nehody se ukázala hrubá chyba údržby.\n\nVyšetřování havárie ukázalo, že její prvotní příčinou byla hrubá chyba údržby, jejíž technici při poslední výměně motoru č. 2 vyřešili (na nátlak nadřízených) nedostatek součástek hydraulického systému u nového motoru použitím zdánlivě dostatečně shodné součástky ze staršího modelu. Rozdíl ve velikosti součástek činící jen pár milimetrů způsobil přenos vibrací mezi trubicemi hydraulického a palivového systému, který po určité době vedl k perforaci palivové trubice a masivnímu úniku paliva z motoru číslo 2.\n\nPosádka nedokázala únik paliva zavčas detekovat: tma znemožňovala vizuální kontrolu a počítačový systém s podobnou situací nepočítal a dával zpočátku jen velmi podivné a nejasné signály (především vysoký tlak v hydraulickém systému a nízkou teplotu paliva u motoru č. 2), takže piloti, kterým se nedostalo adekvátních rad ani od pozemní údržby, kterou kontaktovali, dospěli k závěru, že počítač má poruchu a poskytuje nesmyslná a nepravdivá hlášení. \n\nPosléze piloti sami ještě zhoršili situaci tím, že na únikem zapřičiněnou nevyváženost paliva zareagovali přečerpáváním paliva, čímž nechali skrze únik u pravého motoru vytéct i velkou část paliva z levého křídla. Toto pochybení připadlo podle vyšetřovatelům částečně na vrub pilotům, částečně ale i na vrub Airbusu, neboť palubní systémy monitorující stav a spotřebu paliva a manipulující s palivem byly nedomyšlené a manuály nejasně napsané a neposkytovaly posádce dobrou oporu pro rozhodování.\n\nKdyž si posádka uvědomila, že by jí skutečně mohlo docházet palivo, změnila směr na nejbližší letiště, kterým byla portugalská vojenská letecká základna na Azorech. V té době se ale piloti ještě utěšovali možností, že údaje počítače o množství a spotřebě paliva jsou nejspíše alespoň částečně nepřesné. Brzy byli ale z tohoto omylu vyvedeni realitou: motor č. 2 zhasl v 6:13, motor č. 1 v 6:26. Piloti měli nejprve obavu, zda se jim podaří doletět, nakonec ale musel kapitán Piché před přistání provést jeden obrat o 360 stupňů a několik divokých S manévrů pro vytracení přebytečné výšky. První kontakt se zemí přišel v 6:45, po čemž následoval odskok dlouhý 540 metrů. Druhé dosednutí už bylo trvalé. Piloti aktivovali naplno havarijní brzdění a snažili se je dále podpořit tím, že tlačili příď letadla dolů. \n\nPři tvrdém přistání došlo k poškození podvozku a dolních partií letounu a ke zranění několika lidí na palubě. Další cestující se zranili při evakuaci, nicméně nikdo z 306 osob na palubě nezemřel ani netrpěl doživotními následky. Za zvládnutí situace po vyčerpání paliva byla posádka veřejností i odborníky vysoce oceněna.\n\nSpolečnost Air Transat uznala svou odpovědnost na havárii a dostala od kanadské vlády pokutu ve výši 250 tisíc kanadských dolarů, což je nejvyšší pokuta, jaká byla do té doby v Kanadě v oblasti letecké dopravy udělena. Společnost Airbus přepracovala na základě výsledků vyšetřování jak manuály, tak i výstupy počítače letadla z monitorování stavu paliva.\n\nUdálost byla zfilmována jednak v rámci dokumentární série Letecké katastrofy, jednak iniciovala zájem o osobu kapitána Pichého, který vyústil v natočení biografického filmu \"Piché: Entre ciel et terre\".\n\n"}
{"id": "990060", "url": "https://cs.wikipedia.org/wiki?curid=990060", "title": "Systémové proměnné počítačů Sinclair ZX Spectrum", "text": "Systémové proměnné počítačů Sinclair ZX Spectrum\n\nSystémové proměnné počítačů Sinclair ZX Spectrum jsou místa v paměti tohoto počítače, která ovlivňují chování jeho základního programového vybavení v jeho paměti ROM. V paměti počítače jsou umístěny od adresy 23552 po adresu 23733.<ref name=\"zxm 3/93 systémové proměnné\"></ref> Pokud je k počítači připojen ZX Interface I, jsou vytvořeny další systémové proměnné v oblasti od adresy 23734 po adresu 23791. Tyto systémové proměnné jsou vytvořeny až při vložení příkazu pro ZX Interface I nebo při pokusu o vložení řádku se syntaktickou chybou. Počítače ZX Spectrum 128K/+2/+2A/+3 mají další systémové proměnné umístěné v oblasti tiskové vyrovnávací paměti tiskárny ZX Printer (tyto počítače v režimu 128 Basic, resp. +3 Basic ZX Printer nevyužívají). Systém ZX Spectra využívá jako ukazatel na systémové proměnné registr IY (obsahuje vždy hodnotu 23610 desítkově, 5C3A šestnáctkově, ukazuje tedy přímo na systémovou proměnnou ERRNR), jeho hodnotu je nutné zachovat při využívání některých podprogramů v ROM a při využívání přerušení v módu IM1.\n\nSystémové proměnné disketových jednotek Didaktik 40 a Didaktik 80 jsou umístěny v jejich vlastní paměti RAM od adresy 14336 po adresu 16383.\n\nOd adresy 23792 jsou uloženy informace o otevřených kanálech. Informace o každém otevřeném kanálu na ZX Microdrive je velká 595 bytů, informace o každém otevřeném kanálu na síti ZX Net je velká 276 bytů.\n\nPracovní proměnné editoru 128 Basicu jsou umístěny ve stránce 7 od adresy EC00 po adresu FFFF.\n\n"}
{"id": "990062", "url": "https://cs.wikipedia.org/wiki?curid=990062", "title": "Imagine Peace Tower", "text": "Imagine Peace Tower\n\nImagine Peace Tower (česky: \"Věž - představte si mír\", islandsky: \"Friðarsúlan\", což znamená „mírový sloup“) je památník věnovaný slavnému britskému hudebníkovi Johnu Lennonovi, který nechala vybudovat jeho manželka Yoko Ono. Nachází se na islandském ostrově Viðey v zálivu Kollafjørður, nedaleko Reykjavíku. Sestává z vysoké „věže světla“, která je postavena z bílého kamene a jsou na ní vytesána slova \"„Imagine Peace“\" ve čtyřiadvaceti jazycích. Tato slova a jméno věže jsou odkazem na Lennonovu píseň „Imagine“.\n\nSamotnou „věž“ pak tvoří patnáct reflektorů s hranoly, které fungují jako zrcadla koncentrující hlavní paprsek světla směrem k nebi. Věž se rozsvěcuje 9. října, na výročí Lennonových narozenin, a svítí do 8. prosince, tedy do dne výročí Lennonovy vraždy.\n\nStavba věže začala 9. října 2006 a byla otevřena přesně o rok později 9. října 2007. Věž nechala vystavět vdova po Lennonovi Yoko Ono. Island si na tento projekt vybrala proto, že je zde dostupná levná geotermální energie, která je využívána k napájení paprsku světla vycházejícího z věže.\n\nSlova na prvním panelu na věži jsou psána v 24 světových jazycích:\nNa druhém panelu je napsáno:\n\n"}
{"id": "990063", "url": "https://cs.wikipedia.org/wiki?curid=990063", "title": "DJ Kool Herc", "text": "DJ Kool Herc\n\nDJ Kool Herc, rodným jménem Clive Campbell (* 16. dubna 1955) je jamajský diskžokej. Je označován za jednoho z prvních hiphopových umělců; začínal počátkem sedmdesátých let v newyorském Bronxu. Narodil se na Jamajce, ale ve svých dvanácti letech − v roce 1967 − se s rodiči přestěhoval do Bronxu. Přezdívku Kool Herc dostal v době, kdy byl členem skupiny umělců vytvářející graffiti.\n\n"}
{"id": "990067", "url": "https://cs.wikipedia.org/wiki?curid=990067", "title": "Viðey", "text": "Viðey\n\nVíðey (výslovnost ) s rozlohou 1,7 km² je největší z ostrovů v zálivu Kollafjørður severně od islandského hlavního města Reykjavíku, jehož je administrativní součástí. Z Reykjavíku je na Víðey celoročně zajišťováno spojení trajekty.\n\nVíðey je prakticky dvojostrov - je tvořen rozlehlejší jihovýchodní částí \"Vesturey\" a poloostrovem \"Heimaey\" na severozápadě. Obě tyto části jsou spojeny 130 metrů širokou šíjí \"Eiðið.\"\n\nNa ostrově se nachází kostel Viðeyjarkirkja z roku 1774. Je zde také památník Imagine Peace Tower, který zde v roce 2007 nechala zřídit Yoko Ono na památku britského hudebníka Johna Lennona. Mezí léty 1225 až 1539 existoval na ostrově augustiniánský klášter.\n"}
{"id": "990068", "url": "https://cs.wikipedia.org/wiki?curid=990068", "title": "NSS (rozcestník)", "text": "NSS (rozcestník)\n\nZkratka (značka) NSS může znamenat: \n\n"}
{"id": "990069", "url": "https://cs.wikipedia.org/wiki?curid=990069", "title": "Positions", "text": "Positions\n\nPositions je jediné studiové album projektu Trash Palace. Producentem alba a autorem většiny písní je Dimitri Tikovoi. Nachází se na něm celkem dvanáct skladeb (plus jedna skrytá), přičemž dvě z nich jsou coververze; první z nich je „Venus in Furs“ od americké skupiny The Velvet Underground a druhá „Je t'aime moi non plus“ od francouzského umělce Serge Gainsbourga. Název projektu Trash Palace pochází ze stejnojmenného gay klubu v londýnské čtvrti Soho. Zpěvák Brian Molko, jeden z hudebníků, kteří se na albu podíleli, album popsal slovy: \"je to album o pornografii a šukání\". Vedle Tikovoie a Molka se na albu podíleli například velšský hudebník John Cale nebo italská herečka Asia Argento.\n"}
{"id": "990071", "url": "https://cs.wikipedia.org/wiki?curid=990071", "title": "Tryskový barvicí stroj", "text": "Tryskový barvicí stroj\n\nTryskový barvicí stroj (angl.: \"jet dyeing machine\") je hydrodynamické zařízení, ve kterém se zpracovávaná textilie pohybuje s pomocí barvicí lázně. Tkanina nebo pletenina ve formě provazce je nesena strojem silným proudem barvicí lázně. Pohyb lázně rychlostí 50-150 m/min. je vyvolán cirkulačním čerpadlem, barvivo se vstřikuje do textilie přes trysky.\n\nK tryskovému barvení se dají použít mimo nerozpustných azových barviv a pigmentů všechna textilní barviva (viz \"Pospíšil\"). Technologie se často používá pro nefixovaná, tvarovaná vlákna (viz \"Kießling/Matthes\"), tímto způsobem se barví většina smyčkových tkanin a některé koberce. \nPrvní tryskový barvicí stroj zkonstruoval Američan \"Fahringer\" v roce 1958 (viz \"Mecheels\").\n\nV odborné literatuře se podle způsobu barvení rozeznávají tři druhy tryskových strojů:\n\n\nJako výhody oproti jiným technologiím barvení se uvádí:\n\nNízká spotřeba vody, krátká doba barvení, možnost zpracování při vysoké teplotě a tlaku, šetrné zpracování. \n\nK nevýhodám patří: poměrně vysoké náklady náklady na investice a údržbu, možné poškození povrchu textilie při průchodu strojem.\n\n"}
{"id": "990072", "url": "https://cs.wikipedia.org/wiki?curid=990072", "title": "Střední odborná škola uměleckořemeslná", "text": "Střední odborná škola uměleckořemeslná\n\nStřední odborná škola uměleckořemeslná s.r.o. je střední škola ve Vysočanech v Praze. Podle ulice, ve které stojí budova školy, je všeobecně známa pod názvem Podkovářská. Většina učebních a studijních oborů má v rámci Prahy pouze jedinou alternativu, některé obory jsou pak vyučovány výhradně na této škole. Ve školním roce 2015/2016 studovalo na této škole zhruba 150 studentek a studentů. Budova školy byla postavena v roce 1935 a patří Svazu českých a moravských výrobních družstev.\n\n\nPozdější zřizovatel školy, Zemská Jednota společenstev kovářů a podkovářů, usilovala o novou budovu od začátku 30. let 20. století. Zemská Jednota společenstev kovářů a podkovářů tehdy zajišťovala teoretickou a praktickou výuku v budovách na Praze 1 a na Praze 2. Současná budova školy byla postavena v roce 1935 podle návrhu architekta Bedřicha Adámka (1891–1961). V budově začala od školního roku 1936/37 vyučovat Základní odborná škola kovářská ve Vysočanech, přičemž zřizovatel si původně přál vetknout do názvu školy příjmení prvního prezidenta Československé republiky a provozovat tak školu pod názvem Masarykova škola kovářská.\n\nPo druhé světové válce bylo přistoupeno k navýšení jak hlavní, tak dílenské budovy. V novém patře hlavní budovy školy přitom vznikl internát Kovářský domov. Rozhodnutím Ministerstva školství, věd a umění (dnešního Ministerstva školství, mládeže a tělovýchovy) byla škola v roce 1951 reorganizována na Průmyslovou školu strojnickou v Praze 9, přičemž zároveň vznikl Školský ústav umělecké výroby, který zajišťoval vyučování nejdůležitějších uměleckořemeslných oborů a který měl svou působností přispět k opravě válkou poničených a chátrajících kulturních památek.\n\nŠkolský ústav umělecké výroby vyučoval v letech 1951 až 1976 v učňovské škole na Náměstí Míru v Praze 2, na Žvahově v Praze 5 a v Černé ulici opět v Praze 2. Tehdejší nabídka oborů byla širší a v průběhu let zahrnovala na příklad i obory kovolijec a cizelér, ruční vyšívačka, krajkářka, tkadlec, ruční tisk na látky, scénická krejčová nebo scénický obuvník. A právě počet oborů - tedy i počet studentů - vedl k přesunu školy v roce 1976 do budovy v Podkovářské ulici ve Vysočanech.\n\nV souladu s novelizaci školského zákona se název školy v roce 1984 změnil na Střední odborné učiliště, které bylo zřizováno tehdejším Národním výborem hlavního města Prahy. V roce 1988 převzal zřizovatelskou funkci Středního odborného učiliště uměleckořemeslné výroby - družstevního podniku Český svaz výrobních družstev. Po roce 1989 byla škola převedena do soukromých rukou, respektive začala být provozována Výchovně-vzdělávacím družstvem PROFUM, složeným z řad tehdejších vyučujících.\n\nV letech 1990 až 1995 škola vzdělávala ve všech formách studia přes 500 žáků ročně.\n\nStřední odborná škola uměleckořemeslná - oficiální stránky školy\n"}
{"id": "990078", "url": "https://cs.wikipedia.org/wiki?curid=990078", "title": "TJ Sokol Čechočovice", "text": "TJ Sokol Čechočovice\n\nTJ Sokol Čechočovice (celým názvem: Tělovýchovná jednota Sokol Čechočovice) byl český klub ledního hokeje, který sídlil v Čechočovicích v Kraji Vysočina. Založen byl v roce 1943. V sezóně 2006/07 se stal přeborníkem Kraje Vysočina, čímž si zajistil účast v kvalifikaci o 2. ligu, účasti v ní se ovšem později zřekl. Zanikl v roce 2008. Klubové barvy byly modrá, žlutá a bílá.\n\nSvé domácí zápasy odehrával v Třebíči na tamějším zimním stadionu s kapacitou 5 000 diváků.\n\n\nZdroj: \n\n\n\nZdroj: \n\n"}
{"id": "990080", "url": "https://cs.wikipedia.org/wiki?curid=990080", "title": "TJ Jelínek Ostrava-Svinov", "text": "TJ Jelínek Ostrava-Svinov\n\nTJ Jelínek Ostrava-Svinov (celým názvem: Tělovýchovná jednota Jelínek Ostrava-Svinov) byl český klub ledního hokeje, který sídlil v Ostravě v Moravskoslezském kraji. Zanikl v roce 2004. V sezóně 2002/03 se klub zúčastnil baráže o druhou ligu. V dvojzápase proti klubu HC Jičín prvně podlehl zmiňovanému celku poměrem 2:7, v druhém zápase poměrem 2:6.\n\n\nZdroj: \n\n\n\nZdroj: \n\n"}
{"id": "990082", "url": "https://cs.wikipedia.org/wiki?curid=990082", "title": "Marine Vacth", "text": "Marine Vacth\n\nMarine Vacth (* 9. dubna 1991, Paříž, Francie) je francouzská herečka a modelka.\n\nNarodila se dne 9. dubna 1991 v Paříži. Její otec byl řidič kamionu a mezi ním a její matkou vznikaly konflikty, kvůli jeho sklonům k alkoholismu.\n\nVe věku patnácti let ji v obchodním centru zaznamenala modelingová agentka, a tak začala její kariéra v modelingu. Zejména se proslavila reklamou na parfém \"Parisienne\" značky Yves Saint Laurent Beauté, šperků Chaumet, stejně jako módní značky Chloé.\n\nRežisér Cédric Klapisch ji zaznamenal a nabídl ji roli Tessy ve svém snímku \"Ma part du gâteau\" (2011). Ačkoliv byl film špatně přijat kritiky, prostřednictvím něj se mladá herečka proslavila a získala tak vedlejší role ve filmech režiséru jako Joan Chemla a Alexandre Arcady. Ale v roce 2013 jí François Ozon svěřil hlavní roli ve svém snímku \"Jen 17\" (\"Jeune et jolie\"), prezentovaném na Filmovém festivalu v Cannes, kde za svůj výkon získala velmi pozitivní hodnocení od kritiků. Nicméně herečka zůstala málomluvná vůči médiím a zřídkakdy dává rozhovory.\n\nJejím partnerem je francouzský fotograf Paul Schmidt, se kterým má své první dítě, které porodila v březnu 2014.\n\n\n\n\n"}
{"id": "990083", "url": "https://cs.wikipedia.org/wiki?curid=990083", "title": "Mistrovství Evropy ve volejbale mužů 1977", "text": "Mistrovství Evropy ve volejbale mužů 1977\n\n10. mistrovství Evropy ve volejbale mužů se konalo ve dnech 25. září – 2. října ve Finsku.\n\nTurnaje se zúčastnilo 12 týmů, rozdělených do dvou šestičlenných skupin. První dvě družstva postoupila do play off o medaile, týmy na třetím a čtvrtém místě hráli o páté až osmé místo a týmy na pátém a šestém místě o deváté až dvanácté místo. Mistrem Evropy se stali volejbalisté Sovětského svazu.\n\n"}
{"id": "990085", "url": "https://cs.wikipedia.org/wiki?curid=990085", "title": "Linie následnictví černohorského trůnu", "text": "Linie následnictví černohorského trůnu\n\nNáslednictví černohorského trůnu se do zrušení monarchie v roce 1918 (1921) řídilo princem agnatické primogenitury, stejný systém následnictví byl za dob monarchie používán v sousedním Srbsku. Od zrušení monarchie se tohoto systému využívá k určení hlavy rodu Petrović-Njegošů a pretendenta trůnu. Následníkem trůnu a králem se mohl stát pouze mužský příslušník domácího rodu Petrović-Njegošů resp. mužský potomek krále Nikoli a stejně tak potomků jeho bratranců dle řádu primogenitury. Takto bylo následnictví trůnu zakotveno i v ústavě Černé Hory z roku 1905.\n\nV roce 2011 byl v Černé Hoře přijat zákon, který rehabilituje černohorskou královskou rodinu Petrović-Njegošů a uznává její roli ve společnosti a oficiální postavení hlavy rodu jako reprezentanta země, kterým je v současnosti princ Nikola Petrović-Njegoš, který je primogeniturním pravnukem krále krále Nikoli I.\n\nLinie následnictví černohorského trůnu:\n"}
{"id": "990087", "url": "https://cs.wikipedia.org/wiki?curid=990087", "title": "Seznam kulturních památek v Třebechovicích pod Orebem", "text": "Seznam kulturních památek v Třebechovicích pod Orebem\n\n"}
{"id": "990094", "url": "https://cs.wikipedia.org/wiki?curid=990094", "title": "Dukelská pamětní medaile", "text": "Dukelská pamětní medaile\n\nDukelská pamětní medaile byla zřízena dne 26. června 1959 u příležitosti 15. výročí bojů u Dukly vládním nařízením, aby ocenila zásluhy o osvobození Československé republiky.\n\nByla udělována žijícím, padlým či zemřelým příslušníkům 1. československého armádního sboru v SSSR, kteří se účastnili bojů u Dukly 8. září až 28. listopadu. Podmínkou pro udělení bylo přispět k poražení nepřítele a pomoci československým jednotkám. Předával ji prezident republiky. \n\nMedaile je zhotovena z bronzu a má průměr 35 mm na 2 mm. Na averzu jsou zobrazeni dva vojáci hledící doprava. Kolem vojáka, který má přilbu a v popředí svírá pažbu samopalu, je vavřín. Druhý voják má na hlavě beranici. Nahoře se nachází nápis \"Čest a sláva dukelským hrdinům.\" Návrh averzu vytvořil Jiří Prádler. Na reverzu jsou zobrazeny kráčející vojáci, kteří si podávají ruce. Výtvarně ho ztvárnil Jaroslav Brůha. \n\n"}
{"id": "990095", "url": "https://cs.wikipedia.org/wiki?curid=990095", "title": "Mistrovství světa v judu 1985 – muži – pololehká váha (-65kg)", "text": "Mistrovství světa v judu 1985 – muži – pololehká váha (-65kg)\n\nZápasy v judu na XIII. mistrovství světa v kategorii pololehkých vah mužů proběhly v Soulu, 28. září 1985.\n\nDo oprav se dostali judisté, kteří během turnaje prohráli svůj zápas s jedním ze dvou finalistů.\n"}
{"id": "990096", "url": "https://cs.wikipedia.org/wiki?curid=990096", "title": "Sermaises", "text": "Sermaises\n\nSermaises [\"serméz\"] je francouzská obec v departementu Loiret v regionu Centre-Val de Loire, asi 45 km jižně od Paříže. V roce 2011 zde žilo 1 580 obyvatel.\n\n\n\"Počet obyvatel\"\n\n"}
{"id": "990097", "url": "https://cs.wikipedia.org/wiki?curid=990097", "title": "Seznam kulturních památek v Černilově", "text": "Seznam kulturních památek v Černilově\n\n"}
{"id": "990099", "url": "https://cs.wikipedia.org/wiki?curid=990099", "title": "Seznam kulturních památek v Nechanicích", "text": "Seznam kulturních památek v Nechanicích\n\n"}
{"id": "990103", "url": "https://cs.wikipedia.org/wiki?curid=990103", "title": "Jítravské sedlo", "text": "Jítravské sedlo\n\nJítravské sedlo (424 m n. m.), též \"Na Větrníku\", je sedlo v okrese Liberec ve stejnojmenném kraji. Leží asi 1 km severovýchodně od vsi Jítrava na příslušném katastrálním území, částečně i na území obce Bílý Kostel nad Nisou. Sedlem prochází hranice mezi Přírodním parkem Ještěd a Chráněnou krajinnou oblastí Lužické hory.\n\nSedlo náleží do celku Ještědsko-kozákovský hřbet, podcelku Ještědský hřbet, okrsku Kryštofovy hřbety a podokrsku Vápenný hřbet, jejž rozděluje na části Havranský hřbet a Vysocký hřbet.\n\nSedlem prochází silnice I/13 Liberec – Nový Bor. Od Jítravy vede po silnici červená turistická značka, která na rozcestí \"Na Větrníku – Jítravské sedlo\" odbočuje na východ po svahu Jítravského vrchu dále na jihovýchod.\n"}
{"id": "990104", "url": "https://cs.wikipedia.org/wiki?curid=990104", "title": "Walter Pfeiffer", "text": "Walter Pfeiffer\n\nWalter Pfeiffer (* 29. března 1946, Beggingen) je švýcarský grafik a fotograf.\n\nNarodil se roku 1946 a s tvorbou začal na počátku 70. let. Svými portréty přátel, milenců a mládeže, která ho obklopovala v Curychu, Paříži a New Yorku by se mohl řadit mezi ostatní fotografy dekády, jako byli Nan Goldin a Nobujoši Araki. Na konci 70. let vyšla jeho první publikace s názvem \"Walter Pfeiffer: 1970–1980\" (Elke Betzel, 1980).\n\nDalší dvě dekády strávil relativně nepovšimnut, dále tvořil své fotografie a několik videí a vrátil se k malbě. Na průlom a nový zájem o své dílo si musel počkat až do začátku nového století, kdy vydal publikaci \"Welcome Aboard, Photographs 1980-2000\" (Edition Patrick Frey/Scab, 2001).\n\nJeho tvorba šla ruku v ruce s oživením realistické fotografie v 90. letech a počátkem nultých let, s autory jako Wolfgangem Tillmansem, Ryanem McGinleyem, Slavou Mogutinem, Heinzem Peterem Knesem a Jackem Piersonem. Patrný je jeho vliv na fotografickou tvorbu Jürgena Tellera.\n\nOd té doby Walter Preiffer spolupracoval s mezinárodními časopisy různých žánrů a publika, např. \"i-D\", \"Butt\" nebo \"Vogue\".\n\nSvou první knihu fotografií \"Walter Pfeiffer: 1970-1980\" vydal v roce 1980. O několik let později následovala publikace \"The eyes, the thoughts, ceaselessly wandering\" (Nachbar der Welt, 1986), která však nevzbudila velký zájem. Ohlas mezinárodního publika začala jeho tvorba sklízet až po vydání \"Welcome Aboard, Photographs 1980-2000\" v roce 2001. Od té doby následovaly další tři knihy, vydané mezinárodními vydavatelskými domy jako Hatje Cantz a Steidl: \"Night and Day\" (Hatje Cantz, 2007), \"Walter Pfeiffer: In Love with Beauty\" (Steidl, 2009) a \"Cherchez la femme!\" (rovněž 2009). \n\nSvými snímky mladých švýcarských prostitutů ilustroval v roce 2012 knihu žurnalisty Olivera Demonta o curyšské eskortní scéně \"Männer kaufen\" (Salis Verlag, 2012).\n\nV souvislosti s vydáním Pfeifferových knih a spoluprací s časopisy v posledním desetiletí výrazně vzrostl i počet jeho fotografických výstav. Vystavoval např. v galeriích Galerie Baumet Sultana (Paříž), Team Gallery a Anna Kustera (New York).\n\nV Česku Pfeiffer vystavoval za poměrně malého zájmu v roce 2007 v Galerii 5. patro. V prvním čtvrtletí roku 2014 se objevil v Galerii Rudolfinum mezi autory společné výstavy momentek „Only The Good Ones: The Snapshot Aesthetic Revisited“.\n\nWalter Pfeiffer v rozhovorech uvádí, že dává přednost práci s neprofesionálními modely. Nábor obvykle provádí on sám, přátelé nebo pár asistentů, často oslovuje osoby na ulici. Kvůli práci pro módní průmysl však v posledních několika letech fotografoval také profesionální modely jako např. Karlie Klossovou, Magdalenu Frackowiakovou, Evu Herzigovou, Francisca Lachowského a Lorcana Leather-Barrowa.\n\n\n"}
{"id": "990108", "url": "https://cs.wikipedia.org/wiki?curid=990108", "title": "Ivan Mackerle", "text": "Ivan Mackerle\n\nIvan Mackerle (12. března 1942, Plzeň – 3. ledna 2013, Praha) byl český záhadolog, kryptozoolog, dobrodruh, cestovatel a spisovatel. Se svými kamarády a později i se svým synem podnikl na vlastní náklady několik výprav za záhadami do celého světa – např. do Mongolska, Austrálie, Jižní Ameriky, na Sibiř atd. Stal se známým zejména svým pátráním po mytickém mongolském písečném červu známém jako Olgoj Chorchoj. Byl synem automobilového konstruktéra Julia Mackerleho a synovcem architekta Jaroslava Mackerleho.\n\nNarodil se 12. března 1942 v Plzni. V dětství často měnil bydliště tak, jak jeho otec měnil zaměstnavatele. Ve třech letech se přestěhovali do Prahy, v pěti do Kopřivnice a v šestnácti zpět do Prahy. V dětství četl dobrodružné knihy Jaroslava Foglara a časopisy Vpřed a Junák. Po vzoru Rychlých šípů založil s kamarády klub „Svorná šestka“. O záhady se zajímal již od mladého věku, zaujal ho zejména mytický pouštní červ Olgoj Chorchoj, o kterém se dozvěděl z příběhu ruského paleontologa a autora sci-fi literatury Ivana Jefremova. Ovlivnilo ho též dílo amerického průkopníka „záhadologie“ Charlese Forta. Později ho začala zajímat i zoologie a elektronika.\n\nV Praze vystudoval Fakultu strojní ČVUT, specializaci automobily. Ve 20 letech se oženil s Ivonou Paličkovou a narodil se jim syn Danny. Po skončení školy pracoval jako konstruktér a pak jako řídící pracovník Generálního ředitelství automobilů. Ve volném čase se zabýval záhadami a nevysvětlenými jevy, které zpočátku jen studoval a archivoval a později je začal sám aktivně luštit.\n\nV roce 1977 získal povolení vycestovat do Skotska k jezeru Loch Ness pátrat po tzv. Lochnesské nestvůře. Tam se setkal i s dalším badatelem Robertem Rinesem, jehož použití podvodní fotografie a ultrazvuku ho zaujalo.\n\nSe svým tehdejším kolegou Michalem Brumlíkem začal zkoumat tehdy utajované případy poltergeistů v Československu, různé zprávy o podivných úkazech a údajné strašidelné jevy na hradech a zámcích. V letech 1980–1990 projezdili republiku s cyklem přednášek \"„Krásné záhady naší planety“\".\n\nPo převratu v roce 1989 se Mackerle vydal poprvé do Mongolska, kam se později ještě dvakrát vrátil.\n\nDále pátral na Madagaskaru po mytickém lidožravém stromu a v Mikronésii na ostrově Pohnpei v ruinách kamenného města Nan Madol po údajných platinových rakvích obrů. V roce 2006 se s přáteli a synem Dannym vydal na Sibiř do Jakutska do oblasti toku řeky Olgujdach, kde pátrali po záhadných „kotlích“ – údajných objektech zavrtaných do půdy sibiřské tajgy.\n\nJeho poslední expedicí byla v roce 2009 výprava do brazilské džungle po stopách plukovníka Fawcetta.\n\nV letech 1998–2000 byl poradcem pořadu \"Záhady a mystéria\" vysílaného na televizní stanici Prima. Od roku 1998 do roku 2002 byl též předsedou redakční rady časopisu \"Fantastická fakta\". Ve spolupráci se Stanislavem Motlem se podílel na několika epizodách cyklu \"Stopy, fakta, tajemství\". V souvislosti s výpravou do Jakutska se objevil v 10. dílu 3. série amerického spekulativního seriálu \"Vetřelci dávnověku\" (Ancient Aliens).\n\nNěkteré filmy lze zhlédnout na webu Bushmanfilm.com.\n\n\n\n\n"}
{"id": "990111", "url": "https://cs.wikipedia.org/wiki?curid=990111", "title": "Bettona", "text": "Bettona\n\nBettona je italská obec v provincii Perugia v oblasti Umbrie.\n\nV roce 2012 zde žilo 4 307 obyvatel.\n\nAssisi, Bastia Umbra, Cannara, Collazzone, Deruta, Gualdo Cattaneo, Torgiano\n\nZdroj: \n\n"}
{"id": "990112", "url": "https://cs.wikipedia.org/wiki?curid=990112", "title": "Mistrovství světa v judu 1985 — muži — polotěžká váha (-95kg)", "text": "Mistrovství světa v judu 1985 — muži — polotěžká váha (-95kg)\n\nZápasy v judu na XIII. mistrovství světa v kategorii polotěžkých vah mužů proběhly v Soulu, 26. září 1985.\n\nDo oprav se dostali judisté, kteří během turnaje prohráli svůj zápas s jedním ze dvou finalistů.\n"}
{"id": "990113", "url": "https://cs.wikipedia.org/wiki?curid=990113", "title": "Linie následnictví egyptského trůnu", "text": "Linie následnictví egyptského trůnu\n\nNáslednictví egyptského trůnu se za dob monarchie (do roku 1953) plně řídilo zásadou salického práva (tj. ženy a jejich potomci jsou podle muslimských zvyků úplně vyloučeny z následnictví trůnu) stejně jako ve všech muslimských monarchiích. Následnictví trůnu bylo omezeno na mužské potomky chediva Muhammada Alího (dynastie Muhammada Alího) v mužské linii dle primogenitury a muslimské víry tj. následníkem trůnu je nejstarší syn, poté jeho nejstarší syn popř. bratr, starší syn má přednost před mladším, prvorozený vnuk před druhorozeným synem, starší linie před mladší, atd.\n\nSoučasným pretendentem trůnu a hlavou dynastie Muhammada Alího je poslední egyptský král Ahmet Fuad II.\n\nNáslednictví trůnu upravovala egyptská ústava z roku 1923 konkrétně její článek 32, který dále odkazoval na královský dekret o následnictví z 13. dubna 1922 (15. Shaban 1340 AH). Předtím byl stejný systém následnictví pro egyptské vládce stanoven v dekretu osmanského sultána z 27. května 1866. Před tímto datem se jako následnický systém v Egyptě používal seniorát.\n\nLinie následnictví egyptského trůnu:\n\n"}
{"id": "990115", "url": "https://cs.wikipedia.org/wiki?curid=990115", "title": "Beutelsbach", "text": "Beutelsbach\n\nBeutelsbach je obec v německé spolkové zemi Bavorsko, v zemském okrese Pasov ve vládním obvodu Dolní Bavorsko.\n\nŽije zde obyvatel.\n\nAidenbach, Aldersbach, Egglham, Haarbach, Ortenburg, Vilshofen an der Donau\n\n"}
{"id": "990117", "url": "https://cs.wikipedia.org/wiki?curid=990117", "title": "Řád Navštívení Panny Marie", "text": "Řád Navštívení Panny Marie\n\nŘád Navštívení Panny Marie, tzv. vizitantky (zkráceně VSM nebo V.S.M., \"Ordo Visitationis Beatissimae Mariae Virginis\") je ženský řeholní řád. Byl založen sv. Františkem Saleským a sv. Janou Františkou de Chantal (1572–1641) ve francouzském Annecy v roce 1610. Úkolem tohoto řádu je žít v napodobení vnitřních i vnějších ctností Panny Marie a spojovat tak rozjímání (coby vnitřní ctností) se službou nemocným a potřebným (coby vnější ctností, symbolizovanou právě Navštívením).\n\nZakladatel řádu sv. František Saleský zpočátku neměl úmysl založit církevní řád. Zamýšlel určitou formu kongregace bez vnějších slibů, kde by klášterní forma probíhala pouze po dobu noviciátního roku. Po tomto roce by sestry měly mít možnost volně vycházet a navštěvovat chudé nemocné. Také z tohoto důvodu nazval svůj institut Navštívení.\n\nZakladatel přizval sv. Janu de Chantal, aby se připojila při vytváření nového typu řádového života, který by byl otevřen i pro starší ženy a těm s jemnější konstitucí, které by zdůraznily, ve skrytosti, vnitřní ctnosti pokory, poslušnosti, chudoby, vyváženou charitu a trpělivost, jak to ukazuje příklad Panny Marie při její milosrdné cestě ke své příbuzné sv. Albětě. Řád byl uspořádán tak, aby mohl přivítat ty, které nejsou schopny praktikovat náročnou askezi požadovanou v jiných řádech. Řád se rozšířil z Francie do celé Evropy a do Severní Ameriky.\n\nKdyž vypukla francouzská revoluce, v roce 1789 byly potlačené kláštery a řeholní komunity, mnoho francouzských sester našlo své útočiště v jiných katolických zemích. Sestry z Rouen v severní Francii uprchly do portugalských klášterů a unikly tak gilotině až do Robespierrovy smrti v roce 1794. V roce 1803 šest sester opustilo Lisabon v anglické obchodní lodi, avšak na moři byla loď napadena francouzskými piráty. Sestry však byly ušetřeny, protože byly Francouzkami a ne Angličankami a mohly se bezpečně vrátit do španělského přístavu Vigo. Po krátkém pobytu ve Španělsku tři sestry udělaly druhý pokus a z Porto, bez dalšího setkání s piráty, dorazily 29. ledna 1804 do Falmouthu. Později se přemístily do Actonu a založily zde, 19. března 1804, první klášter Navštívení Panny Marie na anglické půdě.\n\nV roce 1955 přišly sestry vizitantky do Irska a založily klášter v Stamullen. Když matka Marie Terezie O'Dwyer, představená kláštera Navštívení v anglickém Roselandu dozvěděla, že bratři řádu sv. Jana z Boha se vystěhovali ze Silverstreamu, požádala biskupa z Meath Johna Antohony Kyneho o povolení, aby řád Navštívení Panny Marie mohl vstoupit do jeho diecéze. Personální obsazení kláštera bylo vyřešeno zapůjčením tří sester z Ameriky. Kláštery vizitantek v St. Paul v Minnesotě, v newyorském Brooklynu a v Atlantě ve státě Georgia každý zapůjčil sestru.\n\nNa začátku 21. století existuje celosvětově asi 160 autonomních klášterů kontemplativního řádu Navštívení Panny Marie. Doloženy jsou dva kláštery v Asii, sedm v Africe, dvacet čtyři v Severní Americe, čtyři ve Střední Americe, dvacet čtyři v Jižní Americe a šedesát devět v Evropě.\n\nZvláštním charismatem řádu Navštívení Panny Marie je vnitřní disciplína projevující se praktickým vyjádřením dvou ctností: pokorou a mírností. Řádovým heslem je: „Žít Ježíše“.\n\nDo Čech přišly sestry řádu Navštívení Panny Marie z německého Moselweissu (dnes předměstí Koblenze) v době tamního kulturkampfu. Dne 13. června 1878 jim byla pronajata budova bývalého kláštera premonstrátek v Chotěšově u Plzně.\n\nV době příchodu vizitantek náležela budova s rozsáhlou zahradou knížeti Thurn Taxisovi, který bydlel v Regensburgu, a který sestrám vše pronajal a později, 4. dubna 1935, i prodal. Sestry byly německé národnosti a první představená zde se jmenovala Matka Luisa Adelheit Bonn. Řád Navštívení Panny Marie je řádem kontemplativním s klauzurou, kde však mohou sestry uvnitř konventu vyvíjet i k obživě potřebnou činnost. Sestry obnovily klášterní komunitu a otevřely penzionát pro výchovu dívek. Tuto rodinnou školu navštěvovaly dívky z bohatých rodin, které se zde vzdělávaly v cizích jazycích a dalších středoškolských předmětech. Otevřely také exerciční dům pro veřejnost. Obé se těšilo značné oblibě. Avšak v důsledku válečných událostí byl v roce 1939 penzionát i exerciční dům zrušen a prostory byly používány k různým veřejným účelům. Část kláštera zabralo německé vojsko.\n\nPo osvobození Plzeňska americkou armádou se časem začala situace v klášteře normalizovat. Avšak v roce 1945 došlo k vystěhování řeholnic německé národnosti. Vznikl klášter český, jejíž první představenou byla Matka Marie Josefa Štruncová. Když československý stát povolil přijímat kandidátky, přibylo jich z Čech, Moravy i Slovenska asi šestnáct. Vznikla také možnost vydržovat chorobinec s jehož provozem byla nápomocná Česká katolická charita. Po únoru roku 1948 začal být tlak na sestry, různá jednání a úřední návštěvy, aby se z chotěšovského kláštera vystěhovaly. Po krátkém rozkvětu řeholního života v poválečném období, došlo tedy k zrušení kláštera v Chotěšově a státnímu nařízení k vystěhování sester ke dni 31. červenci 1950. Objekt chotěšovského kláštera byl zabrán pro vojenské účely.\n\nV noci na 31. července 1950 bylo 31 řeholních sester s osmdesáti ošetřovanými nemocnými přestěhováno do zcela nezařízené budovy v ulici Michalova (později Vavřinecká čp. 13) v Litoměřicích. Sestrám byl dán i vedlejší dům – bývalá škola boromejek. V těchto místech byl, pod vedením České katolické charity, zřízen Ústav sociální péče pro staré a nemocné obyvatelky. Mladší řeholnice se staly jeho zaměstnankyněmi. Postupně byl početní stav zaměstnanců doplněn i o Milosrdné sestry sv. Kříže, které sem přešly z jiných ústavů a továren, kde dosud pracovaly. Také sestry boromejky, které v Litoměřicích ještě nějaký čas působily v tamějším bohosloveckém semináři, pomáhaly vizitantkám s prádlem a vařením. Charita zajistila i spolupráci s jinými řeholními společenstvími, takže přijelo i několik sester františkánek a Školské sestry de Notre Dame. Když byl později tento ústav rozšířen, některé pracovní místnosti a ubikace sester byly přemístěny do bývalého kapucínského kláštera. Sestry byly opět v klášterním prostředí a měly k dispozici zároveň i litoměřický kapucínský kostel sv. Ludmily, kde se konaly každodenně bohoslužby. Protože se jednalo o Charitní ústav, byla v budově i pro nemocné a pro potřeby řeholního společenství upravena kaple z bývalého presbytáře kostela sv. Vavřince, ze kterého již zbyl v této době jen presbytář a jméno ulice. Promluvy při bohoslužbách byly pomocí rozhlasu po drátě přenášeny na pokoje jednotlivých již nemohoucích obyvatelek. Tyto výhody byly však pouze, pokud byl ústav pod vedením České katolické Charity, ve státních ústavech taková služba nebyla dovolena.\n\nPo necelých deseti letech působení se 15. září 1959 přestěhovala komunita sester vizitantek do Liběšic u Litoměřic, do Daliborovy ulice, aby sloužily v ústavu pro nemocné, který zde měl vzniknout. Do liběšické budovy se přestěhovaly celkem tři řeholní komunity – jedna vizitantek a dvě Sester sv. Kříže. V té době komunita českých vizitantek čítala 19 řeholnic, včetně starých sester, které byly vedeny jako obyvatelky Domova pro nemocné. Vedle řeholnic zde pracovali i civilní zaměstnanci, jejichž počet vzrostl po 1. lednu 1960, kdy všechny ústavy České katolické charity přešly pod státní správu. Došlo ke změně ve vedení ústavu na místě ředitele a nastoupila státní kontrola k ověření vedení administrativy ve spolupráci se Státní bezpečností. Jedna ze Sester sv. Kříže byla dokonce obviněna a souzena. Na svátek Panny Marie Bolestné 1. září 1960, se výměnou za další společenství Sester sv. Kříže, vizitantky přestěhovaly do Domova důchodců v Chlumci u Ústí nad Labem.\n\nV Chlumci u Ústí nad Labem působil řád Navštívení Panny Marie 47 let až do 15. května 2007. Kontrola sester ze strany Státní bezpečnosti stále probíhala až do pádu režimu v roce 1989, ale nebyla již tak přísná, jako za liběšického pobytu.\n\nDomov důchodců tvořila jedna větší budova v ulici Pod Horkou čp. 85, dva menší domky a zahrada. V přímém okolí se nachází lesnatý kopec zvaný Horka s kaplí zasvěcenou Nejsvětější Trojici. Malý domek, zvaný „Zámeček“, byl určen pro těžší pacienty, kteří potřebovali nepřetržitou péči. Většina sester a prádelna, která sloužila pro celý ústav, byla umístěna v novějším domku, přezdívaném „Marianum“, v ulici Pod Horkou čp. 135. V přízemí se nacházela oratoř sester. Dne 26. července 1962 byla zvolena, pro těžké údobí existence kláštera, za přítomnosti generálního vikáře litoměřické diecéze Eduarda Olivy, nová Matka představená Sr. Benigna Consolata Bulínová. Matkou představenou byla až do své smrti, která nastala po udělení svátosti v nemoci, krátce po převozu na nervové oddělení Krajské nemocnice v Ústí nad Labem 15. prosince 1987. Pohřeb se konal 22. prosince 1987 na hřbitově v Litoměřicích, kam jsou tradičně pochovávány sestry od roku 1945, kdy byly odsunuty z chotěšovského kláštera.\n\nDomov důchodců na Chlumci byl veden státní správou a se sestrami spolupracovala řada civilních zaměstnanců. Nemocné a staré řeholnice byly obyvatelkami Domova, jak se všeobecně říkalo ošetřovancům, mužům i ženám. Vedení domova časem požadovalo rozšíření a přijetí do péče více obyvatelů, ovšem sestrám ubývalo sil. Po roce 1968 měly možnost získat pro řeholní komunitu budovu Pod Horkou čp. 74. Po mnoha úpravách a jednáních, hrozilo totiž stěhování sester do Charitního domova pro řeholnice v Oseku u Duchcova, byl tento dům převzat pod Českou katolickou charitu, protože sestry nesměly, v roce 1972, vlastnit majetek. Od 1. července 1973 tak vznikl první Charitní domov pro řeholnice. Jednalo se o to, že vizitantek bylo v komunitě v té době 15 a v pracovním poměru jich bylo evidováno 7, ostatní byly v důchodu. Ve skutečnosti pracovaly všechny, dokud jim zbývalo něco sil.\n\nPo přestěhování obyvatel vedlejšího domu Pod Horkou čp. 73, požádaly sestry obec o tento dům, určený k demolici. Obec souhlas zprvu nedala a tak došlo k zdlouhavému vyjednávání, které trvalo až do 19. května 1981, kdy byla uzavřena smlouva a žádosti sester bylo vyhověno. Za pomoci brigádníků, po nutných opravách a úpravách, včetně oratoria, se sestry přestěhovaly a od roku 1987 byly soběstačné. V této době však v charitním domově pracovalo jen málo řeholnic. Stále byl totiž tlak ze strany církevních tajemníků a úředníků Státní bezpečnosti, aby se sestry přestěhovaly do charitního domova v Oseku, aby byly tak izolovány od ostatního obyvatelstva. Tento tlak zřejmě dopomohl k mozkové mrtvici, která postihla matku představenou Benignu Consolatu Bulínovou, na kterou zemřela.\n\nNa přípravu volby nové Matky představené, přijely v lednu 1988 sestry z Niedernfelsu, z německé řádové federace, do níž české vizitantky náleží. Za předsednictví prezidentky federace Sr. Marie Reginy Czerny, účastnilo se této volby 8. ledna 1988 všech dosud žijících profesek české komunity. Představenou byla zvolena Sr. Imelda Maria Bezděková (nar. 8. dubna 1926). Protože litoměřická diecéze v té době neměla svého biskupa, k právoplatnému potvrzení volby došlo dodatečně až 22. září 1988 od litoměřického ordináře Josefa Hendricha.\n\nOd roku 1950 do roku 1989 nemožnost běžného přijímání kandidátek způsobila, že z původních třiceti jedné řeholnice klesl počet na pět starých, churavých sester. Změnou státních ustanovení bylo možné, aby řád přijal téměř po padesáti letech první kandidátku. Došlo k tomu 15. srpna 1989 na slavnost Nanebevzetí Panny Marie a dostala při obláčce řeholní jméno Marie. Po státním převratu byla v roce 1990 opět úředně uznána činnost klášterů a to se týkalo i vizitantek. Od 1. srpna 1991 byl řádu navrácen i chotěšovský klášter, ovšem v tak zuboženém stavu, že sestry neměly sil ani prostředků k jeho využití. Nakonec byl objekt převeden na plzeňské biskupství. K roku 2006 zůstaly na Chlumci již jen poslední čtyři sestry. Po poradě se obrátily v květnu 2006 na Konferenci vyšších řeholních představených v České republice o pomoc. Byly obeslány české kláštery, zda by některá komunita byla schopná a ochotná vizitantky přijmout do své péče a ochrany. V červenci 2006 přijaly nabídku Milosrdných sester sv. Kříže z Kroměříže. Federální představená řádu Navštívení Panny Marie Sr. M. Lioba Zezulka byla s tímto rozhodnutím plně srozuměna a spokojena.\n\nPo jednání se sestrami představenými z kroměřížského kláštera a po dohodě s vedením České katolické charity z Prahy, byly komunitní domky prodány dvěma mladým rodinám. V úterý 15. května 2007, za přítomnosti litoměřického biskupa Pavla Posáda, ústeckých duchovních Miroslava Šimáčka, Pavla Jančíka a dalších přátel, se po ranní mši svaté v domácím oratoriu, začaly sestry stěhovat do Kroměříže do kláštera Milosrdných sester sv. Kříže, do vlastní klauzury. Na titulární slavnost řádu 31. května 2007 pak v Kroměříži vizitantky navštívil olomoucký arcibiskup Jan Graubner, který uvítal sestry ve své diecézi a přenesl do řádového oratoria Nejsvětější Svátost. Od té doby řád Navštívení Panny Marie dále působí v Kroměříži.\n\n\n\n"}
{"id": "990118", "url": "https://cs.wikipedia.org/wiki?curid=990118", "title": "Ivan Pavle", "text": "Ivan Pavle\n\nIvan Pavle (* 8. března 1955 Galanta) a je slovenský malíř střední generace na Slovensku.\n\nIvan Pavle vyrůstal v hornickém městě Prievidzi, kde se přestěhoval se svými rodiči Matějem Pavle a Alžbětou Pavleovou z jižního Slovenska s bratrem Matějem. Později rozšířil rodinu jeho nejmladší bratr Slavomír. V roce 1970 úspěšně ukončil základní školu v Prievidzi a odešel studovat na střední školu do Tvrdošína.\n\nPo absolvování Střední průmyslové školy elektrotechnické v Tvrdošíne, pokračoval ve studiu v roce 1975 na Vysoké škole výtvarných umění v Bratislavě v ateliéru monumentální malby (prof. Dezider Castiglione a prof. Ivan Vychlopen). Během studia se oženil se svojí spolužačkou Soňou Oravcovou, se kterou má dvě děti. Ivan Pavle absolvoval Vysokou školu výtvarných umění v roce 1981 a od té doby se jako výtvarník ve svobodném povolání věnuje malbě, kresbě, grafice, ale i plastice. .\n\nIvan Pavle se systematicky vrací k několika tematickým okruhem. Je to lidská figura, často akt, korpus či torzo a její identifikační znak - tvář, kterou někdy nahrazuje maska. K této lidské tematice se přiřazuje zájem o gesto, o postavu v pohybu a vztahové studie dvou či více postav. Dlouholetý cyklus Madon je nejen vyrovnáváním se s jednou ze základních témat velkého malířství minulosti, ale i intimním zkoumáním světa. Dalším velkým tématem Ivana Pavla je mytologie, která se realizuje v nikdy nekončícím cyklu obrazů o Babylonu, jakož i v dalších okruzích (fiktivní země, mysteriózní postavy se zvířecími znaky).\n\nTvorbu Ivana Pavleho charakterizuje plodný malířský neklid a vyhraněný rukopis. Zájem o dotyk s nejlepšími představiteli minulosti ho přivedl k aplikování zapomenutých technik a receptur ve vlastních výtvarných postupech. V jeho početném díle se spojuje znalost tradice a respekt k materiálu se současným obsahem.\n\nVystavoval v prestižních slovenských i zahraničních galeriích v Polsku, Německu, Holandsku, Rakousku, Francii, Monaku, Itálii, Thajsku, ale i v USA. Absolvoval několik tvůrčích pobytů hlavně v USA a Francii, kde v roce 1989 získal cenu Poroty na Mezinárodním festivalu malby v Cagnes sur Mer. Jeho monumentální i komorní díla jsou zastoupena v mnoha galeriích i soukromých sbírkách po celém světě.\n\n\nIvan Pavle se rozhodl zvěčnit svoje nejnovější výstavy pomocí virtuální prohlídky.\n\n• Slovenské národné múzeum\n\n• Jonáš a veľryba, Danubiana\n\nIvan Pavle  s Igorom Kitzbergerom - výstava  BLÍZKÉ SVETY  27.6. - 25.8.2018 v galerii CREARS, Rožnov pod Radhoštěm, ČR\n\n\n"}
{"id": "990119", "url": "https://cs.wikipedia.org/wiki?curid=990119", "title": "Nokia Lumia 1520", "text": "Nokia Lumia 1520\n\nNokia Lumia 1520 je smartphone navržen a vyráběn společností Nokia. S displayem o úhlopříčce 6 palců (15 cm) je to dosud největší mobilní telefon, společně s modelem Lumia 1320, se systémem Windows Phone. Lumia 1520 byla představena 22. října 2013 na konferenci Nokia World. \n\nV České republice je Lumii 1520 možno zakoupit u několika internetových prodejců nebo přímo v obchodech společnosti Nokia.\n"}
{"id": "990120", "url": "https://cs.wikipedia.org/wiki?curid=990120", "title": "Chișineu-Criș", "text": "Chișineu-Criș\n\nChișineu-Criș je město v západním Rumunsku, je součástí župy Arad. Leží nedaleko hranic s Maďarskem. Administrativní součástí města je i vesnice Nădab.\n\nV roce 2011 zde žilo 7 987 obyvatel.\n\n"}
{"id": "990124", "url": "https://cs.wikipedia.org/wiki?curid=990124", "title": "Zákon o obnovení univerzity v Olomouci", "text": "Zákon o obnovení univerzity v Olomouci\n\nZákon o obnovení university v Olomouci byl přijat Národním shromážděním 21. února 1946, vyhlášen byl pod č. 35/1946 Sb. a účinnosti nabyl 4. března 1946. Jeho účelem bylo „odčiniti nepřátelské akty rakouských vlád proti starobylé universitě olomoucké“, která byla v roce 1860 zrušena, došlo proto k jejímu obnovení.\n\nPočátek univerzitního vzdělávání v Olomouci se datuje k roku 1573, kdy došlo k povýšení olomoucké jezuitské akademie na řádné vysoké učení, olomoucká univerzita je proto po Karlově univerzitě druhou nejstarší na českém území. V průběhu času byl její status různý, občas byla degradována na lyceum nebo na čas přesunuta do Brna, definitivně byla pod názvem \"Františkova universita\" obnovena roku 1827. Ovšem už v roce 1860 byla v důsledku zapojení studentů do revoluce opět zrušena a v Olomouci po dlouhá léta zůstala jen teologická fakulta a původní univerzitní knihovna. Po vzniku Československé republiky byla roku 1919 navíc založena jako „druhá česká universita“ Masarykova univerzita v Brně.\n\nOlomoucká univerzita byla obnovena pod názvem \"Universita Palackého\", a to s klasickými čtyřmi fakultami: bohosloveckou, právnickou, lékařskou a filosofickou, přičemž fakultě teologické byl ponechán název \"Cyrilometodějská\". Tato fakulta také fungovala nepřetržitě, ostatní musely být ustaveny znovu. Ovšem zatímco fakulta lékařská i fakulta filozofická začaly fungovat ještě v roce 1946, fakulta právnická byla obnovena až roku 1991.\n\nZákon byl nepřímo novelizován již v roce 1950 ustanovením § 33 odst. 2 zákona č. 58/1950 Sb., o vysokých školách, kterým byla teologická fakulta vyloučena ze svazku univerzity, aby byla ještě téhož roku vládním nařízením č. 112/1950 Sb., o bohosloveckých fakultách, zrušena. Obnovena a opětovně začleněna do olomoucké univerzity byla až roku 1990 zákonem č. 163/1990 Sb., o bohosloveckých fakultách. Mezitím se do univerzity v roce 1958 začlenila přírodovědecká fakulta a v roce 1964 opětovně pedagogická fakulta, která byla na základě zákona č. 100/1946 Sb. součástí univerzity už v letech 1946–1953. V roce 1990 přibyla i fakulta tělesné kultury a roku 2008 fakulta zdravotnických věd.\n"}
{"id": "990135", "url": "https://cs.wikipedia.org/wiki?curid=990135", "title": "Philip Miller", "text": "Philip Miller\n\nPhilip Miller byl od roku 1722 hlavním zahradníkem v Chelsea Physic Garden, až do svého odstoupení krátce před svou smrtí. Botanik Peter Collinson, který navštívil v červenci 1764 jím spravované arboretum léčivých rostlin, svá pozorování zapsal do svých poznámek. O Millerovi napsal, že „zvýšil pověst Chelsea Garden natolik, že vyniká nad všechny zahrady Evropy svou úžasnou škálou rostlin všech rodů a tříd ze všech klimatických oblastí...“\n\nPhilip Miller je autorem děl \"The Gardener's and Florists Dictionary\" nebo \"Complete System of Horticulture\" (1724) a \"The Gardener's Dictionary containing the Methods of Cultivating\" a \"Improving the Kitchen Fruit and Flower Garden\".\n\n"}
{"id": "990153", "url": "https://cs.wikipedia.org/wiki?curid=990153", "title": "Ostrá hůrka", "text": "Ostrá hůrka\n\nOstrá hůrka (278 m n. m.) je vrch v okrese Nymburk Středočeského kraje. Leží asi 1 km jjv. od obce Prodašice, na katastrálním území vsi Tuchom. Je to nejvyšší bod Rožďalovické tabule.\n\nJižně od vrchu pramení Bahenský potok v povodí Mrliny.\n\nGeomorfologicky vrch náleží do celku Středolabská tabule, podcelku Mrlinská tabule, okrsku Rožďalovická tabule a podokrsku Kopidlenská kotlina.\n\nAutomobilem se dá nejblíže dopravit do Prodašic a odtud jít pěšky po různých cestách na vrchol jižním směrem. Jižně od vrchu vede červená turistická značka Seletice – Tuchom.\n"}
{"id": "990154", "url": "https://cs.wikipedia.org/wiki?curid=990154", "title": "Ant-Man (film)", "text": "Ant-Man (film)\n\nAnt-Man je americký akční film z roku 2015, který natočil režisér Peyton Reed podle komiksů o Ant-Manovi. V titulní roli Scotta Langa, jenž získá speciální oblek, který zmenší člověka na velikost hmyzu a jehož technologii musí před zločinci ochránit, se představil Paul Rudd, jenž si tuto postavu zahrál i v navazujícím filmu \"Ant-Man a Wasp\" (2018). Jedná se o dvanáctý celovečerní snímek filmové série Marvel Cinematic Universe.\n\nV roce 1989 odejde vědec Hank Pym ze špionážní agentury S.H.I.E.L.D., protože zjistil, že chtějí zreplikovat jeho ant-manovskou zmenšovací technologii, kterou si jako vlastní vynález chrání. Protože věří, že je nebezpečná, Pym slíbí, že ji bude ukrývat, dokud bude na živu. V současnosti se ho jeho dcera Hope van Dyne, která s ním nemá příliš vřelý vztah, a bývalý chráněnec Darren Cross pokusí vypudit z jeho společnosti Pym Technologies. Cross je zároveň velmi blízko k sestrojení vlastního funkčního zmenšovacího obleku Yellowjacket, což Pyma děsí.\n\nPo propuštění z vězení se dobrosrdečný zloděj Scott Lang zabydlí u bývalého spoluvězně Luise. Mezitím také neohlášeně navštíví svoji malou dceru Cassie. Jeho bývalá manželka Maggie se svým novým snoubencem, detektivem Paxtonem, mu však vynadají, že neplatí alimenty. Kvůli záznamu v trestním rejstříku si není Lang schopen udržet práci, proto souhlasí s Luisovou nabídkou, aby se připojil k jeho partě při chystané akci. Během ní se vloupe do domu a pronikne do sejfu, kde však najde pouze starý oblek, o kterém si myslí, že je motorkářský, a který vezme domů. Poté, co si ho zkusí obléknout, se nečekaně zmenší do velikosti hmyzu; nakonec se však dokáže vrátit do normální velikosti. Tento zážitek jej natolik vyděsí, že oblek raději vrátí do domu, odkud ho ukradl. Při cestě zpět je však zatčen policií. Hank Pym, který je majitelem onoho domu, Langa ve vězení navštíví a do cely mu propašuje právě zmenšovací oblek, aby mu pomohl k útěku.\n\nPym totiž od počátku s Langem manipuluje skrze nevědoucího Luise. Krádež obleku byla zkouška, protože zloděje chce využít, aby se stal novým Ant-Manem a aby ukradl oblek Yellowjacket. Cross odhalí Pymovy záměry a nechá ho špehovat, van Dyne však otci pomůže a začne Langa trénovat jak v boji, tak v ovládání mravenců. Zároveň však má kvůli matčině smrti odpor k Hankovi. Ten jí nakonec prozradí, že Janet, tehdy známá jako Wasp, zmizela v subatomární říší kvant, když zneškodňovala sovětskou jadernou střelu. Pym varuje Langa, že když přetíží regulátor obleku, mohl by ho postihnout stejný osud. Nejdříve ho však pošlou na základnu týmu Avengers, kde má získat zařízení, které jim v loupeži Crossova obleku pomůže. Po krátkém boji s jedním Avengerem, Samem Wilsonem / Falconem, ho Lang nakonec získá.\n\nCross dokončí vývoj Yellowjacketu a v ředitelství Pym Technologies zorganizuje jeho slavnostní odhalení. Lang se společně se svou partou a rojem létajících mravenců dostane do budovy, sabotuje firemní servery a osadí výbušniny. Při pokusu o krádež obleku je však společně s Hankem a Hope zadržen Crossem, jenž chce obleky Yellowjacketa i Ant-Mana prodat teroristické organizaci Hydra, kterou vede bývalý důstojník S.H.I.E.L.D.u Mitchell Carson. Lang se osvobodí a společně s Hope odstraní většinu agentů Hydry. Carson ale s ampulí Crossovyých částic, které způsobují zmenšení hmoty, uprchne, navíc je Pym postřelen. Lang Crosse pronásleduje, mezitím výbušniny explodují, což zapříčiní implozi celé budovy. Pym s dcerou však unikne v tanku, který si dříve zmenšil a používal jej jako přívěšek na klíče.\n\nNa Langa, kterého chce Paxton zatknout, zaútočí Cross v Yellowjacketově obleku. Vezme si malou Cassie jako rukojmí, čímž chce vylákat Scotta k dalšímu souboji. Lang přetíží regulátor a zmenší se na subatomární úroveň, protože se chce dostat do Crossova obleku a sabotovat jej. To se mu povede a Crosse tím zabije, protože jeho oblek se začne nekontrolovatelně zmenšovat. Sám Scott ale zmizí v říši kvant, dokáže však proces obrátit a vrátí se zpět do makroskopického světa. Paxton je mu vděčný, že zachránil Cassie, proto Langa nakonec nezatkne. Pym, který zjistí, že se Scott vrátil z říše kvant, začne přemýšlet, zda jeho žena není třeba ještě pořád naživu. Posléze se Lang setká s Luisem, který mu řekne, že ho hledá Sam Wilson.\n\nPym ukáže své dceři Hope nový prototyp obleku Wasp a nabídne jí ho.\n\nWilson a Steve Rogers zadržují Buckyho Barnese. Protože Tonyho Starka, Wilson se zmíní, že zná někoho, kdo by jim mohl pomoci.\n\n\nV dalších rolích se představili také John Slattery (Howard Stark) a Garrett Morris (muž v autě). V cameo rolích se ve filmu objevili i Chris Evans (Steve Rogers / Kapitán Amerika), Sebastian Stan (Bucky Barnes / Winter Soldier) a Stan Lee (barman).\n\nNa konci 80. let 20. století předal Stan Lee návrh na film o Ant-Manovi společnosti New World Entertainment, tehdejšímu vlastníkovi Marvel Comics. Protože však studio Walt Disney Pictures připravovalo snímek s podobnou tematikou, \"Miláčku, zmenšil jsem děti\", marvelovský superhrdinský film se realizace nedočkal.\n\nRoku 2000 se studio Artisan Entertainment dohodlo s Marvelem na koprodukci, financování a distribuci filmu o Ant-Manovi. O tři roky později napsali Edgar Wright a Joe Cornish pro Artisan náčrt filmu, který podle Wrighta ale asi nikdy nebyl Marvelu zaslán. V roce 2004 nabídla tato scenáristická dvojice film Kevinovi Feigemu, tehdejšímu vedoucímu produkce Marvel Studios. V dubnu 2006 najalo Marvel Studios Wrighta na režírování \"Ant-Mana\", který měl být součástí balíčku prvních filmů samostatně produkovaných Marvelem. Na Comic-Conu v San Diegu téhož roku Wright uvedl, že chystaný snímek by neměl být parodií, ale akčním dobrodružným filmem s komediálními prvky a že by měl zahrnovat jak Hanka Pyma, tak i Scotta Langa v roli Ant-Mana.\n\nV březnu 2008 byl dokončen první draft scénáře a Wright s Cornishem pracovali na druhém. O dva roky později Wright uvedl, že pro \"Ant-Mana\" zatím neexistuje žádný harmonogram, protože Marvel nepovažuje tuto postavu za jednu z hlavních. Navíc prozradil, že by kvůli svému příběhu zrodu hrdiny nepasoval do vytvářeného fikčního světa Marvel Cinematic Universe (MCU). Ke scénáři se vrátil na začátku roku 2011, zanedlouho byl odevzdán druhý draft a ještě v létě i třetí draft. V červnu 2012 strávil Wright týden natáčením krátké ukázky, která měla předvést vzhled a tón snímku a která byla promítnuta návštěvníkům panelu Marvel Studios na Comic-Conu 2012. Tehdy zároveň potvrdil přípravu filmu. V říjnu toho roku oznámil Disney premiéru \"Ant-Mana\" na 6. listopad 2015.\n\nV lednu 2013 Kevin Feige uvedl, že film by měl být součástí třetí fáze MCU, a o několik měsíců později naznačil, že je potřeba úprava scénáře, neboť byl připravován ještě před prvním \"Iron Manem\". V září 2013 byl oznámen posun data uvedení do kin na 31. červenec 2015. Casting začal na konci roku 2013, kdy byl do titulní role obsazen Paul Rudd. V lednu 2014 získal roli Hanka Pyma Michael Douglas, obsazen byl i Michael Peña a datum premiéry bylo, již definitivně, přesunuto na 17. červenec 2015. V následujících měsících byli obsazeni další herci, včetně Evangeline Lilly, a Wright s Cornishem napsali i potitulkovou scénu pro \"\", která měla sloužit jako úvod pro \"Ant-Mana\" (nebyla však realizována).\n\nNa konci května 2014 opustil Wright kvůli tvůrčím neshodám se studiem celý projekt. Již na začátku června ho v pozici režiséra nahradil Peyton Reed. Adam McKay měl přepsat scénář, do čehož se zapojil i sám Paul Rudd. Oba noví scenáristé převzali Wrightův a Cornishův skript, do něhož přidali některé nové scény a postavy a některé stávající upravili. Samotný základ filmu, jeho ideu a jeho směřování však ponechali. V říjnu 2014 odhalil Kevin Feige, že \"Ant-Man\" nebude součástí třetí fáze MCU, ale bude posledním filmem druhé fáze.\n\nNatáčení snímku s rozpočtem 130 milionů dolarů bylo zahájeno 18. srpna 2014, jeho ukončení oznámil režisér Reed na sociálních sítích dne 5. prosince 2014.\n\nSvětová premiéra filmu \"Ant-Man\" proběhla v hollywoodském kině Dolby Theatre 29. června 2015. Do kin byl uváděn od 14. července téhož roku, přičemž v ČR se v kinodistribuci objevil 16. července a v USA 17. července 2015.\n\nV Severní Americe, kde byl promítán v 3868 kinech, utržil snímek 180 202 163 dolarů, v ostatních zemích dalších 339 243 000 dolarů. Celosvětové tržby tak dosáhly 519 445 163 dolarů.\n\nV České republice byl film uveden distribuční společností Falcon v 65 kinech. Za první víkend snímek utržil 3,9 milionů korun při návštěvnosti 25 890 diváků, celkově 14,7 milionů korun při návštěvnosti 101 682 diváků.\n\nServer \"Kinobox.cz\" na základě vyhodnocení 15 recenzí z českých internetových stránek ohodnotil film \"Ant-Man\" 69 %. Server \"Rotten Tomatoes\" udělil snímku známku 6,8/10 a to na základě 277 recenzí (z toho 225 jich bylo spokojených, tj. 81 %). Od serveru \"Metacritic\" získal film, podle 43 recenzí, celkem 64 ze 100 bodů.\n\nSnímek byl nominován na šest žánrových cen Saturn, z nichž vyhrál jednu v kategorii Nejlepší komiksový film.\n\nDíky komerčnímu úspěchu snímku byl v roce 2018 uveden do kin filmový sequel \"Ant-Man a Wasp\", který byl rovněž součástí série Marvel Cinematic Universe (MCU). Hlavní roli si v něm zopakoval Paul Rudd, který se jako Ant-Man objevil i v některých dalších celovečerních filmech MCU.\n\n"}
{"id": "990156", "url": "https://cs.wikipedia.org/wiki?curid=990156", "title": "Hudební pavilon (Sarajevo)", "text": "Hudební pavilon (Sarajevo)\n\nHudební pavilon () byl v centru Sarajeva vybudován v roce 1913 podle projektu českého architekta Josefa Pospíšila. Vystavěn byl na místě, na břehu řeky Miljacky, které v průběhu staletí měnilo svůj název i funkci. V 17. století se na tomto místě nacházel hipodrom (odtud pochází název z dobové turečtiny - Atemejdan). V roce 1878 zde bylo vybudováno náměstí \"Filipovićev trg\", které bylo v roce 1905 přebudováno na park Františka Josefa I. V dobách SFRJ se park, obklopující hudební pavilon, jmenoval podle srbského cara Dušana. \n\nHudební pavilon byl vybudován jako dvoupatrová stavba. V přízemním podlaží se nacházela kavárna a ve vrchním patře hrála návštěvníkům kapela. Vojenská hudba byla v dobách Rakousko-Uherska k dispozici, neboť nedaleko od parku Františka Josefa I. se nacházela i vojenská kasárna.\n\nUnikátní konstrukce stropu stavby byla navržena tak, aby zajistila dobré akustické vlastnosti pavilonu. Má klasicistní podnoží a vyřezávanou dřevěnou sloupovou vyhlídku s barokní helmicí.\n\nV současné době se jedná o jediný hudební pavilon, který v Sarajevu zůstal do dnešních dnů. Původně přitom byly zřízeny celkem čtyři takovéto stavby. Vzorem bylo samotné Rakousko-Uhersko, kde tyto stavby rostly na konci 19. století jako houby po dešti.\n\nHudební pavilon byl zničen na začátku druhé světové války a obnoven až v roce 2004, prostřednictvím investice městského obvodu Stari Grad. Investice měla celkovou výši 175 000 EUR (350 000 konvertibilních marek) a zafinancována byla prostřednictvím kantona Sarajevo a rakouských bank. Opětovné otevření pavilonu bylo významným politickým symbolem ve vzájemných vztazích Bosny a Hercegoviny a Rakouska.\n"}
{"id": "990157", "url": "https://cs.wikipedia.org/wiki?curid=990157", "title": "Markus Reuter", "text": "Markus Reuter\n\nMarkus Reuter (* 3. září 1972) je německý hudebník a hudební producent. Studoval hru na mandolínu, kytaru a klavír. Od roku 1999 spolupracuje s elektronickým hudebníkem Ianem Boddym, s nímž do roku 2013 vydal pět společných alb. Roku 2010 nahradil Michaela Berniera ve skupině Stick Men; skupina vystupuje jak samostatně, tak i jako zdvojené trio s kapelou Adrian Belew Power Trio pod názvem The Crimson ProjeKct. V roce 2011 Reuter hrál na albu \"Grace for Drowning\" anglického hudebníka Stevena Wilsona.\n\n"}
{"id": "990158", "url": "https://cs.wikipedia.org/wiki?curid=990158", "title": "Mistrovství světa v judu 1985 – muži – střední váha (-86kg)", "text": "Mistrovství světa v judu 1985 – muži – střední váha (-86kg)\n\nZápasy v judu na XIII. mistrovství světa v kategorii středních vah mužů proběhly v Soulu, 27. září 1985.\n\nDo oprav se dostali judisté, kteří během turnaje prohráli svůj zápas s jedním ze dvou finalistů.\n"}
{"id": "990159", "url": "https://cs.wikipedia.org/wiki?curid=990159", "title": "Nádherná Zelená", "text": "Nádherná Zelená\n\nNádherná Zelená (\"La Belle Verte\") je francouzský hraný film z roku 1996, který režírovala Coline Serreau podle vlastního scénáře. Film je společenskou kritikou poukazující na negativní stránky životního stylu v moderní společnosti. Film se natáčel v Paříži a v Saint-Andéol ve Francii a v Austrálii v Parachilna a ve Flinders Ranges.\n\nDějiny začínají na vzdálené planetě, kde lidé žijí v naprostém souladu s přírodou. Jejich kultura překonala následky průmyslové revoluce a lidé rozvíjejí především specifické disciplíny jako je telepatie, věštění budoucnosti apod. Díky svému harmonickému způsobu života se dožívají více než 200 let. Při jednom z výročních shromáždění se rozhoduje, na které planety budou vysláni zástupci. Pouze na Zem se dobrovolně nikomu nechce. Poslední návštěvník tam byl asi před 200 lety ve Francii, právě když svrhli krále a probíhala revoluce. Navíc je známo, že tamní společnost je nerozvinutá a extrémně technokratická. Nakonec se rozhodne jedna z žen jménem Mila, že Zemi navštíví, aby zjistila, v jakém stavu se tamní společnost nachází. Ocitne se uprostřed Paříže, kde je šokovaná ze znečištěného ovzduší, nepoživatelných potravin i z toho, že lidé jedí maso a stále používají peníze. Jde proto do katedrály Notre-Dame, kde kdysi její předchůdce ukryl zlaté mince, aby měla peníze na jídlo. Zde zjistí, že jejich předek Ježíš, kterého na Zemi poslali před asi 2000 lety, byl přibit na kříž. Na své pouti městem potkává mnoho nepřátelsky naladěných lidí. Mnoho z nich svými telepatickými schopnostmi tzv. „odpojí“, aby začali vnímat svět kolem sebe neomezeným pohledem. Takto se seznámí s lékařem Maxem a jeho rodinou, čímž se změní jejich život. Za Milou přiletí na Zemi i její dva starší synové, kteří se ale nejprve omylem ocitnou v Austrálii, kde zjistí, že tamní domorodci žijí stejně jako oni a mají podobné schopnosti. V Paříži se zamilují do dvou sester a společně s nimi a s Milou se opět vracejí na svou planetu.\n"}
{"id": "990160", "url": "https://cs.wikipedia.org/wiki?curid=990160", "title": "Zuzana Maxa", "text": "Zuzana Maxa\n\nZuzana Maxa, rozená Zuzana Říhová, (* 23. února 1983 Sušice) je česká herečka a zpěvačka.\n\nNarodila se v Sušici. Ještě před studiem hudebně-dramatického oboru na státní Pražské konzervatoři začala vystupovat v menší roli v divadle J.K.Tyla v Plzni, spolupracovala s populární českou hudební skupinou J.A.R., nebo plzeňským nahrávacím studiem Bohemia Records jako back vokalistka. Konzervatoř úspěšně absolvovala v roce 2007 (profesoři herectví 2000–2002 Hana Maciuchová a Jan Novotný, 2003–2007 Gabriela Vránová a Ivan Řezáč).\n\nBěhem studií na konzervatoři účinkovala s acid jazzovou hudební skupinou Double Deckers, s housovým DJ Tvyksem, nebo spolupracovala na hudebním projektu Palm Beat s hudebním producentem Borisem Carloffem pod pseudonymem Shado. V roce 2006 nazpívala titulní píseň 2500 minibarů k seriálu TV Prima Letiště. V současnosti zpívá s Pražským tanečním orchestrem Jindřicha Váchy, nebo GSB – Green Swing Big Bandem.\n\nV roce 2005 začala hrát v pražském Divadle konzervatoře a v divadle SeMaFor, později také v představení Bouře na scénách Letních shakespearovských slavností. \n\nTaké se představila na filmovém plátně. Ve dvaceti dvou letech ztvárnila jednu z postav v dramatu (2005) britského režiséra Johna Irvina, zahrála si také ve filmu Hlídač č.47 Filipa Renče, v seriálu Ach, ty vraždy!, Cesty domů, Nemocnice na kraji města – nové osudy a Ordinace v růžové zahradě.\n\n\n\n\n\n\n\n\n\n\n\n\n"}
{"id": "990162", "url": "https://cs.wikipedia.org/wiki?curid=990162", "title": "The Evangenitals", "text": "The Evangenitals\n\nThe Evangenitals je americká hudební skupina. Skupinu tvoří zpěvačky Juli Crockett a Lisa Dee, klávesista Michael Feldman, baskytarista Joey Maramba, houslisté Andrea Baker a Danny Graziani, hráč na mandolínu Daniel Mark a doprovází je různí bubeníci. V březnu 2014 skupina vydala u vydavatelství Fluff & Gravy Records album \"Moby Dick: or, The Album\". K písni „Turbulent Flow“ byl představen i videoklip.\n\n\n"}
{"id": "990164", "url": "https://cs.wikipedia.org/wiki?curid=990164", "title": "Petr Mužák", "text": "Petr Mužák\n\nPetr Mužák (10. března 1821 Světlá pod Ještědem — 8. února 1892 Praha) byl český středoškolský profesor. Řadu let vyučoval kaligrafii a kreslení na reálce v Ječné ulici. Publikoval řadu učebnic a odborných textů o výuce psaní a ornamentální kresby. Byl všeobecně uznávaný jako vlastenec a vzorný učitel. Jeho manželkou byla od roku 1852 spisovatelka Karolina Světlá.\n\nNarodil se 10. března 1821 ve Světlé pod Ještědem jako sedmý syn rychtáře. Rodiče z jeho narození zpočátku neměli velkou radost, protože si po šesti synech přáli konečně mít dceru. Brzy se ale u něj projevil studijní i výtvarný talent. V obecné škole byl nejlepším žákem, velmi pěkně psal švabachem a když pásl krávy, krátil si čas psaním a kreslením. Jeho nadání si všiml místní páter Fortunát. Jeho zásluhou se dostal na německou hlavní školu do Liberce, odkud pak přestoupil na německou vzornou hlavní školu do Prahy, kde se zaměřil na obor gramatický a technický. Na obou školách prospíval s vyznamenáním. V Praze také navštěvoval přednášky Pomologického spolku o pěstování ovocných stromů, hrál na klavír a zpíval.\n\nV časopise \"Květy\" se dověděl o Fastrově kavárně u staroměstských mlýnů, kde se v té době (cca rok 1843) scházela vlastenecká společnost. Seznámil se tam např. s Karlem M. Lamblem, J. B. Pichlem, dr. Josefem R. Čejkou, Janem S. Tomíčkem, J. Frantou Šumavským a J. K. Tylem. Když se jim přiznal, že by rád četl české knihy, ale nemá na ně peníze, poradili mu, aby chodil do císařské knihovny. Zjistil přitom, že umí německy a francouzsky lépe než česky. Aby se zdokonalil v češtině, přihlásil se roku 1844 na přednášky o gramatice a literatuře. Když slovníkář František Špatný pořádal na Smíchově pěvecké besídky, byl Mužák jeho koncertním mistrem, který doprovázel zpěváky na klavír.\n\nJako vzorný student dostal v Praze zdarma byt, ale peníze na další výdaje musel vydělávat doučováním. Určitou dobu se staral o domácnost koželuha Buriana na Malé Straně. Svou pečlivostí, spolehlivostí a skromností na něj udělal takový dojem, že ho doporučili jako soukromého učitele do rodiny obchodníka V. J. Rotta. Nastoupil tam roku 1843, aby učil „něžnou Sofii a ohnivou Johannu“ (budoucí spisovatelky Sofii Podlipskou a Karolinu Světlou) ve hře na klavír. Na Johannu zpočátku neudělal dobrý dojem — nechoval se zdaleka tak vybraně, jak byla ze svého okolí zvyklá. Brzy se ale v jejích očích začal stávat žádoucím „hrdinou“. Obdivovala jeho skromnost, pracovitost a lásku k rodičům.\n\nVýuka zpočátku probíhala v němčině, jak bylo v tehdejších měšťanských rodinách zvykem. Když jednou nebyli rodiče doma, zazpíval a zahrál dcerám k jejich velkému nadšení několik českých písní. Když později zjistil, že ani poněmčení rodiče tomu nebrání, začal je také učit češtině a česky s nimi konverzovat. Johanna se do něj později zamilovala; s jejich svatbou ale její rodiče nesouhlasili, protože si pro dceru přáli bohatšího nápadníka.\n\nV letech 1844-48 získal místo jako učitel na soukromé dívčí škole. Se souhlasem německého vedení nabádal žákyně ke čtení českých knih a cvičil je v přednesu českých básní.\n\nRoku 1848 založil Karel Slavoj Amerling c. k. vzornou školu Budeč. Mužák do ní vstoupil, ale zůstal tam jen rok. V roce 1849 nastoupil jako zatímní profesor kreslení a krasopisu na nově otvíranou českou státní vyšší reálku, jejímž ředitelem byl Josef Wenzig. Po pěti letech dostal definitivu a na této škole zůstal až do odchodu do důchodu (1883).\n\nZískáním stálého zaměstnání se mu podařilo přesvědčit Rottovy, aby svolili ke sňatku dcery Johanny. Vzali se 7. ledna 1852, jedním ze svědků byl historik Karel Vladislav Zap, účastnila se mimo jiné i Božena Němcová. Brzy je však postihla tragédie, zemřela jim dcerka. Mužák v důsledku toho přestal hrát na klavír a Johanna, aby se duševně zaměstnala, začala literárně tvořit. Jako pseudonym přijala název rodné obce manžela, kde často pobývala a kam umístila děj několika svých románů.\n\nOd roku 1863 rovněž několik let vyučoval krasopis a kreslení na vyšší dívčí škole. Pomáhal manželce s organizací Ženského výrobního spolku a vytvářel jeho učební osnovy. V roce 1867 se účastnil pařížské výstavy jako jeden ze zástupců rakouského školství; město i celou Francii si od té doby velmi oblíbil.\n\nMužák měl ještě dvě mladší sestry (rodiče se nakonec dočkali). Jedna zemřela v sedmnácti letech, druhá se provdala do Pasek za Jana Sluku, ale ovdověla. Mužák, který měl obdiv k venkovskému životu a práci rolníků, pak za ní zajížděl a hospodařil na jejím statku, a když byl v Praze, posílal náměty jejímu synovi.\n\n27. října 1883 odešel ze zdravotních důvodů do výslužby; podle názoru lékaře bylo jeho zdraví podlomeno špatnou výživou v mládí. Chodil pak na procházky, hovořil s dalšími seniory a navštěvoval redakci listu \"Vyšehrad\", který na jeho popud založil jeho žák Jan Klecanda. Účastnil se ještě Jubilejní zemské výstavy, obdivoval se Křižíkově fontáně, ale krátce poté vážně onemocněl. Zemřel „vysílením“ 8. února 1892 v Praze.\n\nKarolina Světlá a Petr Mužák prožili mnoho let ve šťastném manželství. Známou výjimkou byla záležitost z počátku 60. let, kdy se na veřejnost dostaly informace o tajné korespondenci a schůzkách Světlé s Janem Nerudou. Neruda měl v té době známost s Annou Holinovou a zdálo se, že není příliš úspěšný literárně ani společensky. Světlá, v jejíchž povídkách a románech ženy často napravují muže, se jej v souladu se svou filosofií snažila přivést na správnou cestu. V dopisech Nerudu vyzývala, aby se nepoddával zklamání z neúspěchů, dbal o zevnějšek, nenadělal dluhy a nedostal se kvůli nim do vězení a staral se o Holinovou. Sestře Podlipské si pak stěžovala, že si Neruda podle ní ničí ducha, zdraví a čest; Světlá by ho ráda zušlechtila, pomohla mu přemoci lenost a vrátila ho k práci. Informace o těchto kontaktech vyšly na povrch zhruba r. 1863. Holinová opustila Nerudu, protože získala dojem, že ji používá jen pro odlákání pozornosti od Světlé; Petr Mužák zase vykázal Nerudu z domu a přísně zakázal své manželce se s ním stýkat. Záležitost zavdala příčinu ke spekulacím o možném milostném poměru Nerudy a Světlé i o nezřízeném životě Nerudy, které se dostaly i do literárně-historických studií. Podle Alberta Pražáka byly však tyto spekulace přehnané – Neruda se podle dostupných informací vždy choval zodpovědně, počátkem 60. let byl právě na začátku svého literárně nejplodnějšího období a starosti K. Světlé souvisely jak s její snahou vrátit někomu pomoc, kterou jí předtím poskytla sestra Sofie, tak i s Nerudovou protestní pózou, kterou mylně interpretovala jako počátek úpadku.\n\nMužák byl mezi svými současníky známý jako vynikající pedagog a nadšený vlastenec. Byl přísný, důsledný, až pedanticky miloval pořádek. Trval na tom, aby žáci používali správné nástroje. (např. »Řádný kreslíř má ostrý nůž v pravé kapse u vesty.« [Používal se na ostření tužek; ořezávátko ještě nebylo vynalezeno.])\n\nPoutavé byly i jeho výklady. Občas satiricky zesměšňoval některé národní nectnosti (říkal tomu „savoir vivre“, umění žít). Nesnášel lež a nezdvořilost, pěstoval u žáků smysl pro krásu. Miloval svůj předmět a když bylo třeba, trávil mnoho času přípravou. Někdy strávil i několik hodin, aby namíchal určitý barevný tón, který viděl na uměleckém díle nebo na látce.\n\nZa své pedagogické výsledky byl opakovaně chválen nadřízenými a jeho žáci na něj s vděčností vzpomínali.\n\nSmysl pro pořádek, ale také vlasteneckou snahu o prospěch národa, projevoval i v soukromém životě. Radoval se z českých podnikatelských úspěchů, káral ale majitele obchodů, kteří se o svůj podnik dobře nestarali. Vždy nakupoval u českých obchodníků a kritizoval ty, kdo svými nákupy podporoval cizí firmy. Tvrdil rovněž, že je potřeba pomáhat začínajícím podnikatelům, a sám se tím řídil. Uvažoval rovněž o založení novin pro české sedláky, kteří do té doby příliš nečetli. Toto přání mu svým časopisem \"Vyšehrad\" splnil žák Jan Klecanda. Zastával názor, že by úspěšní podnikatelé měli odvádět „národní daň“, a sám finančně podporoval Ústřední matici školskou.\n\nŘadu let si vedl zápisník s „hesly“, kam si zapisoval různé nápady. Z nich je zřejmé, že především nesnášel zahálku, nepořádek, dluhy a plýtvání penězi. Neměl ale ani rád taneční a jiné zábavy a káral svého synovce a neteř, když na ně chodili.\n\nSvé manželce Karolině Světlé zakázal, aby o něm psala. Memoáry nakonec napsala až po jeho smrti, kdy si už některé starší události tak dobře nepamatovala. Kratší vzpomínky na Mužáka zveřejnili jeho žáci (např. již zmíněný Jan Klecanda, ale také např. František Xaver Svoboda, Adolf Heyduk a Josef Chaloupecký), rozsáhlé pak příbuzná Anežka Čermáková-Sluková.\n\nMužák zejména v počátcích své učitelské dráhy publikoval učebnice a další odborné texty na téma krasopisu a kreslení, které tehdy nebyly běžně dostupné. Knižně vyšly tyto jeho práce:\n\nPřispíval rovněž do časopisů a do Riegrova Slovníku naučného (pod značkou Mž.). Roku 1881 spolupracoval s profesorem Studničkou, který vydával časopis \"Český kreslič\".\n\n"}
{"id": "990168", "url": "https://cs.wikipedia.org/wiki?curid=990168", "title": "Dočasný chrup", "text": "Dočasný chrup\n\nDočasný chrup, také označovaný jako mléčné zuby, dětské zuby, nebo obecně první zuby, je první sadou zubů v růstovém vývoji člověka a dalších difyodontních savců. Vyvíjí se během embryonálního stadia vývoje a prořezává se – tedy začíná být vidět v ústech – během kojeneckého věku. Většinou postupně vypadá a je nahrazen stálým chrupem, ale pokud stálý chrup chybí, může dočasný chrup zůstat funkční po mnoho let.\n\nDočasné zuby se začínají formovat během embryonální fáze těhotenství. Vývoj dočasných zubů začíná v šestém týdnu vývoje zubní ploténkou. Tento proces začíná ve střední čáře a rozšiřuje se do zadní oblasti. Když embryo dosáhne věku osmi týdnů, nachází se již na horním a dolním oblouku po deseti pupenech, ze kterých se později stanou dočasné zuby. Tyto zuby pokračují v růstu, dokud se neprořežou v ústech. V dočasném chrupu se nachází celkem dvacet zubů: pět na kvadrant a deset na jeden zubní oblouk. Prořezávání neboli erupce těchto zubů začíná ve věku šesti měsíců a pokračuje během období dočasného chrupu až do věku 25-36 měsíců. Jako první se obvykle v ústech objeví dolní střední řezáky a jako poslední horní druhé stoličky.\n\nDočasný chrup se skládá ze středního řezáku, postranního řezáku, špičáku, první stoličky a druhé stoličky, po jednom v každém kvadrantu, takže každý tento zub se nachází v ústech celkem čtyřikrát. Všechny dočasné zuby jsou postupně nahrazeny svými protějšky ze stálého chrupu, s výjimkou první a druhé stoličky, které jsou nahrazeny třenovými zuby. V tzv. univerzálním systému označování zubů, používaném v USA, se dočasné zuby označují velkými písmeny \"A\" až \"T\". Výměna dočasných zubů začíná kolem šestého roku věku, kdy se v ústech začínají objevovat stálé zuby a nastává období smíšeného chrupu. Prořezávající se stálé zuby vyvolávají resorpci kořenů, při které stálé zuby tlačí na kořeny dočasných zubů, ty jsou rozpouštěny odontoklasty (a okolní alveolární kost osteoklasty), a nakonec vstřebávány tvořícími se stálými zuby. Proces vypadávání dočasných zubů a jejich nahrazení stálými zuby se nazývá exfoliace a může trvat od šesti do třinácti let věku. Ve dvanácti letech už má dítě obvykle pouze stálé zuby.\n\nVěk prořezávání dočasných zubů:\n\nDočasné zuby jsou odborníky i výzkumnými pracovníky v oboru stomatologie považovány za nezbytné pro vývoj ústní dutiny. Dočasné zuby se vyvíjejí ze stejných zubních zárodků jako zuby stálé a vytvářejí dráhy pro prořezávání stálých zubů. Také čelistní svaly a čelistní kosti potřebují pro své formování dočasné zuby, aby dokázaly udržet správné rozestupy pro stálé zuby. Kořeny dočasných zubů vytvářejí otvory pro prořezání stálých zubů. Dočasné zuby jsou také nutné pro správný vývoj řeči a žvýkání potravy.\n\nV téměř všech evropských jazycích se dočasným zubům říká „mléčné zuby“. Ve Spojených státech je běžný termín „dětské zuby“. V některých asijských zemích se jim také říká „padavé zuby“, protože dětem nakonec vypadnou.\n\nRůzné kultury mají různé zvyky vztahující se ke ztrátě dočasných zubů. V anglicky mluvících zemích je oblíbenou fiktivní postavou zoubková víla, která odměňuje děti za to, že jim vypadne mléčný zoubek. Děti obvykle schovávají zoubek pod polštář, když jdou v noci spát. Když usnou, má si pro zoubek přijít víla a vyměnit ho za penízek nebo malý dárek. Na některých místech v Austrálii, Švédsku a Norsku dávají děti zoubek do sklenice s vodou. Podobná tradice, která přežila dodnes na Islandu, byla i ve středověké Skandinávii – tzv. \"tannfé\" ('zoubkové peníze'), což je dárek pro dítě za to, že si vytrhne první zub.\n\nJiné tradice se týkají myší nebo jiných hlodavců kvůli jejich ostrým, neustále dorůstající zubům. V pohádce Domýšlivá myška se objevuje postava Ratoncito neboli Ratón Pérez (Myš Pérez), kterou využila i firma Colgate pro propagaci svých zubních past ve Venezuele a ve Španělsku. V Itálii zoubkovou vílu (\"Fatina\") také často nahrazuje malá myška (\"topino\"). Ve Francii a ve francouzsky mluvících částech Belgie se tato postava nazývá \"la petite souris\" (\"malá myška\"). Ze skotských nížin pochází tradice podobná myší víle: bílá krysí víla, která za mince kupuje zoubky.\n\nNěkolik tradic se týká házení vypadlých zubů. V Turecku, Kypru, Mexiku a Řecku děti tradičně hází své vypadlé „mléčné zuby“ na střechu svého domu a přitom si přejí přání. Podobně je tomu i v některých asijských zemích, jako jsou například Indie, Korea, Nepál, Filipíny a Vietnam. Když tam dítěti vypadne zub, je obvyklým zvykem hodit ho na střechu, pokud vypadl z dolní čelisti, nebo pod podlahu, pokud vypadl z horní čelisti. Přitom dítě volá přání, aby mu vypadlý zub nahradil myší zoubek. Tato tradice je založena na tom, že myším zuby dorůstají po celý jejich život, což je jedna z charakteristik všech hlodavců.\n\nV Japonsku má být podle jiné varianty tradice vypadlý horní zub hozen přímo dolů na zem a dolní zub vyhozen přímo nahoru do vzduchu, aby nový zub narostl rovně. V některých částech Číny dodržují podobnou tradici, kdy házejí zuby z dolní čelisti na střechu a zuby z horní čelisti zahrabávají pod zem, což symbolizuje žádost, aby stálé zuby vyrostly rychleji a správným směrem.\n\nNa Srí Lance je zvykem házet mléčný zub na střechu nebo na strom, když je poblíž veverka (\"Funambulus palmarum\"). Dítě pak říká veverce, aby si vzala starý zub a za to mu přinesla nový.\n\nV Pákistánu děti zahrabávají své zuby na střeše nebo na zahradě a doufají, že jim to přinese nového sourozence.\n\nV některých částech Indie malé děti nabízí své vypadlé mléčné zuby slunci a někdy je přitom balí do malých bavlněných kousků látky.\n\nTradice házení mléčných zubů do nebe slunci nebo Alláhovi a prosba, aby je nahradil lepší zub, je běžná v zemích Středního východu (včetně Iráku, Jordánska, Egypta a Súdánu). Tato tradice může vycházet z předislámských obětí a je nepochybně datována minimálně od 13. století, kdy se o ní zmiňuje Izz bin Hibat Allah Al Hadid.\n\nV předmoderní Británii se vypadlé zuby obvykle ničily spálením. Důvodem byly částečně náboženské obavy spojené s posledním soudem a částečně strach z toho, co by se mohlo stát, kdyby zub našlo nějaké zvíře. Někdy se také jako modlitba říkal verš:\n<poem style=\"margin-left:2em\">\nStarý zub, nový zub,\nProsím Bože, dej mi nový zub.\n</poem>\n"}
{"id": "990169", "url": "https://cs.wikipedia.org/wiki?curid=990169", "title": "Mistrovství světa v judu 1985 – muži – lehká váha (-71kg)", "text": "Mistrovství světa v judu 1985 – muži – lehká váha (-71kg)\n\nZápasy v judu na XIII. mistrovství světa v kategorii lehkých vah mužů proběhly v Soulu, 28. září 1985.\n\nDo oprav se dostali judisté, kteří během turnaje prohráli svůj zápas s jedním ze dvou finalistů.\n"}
{"id": "990172", "url": "https://cs.wikipedia.org/wiki?curid=990172", "title": "Benjamin Raich", "text": "Benjamin Raich\n\nBenjamin Raich (* 28. února 1978 Arzl im Pitztal, Rakousko) je rakouský alpský lyžař, který ve světovém poháru závodil devatenáct sezón mezi lety 1996–2015. Během profesionální kariéry představoval univerzálního lyžaře, jenž startoval v točivých i rychlostních disciplínách. Stal se dvojnásobným olympijským vítězem na Turínské olympiádě 2006 a trojnásobným mistrem světa ze šampionátů v Bormiu 2005 a Åre 2007.\n\nCelkově vybojoval 14 medailí z olympijských her a mistrovství světa. Ve světovém poháru vyhrál 36 závodů – ve všech disciplínách vyjma sjezdu, což k roku 2015 historicky představovalo šestou příčku a první mezi aktivními lyžaři. Na startu se objevil 441krát a do desátého místa se umístil 227krát. Prvním vítězným závodem se 7. ledna 1999 stal stalom v rakouském Schladmingu. Naposledy pak triumfoval 25. února 2012 ve švýcarské Crans Montaně, když nenašel přemožitele v super obřím slalomu.\n\nV roce 2006 dosáhl na velký křišťálový glóbus (vítězství v celkové klasifikaci) a pětkrát skončil druhý. Nad hlavu zdvihl také osm malých křišťálových glóbů pro sezónního šampiona jednotlivých disciplín, když třikrát ovládl slalom, třikrát kombinaci a dvakrát obří slalom. Na základě dosažených výsledků byl řazen k nejlepším lyžařům světového poháru. Aktivní kariéru ukončil 10. září 2015, kdy už necítil motivaci pokořovat další rekordy.\n\nV roce 2006 vyhrál rakouskou anketu Sportovec roku. Sestra Carina Raichová je bývalská alpská lyžařka a účastnice ZOH 2002 v Salt Lake City. Jeho manželkou je lyžařská mistryně světa Marlies Schildová.\n\n\n"}
{"id": "990173", "url": "https://cs.wikipedia.org/wiki?curid=990173", "title": "Křivák (film, 1961)", "text": "Křivák (film, 1961)\n\nKřivák, v anglickém originále \"One-Eyed Jacks\" je americký filmový western z roku 1961. Původně jej měl režírovat Stanley Kubrick, ale nakonec se toho ujal Marlon Brando a film se tak stal jediným filmem, který tento herec režíroval. Brando zde rovněž hraje hlavní roli, postavu jménem Rio, která přijíždí do města za účelem pomsty bývalému příteli Dadovi (Karl Malden). Ten spolu s ním vyloupil banku, ale s penězi utekl a Rio nedostal nic.\n\n"}
{"id": "990175", "url": "https://cs.wikipedia.org/wiki?curid=990175", "title": "Mario Matt", "text": "Mario Matt\n\nMario Matt (* 9. dubna 1979, Flirsch, Rakousko) je bývalý rakouský lyžař, olympijský vítěz ve slalomu na ZOH v Soči v roce 2014 a trojnásobný mistr světa.\n\nSvé první závody ve Světovém poháru vyhrál 23. ledna 2000, celkově jich vyhrál 12. Specializoval se zejména na točivé disciplíny.\n\nOlympijské medaile získali i jeho mladší bratři. Andreas Matt byl druhý ve skikrosu na ZOH 2010 ve Vancouveru a Michael Matt má bronz ze slalomu na ZOH 2018 v Pchjongčchangu. \n"}
{"id": "990178", "url": "https://cs.wikipedia.org/wiki?curid=990178", "title": "Thomas Stangassinger", "text": "Thomas Stangassinger\n\nThomas Stangassinger (* 15. září 1965, Hallein, Rakousko) je bývalý rakouský reprezentant v lyžování, olympijský vítěz ve slalomu na ZOH v Lillehammeru v roce 1994.\n\nDesetkrát zvítězil v závodech Světového poháru, dvakrát stál na stupních vítězů v závodech mistrovství světa.\n\n"}
{"id": "990181", "url": "https://cs.wikipedia.org/wiki?curid=990181", "title": "Mistrovství světa v judu 1985 – muži – polostřední váha (-78kg)", "text": "Mistrovství světa v judu 1985 – muži – polostřední váha (-78kg)\n\nZápasy v judu na XIII. mistrovství světa v kategorii polostředních vah mužů proběhly v Soulu, 27. září 1985.\n\nDo oprav se dostali judisté, kteří během turnaje prohráli svůj zápas s jedním ze dvou finalistů.\n"}
{"id": "990182", "url": "https://cs.wikipedia.org/wiki?curid=990182", "title": "Television (album, Television)", "text": "Television (album, Television)\n\nTelevision je třetí studiové album americké rockové skupiny Television, vydané v roce 1992 u vydavatelství Capitol Records. Jde o první album skupiny Television od roku 1978, kdy vyšlo \"Adventure\" a jejich vůbec poslední studiové album. K písni „Call Mr. Lee“ z tohoto alba byl natočen videoklip.\n\nAutorem všech skladeb je Tom Verlaine.\n"}
{"id": "990183", "url": "https://cs.wikipedia.org/wiki?curid=990183", "title": "2012 VP113", "text": "2012 VP113\n\n2012 VP je transneptunické těleso z odděleného disku sluneční soustavy, jehož objev byl ohlášen 26. března 2014. Jeho absolutní magnituda (H) je 4,0, což může značit, že se jedná o trpasličí planetu. Předpokládá se, že dosahuje poloviční velikosti Sedny a podobné velikosti, jako má Huya (přibližně 450 km v průměru).\n\nTěleso 2012 VP bylo poprvé pozorováno 5. listopadu 2012 čtyřmetrovým dalekohledem Víctor M. Blanco na Cerro Tololo Inter-American Observatory.\n\nOběžná dráha tělesa měla v době objevu největší známé perihélium ze všech objektů se sluneční soustavě, 80 AU, kterého těleso 2012 VP dosáhlo kolem roku 1979. Afélium se nachází ve vzdálenosti přibližně 450 AU od Slunce, oběžná doba činí přibližně 4300 let. Jedná se zřejmě o jeden z objektů z předpokládaného Oortova oblaku.\n"}
{"id": "990184", "url": "https://cs.wikipedia.org/wiki?curid=990184", "title": "Jarní aspekt", "text": "Jarní aspekt\n\nJarním aspekt je období jara, kdy vykvétá porost světlomilných rostlin, před tím než vyraší listy stromů a keřů. Aspekt přichází po zimním období v době, kdy je v přírodě dostatek tepla, světla a vlhkosti pro jarní kvetoucí rostliny. Mezi nejznámější kvetoucí rostliny tohoto období patří bledule jarní, sněženka podsněžník, orsej jarní, křivatec žlutý, ptačinec velkokvětý, plicník lékařský, violka lesní, dymnivka dutá, prvosenka vyšší a sasanka hajní.\n\n"}
{"id": "990185", "url": "https://cs.wikipedia.org/wiki?curid=990185", "title": "Dominique Gisinová", "text": "Dominique Gisinová\n\nDominique Gisinová, nepřechýleně Dominique Gisin (* 4. června 1985 Visp) je švýcarská závodnice v alpském lyžování, olympijská vítězka ve sjezdu na ZOH v Soči v roce 2014, když se o zlatou medaili dělila se Slovinkou Tinou Mazeovou, která dojela v identickém čase. Poprvé v historii zimních olympijských her tak pořadatelé v ženském sjezdu udělili dvě zlaté medaile.\n\nPrvní závod ve Světovém poháru vyhrála 18. ledna 2009. Do konce sezóny 2014 v nich zvítězila celkem třikrát. Specializuje se zejména na klouzavé disciplíny, sjezd a super-G.\n"}
{"id": "990187", "url": "https://cs.wikipedia.org/wiki?curid=990187", "title": "Kate O'Mara", "text": "Kate O'Mara\n\nKate O'Mara, rodným jménem Frances Meredith Carroll (10. srpna 1939 – 30. března 2014) byla anglická televizní, filmová a divadelní herečka. Její pravděpodobně největší rolí byla Caress Morell v seriálu \"Dynastie\" z osmdesátých let. Rovněž hrála v dalších seriálech (například \"Pán času\", 1977) i filmech, jako například \"Great Catherine\" z roku 1968. Její mladší sestra Belinda Carroll byla rovněž herečka. Zemřela po krátké nemoci ve věku čtyřiasedmdesáti let.\n"}
{"id": "990188", "url": "https://cs.wikipedia.org/wiki?curid=990188", "title": "Seznam kulturních památek v Dobřívě", "text": "Seznam kulturních památek v Dobřívě\n\n"}
{"id": "990190", "url": "https://cs.wikipedia.org/wiki?curid=990190", "title": "Seznam kulturních památek v Mirošově (okres Rokycany)", "text": "Seznam kulturních památek v Mirošově (okres Rokycany)\n\n"}
{"id": "990191", "url": "https://cs.wikipedia.org/wiki?curid=990191", "title": "Seznam kulturních památek v Radnicích (okres Rokycany)", "text": "Seznam kulturních památek v Radnicích (okres Rokycany)\n\n"}
{"id": "990192", "url": "https://cs.wikipedia.org/wiki?curid=990192", "title": "Seznam kulturních památek ve Strašicích (okres Rokycany)", "text": "Seznam kulturních památek ve Strašicích (okres Rokycany)\n\n"}
{"id": "990193", "url": "https://cs.wikipedia.org/wiki?curid=990193", "title": "Seznam kulturních památek ve Zbirohu", "text": "Seznam kulturních památek ve Zbirohu\n\n"}
{"id": "990194", "url": "https://cs.wikipedia.org/wiki?curid=990194", "title": "Březen 2014", "text": "Březen 2014\n\n"}
{"id": "990195", "url": "https://cs.wikipedia.org/wiki?curid=990195", "title": "Výsledky českých fotbalových klubů v evropských pohárech", "text": "Výsledky českých fotbalových klubů v evropských pohárech\n\nNejvyšší evropskou fotbalovou organizací je Unie evropských fotbalových asociací (UEFA), která pod svou hlavičkou pořádá mezinárodní soutěže klubů. Protože je Fotbalová asociace České republiky členskou zemí UEFA, mají české kluby právo startu v jejích soutěžích na základě splněných kritérií. V současnosti se jedná o Ligu mistrů UEFA (dříve známou jako Pohár mistrů evropských zemí) a Evropskou ligu UEFA (dříve známou jako Pohár UEFA). Mezi neexistující soutěže patří Pohár vítězů pohárů a Veletržní pohár.\n\nČeské fotbalové kluby se evropských pohárových soutěží účastní od roku 1957.\n\n"}
{"id": "990196", "url": "https://cs.wikipedia.org/wiki?curid=990196", "title": "Mistrovství světa v judu 1985 – muži – těžká váha (+95kg)", "text": "Mistrovství světa v judu 1985 – muži – těžká váha (+95kg)\n\nZápasy v judu na XIII. mistrovství světa v kategorii těžkých vah mužů proběhly v Soulu, 26. září 1985.\n\nDo oprav se dostali judisté, kteří během turnaje prohráli svůj zápas s jedním ze dvou finalistů.\n"}
{"id": "990199", "url": "https://cs.wikipedia.org/wiki?curid=990199", "title": "Mercédès Jellinek", "text": "Mercédès Jellinek\n\nMercédès Adrienne Manuela Ramona Jellinek (16. září, 1889, Vídeň – 23. února 1929, Vídeň) byla dcera rakouského podnikatele Emila Jellineka a jeho ženy Rachel Goggmann Cenrobert. Je to dívka, jejíž jméno nesou automobily značky Mercedes-Benz. Prvním modelem, který po ní byl na přání jejího otce pojmenován, byl v roce 1901 zcela nový model Mercedes 35 hp, který znamenal významný pokrok ve vývoji automobilů.\n\nV roce 1909 se Mercedes v Nice provdala za barona von Schlossera. Měli spolu dvě děti – Elfriede (* 1912) a Hanse-Petera (* 1916). Rodina žila ve Vídni až do první světové války, která ji přivedla na mizinu, takže Mercedes v jejím závěru prosila na ulici o jídlo. \n\nO něco později svého muže i děti opustila a provdala se znovu, tentokrát za barona Rudolfa von Weigla, což byl talentovaný, ale chudý sochař. \n\nZemřela ve Vídni v roce 1929, příčinou její smrti ve 39 letech byl kostní nádor. Její ostatky byly uloženy do rodinné hrobky, v níž byl pohřben i její dědeček – vrchní rabín Vídně Adolf Jellinek.\n\n"}
{"id": "990200", "url": "https://cs.wikipedia.org/wiki?curid=990200", "title": "Molotovův košík s chlebem", "text": "Molotovův košík s chlebem\n\nRRAB-3, známější pod přezdívkou Molotovův košík s chlebem (; – \"rotačně-rozsévačná letecká bomba\"), byla sovětská letecká kazetová puma, která kombinovala vysoce výbušnou nálož s mnoha menšími zápalnými náložemi. Byla použita proti finským městům během zimní války v letech 1939–1940. Bomba se skládala z válce 2,25 m dlouhého a 0,9 m v průměru.\n\nRoku 1939 sovětský ministr zahraničí Vjačeslav Molotov prohlásil, že Sovětský svaz neshazuje bomby na Finsko, ale pouze shazuje letecky potraviny hladovějícím Finům. Finové, kteří nehladověli, brzo přejmenovali sovětské RRAB-3 kazetové bomby na „Molotovovy košíky s chlebem“. Improvizované zápalné zbraně, které pak použili proti sovětským tankům, pojmenovali na oplátku „Molotovovy koktejly“ jako „vhodný nápoj k jídlu“.\n\nSověti měli několik verzí: RRAB-1, RRAB-2, RRAB-3, s kapacitami na 1000, 500 a 250 kg. Každý typ mohl být opatřen různými druhy submunice, včetně vysoce výbušné, zápalné a chemické.\n"}
{"id": "990202", "url": "https://cs.wikipedia.org/wiki?curid=990202", "title": "Fresne-Léguillon", "text": "Fresne-Léguillon\n\nFresne-Léguillon je francouzská obec v departementu Oise v regionu Hauts-de-France. V roce 2011 zde žilo 469 obyvatel.\n\n\"Počet obyvatel\" \n\n"}
{"id": "990204", "url": "https://cs.wikipedia.org/wiki?curid=990204", "title": "BLU-97/B", "text": "BLU-97/B\n\nBLU-97/B je submunice používaná v několika typech kazetových pum. Používá je např. americká armáda. Nálože obsažené v těchto bombách mají na svoje oběti kombinované trhavé a zápalné efekty. Je velmi efektivní a používaná především na zabíjení lidí, ničení materiálu a proti pancéři.\n\nV roce 2003 humanitární skupiny hlasitě upozorňovaly na fakt, že bomby BLC-97/B měly stejnou barvu a vzhled jako příděly jídla, které dostávaly děti v Afghánistánu. Ačkoliv příděly jsou obdélníkového tvaru a bomby válcovitého, obojí shazují americká letadla a obojí mají stejnou žlutou barvu, podle které je lze snadno nalézt. Spojené státy odpověděly na protesty změnou barvy budoucích balíčků s přídělem potravin a varováním obyvatel veřejnými hlášeními a letáčky. Dle oficiálního stanoviska Pentagonu také nebyly bomby shazovány do stejných míst jako jídlo. „I přes podobnost barev, je velmi velmi nepravděpodobné, že by člověk vzal do rukou kazetovou bombu a myslel si, že je to jídlo“, řekl kontradmirál Craig Quigley, přidělený tajemník obrany pro veřejnost. Podle humanitárních organizací však nebezpečí hrozí především dětem, které neumí číst nebo neumějí anglicky.\n"}
{"id": "990206", "url": "https://cs.wikipedia.org/wiki?curid=990206", "title": "Výsadková loď typu 071", "text": "Výsadková loď typu 071\n\nVýsadková loď typu 071 (jinak též třída Jü-čao) je třída plavidel kategorie Amphibious Transport Dock námořnictva Čínské lidové republiky. Do poloviny roku 2019 bylo do služby přijato šest jednotek této třídy a dvě další byly ve stavbě. Zahraničním uživatelem třídy bude Thajsko.\n\nCelou třídu staví loděnice Hudong-Zhonghua Shipbuilding v Šanghaji. Do roku 2019 bylo pro čínské námořnictvo rozestavěno celkem osm jednotek této třídy.\n\nDne 7. září 2019 byl podepsán kontrakt na stavbu jednoho plavidla exportní verze typ 071E pro Thajsko. Jeho stavbu zajistí loděnice China Shipbuilding Industry Corporation (CSIC). Toto plavidlo je dosud největší válečnou lodí, kterou se čínským loděnicím podařilo exportovat.\n\nJednotky typu 071:\n\nPlavidlo unese odhadem 500–800 vojáků a údajně až 65 obojživelných obrněných vozidel. K jejich dopravě na břeh slouží až šest vrtulníků Z-8 a čtyři výsadková vznášedla typu 726 (v kódu NATO třída Yuyi). Vrtulníky operují z přistávací plochy na zádi plavidla, kde se nachází dva přistávací body. Loď je vybavena palubním hangárem. Výzbroj tvoří jeden 76mm kanón AK-176 a čtyři 30mm kanónové komplety AK-630, které doplňují kulomety a vrhače klamných cílů. Pohonný systém je koncepce CODAD. Tvoří ho čtyři diesely SEMT Pielstick 16 PC2.6 V400 roztáčející dvojici lodních šroubů.\n"}
{"id": "990207", "url": "https://cs.wikipedia.org/wiki?curid=990207", "title": "Mistrovství světa v judu 1985 – muži – bez rozdílu vah", "text": "Mistrovství světa v judu 1985 – muži – bez rozdílu vah\n\nZápasy v judu na XIII. mistrovství světa v kategorii bez rozdílu vah proběhly v Soulu, 29. září 1985.\n\nDo oprav se dostali judisté, kteří během turnaje prohráli svůj zápas s jedním ze dvou finalistů.\n"}
{"id": "990208", "url": "https://cs.wikipedia.org/wiki?curid=990208", "title": "Mistrovství Evropy ve volejbale mužů 1975", "text": "Mistrovství Evropy ve volejbale mužů 1975\n\n9. mistrovství Evropy ve volejbale mužů se konalo ve dnech 18. – 25. října v Jugoslávii.\n\nTurnaje se zúčastnilo 12 týmů, rozdělených do tří čtyřčlenných skupin. První dvě družstva postoupila do finálové skupiny, týmy na třetím a čtvrtém místě hráli ve skupině o sedmé až dvanácté místo. Mistrem Evropy se stali volejbalisté Sovětského svazu.\n\n"}
{"id": "990209", "url": "https://cs.wikipedia.org/wiki?curid=990209", "title": "Vallée de Mai", "text": "Vallée de Mai\n\nVallée de Mai (volný český překlad \"Květnové údolí\") je název jedné ze seychelských památek přírodního dědictví UNESCO. Nachází se v centrální části národního parku Praslin na stejnojmenném ostrově zhruba 45 km severovýchodně od hlavního města Victoria. Přírodní rezervace Vallée de Mai se rozprostírá na ploše 20 ha, což z ní dělá nejmenší lokalitu světového přírodního dědictví UNESCO. Pro toto chráněné území je charakteristický výskyt endemické palmy lodoicea seychelská, která má největší semeno ze všech rostlin na světě. Z dalších endemických rostlinných druhů zde rostou např. pandány \"Pandanus hornei\" a \"Pandanus sechellarum\", dilénie \"Dillenia ferruginea\" a druh \"Northia hornei\" (syn. \"N. seychellana\") z čeledi zapotovité. Ze zástupců fauny zde žije např. papoušek vaza malý (\"Coracopsis nigra barklyi\"), bulbulčík seychelský (\"Hypsipetes crassirostris\"), holub bradavičnatý (\"Alectroenas pulcherrima\"), kaloň seychelský (\"Pteropus seychellensis\") nebo netopýr seychelský (\"Coleura seychellensis\").\n"}
{"id": "990210", "url": "https://cs.wikipedia.org/wiki?curid=990210", "title": "Edgar Wright", "text": "Edgar Wright\n\nEdgar Wright (* 18. dubna 1974, Poole, Dorset, Anglie) je anglický televizní a filmový režisér, scenárista, producent a herec.\n\nSvůj celovečerní filmový debut započal nízkorozpočtovým a nezávislým filmem \"Fistful of Fingers\", který natočil v roce 1994. K jeho dalším filmům patří \"Soumrak mrtvých\" (2004), \"Jednotka příliš rychlého nasazení\" (2007), \"Scott Pilgrim proti zbytku světa\" (2010), \"U Konce světa\" (2013) a taky snímek \"Baby Driver\" (2017). Je spoluautorem scénáře animovaného snímku Stevena Spielberga \"Tintinova dobrodružství\"a superhrdinského filmu \"Ant-Man\".\n"}
{"id": "990213", "url": "https://cs.wikipedia.org/wiki?curid=990213", "title": "Silnice II/236", "text": "Silnice II/236\n\nSilnice II/236 je silnice II. třídy v trase: Zdice (odpojení od silnice II/605) – Černín – Svatá – Karlov – Roztoky (napojení na silnici II/201) – Křivoklát – Písky (odpojení od silnice II/201) – Požáry – Lány – Slovanka – podjezd pod dálnicí D6 – Kačice – Smečno – napojení na silnici II/118 (u odbočky na Kvíc).\n\nNa okraji Lán se na ní napojuje silnice II/116. Ve Slovance se kříží se silnicí II/606.\n\nU odbočky k osadě Brejl vede přes Klíčavu, u Slovanky přes Tuchlovický potok, u Kačice přes Loděnici a v Roztokách přes Berounku.\n"}
{"id": "990215", "url": "https://cs.wikipedia.org/wiki?curid=990215", "title": "Londýnský gangster", "text": "Londýnský gangster\n\nLondýnský gangster, v anglickém originále \"London Boulevard\" je britský filmový thriller. Jeho režisérem byl William Monahan a inspirován byl stejnojmenným románem Kenem Bruenem. Hlavní roli Harryho Mitchela, který se na začátku filmu vrátil z vězení, hraje Colin Farrell. Dále ve filmu hrají například Keira Knightley, David Thewlis, Anna Friel a Ben Chaplin.\n\n"}
{"id": "990218", "url": "https://cs.wikipedia.org/wiki?curid=990218", "title": "Timoteus Pokora", "text": "Timoteus Pokora\n\nTimoteus Pokora (26. června 1928 Brno – 11. července 1985 Praha) byl český sinolog, dlouholetý vědecký pracovník Orientálního ústavu ČSAV, překladatel z čínštiny a odborník na dějiny a filozofii dynastie Chan.\n\nTimoteus Pokora se narodil v Brně 26. června 1928 finančnímu úředníku Pavlu Pokorovi a jeho manželce Vlastimile Pokorové, rozené Kyprové. V letech 1938–1946 se učil na reálném gymnáziu v Kroměříži, poté (od roku 1946) studoval práva na Karlově univerzitě. Současně navštěvoval filozofické a filologické přednášky na filozofické fakultě. \n\nPo dokončení práv (1950) studoval sinologii u profesora Jaroslava Průška se zaměřením na starší čínskou historii. Ještě před dokončením studia byl roku 1954 přijat do Orientálního ústavu ČSAV, zde se roku 1963 stal vedoucím oddělení východní Asie. Stal se uznávaným odborníkem na dějiny a filozofii starověké Číny, zejména na období dynastie Chan (206 př. n. l.–28 n.l.). V letech 1965–1966 přednášel v Heidelbergu, v letech 1969–1970 na Michiganské univerzitě v Ann Arboru.\n\nJeho politické postoje v letech 1968–1969 mu roku 1973 vynesly nucený odchod z Orientálního ústavu, poté se živil tlumočením a překládáním. Nadále publikoval zejména v zahraničí, v Československu většinou pod jmény přátel. Zemřel 11. července 1985 v Praze.\n\nSvé bohaté znalosti Timoteus Pokora zúročil v řadě studií a článků, věnoval se především chanským filozofům, mezi jinými Wang Čchungovi (1. století) a Chuan Tchanovi (asi 43 př. n. l. – 28 n. l.). Přeložil též několik kapitol ze S’-ma Čchienových \"Zápisků historika\", část z jeho nepublikovaných překladů Olga Lomová pojata do \"Knihy vrchních písařů. Výbor z díla čínského historika\", překladu zhruba čtvrtiny \"Zápisků\" vydaného roku 2012. \n\n\n\n\n"}
{"id": "990219", "url": "https://cs.wikipedia.org/wiki?curid=990219", "title": "Řez hrušní", "text": "Řez hrušní\n\nŘez hrušní je způsob úpravy dřevin druhu hrušeň obecná. Je odlišný od řezu některých jiných ovocných druhů. Prořezávání spočívá v odstranění nadbytečných nebo nežádoucích větví ze stromů a rostlin a je jednou z důležitých operací při údržbě sadu hrušní. Bez ohledu na význam prořezávání, je výrazný rozdíl v názorech mezi ovocnáři na řez hrušní jako takový a způsob jeho provedení ba dokonce na to zda je opravdu nezbytný a má být prováděn. Je rovněž pravda, že pro vybarvení není tak důležité u hrušní na rozdíl od některých odrůd jabloní, aby byla prořezávána hrušeň pro přijímání slunečního světla.\nBez ohledu na tyto skutečnosti by nemělo být řečeno je méně důležité prořezávat hrušeň, než řezat jabloně. Stromy odrůd , jako je Anjou vyžadují poměrně silný řez, a to zejména v prvních letech po zahájení plodnosti. Stromy odrůd , jako Winter Nelis a Boscova lahvice je obtížné prořezávat během jejich počátečního růstu, protože rostou velmi křivé a nepravidelně. \n\nProřezávání snižuje asimilační plochu. V některých případech, například při výsadbě, je nutné snížit asimilační plochu, protože kořeny byly omezeny a tím se snižuje schopnost stromu přijímat vodu z půdy. Pokud je ponechána plná asimilační plocha, je zde nebezpečí, že odpařování může být tak velké, jak oslabí podstatně strom, nebo dokonce způsobí jeho úhyn během suchého léta. Prořezávání snižující asimilační plochu může být také nutné případě starých stromů, jejichž koruny se staly velmi velkými, v případě slabých stromů, v případě stromů rostoucích v půdě, kde kořeny hrušní nejsou schopny proniknout hluboko, a v případě stromů, jejichž dřevo bylo silně poškozeno během zimy. \nNěkteré odrůdy hrušní jsou vhodné k extenzivnímu jiné spíše k intenzivnímu způsobu pěstování, ale prořezávání k udržení formy a pravidelné plodnosti je nutné ve většině případů. Prořezávání je také nutné, aby se zabránilo stromům vzrůst příliš vysoko. Růst stromů může být značně zvýšen silným zmlazením. Vitalita růstu stromu může být do značné míry regulována prořezáváním. Hluboké prořezávání, a to zejména v zimě, má tendenci oživit vitalitu hrušní vyvoláním silného růstu v následujícím roce. Po prořezání bude růst hrušní pokračovat během léta a nové větvičky budou větší a silnější, než kdyby dřevina nebyla prořezána. Na druhou stranu, v létě prořezávání může být také provedeno, v této době je tak snížena vitalita stromu, a to v některých případech může být také nutné.\nVelikost stromu může být velmi významně ovlivněna prořezáváním. Bylo zjištěno ze zkušeností mnoha praktických pěstitelů a experimentátorů, zejména profesora Pickeringa z Woburn Experiment Station, v Anglii, že prořezávání je proces omezování. Přestože strom po hlubokém řezu v zimě bude růst výrazněji v létě následujícího roku, bude růst jen zřídka dostatečný, aby nahradil to, co bylo odříznuto a co růstu by došlo , kdyby ne prořezávání bylo provedeno. \n\nBylo zjištěno, že prořezávání v létě má spíše tendenci převyšovat účinek prořezávání v zimě.\nDoba prořezávání bude záviset na stavu stromu a rozsahu řezu. Pokud je to jen nutné vystřihnout několik zkřížených letorostů nebo odstranit několik výhonů, které se zaplňují střed koruny nežádoucím způsobem, může být prořezávání provedeno kdykoliv. Ale pokud je třeba provést řez který je silným zásahem do koruny, je vhodné, aby tuto operaci udělat ve správnou dobu, po pečlivém zvážení.\nVe většině lokalit se hrušně prořezávají v pozdní zimě nebo brzy na jaře. V některých částech Kalifornie a v některých jižních státech , se nicméně , prořezávání provádí na podzim bez jakýchkoliv špatných vlivů. V regionech, kde se vyskytují chladné období, je vhodné, aby v případě mladých stromů byl proveden řez na jaře poté, co začaly růst.\n\nObecně lze říci, že v zimě je prořezávání nejvhodnější, protože má v tomto období tendenci obnovit vitalitu dřeviny. Nicméně, pokud strom příliš rychle roste, a neplodí dobře, může to být vhodné prořezávat v létě, i když je pravděpodobně bezpečnější se uchýlit k nějakým jiným způsobům kontroly růstu a vyvolání plodnosti. \nLetní prořezávání má podpořit plodnost, a pěstitelé se úspěšně uchylují k letnímu řezu jako prostředku vyvolání plodnosti u neplodících stromů. Ale je třeba zdůraznit, že tato metoda není vždy úspěšná a těžko se obecně doporučuje. K vyvolání plodnosti je třeba letní prořezávání provést krátce po konci silného růstu letorostů v létě (polovina července, konec srpna v ČR). Řez je třeba provést ve správnou dobu. Pokud bude řez provedeno dříve, nebude mít potřebný účinek. Bude působit téměř jako zimní řez a nebude zvyšovat plodnost. Řez provedený později bude mít tendenci omezit tvorbu květních pupenů a letorosty budou spíše předčasně obrážet ještě během léta, takže nové výhony nevyzrají a často namrznou. \nSprávný čas na letní řez je uváděn od poloviny července do poloviny srpna. Výzkumy v Experiment Station Oregon zjistily při časově omezených testech, že nejlepší čas pro letní prořezávání hrušek, kromě odrůdy Bartlett, je pozdě v sezóně, kdy stromy ukončují vegetativní růst. Nejlepší čas pro letní řez odrůdy Bartlett je v červnu.\n\nNavíc, což by mělo být zdůrazněno, i prořezávání ve správnou dobu nepřináší obvykle plodnost v průběhu intenzivního růstu stromu u bujně rostoucích odrůd na živných a dobře vodou zásobených půdách.\nHrušně lze pěstovat v různých tvarech a různým způsobem upravovat koruny řezem a ohýbáním větví. Zřejmě nejrozšířenější v intenzivních výsadbách je pěstování zákrsků. V zahradách větších rozměrů lze efektivně využít extenzivní tvary s vyšší korunou ale i na práci náročné pěstování v ovocných stěnách (palmeta). Použití nějakého tvaru by mělo efektivně odpovídat především použitému materiálu, zvolenému prostředí, plánované údržbě a požadavkům na velikost a kvalitu sklizně.\n\nObvykle je v ČR u hrušní volen pyramidální tvar koruny s terminálem. Pěstební tvary kde je použito duté (kotlovitá) koruny ale mohou zlepšit zdravotní stav dřeviny a je snazší údržba.\n\nVětšina pěstitelů nyní preferuje zákrsky. U zákrsků jsou obvyklé dvě pěstební formy koruny. Pyramidální s terminálem a otevřená koruna. \nPyramidální koruny je obtížné udržovat v případě, že jsou napadeny spálou růžovitých. Prořezávání hrušní by mělo být zahájeno v okamžiku vysázení seřezáním mladých stromů.\n\nKdyž hrušně dosáhnou plodného věku, měly by být prořezány tak, aby koruna nebyla příliš vytáhlá a hustá. Když stromy mají tendenci stát se štíhlými, růst terminálu by měl být snížena na silné boční větve. Pokud bude proveden tento způsob prořezávání, bude menší pravděpodobnost vyrašení letorostů a zahuštění koruny. Má-li strom tendenci být příliš hustý, některé slabší výhony by měly být prořezány. Nejlepší možnost je prořezávat hrušně mírně každý rok, takže nebude nutné nadměrné prořezávání. Je také výhodné, když stromy rostou příliš mnoho na úkor ovoce,provést řez na jaře a poté znovu v létě během vegetace, čímž může být intenzita růstu značně snížena a zvýšena plodnost. V létě má být prořezáváním v souladu s obvyklou praxí odstraněna z asi jedna třetinu až jednu polovina letošního výhonu tvořícího terminál.\n\nPro účely tohoto popisu, může být považován ovocný strom za objekt složený ze dvou částí, a to kmene, který se skládá ze spodní části hlavního stonku sahajícího od země až po rozvětvení prvních větví a koruny, která obsahuje část stromu nad tímto bodem. \n\nOvocnář rozpoznává několik odlišných typů koruny. hrušně se mohou prořezávat různě podle toho, zda jde o vysokokmen nebo zákrsek, nebo palmeto či vřetenovitý zákrsek. V případě, že půda je bohatá a stromy musí být ponechány, aby byly vzrůstem velmi velké, může být vysoká koruna nutná. Vysokokmeny mohou být správnou volbou v případě velmi vzrůstných odrůd. Omezování velikosti prořezáváním může mít za následek příliš bujný růst dřeva na úkor růstu plodů. \n\nModerní ovocnář proti vysokokmenům však vznese námitky, že postřik vysokých stromů je pomalý, drahý a neefektivní. Sběr ovoce a prořezávání je náročné a další drobná péče je také drahá a není pravděpodobné, že by měla významné efekty. Téměř ve všech oblastech pěstování pěstitelé preferují stromy s nízkými tvary koruny. S hnojením půdy, obděláváním okolí dřevin, silným prořezáváním jsou obvykle schopni vyzískat stejně dobré výsledky s menšími stromy, pouze s poněkud větším počtem rostlin na akr.\n\nPyramidální koruny, mají hlavní vertikální větev, navazující na kmen, terminál, který je víceméně kolmou osou koruny a dosahuje až k vrcholu stromu. Bočních větvě vyrůstají z tohoto terminálu a tak je tvořena koruna. Ve stromu s otevřenou korunou terminál chybí a korunu tvoří čtyři nebo pět bočních kosterních větví.\n\nVýhody koruny s terminálem jsou: \n\nNevýhody koruny s terminálem jsou: \n\nVýhody otevřené koruny: \n\nNevýhody otevřené koruny: \n\nTři nebo čtyři roky bude nutné upravovat dřeviny řezem pro založení buď koruny s terminálem nebo otevřené, duté koruny. Při založení koruny jako otevřené koruny by strom měl mít jen asi čtyři nebo pět hlavních větví. V případě stromu s terminálem může být založeno sedm až deset hlavních větví a měly by být dobře rozmístěny kolem terminálního výhonu.\n\nČastou chybou při tvorbě pyramidální koruny je založit kosterní větve přijít příliš blízko u sebe. Tato chyba vyplývá ze skutečnosti, že když jsou stromy malé, kosterní větve nepůsobí jako zahuštěné a nadbytečné. Jakmile však zesílí a zestárnou bývá zjištěno, že kosterní větve jsou blízko u sebe a růst v okolí terminálu nemůže úspěšně probíhat.Žádné dvě větve nemají být přímo proti sobě.\n\nProřezávání 2letého stromu pro pyramidovou korunu musí být provedeno s cílem poskytnout centrálnímu výhonu výhodnou pozici, zabránit vzniku slabých vidlic a nutit růst korunu do pomalu rostoucích kosterní větví řezem rychle rostoucích kosterních větví. Výše položené kosterní větve na hlavním terminálu zpravidla rostou rychleji než ty nižší a proto musí být obvykle řezány přísněji než ty nižší.\n\nV zimě po prvním roce po založení koruny by každá z požadovaných kosterní větví měla být snížena přibližně o polovinu. Každá z horních kosterní větví by měla pravděpodobně být snížena více než o jednu polovinu. V téže zimě může být nezbytné odříznout některé z větviček z hlavních kosterní větví, které jsou ponechány, protože je důležité, aby sekundární větve byly dobře rozloženy. Během druhé zimy bude opět nutné snížit hlavní větve a vedoucí asi stejným způsobem. Během příštích několika let bude nezbytné prořezáváním založit vhodné sekundární větve. Jako obecné pravidlo platí , že stromy by nemělo být dovoleno , aby dorůstaly větší výšky než jsou ve věku asi 8 nebo 9 let, jinak řez stromu bude zbytečně drahý v pozdějších letech.\n\nPři prořezávání se záměrem vytvořit strom s otevřenou korunou by měl mít pěstitel na mysli určitý ideál a pracovat na něm. Nejlepší výsledky mohou být zajištěny tím, že pěstitel vybere žádoucí kosterní větve a všechny ostatní se odstraní, když začínají růst. Během druhého létě mohou být odstraněny pupeny, které by měly tendenci vytvářet větve vedoucí nahoru do středu a takto zvýšit růst na kosterní větví, které je žádoucí zachovat. Prořezávání ve druhé zimě by mělo být zaměřeno na seřezání hlavních a vedlejší větví o jednu polovinu a udržování sekundárních větví dobře rozložených na hlavních větvích tím, že odříznou všechny zbytečné vedlejší větve. Prořezávání podobným způsobem může být nezbytné i během třetího léta, během třetí zimy by měly být upraveny větve na sekundárních větvích a omezeny všechny nové o polovinu. Řez kosterních větví a omezení výhonů by měl být prováděn i v pozdějších letech, ale řez by měl být méně silný až do okamžiku, kdy strom dosáhne reprodukčního věku.\n\nPři prořezávání hrušní s pyramidální korunou by měly být odstraněny křížící se nebo poškozené větve, zkráceny ty, které jsou příliš dlouhé, a snížen terminál, aby bylo zabráněno stromu aby se stal příliš vysokým. Někdy bývá každoroční řez nezbytný, aby pomohl udržet vitalitu stromu. Roční řez hrušní s otevřenou korunou v plodném období je důležitější než v případě hrušní s terminálem. Je totiž nutné udržet vitalitu stromu a zachovat větve robustní a silné. Může být nutné vyříznout letorosty, které vyrůstají ve středu otevřené koruny a mívají tendenci zaplnit prostor v koruně. Také může být nezbytné odříznout vnější větve a preferovat růst nahoru rostoucích větví, aby se zabránilo stromu aby se stal příliš širokým.\n\nPěstitelé ovoce obvykle uznávají význam prořezávání pro regulaci plodnosti. Pokud strom bude málo nebo vůbec prořezáván, a to zejména v případě, že není dobře pěstován, budou vyrůstat květní výhony na konci větví. Obvykle takový strom snadno sklouzne k střídavé plodnosti. To znamená, že hrušeň bude střídat roky nadúrody s roky bez úrody. S poněkud hlubokým řezem a to zejména pokud je tento řez je spojen s dobrou kultivaci, bude značné procento květních pupenů odstraněno, a proto bude ponechána vitalita pro nasazení květních pupenů pro následující rok. Jinými slovy, bude přiměřená průměrná úroda každým rokem místo velké úrody střídané neúrodou. Takto průklest a pěstování posiluje vitalitu stromu a bude bránit střídavé plodnosti u většiny odrůd. Nicméně, některé druhy se střídavou plodností jsou velmi konzervativní v tomto směru a žádnou známou metodou péče je nelze přinutit změnit tuto vadu.\n\nPokud je strom každoročně intenzivně dobře prořezáván, nutně to neznamená, že úroda ovoce bude být menší než kdyby byl ořezáván jen občas anebo vůbec. Ve skutečnosti je velmi pravděpodobné, že bude téměř stejně velká každý rok. Ovoce pravděpodobně bude větší, a také proto, že květ je zdravější a větší je vyšší pravděpodobné, že ovoce bude více, než je na dřevině se střídavou plodností. Bylo zjištěno, že velké procento pylu na starých zanedbaných stromech je sterilní, takže se často může stát, že i kvetoucí stromy nebudou dobře plodit. Prořezávání stromů v plné plodnosti je také občas vhodné pro omezení výskytu některých chorob, jako jsou plísně, padlí a rakovina.\n"}
{"id": "990222", "url": "https://cs.wikipedia.org/wiki?curid=990222", "title": "TýTý 2013", "text": "TýTý 2013\n\nVyhlášení 23. ročníku ankety TýTý 2013 se konalo 5. dubna 2014 v Divadle na Vinohradech. Večerem provázel Karel Šíp a přímým přenosem jej od 20 hodin vysílala Česká televize.\n"}
{"id": "990223", "url": "https://cs.wikipedia.org/wiki?curid=990223", "title": "Mistrovství světa v judu 1985 – muži – superlehká váha (-60kg)", "text": "Mistrovství světa v judu 1985 – muži – superlehká váha (-60kg)\n\nZápasy v judu na XIII. mistrovství světa v kategorii superlehkých vah mužů proběhly v Soulu, 29. září 1985.\n\nDo oprav se dostali judisté, kteří během turnaje prohráli svůj zápas s jedním ze dvou finalistů.\n"}
{"id": "990224", "url": "https://cs.wikipedia.org/wiki?curid=990224", "title": "Opletník břečťanovitý", "text": "Opletník břečťanovitý\n\nOpletník břečťanovitý (\"Calystegia hederacea\") je exotická, popínavá, vytrvalá bylina z rodu opletník která se ve druhé polovině 20. století dostala neznámým způsobem do přírody České republiky.\n\nDruh je původní ve východní a jižní Asii a snad i v severní Africe. Jako zavlečený je uváděn ze Severní Ameriky kde se dostal na pole s kontaminovanými hlízami brambor. V Evropě byla tyto rostlina poprvé spatřena před více než čtvrt stoletím v Kojetíně, v usazovacích nádržích cukrovaru kam se splachuje hlína při čištění řepných bulev a roku 1986 bylo s jistotou určeno o jaký druh květeny se jedná. Se zrušením cukrovaru však lokalita zanikla a s ní i výskyt tohoto nepůvodního druhu.\n\nV roce 2007 byla v podobném prostředí u 25 km vzdáleného cukrovaru v Prosenicích nalezena další populace opletníku břečťanovitého který se má čile k světu a dává naději, že tam přežije i do budoucna. Protože se jedná o typický, do Česka zavlečený neofyt, nemá tento druh nárok na ochranu poskytovanou původní české floře.\nOd prvého cukrovaru k druhému se mohl díl oddenku dostat za pomoci projíždějících nákladních automobilů. Není však objasněn způsob, jak se opletník břečťanovitý vůbec do ČR dostal, v současnosti byl v Evropě zjištěn ještě v Itálii.\n\nVytrvá, téměř lysá rostlina s až 3 m dlouhou ovíjivou lodyhou vyrůstající z dlouhého plazivého oddenku. Lodyha je střídavě porostlá listy s řapíky o délce 2 až 6 cm. Trojúhelníkovitě střelovité listové čepele, 3 až 11 cm dlouhé, mají dva laloky směřující do stran a jeden lalok zřetelně oddělený, úzce trojúhelníkový, směřující vzhůru. Postranní laloky mají po obvodu 2 až 3 zuby a zářez mezi nimi je ve tvaru širokého písmene U.\n\nV paždí listů jednotlivě vyrůstají na dlouhých hranatých stopkách poměrně velké světlé květy měřící v průměru 3 až 3,5 cm. Jsou podepřené dvěma, u báze se dotýkajícími nebo slabě se překrývajícími, vejčitě kopinatými až srdčitými listenci nekryjícími zcela trvalý kalich tvořený pěti podlouhlými lístky 1 až 1,5 cm dlouhými. Nálevkovitá, světle růžová nebo bělavá, mírně pětiúhlá koruna má pět jemných plátků 2 až 3,5 cm dlouhých. Tyčinky nesoucí prašníky bývají dlouhé 13 až 20 mm, horní semeník má 10 až 13 mm dlouhou čnělku s bliznou.\n\nRostliny v českých podmínkách kvetou od července do října, plody jsou asi centimetrové tobolky. Květy však ani v domovině nevytvářejí plodná semena a opletník břečťanovitý se rozmnožuje pouze oddenky které obsahují alkaloidy a jsou pro lidí toxické.\n\n \n"}
{"id": "990226", "url": "https://cs.wikipedia.org/wiki?curid=990226", "title": "Perry (nápoj)", "text": "Perry (nápoj)\n\nPerry je alkoholický nápoj vyráběný kvašením hrušek (plodů hrušně). Po celá staletí bylo perry běžné v Anglii, a to zejména ve třech hrabstvích: Gloucestershire, Herefordshire a Worcestershire, a dále v některých částech na jihu Walesu. Ve Francii se jedná zejména o Normandii a Anjou. Původ názvu může pocházet z anglického názvu pro hrušku \"pear\" a francouzského \"poiré\".\n\nNápoj byl rovněž vyráběn a používán v USA. Hrušně v době než byly vyšlechtěny odrůdy hrušní s plody vhodnými i k přímé konzumaci byly používány výhradně k výrobě tohoto nápoje a k vaření. Tradice výroby nápojů z plodů hrušní je známa ze starověkého Řecka a Říma.\n\nV nedávné době se prodávané perry označovalo jako \"hruškový cidr\", ačkoli některé organizace (např. CAMRA), tento název neakceptují jako tradiční nápoj.\n\n"}
{"id": "990227", "url": "https://cs.wikipedia.org/wiki?curid=990227", "title": "Diecéze pasovská", "text": "Diecéze pasovská\n\nDiecéze pasovská (německy \"Bistum Passau\", latinsky \"Dioecesis Passaviensis\") je diecéze římskokatolické církve v jihovýchodní části Německa, v Bavorsku.\n\nByl založena roku 737 a prvním biskupem se stal Vivilo. Jejím hlavním chrámem je Dóm Svatého Štěpána (Dom St. Stephan, Passau). Diecéze Pasov patří do církevní provincie Mnichov-Freising. Dne 18. ledna 1469 byla z části jejího území vytvořena diecéze vídeňská a 28. ledna 1785 diecéze Leoben, diecéze Linec a diecéze Sankt Pölten. K roku 2004 měla diecéze 515 852 věřících, 291 diecézních kněží, 111 řeholních kněží, 17 jáhnů, 138 řeholníků, 684 řeholnic a 286 farností. Současným biskupem je Stefan Oster, S.D.B..\n\n\n"}
{"id": "990229", "url": "https://cs.wikipedia.org/wiki?curid=990229", "title": "Sdružení sochařů Čech, Moravy a Slezska", "text": "Sdružení sochařů Čech, Moravy a Slezska\n\nSdružení sochařů Čech, Moravy a Slezska vzniklo 2. listopadu 1990.\n\n"}
{"id": "990233", "url": "https://cs.wikipedia.org/wiki?curid=990233", "title": "Štefan Barnáš", "text": "Štefan Barnáš\n\nŠtefan Barnáš (19. ledna 1900 Slovenská Ves – 19. dubna 1964 Pezinok) byl tajně vysvěcený slovenský římskokatolický biskup, novotomistický filozof, publicista, profesor teologie a filozofie, pomocný spišský biskup.\n\nPočátkem 50. let byl za údajnou velezradu a vyzvědačství odsouzen k 15 letům odnětí svobody. Ze zdravotních důvodů mu byl po deseti letech umožněn pobyt mimo vězení, zůstal však pod policejním dozorem.\n\nNarodil se v rolnické rodině ve Slovenské Vsi v okrese Kežmarok. Studoval na gymnáziích v Podolínci, Rožňavě a odmaturoval v Košicích v roce 1919. Teologii začal studovat v roce 1920 v bohosloveckém semináři v Spišské Kapitule a v letech 1921–1925 na teologické fakultě v Praze spolu s Františkem Skyčákem ml. Po vojenské službě a svěcení 29. června 1925 byl kaplanem v Námestově a od roku 1927 administrátorem farnosti v Liptovských Revúcach, kde se pod vlivem Andreje Hlinky politicky angažoval a vstoupil do Hlinkovy slovenské lidové strany. Po dosažení doktorátu teologie roku 1933 působil na Vysoké škole bohoslovecké ve Spišské Kapitule jako profesor dogmatické a fundamentální teologie, hebrejského jazyka a biblické archeologie; byl i prefektem semináře. Od roku 1937 byl vicerektorem a od roku 1945 rektorem semináře.\n\nV polovině října 1949 Barnáš převzal na internunciatuře v Praze dekret papeže Pia XII. z 25. října 1949, kterým byl jmenován pomocným biskupem ve spišské diecézi bez práva nástupnictví. Biskupské svěcení přijal 5. listopadu 1949 z rukou spišského biskupa Jána Vojtaššáka a pomocného biskupa Martina Khebericha. Svěcení se konala v úzkém kruhu kolegů, rodiny a pracovníků biskupského úřadu. Vzhledem k tomu, že státní úřady nedaly souhlas k vysvěcení, je považováno za první tajné biskupské svěcení na Slovensku. Štefan Barnáš si za své heslo zvolil větu \"Ut intelligam corde\" (Abych porozuměl srdcem).\n\nV červenci 1950 byl Barnáš zajištěn přímo v biskupské rezidenci a internován v soustřeďovacím táboře v obci Močenok. V roce 1951 byl odsouzen v Bratislavě za údajnou velezradu a vyzvědačství na 15 let vězení. Deset let byl vězněn v Ilavě, Ružomberku, na Mírově či v Leopoldově.\n\nPo amnestii v roce 1960 mu byl ze zdravotních důvodů umožněn pobyt v kněžském domově v Pezinku, kde však byl nadále pod policejním dozorem. Zemřel 19. dubna 1964, pohřben byl ve svém rodišti ve Slovenské Vsi.\n\nBěhem svého života, hlavně v období do roku 1948, hojně přispíval filozofickými, teologickými a náboženskými články a studiemi, někdy i pod pseudonymem dr. Spišský, do těchto časopisů: Duchovní pastýř, Filozofický sborník, Katolické noviny, Kultura, Nová práce, Obroda, Slovák, Slovenské pohledy, Směr, Svatá rodina (redaktor), Světlo, Svoradov, Verbum.\n\n\n\n\n"}
{"id": "990234", "url": "https://cs.wikipedia.org/wiki?curid=990234", "title": "Silnice II/409", "text": "Silnice II/409\n\nSilnice II/409 je silnice II. třídy, která spojuje jižní Čechy, Vysočinu a Jihomoravský kraj. Vede pěti okresy (Tábor, Pelhřimov, Jihlava, Jindřichův Hradec a Znojmo). Významnými městy, která se nacházejí na její trase jsou Planá nad Lužnicí (zde silnice začíná a křižuje dálnici D3), Chýnov, Černovice, Kamenice nad Lipou, Žirovnice, Počátky, Slavonice a Šafov. Jedná se o 9. nejdelší silnici II. třídy (nad 100 km). Její délka je 115,883 km. Spolu s větvemi II/409A a II/409H je její celková délka 117,238 km.\n\n\"Celková délka 16,790 km - mostů: 3 - podjezdů: 3.\"\"Silnice II/409 začíná v Plané nad Lužnicí vyústěním z kruhového objezdu na silnici I/3. Zde se také nachází větev II/409H, která je dlouhá 1,120 km. Silnice pokračuje pod dálnici D3, přes Turovec, Chýnov, Záhostice, Hroby a Kozmice až na hranici okresu Pelhřimov.\n\nPůvodně však tato silnice začínala křižovatkou silnice I/3 a ulice Husova. Přeložka byla provedena v rámci výstavby čtvrtého železničního koridoru v letech 2008 až 2009, kdy byl zrušen původní železniční přejezd na trati 220 a silnice převedena do podjezdu na vhodném místě.\"\n\n\"Celková délka 34,391 km - mostů: 4 - železničních přejezdů: 4 - podjezdů: 3.\"\"Od hranice okresu Tábor vede silnice II/409 přes Křeč a Střítež do Černovic, kde zaúsťuje do silnice II/128 a peážuje po ní v průtahu městem. Poté silnice II/409 vede přes Rytov a Včelničku. V Kamenici nad Lipou podjíždí I/34 a pokračuje dále přes Rodinov a Strannou až do Žirovnice, kde zaúsťuje do II/132. V Počátkách pak z II/132 vyúsťuje. Zde se také nachází jednosměrná větev II/409A. Silnice opouští Počátky a po Horní Vilímči se dostává na hranice okresu Jihlava.\"\n\"Celková délka 1,429 km - mostů: 1.\"\"Nejkratší úsek silnice II/409 ze všech okresů, kterými prochází, připadá na okres Jihlava. Silnice zaúsťuje v Panských Dubenkách do II/134. Po zhruba 360 metrech z ní opět vyúsťuje a za nově vybudovaným úsekem přechází do Jihočeského kraje.\"\n\"Celková délka 44,630 km - mostů: 6 - železničních přejezdů: 1.\"\"Naopak nejdelší úsek silnice II/409 se nachází v jindřichohradeckém okrese. Silnice zde prochází přes Domašín do Studené, kde peážuje po silnici I/23. Dále pokračuje přes Horní Němčice, Maršov, Heřmaneč, Lipnici až do Markvarce, kde zaúsťuje do silnice II/151. Z ní pak vede dál přes Český Rudolec, Novou Ves až do Slavonic, kde zaúsťuje do silnice II/406. Ve Slavonicích pak vyúsťuje z II/152 a pokračuje na Slavětín. V Písečné vede po mostě přes řeku Moravská Dyje. Za Rancířovem opouští Jihočeský kraj.\"\n\n\"Celková délka 18,643 km - mostů: 4.\"\"Poslední úsek silnice II/409 se nachází v okrese Znojmo. Silnice vede přes Vratěnín a Uherčice. Poté přechází přes Dyji. Následují Stálky a Šafov, kde silnice končí zaústěním do II/398. \"\nU Turovce vede přes Turovecký potok (opět jej překonává v Nuzbelích) a po hrázi Turoveckého rybníka, v Panský Dubenkách po hrázi Šerého rybníka, ze kterého vytéká Hamerský potok, v Českém Rudolci po hrázi Rudoleckého rybníka, v Nové Vsi po hrázi Novoveského rybníka s Hvozdeckým potokem a u Šafova po hrázi Cihelného a Celničného rybníka s Křeslickým potokem.\n\nU Záhostic vede přes Záhostický potok, u Benešova přes Včelničku (opět ji překonává ve Včelničce), v Kamenici nad Lipou přes Kamenici, u Rodinova přes Lhotský potok, ve Stranné přes Brodek, u Panský Dubenek přes Doubravský potok, v Domašíně přes Domašínský potok, na okraji Horních Němčic přes Studenský potok, u Markvarce přes Valtínovský potok, v Písečném přes Moravskou Dyji, u Rancířova přes Rancířovský potok a mezi Uherčicemi a Stálky přes Dyji a Stálecký potok.\n"}
{"id": "990243", "url": "https://cs.wikipedia.org/wiki?curid=990243", "title": "Filip Belgický (1837–1905)", "text": "Filip Belgický (1837–1905)\n\nFilip Belgický, hrabě flanderský Belgický (24. března 1837 Laeken – 17. listopadu, 1905 Laeken) z koburské dynastie byl druhorozeným synem belgického krále Leopolda I. a jeho ženy Luisy Orleánské, dcery francouzského krále Ludvíka Filipa I.) Princ Filip byl bratrem krále Leopolda II. a otec Alberta I. Mimo jiné vlastnil panství Fulnek na Moravě.\n\n14. prosince 1840 dostal titul hrabě Flanderský. V roce 1869 se stal následníkem belgického trůnu, když jediný syn jeho staršího bratra Leopolda II. ve svých deseti letech zemřel. Protože však byl Filip hluchý, vzdal se svých následnických práv ve prospěch svého staršího syna Baudouina. Po jeho předčasné smrti v roce 1891 přešlo následnictví trůnu na Filipova mladšího syna Alberta, který se po Filipově smrti stal belgickým králem. \n\nV roce 1862 byla Filipovi nabídnuta řecká koruna; Filip odmítl ze stejných důvodů, z jakých se vzdal svých práv na belgický trůn. Podobně i v roce 1866, po abdikaci Alexandra Ioana Cuzy (rumunského knížete), odmítl nabídku stát se novým rumunským panovníkem. Tím se poté stal jeho švagr Karel.\n\nPhilip zemřel v Bruselu v roce 1905 a byl pohřben v kryptě kaple laekenského paláce. Jeho syn – princ Albert se stal králem Belgičanů v roce 1909 jako Albert I.\n\n25. dubna 1867 si v Berlíně, vzal za ženu Marii Luisu Alexandru Hohenzollernskou (1845–1912), dceru knížete Karla Antonína Hohenzollernského. Pár měl pět dětí:\n\n\n"}
{"id": "990246", "url": "https://cs.wikipedia.org/wiki?curid=990246", "title": "Hal Holbrook", "text": "Hal Holbrook\n\nHal Holbrook (* 17. února 1925, Cleveland, Ohio) je americký herec. Studoval na Culver Academies v Culveru a Denison University v Granville. Svou kariéru zahájil v one-man show inspirované Markem Twainem a věnoval se také divadelnímu herectví. V šedesátých letech začal hrát v různých seriálech a později filmech. V letech 1984 až 2010 byla jeho manželkou herečka Dixie Carter.\n\n\n"}
{"id": "990247", "url": "https://cs.wikipedia.org/wiki?curid=990247", "title": "Rybí omáčka", "text": "Rybí omáčka\n\nRybí omáčka je jantarově zbarvená tekutina vzniklá fermentací ryb s mořskou solí. Využívá se jako ochucovadlo především v kuchyních jihovýchodní Asie a pobřežních oblastech východní Asie, přičemž nejdůležitější úlohu hraje ve filipínské, kambodžské, thajské, laoské a vietnamské kuchyni.\n\nKromě využití při přípravě jídel se může použít i jako přísada do místních asijských dipů. Rybí omáčka má chuť umami, protože obsahuje glutamát.\n\nRybí omáčka (\"nước mắm\") je velmi podstatnou součástí vietnamské kuchyně. Používá se jako základní ingredience různých omáček (například nước chấm), dochucují se jí nejrůznější pokrmy. Má ve Vietnamu stejnou funkci, jako například sojová omáčka v Číně. Rybí omáčka se vyrábí tak, že se ve velkých kádích nechají několik měsíců kvasit vrstvy ančoviček a jiných ryb, soli a dalších ingrediencí. Postupně se na spodu nádoby vytvoří kapalina, která se přelévá na vrch surovin a nechává se opět fermentovat. Výsledná omáčka má zároveň slanou i sladkou chuť. \n\nV současnosti v západní kuchyni rybí omáčka nefiguruje, ale tak tomu nebylo vždy. Římané měli rybí omáčku ve velké oblibě a nazývali ji buďto \"garum\" nebo \"liquamen\" (v současnosti je zažitý vědecký název garum). Část obyvatel ale garum nemohla vystát kvůli specifickému zápachu a tomu, že se vyrábělo z hnijících ryb; takto ji kritizovali např. Plinius starší, Seneca a Artemidóros. Garum mohlo být velmi drahé (ekvivalent dnešních 500$), nebo naopak i velmi levné pro otroky, takže zde panovala podobná situace jako dnes u vín. Existovaly i varianty smíchané s vínem (\"oenogarum\"), octem (\"oxygarum\") a medem (\"meligarum\"). Garum se vyrábělo v manufakturách, zbytky jedné byly nalezeny i v Pompejích. \n\nVýroba garum zanikla ze dvou důvodů: když se Římská říše rozpadala, byla uvalena daň na sůl. Po rozpadu Římské říše pak začali pobřeží pustošit piráti, což způsobilo zánik výroby. Podobná omáčka se nicméně dodnes vyrábí v malé oblasti u Neapole, kde ji nazývají \"colatura di alici\", ale i v rámci Itálie zůstává neznámou místní specialitou. \n\nV moderní době vznikly snahy ji napodobit a z toho vznikla moderní anglická worcesterská omáčka, která mj. obsahuje i ančovičky.\n"}
{"id": "990248", "url": "https://cs.wikipedia.org/wiki?curid=990248", "title": "Llantwit Major", "text": "Llantwit Major\n\nLlantwit Major ( \"Llanilltud Fawr\") je malé pobřežní město v hrabství Vale of Glamorgan ve Walesu ležící v Bristolském zálivu. Jde o jedno ze čtyř měst ležících ve Vale of Glamorgan a co do počtu obyvatel třetí největší (k roku 2001 zde žilo 13 366 obyvatel) po Barry a Penarthu a před Cowbridge, které leží 7,2 kilometru severovýchodně. Centrum města Llantwit Major leží přibližně 14 kilometrů jihovýchodně od centra města Bridgend, 16 kilometrů západně od centra Barry a 24 kilometrů jihozápadně od centra hlavního města Walesu Cardiffu.\n\nPůvodní velšský název města pochází od jména svatého Illtuda, který sem přišel z Bretaně. Ten zde založil klášter a k němu připojenou školu Cor Tewdws, která se postupně stala jednou z nejváženějších křesťanských škol své doby. Ve své vrcholné době zde studovalo přes 2000 studentů, včetně princů a mnoha významných duchovních, přičemž někteří z nich jsou dnes uctívání jako svatí (např. sv. Gilda). Klášter i škola zanikla v roce 987 po příchodu Vikingů. Klášter byl přestavěn v roce 1111 a nadále zůstal centrem vzdělanosti pod taktovkou opatství Tewkesbury. Uzavřen byl v roce 1539 v rámci rušení klášterů. Ve městě se dále nachází kostel ze třináctého století, který byl postaven nedaleko kláštera. Dnes je zapsán v seznamu listed building prvního stupně a je jedním z nejstarších farních kostelů ve Walesu.\n\nMěsto Llantwit Major zažívalo během dvacátého století obrovský rozvoj díky tomu, že zde byla ubytována část členů Royal Air Force; nedaleko města byla postavena základna. Městem Llantwit Major prochází železniční trať, která byla znovu otevřená v roce 2005, a nachází se zde také železniční stanice. Místní pláž Collugh je populárním místem pro furfaře a nachází se zde zbytky pevnosti z doby železné. Dále je zde jedno z největších velšských naleziště zkamenělin z jury. Místní oblázková pláž je součástí 23 kilometrů dlouhého glamorganského pobřeží, které se táhne od Gilestonu na východě až na newtonův bod poblíž Southerndownu na západě.\n\n"}
{"id": "990249", "url": "https://cs.wikipedia.org/wiki?curid=990249", "title": "Mistrovství Evropy v zápasu řecko-římském 2014", "text": "Mistrovství Evropy v zápasu řecko-římském 2014\n\nMistrovství Evropy v zápasu řecko-římském proběhlo v Helsinkách, Finsko ve dnech 5.-6. dubna 2014.\n\n\nCelková zápasová bilance - 3:7\n\n"}
{"id": "990250", "url": "https://cs.wikipedia.org/wiki?curid=990250", "title": "Milford Haven", "text": "Milford Haven\n\nMilford Haven ( \"Aberdaugleddau\") je město v hrabství Pembrokeshire ve Walesu. Je situováno u stejnojmenné zátoky, ve které se již od středověku nachází přístav. Město bylo založeno v roce 1790 na severní straně zátoky, podle níž bylo město pojmenováno. Jeho zakladatel William Hamilton původně zamýšlel, že Milford Haven bude střediskem pro lov velryb, ale v roce 1800 se zde začala vyvíjet loděnice Royal Navy; loděnice zde zůstala pouze do roku 1814, kdy byla přesunuta do nedalekého města Pembroke. Následně se z loděnice staly komerční doky. V šedesátých letech dvacátého století byla nedaleko přístavu vystavěna ropná rafinérie společnosti Esso a začal se odsud vyvážet topný olej a kapalný plyn. K roku 2010 byl městský přístav čtvrtým největším přístavem ve Spojeném království. Rovněž hraje velkou roli v britském energetickém sektoru a několika ropných rafinériemi a jedním z největších terminálů LNG na celém světě.\n\nMilford Haven je druhým nejvíce osídleným místem v Pembrokeshire se svým počtem 12 830 obyvatel (spolu s osadami patřícími pod Milford Haven je počet obyvatel 13 086), což jej dělá největším v kraji. Podle velšských vládních orgánů patří k Milford Haven předměstí Hakin, Hubberston, Liddeston a Steynton. Přirozený přístav v místě dnešního města byl znám jako bezpečný přístav a byl využíván v mnoha historických vojenských operacích v průběhu druhého tisíciletí. Jsou to například tažení Jindřicha II. proti Irsku v roce 1171 nebo Cromwellův útok v roce 1649.\n\n"}
{"id": "990251", "url": "https://cs.wikipedia.org/wiki?curid=990251", "title": "Villers-sur-Trie", "text": "Villers-sur-Trie\n\nVillers-sur-Trie je francouzská obec v departementu Oise v regionu Hauts-de-France. V roce 2011 zde žilo 339 obyvatel.\n\n\"Počet obyvatel\" \n\n"}
{"id": "990252", "url": "https://cs.wikipedia.org/wiki?curid=990252", "title": "Destice chřapáčová", "text": "Destice chřapáčová\n\nDestice chřapáčová (\"Gyromitra perlata\" (Fr.) Harmaja 1969 syn.: \"Discina perlata\" (Fr.) Fr. 1849, \"Discina ancilis\" (Pers.) Sacc. 1889) je chutná jedlá vřeckovýtrusná houba z čeledi desticovité (Discinaceae), rostoucí na jaře na smrkových pařezech a mrtvém dřevě.\n\nPlodnice je typu apothecium; vyrůstá z trouchnivého, někdy v zemi zanořeného dřeva. Celá plodnice je poměrně tenkomasá, zhruba okrouhlého tvaru, s průměrem cca 3–15 cm, v mládí je kalíškovitá nebo miskovitá, její okraje jsou vyzdviženy vzhůru, někdy je poněkud bočně smáčklá. Postupně se rozvírá a zplošťuje do ploše terčovitého, talířovitého tvaru a její původně hladký nebo jen drobně hrbolkatý povrch se prohýbá do více či méně zkrouceně vrásčitých, oble hrbolatých, někdy téměř ploše mozkovitých závitů, jakoby ze středu plodnice vybíhajících. Horní strana plodnice je zbarvena červenohnědě nebo hnědě až šedohnědě, tato strana je pokryta theciem (výtrusorodým rouškem). Spodní strana je světlejší, bledě hnědobílá, pokryta jemnou bělavou plstí.\n\nK substrátu je plodnice připojena dosti krátkým (1–2 cm) třeněm krémové barvy, dolů se kuželovitě zužujícím a mohutně žebernatým, pokrytým silnými, oblými, víceméně svislými, na spodní stranu klobouku přecházejícími žilami.\n\nDužnina je dosti tenká (jen několik milimetrů), dosti křehká, chrupavčitá, nahnědlé barvy. Má příjemně houbovou, nenápadnou vůni i chuť.\n\nVýtrusy jsou uloženy ve vřecku po osmi, mají vřetenovitý tvar a velikost 25–35 × 10-14 μm; na obou koncích je výtrus opatřen jedním dosti výrazným kuželovitým výrůstkem. Výtrusný prach má bělavou barvu.\n\nRoste nepříliš hojně v březnu, dubnu a začátkem května, zejména z trouchnivých mechatých smrkových (a jiných jehličnanových) pařezů a kořenů, ale i z trouchnivého smrkového dřeva zanořeného v půdě. Vyskytuje se zejména na vlhčích místech v teplejších oblastech a v podhůří.\n\nDestice chřapáčová je jedlá a chutná, patří ke kuchyňsky nejlepším jarním houbám. V České republice je zařazena do seznamu hub určených pro prodej.\n\n\nExistuje ještě několik velmi vzácných a značně podobných druhů destic, které jsou všechny jedlé a které je lze spolehlivě odlišit zejména mikroskopickými znaky:\n"}
{"id": "990253", "url": "https://cs.wikipedia.org/wiki?curid=990253", "title": "Crib Goch", "text": "Crib Goch\n\nCrib Goch je areta v národním parku Snowdonia v Gwyneddu ve Walesu. Jméno hřebenu ve velštině znamená „červený hřeben“, což pravděpodobně odkazuje na barvu některých jeho částí. Nejvyšší bod arety se nachází ve výšce 923 m n. m. Všechny strany hory jsou v zimních i letních obdobích používány pro horolezecké účely.\n"}
{"id": "990255", "url": "https://cs.wikipedia.org/wiki?curid=990255", "title": "Seznam kulturních památek v Bouzově", "text": "Seznam kulturních památek v Bouzově\n\n"}
{"id": "990256", "url": "https://cs.wikipedia.org/wiki?curid=990256", "title": "Penarth", "text": "Penarth\n\nPenarth je město v hrabství Vale of Glamorgan ve Walesu. Nachází se 8,4 kilometrů jihozápadně od centra hlavního města Walesu Cardiffu a leží na severním břehu ústí řeky Severn a na jižním konci oblasti Cardiff Bay. Penarth je nejbohatší přímořské letovisko v cardiffské městské oblasti a druhé největší město v hrabství Vale of Glamorgan hned po Barry. V mnoha částech města je dodnes zachována viktoriánská a edwardská architektura; ceny nemovitostí jsou zde často výrazně dražší než v nedalekém Cardiffu.\n\nBěhem viktoriánského období byl Penarth velmi populárním místem pro trávení prázdnin a celonárodně označován za „zahradu u moře“. Pobývali zde turisté z Midlandsu a West Country stejně jako výletníci z celého jižního Walesu, kteří sem přijížděli převážně vlakem. V současné době je Penarth se svým pobřežím stále často navštěvováno turisty, kteří zde tráví letní dovolené (převážně starší generace), ale jejich počet je již mnohem nižší než ve viktoriánském období až do šedesátých let dvacátého století.\n\n"}
{"id": "990258", "url": "https://cs.wikipedia.org/wiki?curid=990258", "title": "Seznam kulturních památek v Moravském Berouně", "text": "Seznam kulturních památek v Moravském Berouně\n\n"}
{"id": "990260", "url": "https://cs.wikipedia.org/wiki?curid=990260", "title": "Seznam kulturních památek ve Velkém Týnci", "text": "Seznam kulturních památek ve Velkém Týnci\n\n"}
{"id": "990261", "url": "https://cs.wikipedia.org/wiki?curid=990261", "title": "Dinas Powys", "text": "Dinas Powys\n\nDinas Powys je velká vesnice v hrabství Vale of Glamorgan v jižním Walesu. Její název pochází ze stejnojmenného hradiště z doby železné. Nachází se devět kilometrů jihozápadně od centra hlavního města Walesu Cardiffu a prochází tudy silnice A4055 vedoucí z Cardiffu do Barry. Velká část obyvatel Dinas Powys dojíždí za prací v obchodu a průmyslu do Cardiffu\n\nPřestože bylo k vesnici ve druhé polovině dvacátého století přistavěno několik bytových částí, vesnice má stále venkovskou atmosféru a je zde zachována velká náves s centrem, kde se nachází pošta, několik malých obchodů, restaurací a společenských zařízení. Mezi služby zde patří například lékaři a veterináři. Podle posledních sčítání obyvatel zde žije 8800 obyvatel, čímž se Dinas Powys stal pátou největší osadou v hrabství Vale of Glamorgan.\n"}
{"id": "990263", "url": "https://cs.wikipedia.org/wiki?curid=990263", "title": "X-Men: Budoucí minulost", "text": "X-Men: Budoucí minulost\n\nX-Men: Budoucí minulost (v anglickém originále X-Men: Days of Future Past) je superhrdinský film z roku 2014 inspirovaný komiksem \"X-Men: Days of Future Past\" autora Chrise Claremonta z roku 1981. Dějově se jedná o pokračování filmů \"\" (2006) a \"\" (2011). Režie se chopil Bryan Singer, autor filmů \"X-Men\" (2000) a \"X-Men 2\" (2003). Scénář napsal Simon Kinberg podle příběhu, na kterém se podílel s Matthewem Vaughnem a Jane Goldmanovou.\n\nVe filmu se objeví postavy z původní i nové trilogie. Hrají Hugh Jackman, James McAvoy, Michael Fassbender, Jennifer Lawrence, Halle Berry, Anna Paquin, Ellen Page, Nicholas Hoult, Shawn Ashmore, Peter Dinklage, Ian McKellen a Patrick Stewart.\n\nFilm má dvě časové roviny. Začíná v dystopické budoucnosti, kde jsou mutanti i lidstvo loveni a pomalu hlazeni vojsky zabijáckých robotů zvaných Sentinelové. Malá skupinka přeživších mutantů bojuje proti vyhlazování. Ve skupince je i mutantka Kitty Pryde, která má schopnost projektovat vědomí jedince do jeho dřívějšího Já. V Číně se setká se Storm, Wolverinem, profesorem Xavierem a Magnetem. Ti jí představí plán, ve kterém se má vrátit Wolverine do roku 1973, kdy mutantka Mystique spáchala atentát na tvůrce programu Sentinel a odpůrce mutantů Bolivara Traska. Tento atentát uvedl program do chodu a zapříčinil apokalyptickou budoucnost.\n\nWolverine se v roce 1973 probudí s vědomím svého staršího Já. Poté navštíví Xavierovu školu pro nadané děti, která je však řadu let zavřená. Ve škole je jen Hank McCoy, který se stará o zlomeného a na léku proti bolesti závislého Charlese Xaviera (viz děj \"\"). Wolverine ho přesvědčí, že má poselství z budoucnosti s tím, že Xavier musí přesvědčit Mystique, aby atentát nespáchala. Všichni tuší, že k tomu potřebují ještě Magneta. Ten je však v roce 1973 v přísně střeženém vězení hluboko pod Pentagonem, ve Washingtonu, D.C.. K jeho osvobození využijí schopnosti Pietra Maximoffa alias Quicksilvera.\n\nV Paříži se ve stejné době koná mírová konference o skončení války ve Vietnamu. Mystique zde chce spáchat onen atentát na Bolivara Traska, který ve svém antimutantském programu prováděl nelidské pokusy na zajatých mutantech. Je sice odhalena, ale ve stejné době dorazí Wolverine, Beast, Xavier a Magneto a atentát překazí. Nicméně Magneto se rozhodne pokusit zabít Mystique, aby ochránil mutanty od apokalyptické budoucnosti. Při tom své schopnosti ukáží na veřejnosti a před médii. Jako reakci na obrovskou vlnu strachu mezi Američany, vyvolanou Magnetovým soubojem, se prezident Richard Nixon rozhodne podpořit Traskův program Sentinel a vyžádá si demonstraci prototypů.\n\nNa přehlídce programu Sentinel se Mystique znovu pokusí spáchat atentát na Traska, avšak přeruší ji Magneto, který se rozhodne demonstrovat sílu mutantů. Ovládne Sentinely, přepadne Bílý dům a pokusí se zastřelit prezidenta Nixona, to vše před kamerami. Zabrání mu v tom až Xavier, který konečně přesvědčí Mystique, že existuje i jiná cesta. Společně poté porazí Magneta. Magneto uprchne a prezident je díky mutantům zachráněn. Tím končí linie vedoucí k apokalyptické budoucnosti a ta se přemění do mnohem světlejší, kde mutantni žijí v Xavierově škole pro nadané a snaží se koexistovat s lidstvem.\n\nFilm má jednu potitulkovou scénu odkazující na film \"\" (2016).\n\n\"X-Men: Days of Future Past\" vydělal v Severní Americe 233 921 534 dolarů, v ostatních zemích poté 512 124 166 dolarů. Celkem tedy utržil 746 045 700 amerických dolarů. Film byl v USA nasazen v 3 996 kinech.\n\nV České republice byl film uveden do 111 kin prostřednictvím distribuční společnosti CinemArt. Za první víkend film vydělal 5,5 milionů korun s návštěvností 38 113 diváků. Celkem v ČR film vydělal 16,9 milionů korun s celkovou návštěvností 118 048 diváků.\n\n\n"}
{"id": "990264", "url": "https://cs.wikipedia.org/wiki?curid=990264", "title": "Seznam kulturních památek v Senici na Hané", "text": "Seznam kulturních památek v Senici na Hané\n\n"}
{"id": "990266", "url": "https://cs.wikipedia.org/wiki?curid=990266", "title": "Markéta Fialová", "text": "Markéta Fialová\n\nMarkéta Fialová (* 5. února 1971 Praha) je česká moderátorka známá zejména z \"Televizních novin\" a magazínu \"Víkend\" na TV Nova. Od roku 2014 do roku 2019 moderovala pořad \"Střepiny\".\n\nMarkéta Fialová vyrůstala spolu s rodiči a s mladší sestrou v Praze.\n\nJe absolventkou Fakulty sociálních věd Univerzity Karlovy v oboru masová komunikace. Novinářskou kariéru začala ještě před přijetím na Karlovu Univerzitu v deníku Mladá fronta, kde pracovala jako redakční elévka v oddělení vědy a techniky. Přispívala do několika časopisů a novin, byla pomocnou redaktorkou, dramaturgyní a reportérkou investigativního pořadu Fakta na České televizi. od roku 1993 až do roku 2001, kdy nastoupila na mateřskou dovolenou s dcerou Almou, byla moderátorkou zpravodajské relace na Premiéra TV (dnes FTV Prima), kde si odbyla svůj debut před televizními kamerami.\n\nSvojí zahraniční stáží v německé stanici RTL přispěla ke své vyšší profesionalitě.\n\nV roce 2004 se jí narodila dcera Emma. Krátce po jejím narození opustila Českou televizi a spolu s Karlem Voříškem od roku 2005 vytvořila moderátorskou dvojici \"Televizních novin\". Společně se objevovali na předních příčkách oblíbenosti diváckých anket. Hned zpočátku kariéry na TV Nova se potýkala s tzv. únavovým syndromem a na čas odešla z obrazovky, ale nemoc překonala a vrátila se zpět. Také moderovala spolu s Karlem Voříškem magazín \"Víkend\".\n\nKdyž Karel Voříšek rozvázal v březnu 2013 spolupráci s TV Nova a v květnu 2013 přešel ke konkurenční FTV Prima, kde začal moderovat po boku Kláry Doležalové hlavní televizní relaci Zprávy Prima TV. Markéta Fialová po osmi letech v moderátorské dvojici s Voříškem začala moderovat sama.\n\nOd 31. srpna 2014 do roku 2019 také moderovala zpravodajsko-publicistický pořadu \"Střepiny\".\n\nV roce 2019 oznámila Fialová, že přestupuje na stanici CNN Prima News.\n\nV současnosti je Markéta Fialová již několik let aktivní patronkou charitativního projektu Spolu proti bariérám.\n"}
{"id": "990271", "url": "https://cs.wikipedia.org/wiki?curid=990271", "title": "Athol Earl", "text": "Athol Earl\n\nAthol Earl (* 1. září 1952, Christchurch, Nový Zéland) je bývalý novozélandský veslař. Na Letních olympijských hrách 1972 v Mnichově se stal na osmě olympijským vítězem. O čtyři roky později na olympiádě v Montrealu získal na osmě bronzovou medaili.\n\n"}
{"id": "990274", "url": "https://cs.wikipedia.org/wiki?curid=990274", "title": "Titus Zeman", "text": "Titus Zeman\n\nBlahoslavený Titus Zeman (4. ledna 1915, Vajnory, Bratislava – 8. ledna 1969, Bratislava) byl salesiánský kněz. Počátkem 50. let v době pronásledování církve dvakrát úspěšně převedl skupinu bohoslovců do Itálie. Třetí pokus byl ale neúspěšný, Zeman byl zatčen a odsouzen k 25 letům ve vězení. \n\nPodmínečně propuštěn byl zhruba po 13 letech. Ve vyšetřovací vazbě však zažil při výsleších nelidské mučení a rovněž kruté podmínky dalšího věznění zanechaly trvalé následky na jeho zdraví. V roce 2010 byl zahájen proces jeho blahořečení a 30. září 2017 byl blahořečen.\n\nPrvní řeholní sliby složil Zeman 6. srpna 1932, věčné pak 7. března 1938. Dne 23. dubna 1940 byl vysvěcen na kněze. V následujících deseti letech byl kaplanem, katechetou a školním poradcem, vyučoval také chemii. \n\nV srpnu 1950 poprvé vedl ilegálně skupinu bohoslovců do italského Turína, podruhé se tak stalo 23. října téhož roku. V dubnu 1951 následoval třetí pokus, který však skončil neúspěchem a zatčením. Zeman byl vyslýchán, přičemž jej vyšetřovatelé brutálně mučili. \n\nDne 22. února 1952 byl v Bratislavě odsouzený na 25 roků vězení (místy jeho pobytu byly Ilava, Mírov, Jáchymov, Leopoldov a Valdice). Dne 10. března 1964 byl podmínečně propuštěn. Roku 1968 dostal opět státní souhlas k vykonávání bohoslužeb, už 8. ledna 1969 však zemřel na selhání srdce.\n"}
{"id": "990275", "url": "https://cs.wikipedia.org/wiki?curid=990275", "title": "Miroslav Nitka", "text": "Miroslav Nitka\n\nMiroslav Nitka (28. března 1932, Strážske – 5. února 1982, Poprad) byl slovenský hokejista a trenér.\n\nHokej hrával v nižších soutěžích za ČH Bratislava v letech 1952–1955. Jednu sezónu působil jako hráč ZPA Prešov. Známějším se stal díky působení v trenérské oblasti. S trénováním začal v juniorském týmu HC Slovan Bratislava v sezónách 1956–1960. Dva roky působil jako reprezentační trenér Bulharska v letech 1960–1962. Po návratu vedl jako hlavní trenér Duklu Košice v letech 1962–1965, švýcarský EHC Visp v letech 1965–1968, ZVL Žilina (1968–1970), ZPA Prešov (1970/71), KLH Medveščak Záhreb (1971/72). Následně opět působil jako trenér dorostu Slovanu v letech 1972–1978 a tři sezóny jako hlavní trenér VSŽ Košice (1978–1981). V kariéře pokračoval v sezóně 1981/82 v Popradu, kde v jejím průběhu náhle zemřel.\n\nV sezóně 1977/78 byl asistentem reprezentace do 18 let. Byl dlouholetým předsedou trenérské rady Výboru svazu ledního hokeje SÚV ČSTV.\n\n"}
{"id": "990276", "url": "https://cs.wikipedia.org/wiki?curid=990276", "title": "Hitachi", "text": "Hitachi\n\nHitachi, Ltd. (, \"Kabušiki gaiša Hitači seisakušo\", doslova: \"Akciová společnost Závod Hitači\") je japonská nadnárodní společnost se sídlem v Tokiu, která vznikla v roce 1910. Jde o vysoce rozmanitou společnost, která se zaměřuje na obory jako: Informační a telekomunikační systémy, sociální infrastruktura, vysoce funkční materiály a komponenty, finanční služby, pohonné jednotky a systémy, elektronické systémy a zařízení, audiovizualní technika a Hi-Fi komponenty, automobilová zařízení, železniční a městské systémy, digitální média a spotřební zboží, stavební stroje a další komponenty a systémy.\n\n"}
{"id": "990279", "url": "https://cs.wikipedia.org/wiki?curid=990279", "title": "Fiddler's Green", "text": "Fiddler's Green\n\nFiddler’s Green je německá rocková skupina z Erlangenu. Jejich první koncert se konal na Newcomer festivalu v listopadu 1990. První album s názvem \"Fiddler's Green\" vyšlo v roce 1992. Ve své hudbě kombinují irský folk, rock a punk, na posledním albu i gothic rock. Také se inspirovali od ostatních kapel s podobným stylem jako The Pogues, The Waterboys nebo Great Big Sea. V roce 2004 dosáhli tisícého koncertu a koncertovali v mnoha zemích Evropy, včetně Ruska. Jediný člen kapely, který si zahrál na všech koncertech je baskytarista Rainer Schulz. Tisící koncert byl natočen na DVD na zámku Hoheneck, při tomto koncertu učastvovali i bývalí členové kapely a ostatní hudebníci. Na oslavu 20. výročí založení bylo vytvořeno DVD \"Folk's not dead\".\n\n\n\n\n\n"}
{"id": "990280", "url": "https://cs.wikipedia.org/wiki?curid=990280", "title": "Silnice II/228", "text": "Silnice II/228\n\nSilnice II/228 je silnice II. třídy v okrese Rakovník. Spojuje město Jesenice s okresním městem Rakovník. Začíná na Mírovém náměstí v Jesenici, kde odbočuje ze silnice I/27 východním směrem. \n\nVede údolím Rakovnického potoka a končí v Rakovníku na Sixtově náměstí, kde se napojuje na silnici II/229. Na trase silnice se nachází celkem šest obcí. Čerpací stanice je jen v Jesenici a v Rakovníku. Celková délka silnice je cca 20 km.\n"}
{"id": "990306", "url": "https://cs.wikipedia.org/wiki?curid=990306", "title": "Ján Havlík", "text": "Ján Havlík\n\nJán Havlík (12. února 1928, Dubovce – 27. prosince 1965) byl slovenský řeholník, člen řádu lazaristů. Počátkem 50. let byl ve vykonstruovaném procesu odsouzen k desetiletému trestu odnětí svobody, v dalším procesu mu byl vyměřen ještě rok navíc. Fyzické trýznění ve vyšetřovací vazbě a kruté podmínky ve vězení při práci v uranových dolech na Jáchymovsku mu zničily zdraví. Zemřel ve věku 37 let.\n\nV červnu 2013 byl zahájen proces jeho blahořečení.\n\nJán Havlík se narodil jako nejstarší ze čtyř dětí. Rodina byla velmi chudá. Jeho rodiče byli věřící lidé, ovlivnila jej i jeho teta Angela, která byla řeholnicí. Janko chodil osm kilometrů pěšky do školy v Holíči.\n\nV roce 1943 se v Banské Bystrici stal žákem apoštolské školy Misijní společnosti sv. Vincenta z Pauly. Při povstání v srpnu 1944 byli žáci nejprve přemístěni do Trnavy, potom odjeli domů. Po skončení války se Janko do Banské Bystrice vrátil, aby studium dokončil. V květnu 1949 složil maturitu.\n\nO rok později, v květnu 1950, byl Havlík spolu s ostatními novici násilně odvezen z apoštolské školy do „přeškolovacího ústavu“ v obci Kostolná. Následovaly nucené práce při stavbě Přehrady mládeže v Nosicích, kde musel zůstat do srpna 1950. Našel si pak podnájem v Nitře a při zaměstnání pokračoval ve studiu teologie.\n\nDne 29. října 1951 vtrhly do podnájmu ozbrojené síly StB, Havlík a jeho spolubydlící byli zatčeni. Ve vyšetřovací vazbě, kde byl podroben mučení, zůstal 15 měsíců. V únoru 1953 byl v Nitře v rámci procesu \"Štefan Krištín a spol.\" odsouzen za velezradu k 10 letům vězení. Byl převezen do pracovního tábora Rovnost u Jáchymova, kde pracoval v uranových dolech.\n\nV závěru léta 1958 byl obžalován podruhé kvůli misijní službě spoluvězňům. Čekala jej vyšetřovací vazba v Ruzyni. Při soudním procesu mu byl trest navýšen o další rok. Jeho zdravotní stav byl však již v roce 1960 natolik špatný, že musel být převezen do vězeňské nemocnice ve Valdicích. Po několika měsících byl přemístěn do vězeňské nemocnice v Ilavě. V říjnu 1962 byl sice propuštěn na svobodu, ale s podlomeným zdravím, na němž se vážně podepsalo fyzické trápení i psychické stresy.\n\nZemřel o Vánocích roku 1965 ve věku 37 let.\n"}
{"id": "990307", "url": "https://cs.wikipedia.org/wiki?curid=990307", "title": "HC Sokol Katovice", "text": "HC Sokol Katovice\n\nHC Sokol Katovice (celým názvem: Hockey Club Sokol Katovice) je český klub ledního hokeje, který sídlí v městysi Katovice v Jihočeském kraji. V sezóně 1993/94 se klub zúčastnil baráže o 2. ligu. V dvojzápase s klubem HC Nový Jičín prvně podlehl 12:0, v tom druhém 9:2. Od sezóny 2011/12 působí ve Strakonickém okresním přeboru, páté české nejvyšší soutěži ledního hokeje. Klubové barvy jsou modrá a bílá.\n\nSvé domácí zápasy odehrává ve Strakonicích na tamějším zimním stadionu.\n\n\nZdroj: \n\n\n\nZdroj: \n\n"}
{"id": "990308", "url": "https://cs.wikipedia.org/wiki?curid=990308", "title": "Egglham", "text": "Egglham\n\nEgglham je obec v německé spolkové zemi Bavorsko, v zemském okrese Rottal-Inn ve vládním obvodu Dolní Bavorsko.\n\nV roce 2013 zde žilo 2 395 obyvatel.\n\nAidenbach, Bad Birnbach, Beutelsbach, Dietersburg, Haarbach\n\n"}
{"id": "990310", "url": "https://cs.wikipedia.org/wiki?curid=990310", "title": "Mezinárodní uznání Podněstří", "text": "Mezinárodní uznání Podněstří\n\nPodněstří je stát ve východní Evropě. De jure je součástí Moldavska, i když během rozpadu SSSR vyhlásil nezávislost a je de facto nezávislým státem. Vyhlášení nezávislosti 25. srpna 1991 vyvolalo ve světě negativní ohlas a až do roku 2006 neuznal Podněstří žádný stát světa. V roce 2006 bylo vytvořeno společenství neuznaných států, jehož členové se při vstupu oficiálně navzájem uznali. Žádný stát uznávaný mezinárodním společenstvím Podněstří neuznává.\n\nŽádný ze členských států OSN zatím Podněstří neuznal.\n\n"}
{"id": "990311", "url": "https://cs.wikipedia.org/wiki?curid=990311", "title": "What Goes On", "text": "What Goes On\n\nWhat Goes On může být:\n\n"}
{"id": "990312", "url": "https://cs.wikipedia.org/wiki?curid=990312", "title": "Silnice II/227", "text": "Silnice II/227\n\nSilnice II/227 je spojnicí města Žatec s Rakovníkem a městysem Křivoklát. Ze Žatce vychází ze silnice II/225 jižním směrem na kruhovém objezdu v Komenského sadech. Zhruba v polovině své délky přetíná silnici I/6 a končí v Křivoklátu pod hradem napojením na silnici II/201. Na této silnici jsou čerpací stanice v Žatci, v Kněževsi, v Rakovníku a také v Křivoklátu. Celková délka této silnice je zhruba 48 km.\n"}
{"id": "990313", "url": "https://cs.wikipedia.org/wiki?curid=990313", "title": "Mysterious Skin", "text": "Mysterious Skin\n\nMysterious Skin (tj. \"Tajemná kůže\") je americko-nizozemský hraný film z roku 2004, který režíroval Gregg Araki podle vlastního scénáře napsaném podle stejnojmenného románu Scotta Heima. Film popisuje osudy dvou mladíků, kteří se snaží vyrovnat s tím, že byli v dětství sexuálně zneužiti.\n\nFilm se odehrává převážně v kansaském maloměstě Hutchinson. Osmiletý Brian Lackey se jednoho večera probere se zakrváceným nosem ve sklepě. Netuší, co se mu stalo. Jeho matka se domnívá, že byl poraněn při baseballovém tréninku a odhlásí ho z mužstva. Brian v následujících letech často ztrácí vědomí. Když jednoho dne zhlédne v televizi dokument o únosech lidí UFO, uvěří, že on sám byl kdysi unesen.\n\nDruhou postavou je Neil McCormick. Také Neil je na začátku filmu osmiletý a je členem stejného baseballového týmu. Neil ví už jako malý, že je gay a po vstupu do mužstva se zamiluje do pedofilního trenéra. Neilův vztah s trenérem trvá celé léto a Neil slouží jako volavka, aby trenér mohl zneužívat i další chlapce.\n\nV 15 letech si Neil začne vydělávat peníze jako prostitut. Ani v 18 letech prostituce nenechá, přesto že je do něj jeho kamarád Eric zamilovaný. Rozhodne se opustit Hutchinson a odjet do New Yorku za svou nejlepší kamarádkou Wendy. Když ho Eric a jeho matka vyprovázejí na autobus, potkají Briana, který v Neilovi pozná svého kamaráda z týmu. Rád by se od něj dověděl nejasnosti, ze svého dětství. Protože ale Neil odjede, Brian se skamarádí s Ericem.\n\nV New Yorku pokračuje Neil i nadále jako prostitut, ale brzy pozná, že ve velkoměstě platí jiná pravidla. Wendy se ho snaží přemluvit, aby si našel jinou práci a najde mu práci v jednom rychlém občerstvení. Neil přijíždí na Vánoce domů a potkává se s Brianem. Společně navštíví prázdný dům, kde kdysi bydlel trenér. Zde se Brianovi konečně vybaví, co se tehdy doopravdy stalo.\n\n"}
{"id": "990316", "url": "https://cs.wikipedia.org/wiki?curid=990316", "title": "Buena Vista Social Club (album)", "text": "Buena Vista Social Club (album)\n\nBuena Vista Social Club je studiové album kubánského kapelníka a hudebníka Juana de Marcose Gonzáleze a amerického kytaristy Ry Coodera s tradičními kubánskými hudebníky, vydané dne 16. září 1997 v hudebním vydavatelství World Circuit Records. Album produkoval Ry Cooder, který cestoval na Kubu, aby pořídil zvukový záznam setkání s hudebníky, z nichž mnozí byli v minulosti do značné míry neznámí mimo Kubu. Hudebníci se svými skladbami a písněmi vystupovali později také v dokumentárním filmu stejného jména. Hudba na albu byla inspirována hudební produkcí ve vyhlášeném havanském klubu Buena Vista Social Club, který byl na svém vrcholu v 40. a 50. letech 20. století. Mnozí z hudebníků, hrajících na albu, byli buď bývalí umělci z klubu, nebo byli významní kubánští muzikanti během doby existence klubu. Ostatní, mladší muzikanti, podílející se na vzniku alba, mohli přitom sledovat své hudební kořeny zpátky do předrevoluční kubánské hudby, zejména slavné havanské hudební scény roku 1950.\n\nV roce 1996 byl americký kytarista Ry Cooder pozván do Havany britským producentem world music Nickem Goldem, aby pro vydavatelství World Circuit Records pořídil hudební záznam setkání dvou afrických hudebníků z Mali, hrajících highlife, s kubánskými muzikanty. V době zostřeného obchodního a cestovního embarga proti Kubě, ale afričtí hudebníci neobdrželi víza a do Havany nedorazili. Gold spolu s Cooderem, který se na Kubu dostal přes Mexiko, změnili své plány a rozhodli se nahrát album kubánské hudby son s místními hudebníky. Již na afro–kubánské spolupráci se měli podílet kubánští muzikanti, basista Orlando „Cachaíto“ López, kytarista Eliades Ochoa a kapelník Juan de Marcos González, který sám organizoval podobný projekt pro skupinu Afro-Cuban All Stars. O účinkování dalších muzikantů se postarali zpěvák Manuel Puntillita Licea, klavírista Rubén González a osmdesátník, zpěvák Compay Segundo (vlastním jménem Máximo Francisco Repilado Múñoz), kteří všichni souhlasili s účastí na projektu.\n\nDo tří dnů od zrození projektu, Cooder, Gold a de Marcos zorganizovali velkou skupinu umělců a zahájili nahrávání v havanském studiu EGREM ((Empresa de Grabaciones y Ediciones Musicales), kde se zařízení a atmosféra nezměnily od roku 1950. Komunikace mezi španělsky a anglicky mluvícími účastníky probíhala nejprve za pomoci tlumočníka, ale Ry Cooder si brzy uvědomil, že k porozumění mezi muzikanty není potřeba slov.\n\nAlbum bylo nahráno za pouhých šest dní a obsahuje čtrnáct skladeb. Zahajovací skladbu \"Chan Chan\" napsal Compay Segundo na čtyři akordy sona (Dm, F, Gm, A) a ta se, podle Ry Coodera, stala vizitkou Buena Visty. Album končí ztvárněním tradiční kubánské vlastenecké písně \"La Bayamesa\" (nezaměňovat s kubánskou národní hymnou se stejným názvem). Při nahrávání byl také shromážděn hudební materiál pro následná sólová alba jednotlivých hudebníků, která vycházela pod názvem \"Buena Vista Social Club uvádí ...\". Jako první vyšlo sólové album kubánského klavíristy Rubéna Gonzáleze.\n\nÚvodní skladba Chan Chan je píseň o dvou postavách kubánského folklóru Juanitě a Chan Chanovi, kteří se setkávají na pláži a chtějí si postavit společně dům. Skladbu složil Compay Segundo již v roce 1987, text písně má jemně erotický nádech.\n\nSkladba Luise Marquettiho El cuarto de Tula (Tuliin pokoj) je ve stylu jam session a improvizovanými texty se na ní podílejí zpěváci Eliades Ochoa, Ibrahim Ferrer a Manuel „Puntillita“ Licea. V závěru skladby hraje sólo na laúd Barbarito Torres a na timbales třináctiletý Julienne Oviedo Sánchez. Píseň zazněla i ve filmu \"Training Day\" z roku 2001.\n\nBolero skladatelky Isoliny Carillové Dos gardenias (Dvě gardénie) zpíva Ibrahim Ferrer. Píseň byla velkým hitem v roce 1940 a Ibrahim Ferrer se jí naučil, když vystupoval s kubánským kapelníkem Benny Moré.\n\nSkladba Eusebia Delfina pro dvě kytary a dva mužské hlasy z roku 1920 ¿Y tú qué has hecho? (A ty, co jsi udělala?) má lyrický text o stromu, do kterého dívka, jen pro potěšení, vyryje své jméno. A poraněný, chvějící se strom jí setřese do klína svůj květ. Zpěváka Ibrahima Ferrera v ní doprovází druhým hlasem Compay Segundo, který zároveň hraje na tres. Druhý kytarový part hraje Ry Cooder.\n\nDalší bolero Veinte años (Dvacet let), dílo skladatelky a kytaristky Maríi Teresy Very zpívá jediná žena na albu, známá kubánská zpěvačka Omara Portuondo, svým barytonem ji doprovází zpěvák Compay Segundo.\n\nSkladba El carretero (Vozka) je guajira, kubánská obdoba country a zpívá ji Eliades Ochoa.\n\nSkladba Buena Vista Social Club , kterou složil otec basisty Orlanda „Cachaíta“ Lópeze, Orestes López, obrací pozornost ke klavírnímu umění Rubéna Gonzáleze a její název byl vybrán i jako název celého alba.\n\nPůvodní seskupení hudebníků, podílejících se na vzniku alba se později rozšířilo o další muzikanty, kteří se rovněž označují jako členové Buena Vista Social Clubu.\n\n\n\n\n\n"}
{"id": "990317", "url": "https://cs.wikipedia.org/wiki?curid=990317", "title": "HC Nedvědice", "text": "HC Nedvědice\n\nHC Nedvědice (celým názvem: Hockey Club Nedvědice) byl český klub ledního hokeje, který sídlil v městysi Nedvědice v Jihomoravském kraji. Klub byl založen v roce 1938 a začleněn do sportovního klubu SK Pernštejn Nedvědice. V roce 1953 se klub stal jedním z oddílů TJ Spartak Nedvědice. V roce 1997 klub vystoupil z TJ Spartak Nedvědice a stal se samostatným sportovním klubem HC Nedvědice.\n\nSvé domácí zápasy hrál na zimním stadionu Nedvědice s kapacitou 600 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "990319", "url": "https://cs.wikipedia.org/wiki?curid=990319", "title": "Peter Maslo", "text": "Peter Maslo\n\nPeter Maslo (* 2. února 1987, Trstená) je slovenský fotbalový obránce a bývalý mládežnický reprezentant, který působí od léta 2015 v klubu MFK Ružomberok.\nJeho bratrancem je fotbalista Ján Maslo.\n\nS fotbalem začínal v Tvrdošíně. V letech 2002–2004 hrál v Dlhé nad Oravou a od roku 2004 do léta 2014 působil v MFK Ružomberok.\n\nV červenci 2014 odešel jako volný hráč (po skončení smlouvy) do polského druholigového klubu Termalica Bruk-Bet Nieciecza. Trenér Termalice Piotr Mandrysz sháněl pravého krajního beka, přestup se zrealizoval bez problémů za iniciativy Michala Holeščáka z agentury HMP-Sport Management. Maslo podepsal roční smlouvu. V sezóně 2014/15 zažil historický postup klubu do Ekstraklasy (polské nejvyšší fotbalové ligy). V Ekstraklase si však nezahrál, neboť v červnu 2015 se vrátil do MFK Ružomberok a dohodl se zde na ročním kontraktu.<br>\nS Ružomberkem se představil v Evropské lize UEFA 2017/18.\n\nMaslo oblékal reprezentační dres Slovenska v kategorii U21.\n\n"}
{"id": "990321", "url": "https://cs.wikipedia.org/wiki?curid=990321", "title": "Sergej Mozjakin", "text": "Sergej Mozjakin\n\nSergej Valerjevič Mozjakin (Сергей Валерьевич Мозякин * 30. březen 1981, Jaroslavl) je ruský hokejový útočník, který v současnosti působí v klubu Metallurg Magnitogorsk v ruské KHL.\n\nSergej Mozjakin byl v roce 2002 draftován v devátém kole z celkového 263. místa klubem NHL – Columbus Blue Jackets.\n\n\n\n"}
{"id": "990324", "url": "https://cs.wikipedia.org/wiki?curid=990324", "title": "Korunáč modrý", "text": "Korunáč modrý\n\nKorunáč modrý (\"Goura cristata\") zvaný též korunáč chocholatý či korunáč šedomodrý patří k největším holubům na zeměkouli. Dosahuje délky přes 70 cm a váží přes dva kilogramy (samci jsou trochu větší než samice). Obývá pralesy Západní Nové Guiney. Pohybuje se převážně po zemi, živí se ovocem a drobnými bezobratlými živočichy. Žije párovým způsobem života, hnízda si staví na stromech. Je modře a šedě zbarvený, charakteristickým znakem je chocholka z peří.\n\nDomorodci loví korunáče na maso, proto jich ve volné přírodě ubývá. První odchov korunáče modrého v zajetí se podařil roku 1850 v pařížské Ménagerie du Jardin des plantes.\n\nTento druh korunáče patří k vzácně chovaným. V září 2019 byl chován jen v 18 evropských zoo, včetně jedné české – Zoo Praha. V minulosti byl také chován v Zoo Dvůr Králové, Zoo Liberec a Zoo Plzeň.\n\nPočátky chovu tohoto druhu v Zoo Praha se datují do roku 1995. Ke konci roku 2018 byli chováni dva samci a jedna samice.\n\nOd 28. září 2019 je korunáč modrý k vidění v Rákosově pavilonu pro exotické ptáky v dolní části zoo. Jde o jediné vystavené korunáče modré v českých zoo.\n\n"}
{"id": "990326", "url": "https://cs.wikipedia.org/wiki?curid=990326", "title": "Mistrovství světa v judu 1985 – seznam účastníků", "text": "Mistrovství světa v judu 1985 – seznam účastníků\n\nSeznam účastníků na XIII. mistrovství světa v judu v roce 1985.\n"}
{"id": "990330", "url": "https://cs.wikipedia.org/wiki?curid=990330", "title": "Mojmír Preclík", "text": "Mojmír Preclík\n\nMojmír Preclík (9. února 1931, Dlouhá Ves, okr. Rychnov nad Kněžnou − 16. srpna 2001, Liberec) byl český sochař, keramik, restaurátor a fotograf.\n\nV letech 1946–1949 studoval SOŠ keramickou v Teplicích a v letech 1949–1954 sochařství na Vysoké škole uměleckoprůmyslové v Praze u prof. Jana Kavana. (obor užitá keramika). Po absolvování vojenské služby se na školu vrátil, aby zde absolvoval čestný rok.\n\nByl členem střediska Mánes (1954) do jeho zrušení a od roku 1958 členem skupiny M 57, se kterou vystavoval od roku 1959 do roku 1970. Jedinou autorskou výstavu v Praze měl sochař roku 1964. V Teplicích si oblíbil arteficielní hudbu a později studoval soukromě hru na příčnou flétnu u prof. Zdeňka Bruderhanse. V letech 1959 až 1990 hrál barokní hudbu se svými přáteli, kteří se scházeli v ateliéru Jiřího Rady. S přáteli ze skupiny M 57 (Václav Kiml, Stanislav Podhrázský, Josef Jíra) pobýval v druhé polovině šedesátých let během léta v Nezabudickém mlýně na Berounce.\n\nBěhem normalizace v sedmdesátých letech se vzdal sochařské práce a uchýlil se na venkov do Kryštofova Údolí v Jizerských horách (za Ještědským hřbetem). Živil se restaurováním a k sochařství se vrátil až roku 1982, vystavoval však až do roku 1989 pouze v malých místních galeriích v okolí Turnova. V roce 1978 se oženil s výtvarnicí Janou Švábovou, jejich dcera Marie Preclíková se narodila 1981. Sochař neměl ateliér a od jara do podzimu pracoval venku v prostoru za svou chalupou. Jeho sochy od roku 1982 vypaloval keramik a chemický inženýr Jaroslav Lada, který byl Preclíkovým sousedem. Od konce 80. let Mojmír Preclík snímal sochy, své ruce a okolí chalupy v Kryštofově Údolí videokamerou a fotografoval sochy ve svém pražském ateliéru. Zimní období trávil v Praze, kde většinou kreslil a zpracovával fotografie. Jeho dílo bylo znovuobjeveno v 90. letech a vystavováno kromě českých galerií rovněž v Německu, USA a Francii.\n\nMojmír Preclík zemřel po delší nemoci 16. srpna 2001 v Liberci.\n\nMojmír Preclík je solitérem mezi poválečnými sochaři, neboť prakticky celé dílo vytvořil v ústraní své venkovské chalupy a odborná veřejnost se o něj začala zajímat až počátkem 90. let, kdy své sochy, kresby a fotografie představil na několika souborných výstavách doma i ve světě. Začal kreslit a modelovat už v dětství a z reálného gymnázia v Rychnově nad Kněžnou jako patnáctiletý přestoupil na Státní odbornou školu keramickou v Teplicích-Šanově. Na střední škole a později na VŠUP se seznámil s románským, antickým i moderním francouzským uměním a jeho rané kresby i sochy byly ovlivněny kubismem a dynamickým a expresivním barokem (Hrubá síla, 1962, vystaveno na bienále mladých v Paříži).\n\nModeloval sochy v hlíně, sádře a v letech 1962-64 také v polyesteru, který patinoval. Ve druhé polovině 60. let používal pískovec, mramor a opuku pro figurální sochy a hlavy vycházející z kubistického tvarosloví (Socha a město, Liberec 1969). Počátkem 80. let získal možnost vypalovat v keramické peci a proto se vrátil k modelování v hlíně, které vyhovovalo jeho zaujetí pro figuraci. Měřítko jeho soch se od komorních plastik (Grünewald, 1982, pálená hlína, 23 cm) postupně zvětšovalo spolu s možností využití stále dokonalejších pecí, které postavil jeho soused a přítel, keramik Lada. Poslední Preclíkovy sochy z 90. let v kamenině již mají téměř metrové proporce (Dáma z Vezelay, 1992/3, 96 cm).\n\nMojmíra Preclíka nezajímal svět, v němž chyběl člověk. V sochách i kresbách se jím zabýval prakticky bez výjimky. Plastiky z první poloviny 80. let jsou dynamické a expresivní (Starý muž, 1984), ale pozdější díla jsou tvarově střízlivější, více frontální a jejich expresivita je ztajená. Preclíkovy sochy jsou citlivě stavěny v souvislém plošném reliéfu a vyznačují se pevným a sevřeným obrysem a štíhlými liniemi. Ve splývající drapérii oděvu je někdy naznačeno vykročení nebo pohyb. Gesta rukou, která obvykle zobrazují vlastní téma (Figura soustředěná, 1989, cyklus Sdělení, 1991), jsou modelována úsporně nebo jen naznačena lineárními vrypy na povrchu. Morfologie sochy střídá oblé a ostré přechody a je nositelem napětí (Cyklus Torza, 90. léta). Preclíkovo zaujetí přírodní realitou a světlem je vyjádřeno v povrchové úpravě soch oxidy kovů nebo kaolinem a zemitou barevností hmoty. Odkazem k přírodě jsou někdy oblázky zasazené v místě rukou nebo povrchové struktury kamenů otisknutých v hlíně.\n\nAutor řadil sochy do časově otevřených cyklů – v 80. letech Oblázky (balvany), Evy, Adamové, v 90. letech Torza, Madony, Andělé. Některé reliéfy z přelomu 80. a 90. let a také sochy z 90. let rozvíjejí téma dialogu a jsou od počátku koncipovány jako dvojice, kde jedna figura naslouchá druhé (cykly Setkání, Sdělení). K sochám existuje množství kresebných studií, v nichž stavba figur z vzájemně se prostupujících ploch a objemů odkazuje na kubistická východiska Preclíkovy tvorby (Dvě figury, 1995).\n\nAutorovy fotografie vlastních rukou pořízené z videozáznamů v období kolem roku 1990 provázejí jeho krátké básnické texty ve stylu japonských Haiku. Míra fotografické stylizace trojrozměrné skutečnosti a pojetí jejích sochařsky vnímaných charakteristik zcela harmonují s ostatní tvorbou.\n\n\n\n\n\n"}
{"id": "990340", "url": "https://cs.wikipedia.org/wiki?curid=990340", "title": "Misha Rachlevsky", "text": "Misha Rachlevsky\n\nMisha Rachlevsky (rusky Михаил „Миша“ Львович Рахлевский, česká transkripce Michail „Miša“ Lvovič Rachlevskij; * 13. listopadu 1946, Moskva, SSSR) je ruský dirigent.\n\nRuský dirigent Misha Rachlevsky se narodil v Moskvě, s hudebním vzděláním začal v raném věku, od pěti let s houslemi, studoval na Moskevské státní konzervatoři P. I. Čajkovského a Ruské hudební akademii Gnessin v Moskvě. V roce 1973 opustil Sovětský svaz, žil v Izraeli, Jižní Africe, Kanadě a roku 1976 se usadil ve Spojených státech. Později založil New American Chamber Orchestra (NACO). V roce 1989 odjel do Španělska a později se vrátil zpět do Moskvy, kde založil Kremelský komorní orchestr.\n\n"}
{"id": "990344", "url": "https://cs.wikipedia.org/wiki?curid=990344", "title": "Thomas Barnardo", "text": "Thomas Barnardo\n\nThomas John Barnardo (4. července 1845, Dublin, Irsko – 19. září 1905, Londýn, Anglie) byl britský zakladatel dětských domovů.\n\nNarodil se v Dublinu. Již od dětství měl chatrné zdraví a trpěl slabozrakostí. Ve 21 letech odešel do Londýna studovat lékařství, ale studií zanechal a věnoval se chudým. V chudém londýnském East Endu působil jako kazatel a učitel chudých. Začal shromažďovat finanční prostředky, když viděl chudé děti bez střechy. Díky svým organizačním schopnostem získával potřebné peníze. Roku 1870 otevřel jeho první dům pro chlapce v Stepney Causeway, kde se chlapci učili na tesaře, výrobce bot. Zasloužil se o domov a vzdělání pro více než 60000 chudých a postižených dětí. Jeho nadace Barnardo´s existuje dodnes. Hlavní sídlo má v Londýně.\n\nRoku 1873 se oženil se \"Syrií Louise Elmslie\". Jako svatební dar dostali dům v Barkingside. Společně měli 7 dětí. Jejich dcera Marjorie se narodila s Downovým syndromem. Díky těmto zkušenostem starat se o nemocné děti, otevřel několik domovů pro děti s fyzickými a psychickými nemocemi.\nZemřel na anginu pectoris v Londýně.\n\nDíky němu se začal stát více věnovat ochraně dětí před zanedbáváním a zneužíváním.\n\n"}
{"id": "990346", "url": "https://cs.wikipedia.org/wiki?curid=990346", "title": "Vanguard 3", "text": "Vanguard 3\n\nVanguard 3 byla americká vědecká družice vypuštěné na oběžnou dráhu Země v roce 1959. Provozovatelem je NASA.\n\nByla to koule s hmotnosti 23 kg o průměru 508 mm, s pláštěm z hořčíkové slitiny. Na povrchu družice se nacházely 4 antény a nosník s magnetometrem. Uvnitř je několik přístrojů na měření rentgenového záření Slunce, detektory mikrometeoritů i s mikrofony a dva vysílače. Zdrojem je AgZn baterie.\n\nDružice byla vypuštěna s pomocí rakety z amerického kosmodromu Eastern Test Range dne 18. září 1959. Kroužila pak na oběžné dráze zhruba 500 až 3800 km, čas jednoho oběhu byl 125 – 130 minut. Po dosažení dráhy byla katalogizována v COSPARu jako 1959-007A. Obíhat Zem bude zhruba 200 let. Po 84 dnech letu bylo s družicí ztraceno spojení.\n\n"}
{"id": "990348", "url": "https://cs.wikipedia.org/wiki?curid=990348", "title": "Ta známá Bettie Page", "text": "Ta známá Bettie Page\n\nTa známá Bettie Page, v anglickém originále \"The Notorious Bettie Page\", je americký životopisný film, který natočila kanadská režisérka Mary Harronová. Premiéru měl v září 2005 na Torontském mezinárodním filmovém festivalu. Pojednává o americké modelce Bettie Page, kterou ve filmu hraje Gretchen Mol.\n\n"}
{"id": "990350", "url": "https://cs.wikipedia.org/wiki?curid=990350", "title": "Dandy 50/125", "text": "Dandy 50/125\n\nMotocykl s modelovým označením Dandy, byl vyvinut a vyráběn v devadesátých letech 20.století v jihočeském strojírenském podniku Motor Jikov, závod 05 Vodňany. Původní koncept s uzavřeným trubkovým rámem a licenčně vyráběným dvoutaktním vzduchem chlazeným jednoválcovým motorem Sachs o objemu 50ccm byl navržen ve dvou designových variantách: klasik a sport. Na trh byl uveden roku 1995. Během následujících čtyřech roků byla na trh uvedena varianta se čtyřtaktním jednoválcovým motorem 125 ccm CPI a moderním vodou chlazeným jednoválcem Minarelli 50 ccm. Během tohoto období se firma přejmenovala nejprve na Moto Union, posléze Jawaunion. Roku 1999 bylo oznámeno rozhodnutí přesunout projekt motocyklu Dandy do Týnecké Jawy.\n\nPůvodcem motocyklu Dandy byl strakonický konstruktér ing. Jaroslav Pudil, dlouholetý konstruktér motocyklů ČZ, kterého si budějovická firma Motor Jikov najala jako šéfkostruktéra projektu malého motycyklu. Idea výrobce byla výroba levného kvalitního motocyklu primárně pro západní trhy. Motor Jikov převzal licenční výrobu motorů Sachs s příslibem prodeje motocyklů v Německu pod značkou Sachs, spolupráce s firmou Sachs se však nerozvinula podle původních plánů. V prvních letech na konstrukci participoval konstruktér ing. Ivan Feranec, hlavním technologem byl Josef Bureš. Původní design motocyklu byl dílem akademického sochaře Václava Kasíka. V roce 1994 tým vývojového oddělení doplnil Radek Maleč, Jaroslav Kreuz a ing. Miroslav Panský (původně také ČZ), který později převzal funkci šéfkonstruktéra. Tým vývoje v období největšího rozkvětu v letech 1996-1998 zahrnoval téměř 20 techniků (po celou tuto dobu působili jako mechanici prototypové dílny a zkušebny prototypů především Miloš Pavlis, Karel Vondrášek). V období let 1993-1999 vznikla v hlavách a rukách jihočeských techniků nejen základní varianta motocyklu, ale i řada konstrukčních modifikací a designových faceliftů, z nichž některé se dostaly i do výroby.\n\nNa počátku byl motocykl s motorem Sachs v provedení klasik a sport s moderní polo-kapotáží. Většina vyrobených motocyklů směřovala do zahraničí, ve Vodňanech se tedy vyráběly motocykly v různých konstrukčních provedeních podle legislativních požadavků jednotlivých zemí (v EU nižší výkon a rychlost). Na místním trhu se motocykl prodával s následujícími parametry. \nPodvozek: Dvojitý kolébkový rám svařený z ocelových trubek kruhového a čtyřhranného průřezu. Přední kolo uloženo v teleskopické vidlici s kapalinovým tlumením, zdvih kola 170 mm. Zadní kolo vedeno kyvnou vidlicí s jedinou centrální pružící jednotkou, kapalinovým tlumením, zdvihem kola 150 mm. Přední brzda kotoučová s kapalinovým ovládáním a průměrem kotouče 220 mm. Zadní brzda bubnová s mechanickým ovládáním. Třípaprsková kola z lehké slitiny 1,6 x 17\", pneu 2,75 x 17. Palivová nádrž o objemu 6,5 l, z toho rezerva 1,2 l. Motor: Zážehový dvoudobý vzduchem chlazený svislý jednoválec Fichtel & Sachs 1.160 AKF MJ s rozvodem pístem, mírně skloněný vpřed. Karburátor Bing 21/21/127 s prům. difuzoru 19 mm. Příplatkově byl motor vybaven odděleným mazáním čerpadlem Dellorto. Elektronické bezkontaktní zapalování VAPE nebo Iskra. Světelná cívka 12 V/80 W. Akumulátor YUASA 12 V – 4,5 Ah. Mechanické spouštění nožní pákou. Spotřeba 2,8 -3,2 l. Převodové ústrojí: Primární převod ozubenými koly s šikmým ozubením 3,21. Mechanicky ovládaná vícelamelová spojka v olejové lázni. Pětistupňová převodovka s postupným přímým řazením nožní pákou. Převodové stupně 4,6 – 2,73 – 1,95 – 1,59 – 1,375. Sekundární převod částečně krytým řetězem] 2,53. Rozměry a parametry: Motocykl dosahoval maximální rychlosti 75 km/h při spotřebě 2,8 l/100 km. Délka 1950 mm, šířka 700 mm, výška 1070, výška sedla nad zemí 800 mm, světlá výška 240 mm, rozvor kol 1320 mm. Pohotovostní hmotnost 82 kg, užitečná hmotnost 150 kg.\n\nIhned po uvedení Dandy 50 na trh začal tým vývoje pracovat na závodním motocyklu pro juniorské závody EURO50. V druhé polovině devadesátých let na tomto motocyklu začínal sbírat své závodnické zkušenosti mladý Kuba Smrž. Vznikla jak varianta motocyklu s motorem Sachs, tak později s úspěšnějším motorem Minarelli, který byl později převzat i do sérové výroby. Motocykl Dandy 50 úspěšně konkuroval motocyklu Jawa Mosquito na závodní dráze ale i v běžném provozu.\n\nBěhem krátké doby vznikl větší bratr Dandy 125 se čtyřtaktním motorem s rozvodem OHC od tchajwanského výrobce CPI, což byl vlastně licenčně vyráběný motor Honda. \n\nPodvozek: Páteřový rám svařený z ocelových trubek kruhového a čtyřhranného průřezu, motor byl nosným prvkem. Přední kolo uloženo v teleskopické vidlici s kapalinovým tlumením, zdvih kola 175 mm. Zadní kolo vedeno kyvnou vidlicí s jedinou centrální pružící jednotkou, kapalinovým tlumením, zdvihem kola 150 mm. Přední brzda kotoučová s kapalinovým ovládáním a průměrem kotouče 220 mm. Zadní brzda kotoučová s kapalinovým ovládáním a průměrem kotouče 180 mm. Třípaprsková kola z lehké slitiny 1,6 x 17\", pneu 2,75 x 17. Palivová nádrž o objemu 6,5 l, z toho rezerva 1,2 l. Motor a převodovka: Čtyřdobý vzduchem chlazený jednoválec s rozvodem OHC zdvihového objemu 124 ccm, vrtání x zdvih 56,5 × 49,5 mm. Výkon 9,8 kW. Převodovka 5 stupňová. El.startér i nožní páka. Rozměry a parametry: Motocykl dosahoval maximální rychlosti 120 km/h. Výška sedla nad zemí 830 mm, rozvor kol 1330 mm. Pohotovostní hmotnost 103 kg, užitečná hmotnost 150 kg. \n\nMotocykl Dandy 125 se již vyráběl s modernizovanou kapotáží. Předlohou tohoto faceliftu byla studentská práce studenta designu Jaroslava Čecha, kterou do konečné podoby přepracoval konstruktér Radek Maleč, který měl od roku 1997 na svědomí všechny následující modernizace designu motocyklů Dandy vytvořené ve Vodňanském vývoji. Motocykl byl osazen modernějšími ovládacími prvky, zrcátky, později přibyla i klasická \"drátěná\" kola, k motocyklu byla nabízena řada doplňků jako nosič zavazadel apod. Posledním prototypem byl model 125C Thorn na pěti-paprskových litých kolech a s modernizovaným velkým předním světlometem a přístroji. Tento prototyp je možné spatřit v Jihočeském motocyklovém muzeu v Českých Budějovicích.\n\nNásledně po vzniku Dandy 125 vodňanští vývojáři zmodernizovali původní padesátku – koncepčně starý motor Sachs, byl nahrazen moderním výkonnějším (5,4 k) vodou chlazeným motorem Minarelli s vyvažovacím hřídelem, elektrickým startérem a šestistupňovou převodovkou. Motocykl s ním dosahoval rychlosti 95 km/h. Spotřeba činila 3,5 l/100km. Tento motocykl již byl uveden na trh s modernizovaným designem kapotáže, ale i s řadou dalších modernizací. \nBěhem 4 roků od uvedení Dandy 50 Sachs na trh prošel motocykl řadou zdařilých modernizací, v roce 1999 byl původní tým vývoje rozpuštěn, projekt přesunut do Jawy. Jawa posléze osadila motocykl generačně staršími ale levnějšími komponentami. Dandy 125 byl vyráběn s levnějším motorem OHV, s výkonem 7.2 kW. Po letech byla výroba motocyklu modelové řady Dandy v Týnci nad Sázavou ukončena. Některé komponenty z vodňanské konstrukční kanceláře využívá Jawa dodnes. Motocykl Dandy se nestal tak rozšířeným motocyklem jako Simson v osmdesátých letech či dříve Jawa Pionýr, přesto se stal základem pro některé šikovné české úpravce a tak bylo v ulicích či na polích a lukách možno spatřit například i enduro Dandy 50MX od firmy Jablospol, viz externí odkazy.\n\n"}
{"id": "990375", "url": "https://cs.wikipedia.org/wiki?curid=990375", "title": "Jelena Nikolajevová (novinářka)", "text": "Jelena Nikolajevová (novinářka)\n\nJelena Sergejevna Nikolajevová ( \"\"; *25. prosince 1985 Taškent) je ruská novinářka, televizní moderátorka, filmová herečka a modelka.\n\nNarodila se 25. prosince 1985 roku v Taškentu. Zprvu navštěvovala základní školu ve svém rodném městě. Když se přestěhovala Jelenina rodina do Ruska, pokračovala v středoškolském vzdělávání v Moskvě. Po maturitě studovala na Ruské státní Gubkinově univerzitě ropy a plynu, kde promovala v roce 2009. Po skončení studií byla zaměstnána jako komentátorka plynového trhu v redakci novin \"RBC Daily \" a odkud v roce 2010 odešla do televizní stanice „Ekspert TV“. Pracujíc na této stanici, získala kvalifikaci „televizní moderátorka“ na Ruské univerzitě družby národů v Moskvě (2011–2012). V téže době přispívala do několika časopisů (\"Captain Club magazine\" aj.). Od roku 2013 pravidelně uveřejňuje své články v časopise \"Expert\". Od roku 2013 do září roku 2014 působila na RBC TV, kde moderovala pořad „Hlavní zprávy“ ( Главные новости). Poté přešla do televizní stanice Moskva 24, kde se stala hlasatelkou zpravodajských pořadů v hlavním vysílacím čase.\n\nJelena Nikolajevová je svobodná modrooká plavovláska. Nekouří, má ráda literaturu a malířství, pěstuje sport (jezdectví aj.) a rybaření. Je členkou „Klubu dobrovolníků“.\n\n"}
{"id": "990382", "url": "https://cs.wikipedia.org/wiki?curid=990382", "title": "Mark Buchanan", "text": "Mark Buchanan\n\nMark Buchanan (* 31. října 1961, Cleveland, Ohio, USA) je americký teoretický fyzik, autor knížek a článků. Byl šéfredaktorem časopisů Nature a New Scientist. Psal občasné fejetony do novin The New York Times i pravidelné měsíční sloupky pro časopis Nature Physics.\n\nV roce 2009 dostal cenu Lagrange Prize.\n\n\n\n"}
{"id": "990389", "url": "https://cs.wikipedia.org/wiki?curid=990389", "title": "Pavel Hanes", "text": "Pavel Hanes\n\nPavel Hanes (* 1954, Rimavská Sobota) je slovenský evangelikální teolog a baptistický kazatel.\n\nJe absolventem Evangelické bohoslovecké fakulty UK v Bratislave, kde se roku 2009 habilitoval. V letech 1982–1993 působil jako kazatel Bratrské jednoty baptistů. Od roku 1993 vyučuje na Katedře evangelikální teologie a misie na Pedagogické fakultě Univerzity Mateja Bela v Banské Bystrici. Věnuje se zejména biblistice (Starému zákonu), apologetice a filozofii.\n\n\n"}
{"id": "990393", "url": "https://cs.wikipedia.org/wiki?curid=990393", "title": "Anaïs Nin", "text": "Anaïs Nin\n\nAnaïs Nin, celým jménem Angela Anaïs Juana Antolini Rosa Edelmira Nin y Culmell (21. února 1903 Neuilly-sur-Seine, Francie - 14. ledna 1977, Los Angeles, Spojené státy) byla americká spisovatelka dánsko-kubánského původu. Pravidelně publikovala intimní deníky, které se po několik desetiletí objevovaly v tisku. Poskytovaly pohled do hloubek osobního života a vztahů ženy. Necenzurovaná verze těchto deníků byla zveřejněna až po její smrti a smrti jejího manžela. Je také jednou z prvních žen, které psaly erotickou literaturu.\n\nJejí matka byla Dánka, její otec kubánský skladatel Joaquín Nin. Když její matku opustil, odešla do New Yorku s dcerou a dvěma syny.\n\nKdyž měla Anaïs 14 let, opustila školu a začala pracovat jako manekýna. V roce 1923 se provdala za Hugha Parkera Guilera. V následujícím roce se usídlili v Paříži, kde Guiler pokračoval v kariéře bankéře. Nin se pustila do psaní. Jejím prvním dílem byla kniha o spisovateli D. H. Lawrenceovi. Začala studovat i freudovskou psychologii.\n\nV roce 1955 se v Kalifornii vdala podruhé, za Ruperta Polea.\n\nNin byla přítelkyní mnoha spisovatelů, mezi nimiž byli například: Antonin Artaud, Henry Miller, Edmund Wilson, Gore Vidal, James Agee a Lawrence Durrell. Její přátelství a vášnivá láska k Millerovi a jeho manželce June silně ovlivnily její tvorbu i život.\n\nCítila se inspirovaná díly, jejichž autory byli Marcel Proust, André Gide, Jean Cocteau, Paul Valéry a Arthur Rimbaud.V roce 1973 obdržela titul čestný doktorát na \"Philadelphia College of Art\". O rok později byla zvolena členkou \"National Institute of Arts and Letters\".\n\nZemřela na rakovinu v roce 1977, pohřbena je v Santa Monice.\n\n\n"}
{"id": "990396", "url": "https://cs.wikipedia.org/wiki?curid=990396", "title": "Historie obce Korolupy", "text": "Historie obce Korolupy\n\nTento článek pojednává o historii obce Korolupy (německy \"Kurlupp\"), která se nachází v okrese Znojmo v Jihomoravském kraji.\n\nCelá zdejší neosídlená a z větší části zalesněné půda náležela dlouho zeměpánovi a byla spravována jeho úředníky sídlícími na hradě Bítově. Za Přemysla Otakara I. (1222) se hrad stal centrem jednoho z moravských krajů – župy Bítovské (provincie Bethowiensis). Pod správou hradu se nacházelo Slavonicko, Dačicko, Jemnicko, Moravskobudějovicko a Telčsko. Tento zeměpanský majetek začal ve 13. a 14. století přecházet do soukromých rukou vrchností.\n\nOblast kolem vtoku řeky Dyje na Moravu náležela od konce 11. století do kolonizovaného území hrabat z Perneku, kteří přišli na pozvání Bábenberků z východního Bavorska. Jejich majetky spravovali ministeriálové. Ministeriál Drozd (Drozzo) založil na důležité zemské stezce z Rakous přes západomoravské pomezí do Čech (Pulkau/Pulkava – Weitersfeld– Drosendorf/Drozdovice – Vratěnín – Slavonice – Jindřichův Hradec) osadu Drosendorf. Další ministeriálové hrabat z Perneku (1157 Ekkihard de Tirnua s dvěma bratry, poté roku 1175 Oldřich de Tiernahc) vybudovali hradní sídlo \"Thürnau\" (u dolnorakouské obce Unter Thürnau/Dolní Trnávka), z něhož kontrolovali brod přes řeku Dyji a vchod staré zemské stezky z Dolních Rakous přes jihozápadní Moravu do jihovýchodních Čech. \"Wernhard de Trnowa\" působil v markraběcích službách a za své služby získal pro své potomstvo právo kolonizovat severně od hradu moravské příhraničí (jižní Jemnicko, Vratěnín, Lubnice, Slavíkovice aj.) Wernhardova sestra či blízká příbuzná Heilwida se za markraběte Vladislava Jindřicha provdala a byla také zakladatelkou cisterciácké fundace v Oslavanech (r. 1225).\n\nZa vlády moravských markrabat Přemysla a jeho synovce, později vévody a krále Přemysla Otakara II., získal vlivné postavení další ministeriál pánů z Perneku Vickart von Thürnau, od roku 1256 purkrabí vranovský, který daroval patronátní právo kostela ve Vratěníně klášteru v Gerasu. Zemřel před rokem 1265 a zanechal po sobě choť Wolfhildu. Roku 1271 hrad patřil Vikartovu bratranci Wernhardovi, jenž si již dříve vybudoval sídlo na Budči u Jemnice. Počátky zaniklého ženského kláštera augustiniánů u Moravských Budějovic jsou spojeny se šlechticem z rodu Tyrna a vlastníkem Myslibořic (1271). Na konci 13. století získali hrad Tyrnu Habsburkové a ti jej propůjčili i s hradem Litschau Janu z Klinkenberka/Johann von Klingerberg (Chlingerverch).\n\nPrvním známým sídlem rodu Ranožírovců byla v oblasti jihozápadní Moravy ves Rancířov u dolnorakouské hranice, pojmenována nejspíše po prvním Ranožírovci. V letech 1234–1238 držel Ranožir také statky v okolí Jihlavy a hradiště v nedalekém Stonařově. V roce 1257 darovali bratři Smil z Bílkova, Markvart (patron kostela), Jaroš a Ratibor klášteru v rakouské Jeruši patronátní právo zdejšího kostela. Na listině svědčili: Wichard de Thürnau/Tyrny, Tobis, Leopold Peschel, Gaitmar, syn z Frejštejna, bratři Marquard, Wolfram a Albert ze Slatiny, Bertold z Primmersdorfu, Ortlieb z Goggitsche (ves u Gerasu), Walter z Kottaun (ves u Gerasu), Walter, měšťan, Konrad z Hornu, Pergrinius.\n\nHlavní linie Ranožírovců se usadila v bezprostřední blízkosti Dačic na hradě Bílkově. Bílkov držel Smil z Bílkova, nejstarší syn Ranožíra II. Za Přemysla Otakara II. zastával úřad purkrabího na Bítově, v letech 1253–1254 se účastnil křížové výpravy do pohanských Prus a roku 1277 vedl jménem krále spolu s biskupem Brunem a notářem Oldřichem mírová jednání s Rudolfem Habsburským. Naposled byl Smil z Bílkova zmiňován v roce 1279. Po Smilovi spravoval bílkovské panství Ješek. Pravděpodobně přes Ješkovou dceru Kláru z Bílkova přešlo bílkovské panství roku 1339 na pány z Hradce, kdy se Klára stala druhou chotí Oldřicha z Hradce.\n\nV roce 1305 obdržel klášter v Jeruši/Gerasu po patronátech ke kostelům ve Vratěníně, Kostelní Myslové a Rancířově čtvrtou patronaci na území Moravy. Patronátním právem ke kostelu sv. Petra v Rančířově obdaroval Markvart/Marquard z Rančířova (u Jihlavy) premonstráty v Jeruši se souhlasem bratra Jaroše/Jerus z Vydří a Smila (dictus de Plencsh, zvaného z Planku ?). Listinu ztvrzoval také opat Erhard z Jeruše, probošt Dětřich/Theoderich z Louky/Bruck an der Thaya a rytíř Oldřich/Ulrich z Martinic (měl bratra rytíře Vavřince/Laurencius z Martinic). V roce 1347 je na hradě Frejštejně připomínána také kaple sv. Kateřiny. V Dolním Rakousku držel klášter v Jeruši patronace nad kostely ve vsích: Geras, Pernegg, Nondorf, Blumau, Kirchberg a. d. Wild, Japons, Drosendorf, Eibenstein a Weikartschlag.\n\nPo vymření Přemyslovců po meči se hrad Bítov stal od roku 1307 lénem Lichtenburků pocházejících ze široce rozvětveného rodu pánů z Ronova. Rod zbohatl zejména na těžbě stříbra u dnešního Havlíčkova Brodu (dříve Německý Brod). V roce 1278 získal Bítov Rajmund, zakladatel moravské větve Lichtenburků. Rajmund z Lichtenburka své bítovské panství záhy rozšířil o dolnorakouské majetky, které získal skrze sňatek s Adélou z Planku, s kterou měl dceru Markétu (jeptišku) a syny Jindřicha, Čeňka a Smila. Strýcem matky Adély byl Seifried (Siegfried) z Planku (Blaeunikke, Plank am Kamp). V roce 1341 nechal Seifried ve svém dolnorakouském Stiefernu postavit novou faru a za dědice veškerého svého majetku určil Smila a Čeňka. Seifried z Planku se připomíná ještě v roce 1349 na listině při obdarování kostela ve Stiefernu jako pán na Bítově (Ich Seyfrid von Planykch, Herr zu Vetaw). Rajmundovi synové Smil a Čeněk se na hradě usadili natrvalo a začali se nazývat Bítovští z Lichtenburka.\n\nTaké pozemky na Dačicku se ve 13. století začínaly dostávat do soukromých rukou. Páni z Říše (později z Hrádku) vlastnili v pol. 13. století v oblasti kolem vsi Stará Říše celkem 11 vsí. Roku 1301 získal panství Smil z Bílkova a po něm jeho syn Ješek, jehož dcerou byla Klára, druhá žena Oldřicha z Hradce, jež přinesla pánům z Hradce bílkovské panství věnem (r. 1339). Oldřich pak ještě s králem Janem Lucemburským směnil Telč za panství Bánov. V nejzazším koutě jihozápadní Moravy se páni z Hradce stali majiteli rozsáhlé državy: na jihu drželi Slavonice, na východě Bílkov, na severu Telč a na západě jindřichohradecké panství. Po Oldřichově smrti se majetek rozdrobil mezi čtyři bratry, Jindřich z Hradce získal polovinu Hradce, Menhart Telč, Oldřich druhou polovinu Hradce a Heřman bílkovské panství s Dačicemi, přičemž Slavonice si bratři rozdělili mezi sebe na čtyři díly. Bílkovské panství zapsal Heřman roku 1399 své dceři Elišce a jejímu prvnímu choti Janovi z Kravař (druhý choť Jiří z Lichtemburka). Po dlouhotrvajících sporech vykoupili páni z Hradce nakonec na zač. 14. století bývalé bílkovské panství zpět.\n\nRod pánů na hradě Frejštejn (Vreyensteyn), založený potomky pána Wernharda z Trnavy / Thürnau, se znovu připomíná v roce 1310, kdy Marquart z Frejštejna / Marquart Frey ručil Raimundovi z Lichtenburka při obdarování oslavanského kláštera. V roce 1322 a 1323 se při obdarování kláštera ve Zwetlu objevuje ve svědečných řadách Oldřich Frey / Ulrich Vrey. V roce 1331 prodal bítovský purkrabí Ben (Boněk či Bohuňka) se souhlasem Raimundových synů Smila a Čeňka frejštejnskému purkrabímu Konrádovi ze Sichelbachu a jeho ženě Budislavě za 15 a půl hřivny velkých peněz tři lány u \"Hafnerluwen\" (Hafnerluden, česky Lubnice) pod právem ssuti a v případě porušení tohoto práva pod hrozbou ležení.\n\nJan z Klinkenberka / Johann von Klingerberg (Chlingerverch), zástavní majitel hradu Litschau, držel také hrad Thürnau (Tierna), vsi Rabesreith a Luden nedaleko Drosendorfu, městečko Vratěnín a Mladoňovice. Jeho chotí byla Agnes von Maissau. Z manželství pošly děti: syn Jindřich / Heinrich, dcery Eliška / Elisabeth a Anežka / Agnes. Rytíř Jan obdržel za své služby králi Janu Lucemburskému pravděpodobně celou výsluhu po pánech z Thürnau, jelikož roku 1338 se v jeho majetku nacházel nejen Vratěnín a Mladoňovice, ale také popluží (pole) u Lubence (snad ves Luden) a u Sonovic (zaniklá ves), ves Rancířov, v Mešovicích dědiny platné, v \"Hafnerluden\" dvůr s dědinami platnými a v Kostníkách dědiny platné. Syn Jindřich padl společně s králem Janem Lucemburským v bitvě u Kresčaku a byl také posledním mužským potomkem rakouské rodové linie, která držela hrad Klingerberg (nyní zřícenina u hornorakouského města Perg) a Litschau.\n\nMěstečko Drozdovice / Drosendorf obdrželi v 2. polovině 14. století do zástavy páni z Waldsee. Lubnický majetek se tak znovu připomíná v roce 1348 u Vratěnína, kdy jej markrabě Karel udělil Jindřichovi z Waldsee: městečko Vratěnín, Rancířov a mezi dalším zbožím pole u Lubence (\"die Ecker zu Lubentz\") a u \"Hafnerluden\" lenní poplužní dvůr se třemi hospodářskými dvorci (\"zu Hafnerluden den vorlehenten Hoff mit drein Hoffsteten\"), kde si bratři Konrád a Seidel ze Sichelbachu začali budovat rodinné sídlo. Rod rytířů ze Sichelbachu a z Lubnice nosil ve svém znaku znamení trojzubu v podobě rozbíhající se vidlice. Ještě v 15. století bývají v pramenech uváděny dvůr v Hafnerluden / Lubnici a tvrz v Kostníkách jako pradávné manství hradu Frejštejna.\nOd té doby, co purkrabí z Frejštejna Konrád s chotí Budislavou zakoupili pozemky u \"Hafnerluden\", vznikl na této državě poplužní dvůr s mlýnem s příslušnými lesy, pastvinami, loukami a vodami, který v roce 1350 Jitka / Judith, vdova po Bernardovi z Laukowic (nyní Slavíkovice), erbu tří leknínových listů, odprodala do dědičné držby bratrům Seidlinovi a Konrádovi z dolnorakouského Sichelbachu. V roce 1358 prodal Jindřich / Henricus z Borotic (zaniklé Německé Borotice u Lechovic) polovinu tamějších pozemků za 21 hřiven 11 grošů do dědičné držby a Seidlin na nich obratem zapsal své choti Elišce / Elisabeth věno 15 hřiven. V roce 1360 vzal Henzlín, man z Vydří / Henslinus de Widrzie, Seidlina z Lubnice na svém majetku na spolek a v roce 1369 jim oběma Heřman z Hradce odprodal za 132 kopy grošů u Starého Hobzí ves Norovice s činžemi, užitky, mlýnem, dvorem v Lipnici a vším příslušenstvím. Na sousední tvrzi v Polici seděl v roce 1368 Tvoch z rodu erbu tří makovic, bratr Ješka zvaného Schössel, lenního majitele Stonařova a v letech 1376–1390 Nového Hrádku, který Seidlinovi pravděpodobně na základě rodinné spřízněnosti zapsal do dědičného držení mlýn s veškerým příslušenstvím a pozemky (u Police).\n\nPrvní písemná zmínka o Korolupech pochází z 12. prosince roku 1371, kdy markrabě Jan přikázal Petrovi Hechtovi z Rosic, toho času purkrabímu na Frejštejně, aby byl poslem k deskám při vkladech Jindřicha z Hradce, a to vsi Lomů Mikuláši / Niklasovi ze Slavonic, jemnickému měšťanovi, vsí Chrlop (Korolup) a Mešovic Seydlinovi z Lubnice a vsi Radkova Vlkovi z Radkova. V roce 1373 se z desek dozvídáme, že \"dva lány v Chrlopech\" a u Mešovic dvorec nazývaný \"Holdenobsky\" (curia in Chirlobw) zakoupil rytíř Seidlin (\"nobilis Zeydlino de Lubnycz mility\") od Jindřicha z Hradce společně s Henzlínem z Vydří. V roce 1376 pak v okolí Dešné Seidlin získal do dědičné držby od Hojka (Vojek) z Ústrašína a jeho choti Anny společně s vladikou Bohušem z Bělčovic ves Bělčovice se sedmi lány a osmi poplužími. V roce 1385 přikoupil Bohuš, který se psal také po Lubnici, od Smila z Police, jehož chotí byla Kateřina, také ves Bačkovice. V Chrlopech se v roce 1397 připomínal jistý Hennsel Fuchs (de Chirlubw). Ke stejnému rodu lze přiřadit v roce 1380 i Niklase ve Slavonicích (Nikl Fuxel) a v roce 1441 faráře Mikuláše / Nikolaus Fuchs v Rančířově u Jihlavy, dosazeného klášterem v Gerasu.\nDalší zmínka o vsi Korolupy (Chrlupy) pochází z roku 1372, kdy rytíř Seifried (\"Syfridus miles de Hafnerluden\") a jeho choť Bohuslava věnovali tvrzi v Hafnerluden / Lubnici farní filiální kapli zasvěcenou sv. Jiří a sv. Kateřině a kostel ve Vratěníně obdarovali oltářem sv. Petra. Oba kostely nadali jedním kaplanem s ročním úrokem 60 pražských grošů z mlýna v Újezdě, 6 zlatými a 4 groši ze dvou lánů u mlýna a dvou lánů u Korolup (villa Chirlup), dále vinicí na kopci \"Heiligland u vsi Rözbach\" (Retzbach) a desátkem ze 3 dvorců, za což měl kaplan sloužit dvakrát týdně mši svatou v Hafnerluden/Lubnici, jednou týdně ve Vratěníně u oltáře sv. Petra a o vysokých svátcích vypomáhat vratěnínskému faráři. O rytíři Seifriedovi víme jen, že nosil ve znaku taktéž trojzubec (sloužící k lovu úhořů) jako výše zmínění bratři Konrád a Sedlin ze Sichelbachu, pravděpodobně byl synem jednoho z nich.\n\nV druhé generaci rodu došlo k rozdělení lubnického majetku. V roce 1379 se nejprve Seidlin z Lubnice (psal se i po Újezdu u Rosic a Jinošově, manželka Anna) dohodl s Filipem z Mešovic, synem Henzlína z Vydří (sestřencem), na společném držení majetku. Ve stejném roce je zmiňován Seifried Planker, starosta městečka Drosendorfu, při donaci tamějšího kostela.\n\nTaké Smil z Police (synovec Magdalény/Margareth z Našiměřic) provedl v roce 1379 majetkovou transakci, kdy s Andreasem z Menhartic (též ze Slatiny) prodal celou ves Menhartice svému synovci Bohušovi z Lubnice. V roce 1385 si pak Smil z Police a Bohuš z Lubnice rozdělili ves Bačkovice na čtyři díly a čtvrtý díl odprodali Filipovi z Lubnice (též z Mešovic), dědici lubnické državy. Filip se dohodl s bratrem Frenclinem z Mešovic na společné držbě majetku a s Pelhřimem / Pilgrim ohledně majetku v Norovicích. Pelhřim byl zetěm Albrechta ze Slatiny. Frenclin ze Slavonic držel také pět lánů v Mutišově, které v roce 1385 koupil od Přibíka ze Slatiny. V roce 1390 Filip nakonec svoji část Lubnice s polovinou patronátního práva ke kostelu odprodal Bohušovi na Bačkovicích a Lubnici. V roce 1412 přešly Norovice z Pelhřima z Police na bratry Niklase a Andrease ze Zahrádek a v roce 1415 odkázal Bohuš z Lubnice Bačkovice i s polovičním patronátním právem ke kostelu Adamu z Lovčovic, který v roce 1430 koupil od Jana z Kostník i tvrz a ves Polici.\n\nDruhou část vsi s polovicí patronátního práva ke kostelu držel od roku 1398 Pelhřim/Pilgrim z Police, jehož ženou byla Dorota ze Slatiny/Latein a který v roce 1408 přenechal polovinu patronátního práva ke kostelu Heleně z Lubnice, vdově po rytíři z Opálky/Opolka a jejímu synovi Michaelovi z Opálky. Syn Michael vzal roku 1420 svého zetě Mertlíka z Nové Vsi/von Neudorf na spolek a v roce 1466 Mertlíkova dcera Machna (von Jogenrayt und Neudorf) přenechala choti Leonardu z Hartu (Althart, česky Staré Hobzí) lubnický majetek sestávající z poplužního dvorce s mlýny, pustinami, z půlky patronátního práva ke kostelu, ze dvou poplužních dvorů v Mešovicích se dvěma poddanými tamtéž, ze dvou lánů u Korolup a ze vsi zvané Újezdec s jedním mlýnem.\n\nTato majetková transakce se nelíbila vratěnínskému faráři Řehořovi/Gregor z Planku a pohnal Leonarda z Hobzí k soudu. Leonard si totiž nechal do desek zapsat jeho dědictví na panství v Lubnici, dále pak dva \"člověky\" v Korolupech a z předešlého roku mu nevyplatil sedm kop a dvacet grošů, které mu k vratěnínské faře a lubnické kapli příslušely. Volf Krajíř z Krajku se pro změnu soudil s Machnou, která neprávem držela jeho ves Menhartice se dvorem. V letech 1470–1490 působil farář Gregor z Planku na faře ve Slavonicích a v roce 1485 se stal děkanem nového slavonického děkanátu. V roce 1490 už vlastnil ves Staré Hobzí (s částí lubnického a korolupského majetku) Mikuláš/Niklas Hauska Zahrádecký ze Zahrádek. Lubnická tvrz s příslušnými majetky se dostala do držení rodu Krokvicarů/Krokwitzer.\n\nV roce 1493 propustil Půta z Lichtenburka Zikmundovi Krokvicarovi z Nové Vsi a na Lubnici z manství: \"„tři lány i s lesem Rudicem, všiem příslušenstvím, co k tomu zboží přísluší a dva dvořáky v Mešoviciech”\". Zich Krokvicar na Nové Vsi o pár let později (r. 1501) odprodal lubnickou tvrz s příslušným majetkem Lipoltovi z Krajku a na Cornštejně:\n\nRozdrobený lubnický majetek se podařilo sjednotit až Fridrichovi Jankovskému z Vlašimi, který odkoupil valnou většinu od Štrejnů ze Švarcenavy/Strein von Schwarzenau v roce 1610 a 15. června 1627 za 15 000 zlatých moravských statek a tvrz Dolní Slatinu, které byly zkonfiskovány jeho bratru Zikmundu Wolfovi, 26. dubna 1628 sepsal kupní smlouvu s Kristencií/Crescentia z Říčan, rozenou Zahrádeckou ze Zahrádek a k příslušenství Bítova přidal díl vsi Lubnice se dvěma mlýny, dva poddané v Korolupech a v Mešovicích a jednoho poddaného v městečku Vratěníně, za což zaplatil 2 700 zl. mor. v hotovosti. Další majetek nabyl 3. července 1628, kdy koupil za 70 000 zl. mor, bývalé královské město a panství Jemnici. Jemnický statek sestával ze zámku a města Jemnice s pivovarem, vinopalnou, předměstím Podolí se dvorem, ovčárnou, cihelnou a vápenicí, dále pak ze vsí Pálovic se dvorem, Ostojkovic, Báňovic, dílu Lhotic, pustých Račic, Třebelovic, Menhartic se dvorem a Louky s dvorem a ovčárnou. Zbývající část Lubnice s 9 poddanými zakoupil 10. října 1628 za 1 000 zl. mor. při nuceném výprodeji uherčického pána Jana Jiřího Štrejna ze Švarcenavy.\n\nNedaleko Menhartic se nacházela ves \"Krajovice\", která i s tvrzí patřila ke korolupskému beneficiu. V roce 1365 se po vsi psal Eberhard z Krajovic (r. 1298 předek Eberhard von Steindorf, maltézský rytíř z hradu Templštejn u Jamolic), r. 1386 Johann a Kuno z Krajovic a r. 1409 Everlin z Krajovic. Ves pak přešla na Kuneše z Menhartic a ten ji prodal Jiřímu Mesenpekovi/Georg Matzenpeckh. V roce 1462 odkoupil rytíř Johann z Hofkirchenu a na Chlumci/Kollmitz od Johanna Lawffer z Czemlarn část vinice. Listinu ztvrzoval nejen Jan Harras z dolnorakouské Lindavy/Johann Harrasser von Lindau, jehož otec Lorenz Harras zastával pozici purkrabího na hradě Raabs, ale také Tomáš Mesenpek/Thomas Matzenpeckh, úředník (Pfleger) z blízkého hradu Drosidlu/Drösiedl.\n\nOba svědky, Johanna Harrase a Tomáše Mesenpeka, najdeme také při další pozemkové transakci Johanna z Hofkirchenu (1465), kdy koupil od Johanna Kürbitze zboží u dolnorakouské vsi Liebnitz (u Raabs an der Thaya) a Alberndorfu (Alberndorf im Pulkautal). Ve svědeční řadě se oba pánové vyskytují vedle Georga z Předměřic/Primmersdorf a Mathiase Wickenstainera, úředníka (Pfleger) z Drosendorfu. V roce 1464 zažaloval vratěnínský farář Martin Havla z Bítova za dvouleté zadržování desátku v Korolupech na dvoře v Krajovicích.\n\nDvůr \"Schützenhof\" (Sycznhof) obdržel pravděpodobně své jméno po majiteli Schützovi, který je zmiňován v roce 1353, kdy bratři Adam, Petr a Schütz von Hard (Staré Hobzí) nechali zapsat Sezimovi von Plospitz/Plačovice ves Chvalkovice. V roce 1464 pohnal vratěnínský farář Martin Hynka z Bačkovic k soudu, jelikož mu měl po dobu šesti let zadržovat desátek z dvorce Schützenhofu.\n\nZpustlý dvůr \"Krübitz\" (Grabitzhof) u Korolup jako součást statku Písečné je zmiňován v úrokové knize Jana Ludvíka Krokvicera/Hans Ludwig Krokwitzer. Později se objevuje v kupní smlouvě Eucharia Horsta z Beranova/Eucharius Horst von Poronau z 25. března 1636 jako zpustlý dvůr pod názvem \"Krawic\" a náležející k Písečné. Statek pak Eucharius Horst odkázal ve své závěti z 9. října 1650 manželce Marii Kateřině, která pak znovu provdaná Švábenská ze Švábenic 12. května 1654 statek se 4 poddanými v Mešovicích a se všemi právy k němu odprodala paní Regině Katharině Berchtold z Uherčic a na Polici (dceři Christopha Carla Ruezena zu Grub a Puergelstein zu Zell und Grinsbach). Poplužní dvůr připomínají německé názvy polních tratí u Korolup \"Grabitz\" a \"Grabitzbreiten\".\n\nVes Korolupy se stala ještě před dobou husitské revoluce svědkem drobných válek a loupeživých tažení panských bojových družin. Husitské drancování nabralo jen silnější podobu a náboženský podtext. Obec se tehdy nacházela přímo v ohnisku katolického území mezi Znojmem, Jihlavou a Jemnicí, ale také hrady a městy pánů z Lichtenburka či jejich stoupenců z řad nižší šlechty. Nebezpečí radikálního husitství přicházelo z těsné blízkosti tvrze v Červeném Martínkově. Další silná táborská posádka sídlila v Třebíči. Martínkovští husité se do jisté míry utvářeli z členů bývalých lapků. Jejich činnost se orientovala nejen na kořistnické výpravy koní a dobytka na našem území, ale martínkovští spolupracovali i s podobným tovaryšstvem na rakouské straně.\n\nNa podzim roku 1421 zahájila domácí protihusitská vojska převážně z Olomouce, Brna, Jihlavy a Znojma po boku Zikmunda a Albrechta Habsburského velké protihusitské tažení na jihozápadní Moravu. Pokořen byl i husitský tábor u Martínkova. Odvetu pod velením Jana Žižky z Trocnova zahájili husité na jihozápadě Moravy v září roku 1423. Mnozí z obyvatel měli Žižku ještě v živé paměti z dob, kdy v tomto kraji v roce 1409 loupil coby lapka společně s Janem Sokolem z Lamberka. V letech 1424 – 1425 se na Moravě odehrávaly největší bitvy a postižené byly především církevní a klášterní majetky.\n\nHusitské války se neomezily jen na území jihozápadní Moravy. V letech 1419–1431 plenili husité i na území Dolního Rakouska. V roce 1425 dobyli město Retz a pár dní na to Schrattenthal a Pulkau. Kronika z kláštera Klosterneuburg vypráví o 6 000 zajatcích, mezi nimiž se nalézal také hrabě Heinrich z Maidburg-Hardegga. Město husité pobořili, 8 000 obyvatel zabili a přes 30 kostelů vypálili. V roce 1427 vypálili klášter v Gerasu a Pernegg. Další spanilá jízda se odehrála v roce 1431 u města Waidhofen an der Thaya. Husité táhli s šesti vozovými pluky o 60 vozech, 600 jezdci a 4 500 pěšáky. U obce Kirchberg am Walde došlo k velké bitvě, kde utrpěli od rakouského vojska pod velením Leopolda z Krajku zdrcující porážku. Na cestě zpátky přes Gross-Siegharts a Jarolden přepadly husity u obce Hard (středověká zřícenina) selské jednotky. Teprve v září roku 1434 uzavřeli kališníci s Albrechtem landfrýd.\n\nI když se nenávist husitského vojska obracela hlavně na katolické fary, kostely a kláštery, přesto se venkovskému obyvatelstvu nevyhnuly útrapy způsobené vojenskými taženími v letech 1422 - 1433. Největší bitva se odehrávala o pár let později v přímé blízkosti Korolup. Hynek z Lichtenburka, pán na Cornštejnu nejprve odmítl novopečenému českému králi a moravskému markraběti Jiřímu z Poděbrad vzdát úctu a o pět let později, kdy došlo k rozepři krále Jiřího s římskou kurií, vyhlásil králi Jiřímu válku. Boje o Cornštejn se účastnily také jemu nakloněné vojenské roty z Rakous a žoldnéři johanitského komtura Achace z Mailberku. Proti Hynkovi, „rušiteli zemského míru”, jak ho označil zemský sněm, vytáhla vojenská výprava v čele s královým synem Viktorínem z Poděbrad. Po téměř ročním obléhání se Cornštejn z důvodu vyhladovění nakonec 24. května 1465 vzdal. Hynkovo cornštejnské panství spadlo do klína králi, který je daroval Hynkovi Krajířovi, jehož synovi Wolfgangovi/Volfovi Krajířovi z Krajku, pánovi na Landštejně, Nové Bystřici, Dačicích a Frejštejně je následně propustil z manství a jeho synovi Lipoltovi pak propuštění potvrdil.\n\nNa loupeživých výjezdech pánů z Trnavy proti pánům z Hradce a Janovi z Hardeka se v letech 1407–1409 podílel také drozdovický hejtman Konrád II. Krajíř z Krajku a Landštejna. Později udělené vysoké zemské úřady v Korutanech a o něco déle i post hofmistra krále Fridricha III. získal za účast v bojích na straně krále Zikmunda a jeho zetě vévody a markraběte Abrechta V. v době husitských válek. V letech 1438–1441 byl hejtmanem v Drozdovicích jmenován Konrád Eicinger z Eicingu a po něm se tu na šest let usadil Jan Krajíř z Krajku, mladší bratr Konrád II. a pán na nedalekém Frejštejně a Cizkrajově (od r. 1440). Ves Uherčice patřila od 14. století k majetkovým državám bystřické linie Krajířů z Krajku/Kraiger von der Kraig a za Lipolta/Leopold v letech 1487–1515 se stala součástí zboží jeho nedalekého sídla hradu Cornštejna.\n\nPři dělbě rozsáhlého dědičného majetku Volfem Krajířem z Krajku/Wolfgang Kraiger von der Kraig v roce 1487 mezi jeho syny Volfa ml./Wolf d. J., Lipolta a Jana/Johann, došlo ze strany jejich otce také k ustanovení druhého dědického dílu, kdy za majitele dědičných statků Cornštejna a Frejštejna určil syny Lipolta a Jindřicha/Heinrich. Ke zmíněnému dědictví patřil i poplužní dvůr v Uherčicích. Zpočátku vedli novopečení dědicové správu svých majetků z blízkého Vratěnína. V roce 1493 potvrdil král Vladislav II. Lipoltovi a jeho bratrům z Krajku propuštění z manství, tak jak to učinil již jeho otci Volfovi. Z výpisu držby si můžeme udělat přehled o situaci na daném území:\n\nZa Krajířů z Krajku se dozvídáme nejen to, že na území Korolup (Chrlop) se nacházely dva rybníky, ale že chovatelé kaprů praktikovali alespoň dva stupně chovu. V malém rybníce ke tření, který měl na starosti „Plank ze svého dvora”, vychovali násadu a převezli ji do velkého rybníka u mlýna. Ten měl na starosti majitel mlýna a odváděl z něj ročně 2 kopy. Vzhledem k tomu, že k mlýnu patřilo půl zdejšího panského dvora, se dá předpokládat, že majitelé byli v příbuzenském vztahu. Ve vsi se nacházel také hajný, do jehož opatrování náležely lesy od \"Vaygroben\" až po hranice Cornštýna. Majiteli panství ves odváděla úrok 26½ kop 20 grošů 4 denáry a 16 grošů 15 denárů \"cestných peněz\".\n\nRodové majetky majitelů panského dvorce pánů z Planku dokládá na katastru obce Korolupy také německý název rozsáhlého zalesněného návrší \"Plankenhügl\" (Plankovo návrší) na mapě II. vojenského mapování, rozprostírající se nad řekou Dyjí mezi Korolupy a Frejštejnem (nyní Uherčický les u PP Podhradské skály). V roce 1498 potvrdil král Vladislav II. obyvatelům městečka Vratěnína a vsí Korolup a Mladoňovic všechna jejich práva a výsady, které od pradávna volně a svobodně užívali. Vratěnínu potvrdil povýšení na městečko a k právu pořádat čtyři výroční trhy (na svátek svatého Fabiána a Šebestiána, v úterý v Pašijovém týdnu, v úterý po svatém Jiljí a v úterý po svaté Kateřině) a čtyři dobytčí trhy (den před výročním trhem) přidal právo výročního trhu po dobu osmi dnů k svátku svaté Markéty.\n\nV roce 1501 přikoupil Lipolt z Krajku od Zicha Krokvicara na Nové Vsi také lubnickou tvrz s příslušným majetkem:\n\nOd roku 1544 drželi panství bratři Johann, Wolf, Wenzel a Leopold z Krajku - Krajířové z Krajku. Johann nechal v roce 1541 zapsat své manželce Anně z Huburgu tvrz a obec Uherčice. V letech 1560–1561 Václav z Krajku snížil obyvatelům Vratěnína robotu, udělil právo volného výčepu vína, za které městečko odvádělo majiteli panství 14 sudů vína ve čtyřech ročních splátkách, převedl na městečko výběr mýtného a právo uzavírat svatební smlouvy, zřídil zde nižší soud, na kterém se podíleli volitelní zástupci všech obcí na panství. V roce 1562 přenechává Wenzel z Krajku tvrz ves Nové Uherčice, tvrz a městečko Vratěnín se zpustlým hradem a zpustlé obce Stálky s farou, městečko Freistein se zpustlým hradem, části Mešovic a Lubnice i se vsí Korolupy Adamovi Volfovi z Krajku.\n\nAdam Volf z Krajku však majetek dlouho nedržel a v roce 1563 zapsal prodané Uherčice i s pustým hradem Frejštejnem Volfovi Štrejnovi ze Švarcenavy do zemských desek. I když se Volf Štrejn se svými syny Hanušem Volfartem a Reichardem usadil na Moravě, jejich hlavním rodovým sídlem zůstávala nadále panství ve Schwarzenau a Freideggu - Ferschnitz v Dolním Rakousku. V roce 1576 Hanuš Volfahrt Štrejn ze Švarcenavy/Hans Wolfart Strein von Schwarzenau ještě přikoupil od Ludmily Bítovské z Lichtenburku bítovské panství, v roce 1601 Vranov a roku 1608 Nový Hrádek.\n\nFinanční situace Šrejnů se zhoršovala, jednak rozsáhlou přestavbou uherčického zámku, ale také díky třicetileté válce. Hanuš Volfart Štrejn nejprve prodal v roce 1609 Nové Sady na Slavonicku a v roce 1612 bítovské panství: městečko Bítov/Vöttau pod hradem, vsi Chvalatice/Chvalatitz, Oslnovice/Höslowitz, Vysočany/Wisokein, Zblovice/Zblowitz, Velký Dešov/Grossdeschau a část Malého Dešova/Kleindeschau, dva poddanské grunty v Mešovicích a dva v Korolupech vedených při Lubnici, zpustlý hrad Cornštejn s příslušenstvím, poplužní dvůr ve Vranči, Malém Dešově a Vysočanech, jeden panský a pět rustikálních mlýnů se dvěma pilami a osmi rybníky.\n\nRoku 1614 musel nakonec dědic Hanuš Jiří Štrejn odprodat i Vranov s Novým Hrádkem. V roce 1628 Štrejnové přišli v rámci pobělohorských konfiskací i o uherčické panství: zámek v Uherčicích, Stálky s patronátním právem ke kostelu a farou, městečko Frejštejn se zpustlým hradem, řeznickým regálem a dvěma mlýny s pilami (spodní a horní, spodní obýval panský lovčí-Hofjäger), biskupská lenní Dešná s farou, fojtství Hluboká, Rancířov s 15 poddanými v části \"Winterzeile\", kteří každoročně majiteli panství odváděli tucet dřevěných misek nebo 3 krejcary, dále pak Korolupy.\n\nK nově vybudovanému zámku s třemi věžemi, obytnými místnostmi, pivovarem a konírnou náležel obezděný hospodářský dvůr s kovářskou a zámečnickou dílnou. Uprostřed statku, na kterém se chovalo kolem 50 krav na mléko, stejný počet dalšího skotu a prasat, stála čtyřhranná kamenná věž pro slepice a holuby. Do zámku a hospodářského dvora byla dřevěným potrubím přiváděna voda ze studny u rybníka před zámkem. Panstvo využívalo dvě zahrady pro kratochvíli (Lustgarten), tři zahrady pro potřebu zámecké kuchyně (Kuchelgarten) a dvě lesní obory (Baumgarten). V zahradním areálu se nacházel také byt pro zahradníka. Naproti zámku stála zděná dvoupatrová budova a stodola, kam se přiváželo a také mlátilo vybrané obilí. Dále patřil k zámku oplocený ovčín pro 1 000 ovcí, cihelna s malou a velkou pecí. Na druhé straně směrem na Korolupy se pro potřebu panství těžil jíl, vápenec a ve vápenné peci pálilo vápno.\n\nK důležitému hospodářskému odvětví pařil také chov kaprů. Jen na katastru Korolup se nacházely dva mlýny a čtyři rybníky. Jeden vodní mlýn (se dvěma mlýnskými kameny) s rybníkem se nacházel u zámku, v něm se vysazoval kapří potěr (\"Karpffen-Bruth\") za 40 kop míšenských grošů (německy Schock Meißner Groschen). K rybníku patřila jedna dřevěná a dvě železné sádky. V mlýně se semlelo kolem 90 měřic zrna (3 Muth, 1 Muth = 30 Metzen). V druhém rybníce u korolupského mlýna (taktéž se dvěma mlýnskými kameny) se vysazoval kapří potěr za 60 kop grošů (Schock) a zrovna tak roční produkce mlýna činila 90 měřic zrna. Přičemž panský hajný nemusel za semletí platit mýtné. Dva chovné rybníky se nalézaly pod \"Dubovým lesem\" (Eichenwald), do většího horního se nakupoval potěr za 24-30 kop grošů a do menšího dolního za 15 kop grošů. Dva chovné rybníky se využívaly u Vratěnína, jeden se dvěma zděnými sádkami před zámkem v Uherčicích a jeden ve Stálkách.\n\nKorolupy spadaly společně s osadami Chvalatice, Oslnovice, Vysočany a Zblovice pod bítovskou farnost. Za luteránských Štrejnů došlo zásluhou nekatolických kněží k rozšíření protestantismu i mezi poddanými. V letech 1560–1621 ve vsi působil bítovský protestanský pastor Jan Konečný, který v Korolupech vyučoval a kázal v tzv. \"kainzovně\" (dům čp. 71). Kvůli židovskému obyvatelstvu nechyběla ve vrchnostenské kanceláři ani thóra, která mu sloužila místo Bible k přísahám.\n\nV roce 1628 prodal zděděné Uherčické panství Hanuš Jiří Strein Jakubovi Berchtoldovi. Jakub Berchtold zastával na císařském dvoře nejen významné posty (právník, císařský rada, prezident dvorské komory), ale hlavně byl členem komise, která v pobělohorské době majetek nekatolíků konfiskovala. V roce 1626 ho císař povýšil do rytířského stavu a v roce 1633 získal titul svobodného pána. Zanechal po sobě tři syny, Františka Benedikta, Matyáše Arnošta a Jakuba Filipa. Ty později císař Leopold II. povýšil do stavu říšských hrabat a od té doby používali přídomek z Uherčic.\n\nUherčické panství spravoval František Benedikt ze zámku v Polici a hospodářská správa sídlila na zámku v Budkově. Polické panství sestávalo ze zámku, pivovaru, hospodářského dvora, ovčína, mlýnů, pily, ovocné zahrady, chmelnice, rybníků, vápenky a z cihelny ve vsi Kostníky. Prachárna, hamr a pronajatá židovská koželužna, která zaměstnávala jednoho křesť. mistra, je na uherčickém panství připomínána naposledy v roce 1690. Další židovská koželužna se nacházela na polickém panství. V roce 1672 se v Korolupech nacházel mlýn, poplužní dvorec a 43 hospodářství. Památka na prachárnu se uchovala na korolupském katastru v německém názvu polní trati \"Pulvermacher Wiesel\" (louka výrobce střelného prachu) nedaleko od Plankova návrší (\"Plankenhügel\"), viditelná na mapě druhého vojenského mapování.\n\nPo útrapách třicetileté války obléhali v roce 1641 Vranov Švédové, kteří se v těsné blízkosti obce objevili v dubnu roku 1645, kdy pod velením Torstensona dobyli Znojmo a vtrhli do Rakous. Obléhání Bítova Švédy dokládá příkaz adresovaný majiteli Bítova k vybrání tzv. „salvaquardy“ (výpalného) datovaný v Mistelbachu 16. dubna 1645 a podepsaný samotným Torstensonem. V srpnu a září téhož roku rozbili Švédové ležení přímo v městečku Bítově.\n\nV roce 1646 procházely územím pro změnu císařské oddíly kompanie pana Zahrádeckého, v letech 1647–1648 pak regiment plukovníka z Kysenburka, dánský oddíl hejtmana Kašpara Nordorfa, Zapovská garda a regiment Pompeisch-Atapovský. Další rána přišla v podobě moru, což dosvědčují četná morová boží muka s letopočtem 1642. V těchto dobách se měl venkovský lid ze strachu před morem skrývat v okolních stráních a lesích a vroucně se modlit za ukončení seslaného zla. Další morová epidemie následovala v letech 1679–1680, která také způsobila opožděnou výstavbu nového kláštera ve Vratěníně.\n\nFarní školní budova, která je v Bítově připomínána v roce 1672, se nalézala v blízkosti farního kostela zasvěceného „Nejsv. Trojici, blah. Rodičce Boží Marii Panně a sv. Václavu, mučedníku a patronu země české”, na který dále navazoval hřbitov. Výuka probíhala ve dvou třídách v českém jazyce a v jedné třídě v německém jazyce. Školu navštěvovali žáci z přifařených osad Chvalatice, Korolupy, Oslnovice, Vysočany, Zblovice a Nové Dvory. Židovská škola se nacházela v Polici.\n\nPanství zdědily 13. dubna 1679 dcery Františka Benedikta: Marie Anna Schrattenbachová, Marie Isabella Braidová, Marie Eleonora Wittenová, Marie Maxmiliána a Marie Josefa Wilczeková. Za dva roky od nich panství odkoupil Donát Heissler z Heitersheimu (část Lubnice s 2 poddanskými grunty v Korolupech, 2 poddanými v Korolupech, 2 grunty v Mešovicích, 2 poddanými v Mešovicích, 2 mlýny a později přikoupený další díl Lubnice s 9 poddanými patřil Jankovským z Bítova, jako celé tehdy nabyté panství Jemnické a Bítovské).\n\nDcery Františka Benedikta prodaly panství roku 1692 i se vsí Korolupy donátu Heissleru z Heitersheimu. Ten ještě jako svobodný pán působící v armádě zakoupil panství v Písečné a Uherčicích. V roce 1696 podlehl válečnému zranění a panství zdědil František Josef Heissler, který v roce 1740 zastával na Moravě funkci zemského hejtmana. V době jeho nezletilosti panství spravovala jeho matka Marie Barbara (rozená Berchtold), která po potvrzení založení kláštera ve Vratěníně císařem Leopold I. vyplatila augustiniánským bosákům fundaci hraběte Berchtolda, zajistila celé klášterní vybavení a uvolnila vratěnínský zámeček. K areálu zámečku bosí augustiniáni postupně zbudovali klášterní komplex s křížovou cestou a majestátným kostelem sv. Mikuláše z Tolentina, v jehož pravé věži se nacházela kaple zasvěcená Janu Nepomuckému, v levé věži, zbudované na základech původního hradu, pak Loretánská kaple.\n\nV roce 1726 udělil papež Benedikt XIII. farnímu kostelu sv. Jakuba, klášternímu kostelu sv. Mikuláše z Tolentina (dokončen r. 1739) a loretánské kapli (původně uprostřed klášterního ambitu) celou řadu odpustků, čímž poutní místo získalo na významu. V roce 1728 potvrdil hrabě Franz Heissler z Heitersheimu bosákům donaci s pozemky pro klášterní zahradu a zavázal se vybudovat v novém kostele hlavní oltář. Mniši na oplátku každý měsíc odsloužili bohoslužbu na počest zemřelé hraběcí rodiny. Vratěnín se stal na začátku v první polovině 18. století nejen důležitou poštovní křižovatkou, kde poštovní dostavníky zastavovaly dvakrát týdně, ale také vyhledávaným poutním místem. Do Vratěnína putovala celá procesí farníků z jižní Moravy, z jižních a východních Čech a Dolních Rakous. Výhodná poloha na cestě z Vídně do Čech tomu jistě nemalou měrou napomáhala.\n\nV roce 1731 Franz Heissler panství prodal Antonínu Izaiáši z Hartigu, který se tak stal na Moravě pánem na Uherčicích, Vratěníně, Písečné a Slavětíně. Po něm zdědil panství sestávající z Písečné, Nových Sadů, Slavětína, Krokvic/Krokwitz, Uherčic, Vratěnína, Frejštejna, Korolup, Mešovic, Hluboké/Tiefenbach a Stálek syn Antonín Kazimír a v roce 1764 jejich příbuzný hrabě Jan Jindřich von Nimptsch (Graf von Nimptsch, Freiherr von Fürst und Oelse). Význam Vratěnína značně poklesl vybudováním nové poštovní trati přes Znojmo. V roce 1753 nechala císařovna Marie Terezie sice zbudovat z bývalé kupecké stezky z Vratěnína přes Lubnici do Jemnice novou císařskou silnici, která spojila starou jižní poštovní trasu Vídeň - Praha, vedoucí přes Vratěnín a Písečné, s nedávno postavenou císařskou silnicí Vídeň - Znojmo - Jihlava - Praha, ale hospodářský úpadek tržního městečka a nejbližšího odbytiště korolupských sedláků, to neodvrátilo.\n\n3. listopadu 1845 vypukl v obci z neznámé příčiny požár, který zničil téměř celou ves. Zůstal jen kostel, škola a několik čísel. Až na dvě čísla popisná občané svou ves znovu postavili. Nebylo obnoveno stavení na místě bývalé obecní váhy u pohostinství (dnes autobusová zastávka), kde dodnes vyvěrá zasypaná studna, a stavení na místě dnešní farské zahrady. Nově vystavěné domy již byly seřazeny na letní a zimní straně, a dále v centru obce.\n\nPomístní jména v katastru obce na mapě II. vojenského mapování: Stock Wiesen, Plankenhügel, Pulvermacherwiesel, Kuhweide, Jäger Kreuz, Forsthütte, Müllermartern\n\nJména polních tratí (Flurnamen) uvedené ve Stabilním katastru:\n\nČásti obce:\n\nZaložení vsi podle německého (emfyteutického) práva probíhalo někdy kolem poloviny 14. století. Obec si zachovávala až do roku 1945 ráz německé obce s malou českou menšinou. Německé obyvatelstvo hovořilo bavorsko-německým nářečím, tzv. \"ui nářečím\" (německy Ui-Mundart). Přítomnost slovanského obyvatelstva je doložena jednak ještě na konci 17. století řadou písemně doložených slovanských příjmení, ale také některými názvy polních tratí. Německé názvy polních tratí jako například \"Vorderluß\", \"Hinterluß\" nebo \"Loschi\" pak připomínají dělbu pozemků podle německého práva, která při zakládání vsi probíhala losem.\n\nPodle lánového rejstříku ze 17. července 1672 se ve vsi nacházelo 43 hospodářství, z toho 3 usedlosti, které zpustly během třicetileté války, byly v letech 1664–1668 nově osazeny. Ve vsi hospodařili:\n\nCeloláníci: Gregor Zankl (r. 1668 nově osazen, zpustl za Leonharda Bära), Matauß Stiepan (před ním Stiepan Stiepanin Wittib), mlynář Georg Baar (před ním Leonhard Gritsch), Thoma Skotak, Jan Skotakh, Jakub Turekh, Matauß Küttl (před ním Ambros Küttl), Paul Turekh,\nNiklaß Schwartz (před ním Wenzel Schwarz), Jan Katerna, Jacob Hofbauer, Friedrich Wide (před ním Mathiß Gritsch), Gierg Wichtl (r. 1660 mu zabralo panstvo celý jeden lán), Mathauß Preuer, Thomas Marsch (před ním Pawel Marsch), Urban Stiepanu, Matias Janiczku (před ním Pawel Janiczku)-\n\nTřičtvrtěláník: Andreas Player (před ním Paul Player)\n\nPololáníci: Hans Pleyer, Wondra Stiepanu, Jan Czossa (před ním Jan Hofbauer), Jakob Marsch, Hans Platzer (před ním Stephan Platzer), Pawel Stiepanu (před ním Martin Stiepanu), Thomas Czerny (před ním Blasius Schwartz), Mertl Eupltawer = Appeltauer (před ním Thoma Baltreich), Matauß Wyhlydal (před ním Georg Wüchtl), Waczlaw Machu (před ním Mathias Scheubele), Matias Czussa (před ním Veith Czussa).\n\nČtvrtláník: Lorenz Schmaltz\n\nOsminoví láníci: Mathias Skanta (r. 1664 nově osazen, zpustl za Georga Gunkhla), Mathes Gritsch (r. 1664 nově osazen, zpustl za Galluse Gartnera), Jan Witt (před ním Simon Schuster), Merth Harrer (před ním Martin Paudex), Ondra Kutschera (před ním Friedrich Witte), Gregor Schwartz (před ním Niklas Schwartz), Urban Wilanko (před ním Thoma Wilanko), Blaziek Janiczku (před ním Matauß Wyhledal).\n\nDomkáři s polem: Abraham Wol (před ním Thoma Kalt), Maties Kreigczy (před ním Martin Schuster), Ursula (vdova po Peter Sturm), Walka Wyhlidal (před ním Walka Lepssy), Martin Paudex (před ním Jan Schwarz).\n\nV roce 1832 zemřel ve věku 95 let poslední obyvatel mluvící pouze moravsky, 2 poddaní spadali pod panství Bítov. Počet českého a moravského obyvatelstva znovu stoupl až po vzniku Československa a to v důsledku obsazování postů ve státní službě (četnictvo, finanční stráž, poštovní zaměstnanci, zaměstnanci lesní správy a učitelé) příslušníky české a moravské národnosti.\n\n\n\n\n\n\nK obci patřil také na jejím konci stojící Meierhof - panský poplužní dvůr - dvorec. Obyvatelé vesnice se živili především zemědělstvím. Celoláníci obhospodařovali kolem 35 ha, pololáníci 17 ha, čtvrtláníci 10 ha, osminoví láníci 5 ha a domkáři méně než 5 ha půdy. V prvé řadě se obyvatelstvo živilo pěstováním obilí. Vedle toho pěstovalo hrách, čočku, dýni a jetel. Další důležitou oblastí byl chov dobytka (543 hovězího a 224 prasat z roku 1910) a práce v lese (563 ha v roce 1910). Pěstovalo se v trojpolním systému. Jedna třetina se osila žitem, až v roce 1780 se počala pěstovat pšenice. Na druhém se pěstoval oves a letní plodiny – hrách, řepa, později brambory a len. Na třetím se pásl dobytek. Panstvo trvalo na jednotném osázení, aby mělo lepší představu o výnosech, zejména na desátek ze zrna kladlo velký důraz. Na druhé straně tím byla zajištěna jednotná pastva pro dobytek – právě k tomu sloužila lada. Se slámou se šetřilo, musela vystačit přes celou zimu, zrovna tak seno. Záplavy a močály stěžovaly zemědělství.\nObec měla obecního pasáka dobytka a pasáka prasat. Ten si musel přes léto také zajistit krmení na zimu. Dostával řepu, později brambory a odpadkové zrno – „das Aftere.“ Lada – Brache se nesměla dělit, právě kvůli pastvě dobytka. Teprve, když bylo sklizeno, mohla se orat lada. V mezidobí se využívaly Hutweiden. Po druhé senoseči – otavě – dem Grummet se na loukách sázel oves. Dobytek se pásl venku od dubna do listopadu, proto scházelo hnojivo. Trochu tomu pomohl trojpolní systém. Tím však zase nemohla být využita veškerá půda. Umělá hnojiva nebyla. Později se objevila Thomasova moučka a první pokusy se dělaly se sádrou. Sláma se používala na střechy a pro dobytek ke krmení, na podestýlku se využívalo jehličí z lesa, to ale zase nesvědčilo lesům. Pro levnější nákupy hnojiva se hospodáři sdružovali v 19. stol. do „zemědělských kasín.“ - v Korolupech od roku 1903 v Raiffeisence. Panstvu záleželo více na divoké v lesích, o polnosti se moc nestaralo. Při neúrodě chyběly rezervy. Teprve po vysušení močálů a s ochranou proti povodním to šlo v zemědělství trochu nahoru. Trojpolní hospodářství se rozvolňovalo a tím bylo obecní pasení dobytka čím dál složitější, takže se nakonec zrušili obecní pasáci. Hlavně se pěstoval bílý jetel, který se vyvážel za velmi výhodnou cenu do Anglie.\n\nCihelna, mlýn na vodní pohon, pila a dva hostince s kuželníkem, jeden se smíšeným zbožím. Jinak další malí živnostníci a domkáři. Skoro všichni řemeslníci měli ještě hospodářství. 2 kováři, 4 obuvníci, 1 sedlář, 1 přadlena, 2 koláři, 1 kadeřnice, 1 dámská krejčová, 1 truhlář, obchodník s výkupnou vajec, 3 tesaři s výrobou dřevěných koryt, studen, džberů.\n\nPotok Ungarsbach byl bohatý na ryby, raky a perlorodky říční. Rybářské právo na tomto potoce se pachtovalo. Okolí obce bylo bohaté na prameny. Naproti hasičské zbrojnici hned vedla obecní kovárny využívalo místní obyvatelstvo obecní rybníček tzv. \"Schwemme\", který byl po celý den plný hus a kachen. Další nádrží byla tzv. Korl - Bründl (Waschstatt) - asi 1, 5 m čtvercová krytá nádrž za hostincem. Sem se nosilo vše, co se nedalo umýt nebo vyprat doma, počínaje pytlem od brambor až po vozové plachty a pracovní oděv. Každý dům měl svoji vlastní studnu. Na břehu potoka Ungarsbach stál korolupský mlýn s pilou. Před náhonem se rozprostíral malý rybníček patřící k mlýnu. Na řece Dyji se lovili kapři, štiky, úhoři, sumci, bělice a vydry.\n\n\n"}
{"id": "990397", "url": "https://cs.wikipedia.org/wiki?curid=990397", "title": "Gustav Thöni", "text": "Gustav Thöni\n\nGustav Thöni (* 28. února 1951, Stilfs, Itálie) je někdejší italský sjezdař, olympijský vítěz v obřím slalomu na ZOH v japonském Sapporu v roce 1972. Odvezl si odtud i stříbrnou medaili za slalom, kterou za čtyři roky na ZOH v Innsbrucku získal znovu.\n\nDařilo se mu i ve Světovém poháru, v němž dokázal získat čtyři celková vítězství. Ve třech sezónách vyhrál v obřím slalomu a ve dvou ve slalomu. Pětkrát se rovněž stal mistrem světa.\n\nPatří tak k nejlepším sjezdařům italské historie.\n\nSám sebe ztvárnil v italském seriálu \"Setina sekundy\" z roku 1981, který byl vysílán i v tehdejším Československu.\n"}
{"id": "990399", "url": "https://cs.wikipedia.org/wiki?curid=990399", "title": "Plaveč (okres Stará Ľubovňa)", "text": "Plaveč (okres Stará Ľubovňa)\n\nPlaveč (mezi lety 1927–1948 \"Plaveč nad Popradom\", , , ) je obec na Slovensku v okrese Stará Ľubovňa. V roce 2016 zde žilo 1 811 obyvatel. První písemná zmínka o obci pochází z roku 1287.\n\nNejstarší zpráva o obci je z roku 1269, kdy král Béla IV. dal rytíři Bohumíru vesnici Trstené v Liptově za jeho dosavadní vesnice Plaveč a Žehru. Z ní vyplývá, že vesnice existovala již před 12. století. Kolem roku 1100 uherský král Koloman usadil vysunutou stráž plavce (Polovci) na ochranu hranic Uherska, od nichž starší vesnice dostala nové pojmenování Plaveč. Od té doby až do 2. poloviny 13. století byla spolu se svým okolím majetkem uherské koruny.\n\nPřes Plaveč vedla zemská cesta táhnoucí z údolí Torysy do údolí Popradu.\n\nKostel sv. Margity, římskokatolický, trojlodní, existoval již v 13. století. Původně gotický, v období renesance rozšířen o renesanční kapli, v roce 1730 při renovaci dále upraven v barokním slohu. Další úpravy byly provedeny v letech 1892 a 1901-1903. V roce 1936 byl opraven. Ke kostelu patří hradní kaple sv. Kříže z roku 1711, kaple sv. Trojice z roku 1773, kolem níž jsou pohřbeny oběti epidemie cholery, kaple sv. Anny z roku 1867 a Panny Marie z roku 1834.\n\n\n\n\n\n\n\n\nPředpokládaný vznik prvního pečetidla obce můžeme datovat již do počátku 14. století. Po dosažení výsad zeměpanského městečka v 15. stol. Plaveč obecní pečetidlo už určitě měl, i když se nedochovalo. Na pečetidlo ze dne 16. stol. je symbol sv. Margity, která je zobrazena s mečem v pravé ruce a s drakem pod nohama. Tentýž symbol se nachází i na pečetidle z roku 1868.\nZnak obce Plaveč má takovou podobu: v červeném štítě stojí na zlatém drakovi stříbrná sv. Margita se zlatou korunou, která v pravici drží stříbrný meč a v levici stříbrnou řetěz s uvázaným drakem.\n\nVlajka obce Plaveč tvoří pět podélných pruhů: červený, žlutý, bílý, žlutý a červený.\n\nPečeť obce Plaveč je kulatá, uprostřed se symbolem obce Plaveč a nápisem do kruhu OBEC Plavec.\n\n"}
{"id": "990400", "url": "https://cs.wikipedia.org/wiki?curid=990400", "title": "Ralph Rose", "text": "Ralph Rose\n\nRalph Waldo Rose (17. března 1885 Healdsburg, Kalifornie — 16. října 1913 San Francisco) byl americký atlet, trojnásobný olympijský vítěz ve vrhu koulí.\n\nNa olympiádě v St. Louis v roce 1904 zvítězil ve vrhu koulí (vyrovnal tehdejší světový rekord 14,81 m), skončil druhý v soutěži diskařů a třetí mezi kladiváři. O čtyři roky později na olympiádě v Londýně obhájil vítězství v soutěži koulařů. V roce 1909 vytvořil světový rekord ve vrhu koulí výkonem 15,54 m, který vydržel dalších 19 let. Při svém třetím olympijském startu ve Stockoholmu v roce 1912 zvítězil v soutěži ve vrhu koulí obouruč a vybojoval stříbrnou medaili v „obyčejném” vrhu koulí.\n\nZemřel v 28 letech na břišní tyfus.\n"}
{"id": "990401", "url": "https://cs.wikipedia.org/wiki?curid=990401", "title": "Seznam kulturních památek v Kunštátu", "text": "Seznam kulturních památek v Kunštátu\n\n"}
{"id": "990402", "url": "https://cs.wikipedia.org/wiki?curid=990402", "title": "Seznam kulturních památek v Letovicích", "text": "Seznam kulturních památek v Letovicích\n\n"}
{"id": "990403", "url": "https://cs.wikipedia.org/wiki?curid=990403", "title": "Oļegs Znaroks", "text": "Oļegs Znaroks\n\nOļegs Znaroks (rusky Олег Валерьевич Знарок, českou transkripcí Oleg Valerjevič Znarok; * 2. ledna 1963, Usť-Katav, Čeljabinská oblast, RSFSR, SSSR) je bývalý lotyšský lední hokejista a reprezentant ruského původu a současný hokejový trenér. Od roku 2001 vlastní i německé občanství. Od dubna 2018 působí ve funkci konzultanta ruské hokejové reprezentace.\n\nBěhem své aktivní hráčské kariéry hrál za Dinamo Riga, Stars Riga, Maine Mariners (AHL), německý EV Landsberg, české HC Vítkovice, německé kluby EHC Freiburg a Heilbronner EC.\n\nReprezentoval Lotyšsko.\n\nS trenéřinou začínal v Lotyšsku, kde vedl SK LSPA Riga. V Rusku koučoval CHK MVD a následně Dynamo Moskva, se kterým vyhrál v sezonách 2011/12 a 2012/13 Gagarinův pohár.\n\nV letech 2006–2011 vedl hokejovou reprezentaci Lotyšska.\n\nPo neúspěchu ruského národního týmu na Zimních olympijských hrách v Soči v únoru 2014 (vyřazení ve čtvrtfinále Finskem po výsledku 1:3) byl v březnu jmenován nástupcem Zinetuly Biljaletdinova ve funkci hlavního kouče Ruska. Současně opustil post hlavního trenéra moskevského Dynama. Na Mistrovství světa v ledním hokeji 2014 v Bělorusku dovedl ruskou sbornou až do finále. V něm však nemohl stát na střídačce ruského týmu, neboť dostal trest na jedno utkání od IIHF za nevhodnou gestikulaci směrem ke švédskému asistentovi Rikardu Grönborgovi ve vzájemném pokřikování v závěru semifinále mezi Ruskem a Švédskem (výhra Ruska 3:1). Gesto ve stylu „Podříznu tě!“ po zápase vysvětloval slovy, že ho bolelo v krku, čemuž disciplinární komise neuvěřila. Grönborg dostal stejný trest. Rusko šampionát vyhrálo bez jediné porážky, ve finále porazilo Finsko 5:2.\n\n12. dubna 2018 bylo oznámeno, že na mistrovství světa v Dánsku povede ruskou sbornou Ilja Vorobjov a Znarok se stane necestujícím konzultantem týmu.\n\n"}
{"id": "990405", "url": "https://cs.wikipedia.org/wiki?curid=990405", "title": "Werner Seelenbinder", "text": "Werner Seelenbinder\n\nWerner Seelenbinder (2. srpna 1904, Štětín — 24. října 1944, Brandenburg an der Havel) byl německý zápasník a účastník protinacistického odboje.\n\nNarodil se ve Štětíně, od pěti let žil v berlínské čtvrti Neukölln. Pracoval v továrně \"Elektro-Apparate-Werke Berlin-Treptow\". V roce 1925 vyhrál Dělnickou olympiádu ve Frankfurtu, v roce 1928 zvítězil na Spartakiádě v Moskvě. V letech 1933 až 1941 byl šestkrát mistrem Německa v polotěžké váze. Na berlínské olympiádě skončil na čtvrtém místě. Na mistrovství Evropy v zápase získal v letech 1937 a 1938 bronzové medaile.\n\nV roce 1928 vstoupil do komunistické strany. V roce 1933 byl potrestán šestnácti měsíci zákazu startu za to, že odmítl při vyhlašování vítězů na závodech hajlovat. Navázal kontakty s odbojovou skupinou, kterou vedl Robert Uhrig. V únoru 1942 byl Seelenbinder zatčen za ilegální činnost a 24. října 1944 popraven guillotinou.\n\nByla podle něj pojmenována sportovní hala Werner-Seelenbinder-Halle (zbořená 1992) a Werner-Seelenbinder-Sportpark v Berlíně. Také v olympijské vesnici v Mnichově nesla jedna ulice Seelenbinderovo jméno. Jeho portrét byl na líci medaile, kterou dostal každý \"mistr sportu NDR\". V květnu 2008 byl uveden do Síně slávy německého sportu.\n\n"}
{"id": "990407", "url": "https://cs.wikipedia.org/wiki?curid=990407", "title": "Seznam kulturních památek v Olešnici (okres Blansko)", "text": "Seznam kulturních památek v Olešnici (okres Blansko)\n\n"}
{"id": "990408", "url": "https://cs.wikipedia.org/wiki?curid=990408", "title": "Jelena Těmnikova", "text": "Jelena Těmnikova\n\nJelena Vladimirovna Těmnikova (rusky ; 18. duben 1985 Kurgan, Kurganská oblast, RSFSR, dnes Rusko) je ruská zpěvačka. Proslavila se účastí v talentové show \"Továrna hvězd\" a především jako členka (v letech 2006–14) dívčí popové skupiny Serebro.\n\nHudbu začala studovat, když jí bylo pět let; hrála na housle a zpívala ve sboru. Ve známost vešla jako soutěžící v \"Továrně hvězd\", programu, který v roce 2003 běžel na ruské TV stanici První kanál. Zde ji zahlédl Maxim Fadějev, hlavní producent soutěže, se kterým podepsala nahrávací smlouvu u firmy Monolit Records.\n\n"}
{"id": "990409", "url": "https://cs.wikipedia.org/wiki?curid=990409", "title": "Seznam kulturních památek v Rájci-Jestřebí", "text": "Seznam kulturních památek v Rájci-Jestřebí\n\n"}
{"id": "990412", "url": "https://cs.wikipedia.org/wiki?curid=990412", "title": "Bacúrov", "text": "Bacúrov\n\nBacúrov je obec na středním Slovensku v okrese Zvolen (Banskobystrický kraj). Leží asi 7 km jihozápadně od Zvolena a žije zde 152 osob.\n\nBacúrov se nachází v Pliešovské kotlině asi 6,5 km vzdušnou čarou směrem na jihozápad od Zvolena na území, ohraničeném na západě železniční tratí Hronská Dúbrava - Banská Štiavnica a na východě tratí Zvolen - Čata. Západní část katastru obce zasahuje na území CHKO Štiavnické vrchy, jejíž hranice je od zástavby Bacúrova vzdálena jen několik set metrů. Na východě je Pliešovská kotlina ohraničena pohořím Javorie. Nejvyššími vrcholy v okolí Bacúrova jsou Vápenná (680 m n. m.) na severovýchodě a Kmotra (598 m n. m.) na západě.\n\nPrvní písemná zmínka o Bacúrově jako Villa Bochorou je z roku 1255. Později se název obce postupně měnil na Bachur (1401), Batzurowa (1786), Bacúr (maďarský název z roku 1920) až na Bacúrov. Obec patřila zvolenskému hradu, později některým zemanským rodinám a od 16. století částečně městu Zvolen. Kolem roku 1580 byla okupována Turky. Podle záznamů u 19. století v roce 1828 bylo v Bacúrově 44 domů a 325 obyvatel.\n\nNa seznamu nemovitých památek Slovenské republiky jsou v Bacúrově zapsány tři objekty. Prvním z nich je kostel svatého Šimona a Judy ze 14. století, přestavěný v roce 1790. Ve věži kostela jsou dva zvony, které se stále požívají. Velký zvon pochází z roku1502, menší z roku 1689. Dále se v obci nachází dřevěná zvonice z 19. století a památkově chráněné je též jedno místní selské stavení.Mezi Bacúrovem a vsí Dubové se nachází historický hraniční kámen, který má na obou stranách vytesaný křiž.\n\n\n"}
{"id": "990415", "url": "https://cs.wikipedia.org/wiki?curid=990415", "title": "Jakov Sinaj", "text": "Jakov Sinaj\n\nJakov Grigorijevič Sinaj () (* 21. září 1935, Moskva) je ruský matematik židovského původu. Je známý především díky své práci v oblastech dynamických systémů, matematické fyziky a teorie pravděpodobnosti. Jeho práce otevřela nové souvislosti mezi teoriemi deterministických (dynamických) systémů a pravděpodobnostních (stochastických) systémů. \n\nJe nositelem velkého množství vědeckých ocenění, mimo jiné i Wolfovy ceny za matematiku nebo Abelovy ceny.\n"}
{"id": "990416", "url": "https://cs.wikipedia.org/wiki?curid=990416", "title": "Čečenská republika Ičkerie", "text": "Čečenská republika Ičkerie\n\nČečenská republika Ičkerie byl v letech 1991–1994 a 1996–1999 mezinárodně neuznaný nezávislý stát, který byl vyhlášen 1. listopadu 1991 v době rozpadu SSSR jako pokus Čečenců o nezávislost na SSSR, posléze na Rusku. Republika byla jednostranně vyhlášena Džocharem Dudajevem, který převzal moc v zemi. Následně intervenovala vojska Ruské federace, protože ruská vláda ani zbytek světa (včetně amerického prezidenta Billa Clintona) neuznal odtržení Čečenska a tím potvrdil integritu Ruské federace. Čečenské oddíly však na vstup armády ostře odpověděly, čímž byla zahájena první čečenská válka.\n\nNový stát uznala jen Gruzie a do roku 2001 ji uznával také Afghánistán, tehdy pod vládou Tálibánu. Ostatní země nadále akceptovaly postoj Ruska, které dál považovalo muslimskou separatistickou oblast za své území.. V \"de facto\" nezávislé Čečně, v roce 1997 přijali klanoví vůdci muslimský právní systém šaría a Čečensko začalo provádět veřejné popravy v souladu s muslimským právem.\n\nDne 27. října 1991 se konaly v zemi volby spojené s referendem o budoucím osudu země. V referendu a volbách zvítězili zastánci samostatnosti v čele s Džocharem Dudajevem. Jeho průběh byla ale prohlášen za chaotický a výsledek sporný. Přesto, že mezinárodní pozorovatelé hodnotili volby jako svobodné a spravedlivé, přiznali, že byly velmi těžko kontrolovatelné, protože mnoho voličů nemělo průkazy totožnosti. Z početného ruského obyvatelstva však nehlasoval téměř nikdo.\n\nV roce 1992 vláda sestavená samozvaným čečenským prezidentem Dudajevem odmítla podepsat smlouvu o federaci s Ruskem, čímž čečenská část bývalé Čečensko-ingušské ASSR vyhlásila jednostranně nezávislost na Rusku. Zatímco Ingušská část se vyslovila pro setrvání jako autonomní stát v rámci Ruské federace. Ve stejném roce vstoupila v platnost první čečenská ústava, vypracovaná s pomocí pobaltských právníků a vymezující zemi jako sekulární stát. I když později byl přijat fundamentální právní systém šaríja.\n\nVítězství v první čečenské válce si Čečensko zajistilo tím, že Šamil Basajev, jeden z vůdců mudžáhidů, obsadil nemocnici s několika tisíci rukojmími v Buďonovksu a vyhrožoval zabitím každého z nich. Ruská strana nakonec přistoupila k mírové smlouvě, která zajišťovala \"de facto\", nezávislost Čečenska i když \"de jure\" byla Čečna považována za součást Ruské federace. Po obdržení nezávislosti samotná vláda Ičkerie nedokázala plně kontrolovat vlastní území a zavést pořádek. Mimo to, v Čečensku probíhaly dílčí boje mezi jednotlivými klanovými frakcemi a začal vzkvétat zločin, přes území Čečenska se pašovaly zbraně z bývalého SSSR a jednotlivé klany na sobě navzájem začaly uplatňovat násilí.\n\nDne 27. ledna 1997 se konaly v zemi volby, které byly pod dohledem mezinárodních pozorovatelů, ale nebyly v Rusku uznány. Čečenským prezidentem byl zvolen Aslan Maschadov. Vládl až do druhé čečenské války, avšak nepodařilo se mu převzít kontrolu nad celou republikou, ve které zavládl chaos během první čečenské války (1994 – 1996) ani po ní, kdy následoval vzestup islámského radikalismu.\n\nStav, který nastal po první čečenské válce, vydržel až do druhé čečenské války, kdy bojové oddíly Šamila Basájeva a Chattába vtrhly do sousedního Dagestánu, jenž byl součástí Ruské federace. Čečenští představitelé si byli jistí svým úspěchem, po lehce nabyté nezávislosti roku 1996 a chtěli k chálifátu připojit další části Ruska s muslimskou populací. Tentokrát byl ovšem postoj Ruska s novým prezidentem Vladimirem Putinem mnohem tvrdší; Rusko neposlalo pouze pořádkové jednotky, které by měly demonstrovat sílu, ale každému městu pod kontrolou mudžáhidů dalo ultimátum, aby všichni civilisté vyšli ven neozbrojení a zbytek bude považován za teroristy. Poté ruská armáda vykonala důkladnou dělostřeleckou i leteckou přípravu a následně speciální jednotky a těžká technika vyčistily ruiny od přeživších islámských bojovníků.\n\nV obou čečenských válkách zemřelo 300 000 lidí z celkového počtu 1 milionu obyvatel. Mnoho z nich zemřelo při plošných bombardováních ruským letectvem ve druhé čečenské válce. Výjimkou nebyly ani válečné zločiny proti civilnímu obyvatelstvu z obou stran a teroristické útoky v okolních státech ze strany povstalců. Podle ruského aktivisty Sergeje Kovaljova zahynulo v První čečenské válce více než 50 000 civilistů, představitelé Čečenské republiky Ičkerie uvedli, že zahynulo 100 000 civilistů.\n\nV čečenských válkách bylo zničeno mnoho měst a vesnic, včetně hlavního města Grozného. Po první rusko-čečenské válce (1994 – 1996) následoval v nezávislé Čečenské republice chaos a vzestup islámského radikalismu.\n\nDnes se označení „Ičkerie“ používá pro tři subjekty:\n"}
{"id": "990419", "url": "https://cs.wikipedia.org/wiki?curid=990419", "title": "Ty Citerman", "text": "Ty Citerman\n\nTy Citerman (* 5. srpna 1974, St. Louis) je americký kytarista a hudební skladatel. Svou kariéru zahájil v devadesátých letech poté, co se přestěhoval do New Yorku, kde nejprve studoval hudbu u jazzového kytaristy Bena Mondera a později se začal věnovat aktivnímu hraní. Od roku 1999 působí spolu s bubeníkem Adamem Goldem, kontrabasistou Ericem Rock­winem a saxofonistou Kenem Thom­sonem ve skupině Gutbucket. Rovněž působí ve skupině The Collapse Quartet, kde vedle něj hrají ještě tři další kytaristé: Yoshie Fruchter, Eyal Maoz a Jonathan Gold­berger. Dále pak vystupuje v duu s flétnistou Kaoru Watan­abe.\n\nV roce 2014 vydal na značce Tzadik Records album nazvané \"Bop Kaballah\", na kterém se vedle něj podíleli ještě Ken Thom­son (basklarinet), Ben Holmes (trubka) a Adam Gold (bicí). Během své kariéry spolupracoval i s dalšími hudebníky, mezi které patří například Rhys Chatham nebo Todd Reynolds. V prosinci 2013 vystoupil spolu se saxofonistou a skladatelem Johnem Zornem a mnoha dalšími hudebniky při speciálním koncertu v newyorském klubu The Stone. Rovněž se věnuje pedagogické činnosti.\n\n\n"}
{"id": "990420", "url": "https://cs.wikipedia.org/wiki?curid=990420", "title": "Schiebel Camcopter S-100", "text": "Schiebel Camcopter S-100\n\nSchiebel Camcopter S-100 je bezpilotní vrtulník středního dosahu vyráběný rakouskou společností Schiebel pro civilní i vojenské uživatele. Mezi jeho hlavní úkoly patří průzkum, hlídkování, řízení palby a vyhledávání min. Ve standardní konfiguraci S-100 unese užitečné zatížení o hmotnosti 34 kg po dobu šesti hodin.\n\nVrtulník byl vyvinut pro německé námořnictvo a ozbrojené síly Spojených arabských emirátů. První zákazník objednal asi šest stojů pro své korvety třídy \"Braunschweig\" a druhý 40 strojů s opcí na dalších 40. V únoru 2014 typ objednalo Italské námořnictvo.\n\n"}
{"id": "990421", "url": "https://cs.wikipedia.org/wiki?curid=990421", "title": "Bačkovík", "text": "Bačkovík\n\nBačkovík je obec ve východním Slovensku v okrese Košice-okolí. Leží asi 15 km severovýchodně od Košic a žije zde 506 obyvatel.\n\n"}
{"id": "990423", "url": "https://cs.wikipedia.org/wiki?curid=990423", "title": "Breziny", "text": "Breziny\n\nBreziny (maď. Zólyomberezna) jsou obec na středním Slovensku v okrese Zvolen. V roce 2013 zde žilo 362 obyvatel. První písemná zmínka o obci pochází z roku 1255.\n\nLeží přibližně 10 km jihojihozápadně od Zvolena.\n\n"}
{"id": "990424", "url": "https://cs.wikipedia.org/wiki?curid=990424", "title": "Bzovská Lehôtka", "text": "Bzovská Lehôtka\n\nBzovská Lehôtka je obec na středním Slovensku v okrese Zvolen v Banskobystrickém kraji.\n\nVznik obce se předpokládá v 14. století. První písemná zmínka o obci, kterou založili pastýři z Bzovického opatství, pochází až z roku 1524. Obec původně patřila k Hontské stolici, ale roku 1786 byla přičleněná do Zvolenské stolice. V roce 1828 měla 48 domů a 417 obyvatel. Obyvatelé se zabývali i nadále převážně pastevectvím. Roku 1903 během požáru vyhořelo na 40 domů. Mezi lety 1971 až 1980 obec zaznamenala značný úbytek obyvatelstva.\n\nNázev obce se v historii několikrát změnil, včetně maďarské verze názvu. Obec se nejdřív jmenovala Lehotka (1524), pak Bzowska Lehota (1786), Bzovská Lehôta (1920) a nakonec Bzovská Lehôtka. Maďarský název byl: Bozóklehotka, Bozóklehota, Bozókszabadi.\n\nNadmořská výška ve středu obce je 420 m n. m., v katastru obce se pak pohybuje mezi 400 a 626 m n. m. Katastr obce se nachází na severním svahu Krupinské výšiny, kde jsou bukové, dubové a habrové lesy. Obec také leží na jižním okraji Pliešovské kotliny, kde je její území odlesněno.\n\n"}
{"id": "990425", "url": "https://cs.wikipedia.org/wiki?curid=990425", "title": "Silnice II/237", "text": "Silnice II/237\n\nSilnice II/237 spojuje mezi sebou města Rakovník, Nové Strašecí, Libochovice a Třebenice a samozřejmě celou řadu menších obcí mezi těmito městy.\n\nNa své trase u Nového Strašecí se kříží se silnicí I/6 a poté u Třebíze se silnicí I/7. U Třebenic končí napojením na silnici I/15. Její celková délka je zhruba 67 km.\n\nTato silnice prochází Středočeským a Ústeckým krajem.\n\nV tabulce uvedené vzdálenosti a nadmořské výšky jsou přibližné. Byly zjištěny odměřením na Mapy.cz, případně na jiných veřejnosti přístupných mapách.\n"}
{"id": "990426", "url": "https://cs.wikipedia.org/wiki?curid=990426", "title": "Poselství z vesmíru", "text": "Poselství z vesmíru\n\nPoselství z vesmíru je název českého výboru z vědeckofantastických povídek amerického spisovatele Clifforda D. Simaka. Knihu vydalo roku 1990 nakladatelství Albatros jako 189. svazek své edice Knihy odvahy a dobrodružství. Výbor uspořádal a povídky přeložil Jiří Šmíd.\n\n"}
{"id": "990427", "url": "https://cs.wikipedia.org/wiki?curid=990427", "title": "Dobrá Niva", "text": "Dobrá Niva\n\nDobrá Niva ( , ) je obec na středním Slovensku v okrese Zvolen. Nejvýznamnější památkou pozdněrománská trojlodní bazilika zasvěcená sv. Michaelovi z poloviny 13. století.\n\n\n"}
{"id": "990429", "url": "https://cs.wikipedia.org/wiki?curid=990429", "title": "Kaple svatého Santina v Bellême", "text": "Kaple svatého Santina v Bellême\n\nKaple svatého Santina (nebo také kaple Notre-Dame-du-Vieux-Château, franc. \"Chapelle Saint-Santin de Bellême\"), je postavena v románském slohu a nachází se v obci Bêlleme, v departmentu Orne ve Francii. Jedná se o nejstarší sakrální stavbu v Orne.\n\nKaple byla postavena v románském slohu, přestavěna byla v 15. století.\nInteriér krypty a nástěnné malby jsou datovány rovněž do 15. století.\nKrypta je od 23. září 1971 vedena jako Monument historique.\n\nPresbytář je vyvýšen deset stop nad chrámovou loď. Schody do presbytáře vedou po pravé i levé straně, mezi nimi vedou schody dolů, do krypty. \n\n\n"}
{"id": "990433", "url": "https://cs.wikipedia.org/wiki?curid=990433", "title": "Dietersburg", "text": "Dietersburg\n\nDietersburg je obec v německé spolkové zemi Bavorsko, v zemském okrese Rottal-Inn ve vládním obvodu Dolní Bavorsko.\n\nŽije zde obyvatel.\n\nAidenbach, Arnstorf, Bad Birnbach, Egglham, Johanniskirchen, Pfarrkirchen, Postmünster, Schönau\n\n"}
{"id": "990436", "url": "https://cs.wikipedia.org/wiki?curid=990436", "title": "Antonín Fiala (meteorolog)", "text": "Antonín Fiala (meteorolog)\n\nAntonín Fiala (31. října 1836 Praha — 17. srpna 1912 tamtéž) byl český amatérský meteorolog a známý pražský excentrik na přelomu 19. a 20. století. Mládí strávil ve Slaném. Poté, co přišel o majetek, se přestěhoval do Prahy, kde žil jako žebrák, říkal si „první pražský prorok povětrnosti“ a živil se prodejem lístků s počasím na příští den. Prodával je hostům v restauracích a občas i redakcím novin. Jeho předpovědi byly většinou velmi obecné, často nesprávné; noviny je zpravidla uveřejňovaly formou inzerátu nebo napůl vážných zpráv. Díky svému svéráznému vystupování byl oblíbený ve společnosti a zmiňovaný v tisku a časopisech jak během života, tak i dlouho po smrti.\n\nNarodil se 31. října 1836 v Praze, brzy se ale s rodiči přestěhoval do Slaného. Patřily mu tam zahrady a cihelna, o vše ale přišel. Přestěhoval se pak do Prahy, kde přežíval jako žebrák – amatérský meteorolog. Tituloval se „první pražský prorok povětrnosti“. Své předpovědi tvořil brzy ráno na Olšanských hřbitovech (kde také v létě přespával u zdi) nebo pod střechou kůlny hostince „U Kuchynků“ v ulici Karoliny Světlé. Během dopoledne je zapsal na lístky a ty pak večer prodával v pražských restauracích. Pro svůj svérázný styl a humor byl všude vítaným hostem a lidé jeho předpovědi ochotně kupovali, aby mu pomohli.\n\nŽil velmi skromně, měl jen jednu sadu onošeného oblečení. Byl stále bez peněz, protože cokoli si kdy vydělal (a někdy to byly i větší částky), vše prosázel v loterii.\n\nRoku 1911 se zhoršil jeho zdravotní stav a v následujících měsících musel být opakovaně hospitalizován. Zemřel 17. srpna 1912 v městském chorobinci na Karlově na marasmus (sešlost věkem) a zápal plic.\n\nFiala byl oblíbenou pražskou postavou. Jeho předpovědi, ale i další výroky a činy byly často popisovány v tisku – za života i dlouho po jeho smrti. Například:\n\nJeho zřejmě první předpověď vyšla v \"Národních listech\" z 26. ledna 1885. Přišel tehdy do redakce, představil se jako „prorok povětrnosti“ – muž „praktický, bez vyššího vzdělání, ale bohatých zkušeností“ – a ohlásil se vší jistotou, že do 70 hodin bude v Praze a okolí padat sníh. Sníh ovšem nenapadl. Jak se ale ukázalo, původní předpověď byla správná, jen byla nesprávně otištěna. Po třech dnech, kdy nebylo po sněhu ani památky, přišel pan Fiala do redakce znovu a vytkl novinářům, že vynechali podstatnou část. Správné znění totiž mělo být: „Prorok povětrnosti Fiala předpovídá, že nejdéle v 72 hodinách bude padat sníh — dá-li to pán bůh.“ Jak jim vysvětlil, proroctví nelze jen tak sypat z rukávu a správný křesťan má vždy myslet na Boha. Kdyby bývali uvedli zprávu úplně, nedošlo by k chybě.\n\nV některých prognózách měl pravdu. Například v březnu 1886, kdy ho nikdo nebral vážně, přiznala \"Národní politika\", že několik dní předtím předpověděl pan Fiala, že nasněží (což se skutečně stalo). Jednou se ho také prý u Fleků zeptali Luděk Marold a Bohdan Kaminský, zda bude zítra pěkné počasí, protože chtěli jet na výlet. Fiala jim odpověděl: „Zítra pánové směle na výlet a bez deštníku. A když to nebude pravda, tak ať se propadnu do země.“ (Propadnout se nemusel, počasí se výletníkům vydařilo a po návratu mu přinesli nejen peníze, ale i několik pěkných hřibů.)\n\nNa podzim 1885 odjel Fiala za Prahu a dal se tam do hovoru s jedním rolníkem. Ten mu řekl, že v Praze žije slavný pan Fiala, který se zabývá jen prorokováním počasí, vždycky ho uhodne a je velkým boháčem. Fiala, který mezitím získal sebevědomí, mu suverénně odpověděl: „Můžete říci, že jste mluvil s prorokem Fialou“.\n\nPočátkem roku 1886 vylíčil Fialu Ignát Herrmann v prvním čísle V. ročníku časopisu \"Švanda dudák\". Fiala na článek zareagoval inzerátem v \"Národních listech\". Ze všeho nejvíc si stěžoval na ilustrační obrázek, protože chodí v jiném kabátě, než jaký ho malíř nakreslil. Jinak ale s textem souhlasil a děkoval za zaslané číslo. (Fialova humorná charakteristika vyšla i knižně, jako první kapitola knihy \"Bodří Pražané\" z roku 1893.)\n\nS Ignátem Herrmannem se setkali ještě roku 1891. Fiala přišel za Herrmannem, aby ho požádal o pomoc. Stěžoval si, že psaní lístků s předpověďmi je pomalé a počasí se někdy změní ještě dřív, než je stačí dokončit. Měl by proto zájem o jejich tisk a nabídl Herrmannovi účast na společném podniku. Také by se rád dostal výš do oblak (Petřínská rozhledna pro něj byla nízká a drahá, rád by letěl balónem). Herrmannovi ještě nechal na lístku předpověď na nejbližší dny („††† Stálé, pěkné počasí. Místama proměnlivé. Místama slunečno, místama pod mrakem. Místama přeháňky. A. Fiala, p. p. p.“) a ten vše satiricky okomentoval ve fejetonu.\n\nV roce 1890 popsal Karel Ladislav Kukla jednu z jeho neúspěšných sázek do loterie.\n\nV červnu 1893 se stal „zcela spravedlivě“ miliontým návštěvníkem Prvního českého šantánu. Jeho ředitel Leopold František Šmíd mu slavnostně poděkoval, že pro tu příležitost zajistil tak pěkné počasí, a Fiala byl přitom podle některých svědků dojatý až k slzám.\n\nRoku 1894 vyšla jeho vlastním nákladem brožura \"Král počasí a proslulý vědátor přírody XIX. století (Antonín Fiala) : pravidla a pokyny pro všechny přátele pěkného počasí, zvláště pro hospodáře, zahradníky, zahradní šenkýře, turisty, výletníky, cestující atd. dle nichž možno na základě výsledků dlouholetého pozorování a zkoumání povětrnosti proslulého astronoma a proroka Ant. Fialy s jistotou se říditi\". Obsahuje Fialův životopis a několik článků od něj i o něm, s osobitým (nechtěným?) humorem. Digitalizována byla v čísle 12/2013 internetového časopisu \"Dobrá adresa\", str. 69-97.\n\nV 80. a 90. letech 19. století byl Fiala tak známý, že novináři jeho jméno občas používali jako (humorný) příklad člověka, který dokáže odpovědět na každou otázku a vyřešit každý problém, včetně politických. Například v kresleném vtipu ze 30. června 1893 se premiér Eduard Taaffe ptá Fialy, jestli budou koncem roku v Čechách bouře (myšleno národnostní). V básničce z ledna 1888 je zase jediným, kdo předpoví, zda bude nebo nebude válka.\n\nV roce 1904 začala vídeňská vláda publikovat oficiální předpověď počasí. Fejeton v \"Národních listech\" to komentoval slovy, že proroku Fialovi vyrostla nová konkurence.\n\nRoku 1905 byl zadržen, když se pokusil projít vojenským kordonem u Karlova náměstí. Stráž, která neuměla dobře česky, u něj našla lístky se slovem „bouře“ a pojala podezření, zda nejde o provokatéra. Po zásahu pražského strážníka se ale vše vysvětlilo a Fiala byl i se svými proroctvími propuštěn.\n\nVzpomínky na svérázného meteorologa trvaly dlouho po jeho smrti. Například v roce 1931 využila jeho jméno Česká uhelná spol. s r. o. v reklamě na uhelnou směs „Vesuv“ („Pan Fiala, první pražský prorok povětrnosti, už nám neřekne, bude-li tuhá zima. Ale ať si bude! My máme VESUV od České uhelné.“) Roku 1936 ho v krátkém článku připomněl novinář Jaroslav Beneš. Pak už zřejmě, s ubývajícími řadami pamětníků, upadl do zapomnění. S jeho jménem se nyní setkáme jen výjimečně. Po roce 2000 ho zmínil například spisovatel Václav Cibula, autor pražských pověstí, jako jednoho z lidí, které by rád potkal, kdyby se mohl přenést do Prahy 19. století.\n\n"}
{"id": "990437", "url": "https://cs.wikipedia.org/wiki?curid=990437", "title": "Opletník plotní", "text": "Opletník plotní\n\nOpletník plotní (\"Calystegia sepium\") je popínavá ovíjivá rostlina, jeden ze tří druhů rodu opletník které rostou na území České republiky. Vyskytuje se jak přirozeně na vlhčích místech ve volné přírodě, tak i bývá lidmi vysázen k pokrytí drátěných plotů nebo jiných nevzhledných konstrukcí téměř neprůhlednou clonou listů.\n\nOpletník plotní je původně rozšířen, vyjma nejsevernějšího území, téměř v celé Evropě, Malé, Střední i Západní Asii, v oblasti Kavkazu i západní Sibiře a v Severní Americe. Druhotně se dostal do Afriky, Jižní Ameriky i Austrálie. Nejčastěji přirozeně vyrůstá na osluněných vlhčích až zamokřených, bazických a humózních půdách, hlavně na březích vodních toků a nádrží, v příkopech okolo cest a v řídkých křovinách.\n\nV Česku je nestejnoměrně rozšířen po celém území, ve výše položených oblastech však roste jen ojediněle. Po Evropě se vyskytuje v několika poddruzích vyznačujících se mírně rozdílnými tvary listů i barevnými odstíny květů, v ČR je nacházen jen jeho nominátní poddruh\n\nVytrvalá bylina s ovíjivou, v horní části větvenou, 2,5 až 3 m dlouhou lodyhou vyrůstající z plazivého, silně se větvícího, až 40 cm dlouhého oddenku. Je porostlá téměř 10 cm dlouhými a 7 cm širokými, řapíkatými, ve spirále vyrůstajícími listy. Jejich široce vejčité až trojúhelníkovité jasně zelené čepele jsou u báze srdčitě střelovité a na koncích špičaté. Bazální zářez mezi laloky listu je ve tvaru písmene V. Lodyha se ovíjí kolem opory proti směru pohybu hodinových ručiček, v období nejintenzivnějšího růstu se za 24 hodin prodlouží až o 20 cm; na podzim odumírá.\n\nOboupohlavné květy, 3 až 7 cm široké, vyrůstající jednotlivě z úžlabí listů mají dlouhou stopku se dvěma 10 až 15 mm širokými listenci které bývají tvaru vejčitě kopinatého až srdčitého a částečně zakrývají kalich tvořený pěti vejčitými či kopinatými zašpičatělými lístky. Široce nálevkovitá koruna s plochým lemem, dlouhá 3 až 5 cm (2 až 3krát delší než kalich), je vytvořená pěti bílými, řidčeji bledorůžovými lístky které se při špatném počasí se zavíjejí. Rostliny rozkvétají od května do září.\n\nPlod je nepravidelně pukající, 7 až 12 mm velká, vejčitá tobolka se čtyřmi černými semeny která jsou asi 5 mm dlouhá, hranatá a drsná.\n\nRostlina se rozmnožuje semeny, oddenky nebo na vlhké půdě ležící lodyha může také kořenit. Vypadaná semena potřebují k vývoji poměrně teplé pozdní léto a proto je druh méně rozšířen ve vyšších polohách. Na semeni klíčícím na povrchu půdy vyrůstají v úžlabí děloh dva stonky, jeden z nich vytvoří normální lodyhu a druhý se ohne do půdy a přemění se v oddenek jenž se velmi rychle rozrůstá a tvoří zásobní orgán schopný přečkat zimu a dát na jaře vyrůst nové lodyze.\n\nOpletník plotní se rychle šíří a vytváří rozsáhlé kolonie. Jejich lodyhy popnou kdejaké rostliny v okolí, svými listy je zastiňují a váhou často způsobí i jejich polehnutí. Je proto považován za polní plevel, ve střední Evropě však příliš neškodí. Nebezpečným se stal v Severní Americe kde tamní poléhavé rostliny produkují každá až po 400 semenech a v určitých vlhkých oblastech jsou jimi pole zamořená; semena si podržují klíčivost i po více než 10 let.\n\nUsušená nať se v minulosti používala jako povzbuzující prostředek na činnost hladkého svalstva. Protože tato droga zlepšuje střevní peristaltiku byla užívána jako silné projímadlo; působí také močopudně a snižuje teplotu.\n\n\n \n"}
{"id": "990443", "url": "https://cs.wikipedia.org/wiki?curid=990443", "title": "Beer pong", "text": "Beer pong\n\nBeer pong je hra pro čtyři hráče, která je spojená s pitím piva. Úkolem hráčů je hodit pingpongový míček do soupeřových kelímků s pivem. Trefený kelímek musí soupeř vypít. Beer pong se stal natolik populární, že se v něm pořádají ve světě turnaje.\n\nV České republice existuje Beer pongová liga, do které je zapojeno více než 300 aktivních hráčů. Tato liga se však hraje dle neoficiálních pravidel (\"House Rules\").\n\nBeer pongová pravidla jsou rozdělena na dva druhy. První jsou pravidla turnajová (oficiální), platí na oficiálních akcích jako například WSOBP (The World Series of Beer Pong), největší beer pongové události na světě, kde vítěz každoročně získá 50 000 dolarů. Druhým typem pravidel, jsou pravidla domácí, tzv. \"House rules\", které se používají na nejrůznějších akcích, oslavách atd. \n\nOficiální překlad pravidel si lze přečíst na stránkách české beer pongové asociace.\n\nBeer pong hrají dva týmy po dvou hráčích. Každý tým má na začátku deset kelímků, čtyři kelímky jsou naplněny vodou, ve zbytku je 100 mililitrů piva. Každý tým umístí kelímky na stůl délky 2,44 metru a uspořádá je do tvaru rovnostranného trojúhelníku. O tom, který tým zahájí hru, může rozhodovat hod mincí nebo střihnutí (kámen, nůžky, papír). V průběhu hry se hráči v týmu střídají v hodech. Každý hráč z týmu má jeden hod, pokud oba hráči trefí soupeřův kelímek, mají k dispozici hod navíc. Trefený kelímek ne/musí hráč vypít (liší se dle typu pravidel), v pití kelímků se hráči střídají. Formace kelímků musí být pozměněna do rovnostranného trojúhelníku v případě, že se na stole nachází následující počet kelímků: 6, 3 a 1. Vítězí tým, který první trefí všechny soupeřovy kelímky.\n\nHra se vyvinula z původního beer pongu s menšími pádly, kdy na každé straně stáli dva hráči, kteří měli v ruce dvě malá pádla připomínající pálky na ping pong a dvě plná piva. Týmy hrály klasický ping pong a snažily se zasáhnout položená piva. Tuto hru hrálo mezi sebou bratrstvo Dartmouthské koleje v letech 1950 až 1960. Hra byla součástí tradičních sociálních zvyků. \n\nNynější podobu dali beer pongu členové Delty Upson, kteří tuto hru nazvali „Throw Pong“. Na univerzitě v Bucknellu hráli tuto hru v létě roku 1980.\n"}
{"id": "990445", "url": "https://cs.wikipedia.org/wiki?curid=990445", "title": "The Fluffer", "text": "The Fluffer\n\nThe Fluffer (tj. \"Rozkuřovač\") je americký hraný film z roku 2001, který režírovali Richard Glatzer a Wash West. Film popisuje osudy idealistického gaye, který začne pracovat v pornografickém filmovém studiu jako kameraman. Film měl světovou premiéru na 51. ročníku Berlinale, kde byl vybrán do hlavní sekce. V cameo rolích se ve snímku objevilo několik osob z erotického průmyslu jako pornoherec Ron Jeremy nebo režisér Chi Chi LaRue.\n\nSean McGinnis je student filmové vědy, který se přistěhoval do Los Angeles a je častým návštěvníkem videopůjčovny. Jednoho dne si vypůjčí film \"Občan Kane\" (Citizen Kane), ale doma zjistí, že v obalu se nacházel pornofilm \"Citizen Cum\". Při jeho zhlédnutí se zamiluje do herce, který si říká Johnny Rebel. Sean získá místo jako kameraman v produkční firmě, pro kterou Mikey alias Johnny pracuje, aby mu byl nablízku. Tam se dozví, že Mikey je gay-for-pay, který si takto jen vydělává peníze a žije se svou přítelkyní Julií. Julie je tanečnice v baru a přemlouvá Mikeyho, aby si našel jinou práci. Navíc s ním čeká dítě. Mikey ale dítě nechce a Julie se nakonec rozhodne podstoupit potrat. Sean tajně miluje Mikeyho, ale seznámí se na kursu jógy s Brianem, studentem akupunktury. Mikey se dostává kvůli užívání speedu do problémů – ve firmě už s ním pro jeho nespolehlivost nepočítají a Julie ho vyhodí z domu. Ve firmě ukradne filmovou kameru a v hádce zabije Chada, který ve studiu pracoval. Zatímco po něm policie pátrá, ukryje se u Seana a ten ho tajně převeze přes hranice do Mexika. Zde mu Sean vyzná lásku, ale druhý den zjistí, že mu Mikey ukradl peníze a auto a zmizel. Vrací se stopem zpět. Julie mezitím balí ve svém domě a odjíždí pryč z Los Angeles.\n\n"}
{"id": "990449", "url": "https://cs.wikipedia.org/wiki?curid=990449", "title": "Honda Prelude", "text": "Honda Prelude\n\nHonda Prelude je sportovní kupé, které vyráběla japonská automobilka Honda v letech 1978–2001. Dvoudveřové kupé bylo odvozené od Hondy Accord a výroba trvala pět generací. Model Prelude byl v Japonsku prodáván Hondou v maloobchodním řetězci Honda Verno.\n\nPrelude je stejná kategorie automobilu jako Toyota Celica, Nissan Silvia a Mitsubishi Eclipse. Kvůli klesající poptávce skončila výroba modeluPrelude v roce 2001 po představení modelu Honda Integra DC5.\n\nNázev Prelude byl původně ochrannou známkou firmy Toyota, ale později byla dána Hondě.\n\nPrelude měla pět generací, které následovaly za sebou:\n\nGenerace se liší tvarem karoserie, s dalšími generacemi přicházely i výkonnější motory a prvky pasivní a aktivní bezpečnosti. Ve čtvrté a páté generacijsou motory o obsahu 2,2l vybaveny variabilním časovaním ventilů značeným VTEC. Od třetí generace se vyskytuje u Prelude 4WS, neboli zadní natáčecí náprava, ale pouze v některých modelech. Pátá generace Hondy prelude byla nejvýkonnější v provedení type S, s motorem H22A s obsahem 2.2 L, s variabilním časováním ventilů VTEC o výkonu 217 koní (162 kW; 220 PS) při 7,200 ot/min s max kroutícím momentem 163 lbf·ft (221 N·m) při 6,500 ot/min.\n"}
{"id": "990458", "url": "https://cs.wikipedia.org/wiki?curid=990458", "title": "Single-photon avalanche diode", "text": "Single-photon avalanche diode\n\nSingle photon avalanche dioda (SPAD) je fotodioda, která operuje vysoko nad bodem průrazu při vysokých napětí. Díky tomu je schopna zaznamenat i velice nepatrné částice energie jako jsou jednotlivé fotony se zpožděním, které odpovídá pico sekundám (při současných technologiích se dostáváme i k nižším časům).\n\nSystém operace SPADu tedy hlavní funkce s vysokým průrazným napětím je někdy jinak nazývána \"Geiger mode\".\n\nJedná se o polovodičovou součástku s p-n přechodem. Napětí na na přechodu musí být velké tak, aby i příchod energie jednoho fotonu byl schopný vznítit reakci a otevřít diody pro průchod proudu, tedy zaznamenání příchodu fotonu.\n\nDioda samotná většinou musí operovat s elektronickou deskou (často je nazývána stejně (SPAD) jako celek, či jinak zhasínací obvod).\n\nTento obvod se musí starat o příchod \"taktovacích impulsů\", které otevřou diodu a ta je připravena přijmout foton. Další důležitou součástí je zhasínání obvodu, kdy po přijetí fotonu je nutné ukončit takt tak, abychom nezaznamenali další foton a tím nezkreslili měření a zmenšili hladinu šumu. Pro zhasínání se používají dvě techniky a to aktivní a pasivní.\n\n\n\nIntenzita signálu je určena množstvím přijatých fotonu, počet vyslaných pulsů oproti příjmu v časovém úseku, zatímco časový rozdíl je daný měřením vzdálenosti píku.\n\nAnalýza dat z SPADu často probíhá např. měřením sérii vzorků (254 vzorků) které jsou zprůměrovaný po odstranění jasných odchylek a šumu. Po zjištění dostatku těchto vzorků jsou data vnesena do histogramu, z kterého následně vyplývá časová a intenzivní značka celého měření.\n\nJe neoddělitelný od SPADů vzhledem k počtu všech fotonů, které jsou u měření. Jako velice efektivní metody zamezení je přidání více optických čoček a filtrů, které oddělí vlnovou délku laseru (většinou se používá koherentní záření, avšak běžné zdroje světla je schopné měřit také) které používáme k měření.\n\n"}
{"id": "990459", "url": "https://cs.wikipedia.org/wiki?curid=990459", "title": "Řád svatého Basila Velikého", "text": "Řád svatého Basila Velikého\n\nŘád svatého Basila Velikého (neboli \"basiliáni\", OSBM – lat. \"Ordo Sancti Basilio Magni\") je mnišský rád řeckokatolické církve. Je znám také pod označeními \"baziliáni\", \"otcové baziliáni\", \"baziliánský řád\", nebo pod méně známým pojmenováním \"Baziliánský řád sv. Josafata\". Hlavní sídlo řádu je v litevském Vilně\n\nJeho původ sahá do 4. století ke svatému Basilu Velikému. Ten ve svém monastýru kromě modlitby a manuální práce zavedl i intelektuální práci a zabýval se také sociálními problémy. To byl posun oproti dosavadním egyptským a palestinským mnichům. Pro své mnichy napsal pravidla, která byla zdrojem pro všechny řeholní pravidla, jež později vznikala na Západě. Mniši žijící podle pravidel sv. Basila se nejprve neoznačovali zvláštním jménem, ale nazývali se jednoduše mniši, neboť na východě jiné mnišské řády, od kterých by se eventuálně potřebovali odlišit názvem, neexistovaly. Jméno „basiliáni“ se poprvé objevilo až v 11. století v Itálii. Na území Slovenska se pojmenování „basiliáni“ pro východní mnichy objevilo až v 17. století.\n\nProvincie řádu působí na Ukrajině, v Argentině, Brazílii, Kanadě, Maďarsku, Polsku, Rumunsku, na Slovensku av USA. Na Slovensku mají baziliáni provincii sv. Cyrila a Metoděje, která má monastýry v Prešově (sídlo provincie), Krásném Brodě (noviciát) a v Trebišově. V Srbsku obývají monastýr v Kule.\n\nMezi členy baziliánskeho řádu patřil i blahoslavený Pavol Peter Gojdič.\n\n"}
{"id": "990468", "url": "https://cs.wikipedia.org/wiki?curid=990468", "title": "Andrej Čepček", "text": "Andrej Čepček\n\nAndrej Čepček (* 1. srpna 1934) je bývalý slovenský fotbalový obránce.\n\nV československé lize hrál za Iskru Žilina, Tankistu Praha a Tatran Prešov. Nastoupil ve 124 ligových utkáních a dal 1 gól.\n\n"}
{"id": "990469", "url": "https://cs.wikipedia.org/wiki?curid=990469", "title": "Viliam Belas", "text": "Viliam Belas\n\nViliam Belas (6. listopadu 1963, Prešov - 27. října 2013) byl slovenský hokejový útočník, československý reprezentant.\nS hokejem začínal v rodném Prešově. Po vojenské službě v HC Topoľčany v sezóně 1985/1986 přestoupil do klubu VSŽ Košice, se kterým hned v první sezoně získal mistrovský titul. Po emigraci Ihnačáka hrál v elitní formaci s Vodilou a Libou. V posledním finále s Duklu Jihlava proměnil rozhodující samostatný nájezd. V Košicích odehrál většinu kariéry. Během sezóny 1993/1994 hrával v Žilině. Na závěr kariéry se vrátil do rodného Prešova a kariéru ukončil v Liberci.\nV československé reprezentaci odehrál od 17. prosince 1988 do 21. prosince 1988 4 zápasy, neskóroval.\n\n"}
{"id": "990474", "url": "https://cs.wikipedia.org/wiki?curid=990474", "title": "Tourly", "text": "Tourly\n\nTourly je francouzská obec v departementu Oise v regionu Hauts-de-France. V roce 2012 zde žilo 174 obyvatel.\n\nFay-les-Étangs, Fleury, Lavilletertre, Liancourt-Saint-Pierre, Monneville\n\n\"Počet obyvatel\"\n"}
{"id": "990475", "url": "https://cs.wikipedia.org/wiki?curid=990475", "title": "Collazzone", "text": "Collazzone\n\nCollazzone je italská obec v provincii Perugia v oblasti Umbrie.\n\nV roce 2012 zde žilo 3 574 obyvatel.\n\nBettona, Deruta, Fratta Todina, Gualdo Cattaneo, Marsciano, Todi\n\nZdroj: \n\n"}
{"id": "990480", "url": "https://cs.wikipedia.org/wiki?curid=990480", "title": "Mirko Vesel", "text": "Mirko Vesel\n\nMirko Vesel (23. května 1903, Zvolen – 6. června 1976, Weil der Stadt) byl slovenský generál, vojenský velitel, protifašistický bojovník, účastník SNP.\n\nStudoval na gymnáziu v Banské Bystrici (1913–1921), na Vojenské akademii v Hranicích na Moravě, na Vojenské aplikační škole dělostřelectva v Olomouci, později absolvoval více vojenských kurzů. Od 1923 důstojník československé a později slovenské armády z povolání. Příslušník dělostřeleckého pluku ve funkci velitele, přednosta 4. oddělení štábu 1. divize, důstojník na doplňkové zprávě na MNO v Bratislavě. Účastník ilegálního protifašistického hnutí, spolupracovník občanských odbojových skupin. Stoupenec čs. exilové vlády, organizoval informační služby britské rozvědce pro čs. zahraniční odboj. Spoluorganizátor a účastník SNP. 29. srpna 1944 s bratrem Milanem účastník obsazení budovy Velitelství pozemního vojska v Banské Bystrici. Spoluautor Proklamace předsednictví UNV. Během SNP přednosta politické správy Velitelství 1. čs. armády na Slovensku, v říjnu-listopadu 1944 zástupce 1. čs. armády na Slovensku v delegaci povstalecké SNR na jednáních s exilovou vládou v Londýně a účastník delegace na jednáních v Moskvě. Po roce 1945 se zúčastnil budování nové čs. armády, 19. únor 1947 jmenován do hodnosti brigádní generál, roku 1950 zbaven vojenské hodnosti, 1991 mu byla vrácena in memoriam. Městský národní výbor v Banské Bystrici mu udělil čestné občanství in memoriam 21. srpna 1990. Byl pohřben v Banské Bystrici.\n\n\n"}
{"id": "990489", "url": "https://cs.wikipedia.org/wiki?curid=990489", "title": "Ducati 888", "text": "Ducati 888\n\nDucati 888 je motocykl kategorie superbike, vyvinutý firmou Ducati, vyráběný v letech 1991–1993. Předchůdcem byl typ Ducati 851, nástupcem je Ducati 916. Technické parametry jsou pro model Ducati 888SP5, ročník 1993.\n\nPohonnou jednotkou je pro Ducati typický dvouválec do L s osami válců svírajícími úhel 90 stupňů a objemem 888 cm³ (vrtání x zdvih je 94×64 mm), který má čtyři ventily na válec a desmodromický rozvod.\n\n\n"}
{"id": "990491", "url": "https://cs.wikipedia.org/wiki?curid=990491", "title": "Petrovske", "text": "Petrovske\n\nPetrovske může být:\n"}
{"id": "990505", "url": "https://cs.wikipedia.org/wiki?curid=990505", "title": "Šuruppak", "text": "Šuruppak\n\nŠuruppak bylo sumerské město ležící nedaleko dnešní osady Tell Fara v Iráku. Obyvatelé města se zabývali především obchodem s obilím. Hlavní bohyní města byla Ninlil. Králem v Šuruppaku byl údajně Ziusudra, který přežil potopu světa (bývá ztotožňován s biblickým Noem). Existence města bývá datována do třetího tisíciletí před naším letopočtem, největšího rozvoje dosáhlo za \"ranědynastického období\". Šuruppak zaujímal rozlohu okolo 120 hektarů. \n\nMěsto objevili v roce 1902 němečtí archeologové Hermann Volrath Hilprecht, Robert Koldewey a Friedrich Delitzsch. Nejdůležitější vykopávky provedl ve třicátých letech Samuel Noah Kramer. Byla objevena řada tabulek s klínovým písmem. Významnou literární památkou jsou Poučení ze Šuruppaku, soubor rad a přísloví odrážejících dobové představy o správném fungování společnosti (řadu motivů z tohoto textu převzala i Kniha přísloví).\n"}
{"id": "990507", "url": "https://cs.wikipedia.org/wiki?curid=990507", "title": "Petrovo-Krasnosillja", "text": "Petrovo-Krasnosillja\n\nPetrovo-Krasnosillja (, známé i pod svým názvem z let 1959 až 2016 Petrovske, ; ) je město v Luhanské oblasti na Ukrajině, které si od roku 2014 nárokuje samozvaná Luganská lidová republika. Leží 45 kilometrů jihozápadně od Luhanska, správního střediska celé oblasti (resp. republiky), v těsném sousedství města Krasnyj Luč, do jehož městského okresu spadá. V roce 2013 žilo v Petrovském podle odhadu 13 260 obyvatel.\n\nStarší název \"Petrovske\" neslo město po Hryhoriji Ivanovyčovi Petrovském, ukrajinském politikovi v období příslušnosti země k Sovětskému svazu.\n\nDějiny města začínají někdy v sedmdesátých letech osmnáctého století a poprvé je písemně zmíněno v roce 1790 jako vesnice \"Petrovo-Krasnosele\" ().\n\nRozvoj města souvisel zejména s budováním chemického průmyslu. V roce 1896 byla v Petrovském otevřena rusko-francouzská chemická továrna.\n\nZa druhé světové války došlo k obsazení Petrovského německou armádou (\"Wehrmacht\"). Proto byly chemické továrny sovětskými úřady zavčas evakuovány a přesunuty na východ, mj. do Sterlitamaku a Permu. Dne 2. září 1943 osvobodila město Rudá armáda a v roce 1944 byly chemické továrny obnoveny.\n\nV roce 1938 dostalo Petrovske status sídla městského typu. Od roku 1963 je Petrovske městem.\n\nOd května 2014 je město součástí Luganské lidové republiky. Na základě zákona přijatého ukrajinským parlamentem dne 12. května 2016 bylo město ukrajinskými úřady formálně přejmenováno na \"Petrovo-Krasnosillja\".\n"}
{"id": "990508", "url": "https://cs.wikipedia.org/wiki?curid=990508", "title": "Ludolf Zaháňský", "text": "Ludolf Zaháňský\n\nLudolf Zaháňský ( - 22. srpna 1422) byl opatem augustiniánského kláštera ve slezské Zaháni, pocházel ze Saska.\n\nNa počátku 70. let 14. století studoval na pražské univerzitě. Roku 1409 se účastnil koncilu v Pise.\n\nUž jako stařec od roku 1420 až do své smrti psal podání o papežském schismatu, v jehož závěrečné části přešel do popisu bouřlivých událostí v Čechách doby husitské, které ho nesmírně rozčilovaly. Měl styky s klášterem augustiniánů v Roudnici nad Labem, právě od řeholníků z něj vypuzených nejspíše převážně čerpal informace ke svému spisu. Za viníka všeho neštěstí v Čechách považoval krále Václava IV.. Ačkoli obhajoval krále Zikmunda proti nařčením Čáslavského sněmu v žádném případě nebyl jeho obdivovatelem. Zikmundovi nedůvěřoval, zdálo se mu, že český klérus nechává napospas husitům a proti českému kacířství nezakročuje s dostatečnou rázností. Podezíral Zikmunda, že jakožto rodilý Čech, \"\"miluje nezřízeně svůj národ, [... a] že je ve skrytém spolku se sounárodovci svými\"\". Husitské běsnění vysvětluje tím, že se zaslepeně domnívají, že se jako jediní drží pravé víry.\n\n\n"}
{"id": "990516", "url": "https://cs.wikipedia.org/wiki?curid=990516", "title": "Freiberská Mulda", "text": "Freiberská Mulda\n\nFreiberská Mulda ( ) je řeka v Německu, protékající na území spolkové země Sasko. Pramení u české obce Moldava jako Moldavský potok. Spolu se Cvikovskou Muldou je zdrojnicí řeky Muldy. Délka toku je 124 km. Plocha povodí měří 2981 km². Průměrný průtok vody ve Freiberské Muldě je 35,3 m³/s, tedy větší než další zdrojnice řeky Muldy. Cvikovská Mulda (západní koryto) má průměrný průtok vody asi 26,4 m³/s. Největším přítokem je Šopava.\n\n"}
{"id": "990530", "url": "https://cs.wikipedia.org/wiki?curid=990530", "title": "Doněcká lidová republika", "text": "Doněcká lidová republika\n\nDoněcká lidová republika (DLR, (ДНР), (DPR) (ДНР)) je částečně uznaný stát na území ukrajinského regionu Doněcká oblast. Za Doněckou lidovou republiku bylo toto území prohlášeno 7. dubna 2014 poté, co vládní úřady v Doněcku nerespektovaly sesazení prezidenta Viktora Janukovyče. Ukrajinská vláda která se chopila moci ozbrojeným převratem, tyto separatisty označila od počátku jako teroristickou organizaci a vede proti nim antiteroristickou vojenskou operaci..\n\nŽádný členský stát OSN Doněckou lidovou republiku neuznává, DLR uznávají jen Luhanská lidová republika a Jižní Osetie, která sama je uznána pouze Ruskem, Venezuelou, Nikaraguou, Nauru a Sýrií.\n\nDLR v roce 2014 deklarovala s Luhanskou lidovou republikou vytvoření společné konfederace nazývající se Novorusko. Dohoda byla podepsána 24. května 2014 v Doněcku Alexandrem Jurjevičem Borodajem, předsedou samozvané doněcké vlády, a Alexejem Karjakinem, předsedou luhanského parlamentu. O rok později (květen 2015) byla tato konfederace zrušena z důvodu neslučitelnosti s mezinárodními minskými dohodami. Název nového státu měl odkazovat na tzv. „Nové Rusko, historické označení území, které bylo na konci 18. století kolonizováno Ruskou říší po ovládnutí řídce osídlené stepní oblasti tzv. Divokých polí.\n\nPodle oficiálních údajů žije na území DLR přes dva a čtvrt milionu obyvatel.\n\nProruští demonstranti ustanovili nový orgán, jímž se stala Doněcká lidová rada, která 7. dubna 2014 ve 12:20 místního času odhlasovala zformování nového nezávislého státu. Rovněž pověřila oblastní správu, aby vykonávala veškeré aktivity spojené s fungováním nezávislé republiky.\n\nNová samozvaná vláda ohlásila, že do 11. května vyhlásí referendum o připojení k Rusku a varovala Ukrajinu, aby se nepokoušela zasáhnout, jinak požádá Rusko o nasazení mírových sborů. Republika se nachází na východě Ukrajiny u hranic s Ruskem a proklamuje stejné hranice jako oficiální Doněcká oblast, kterou uznává celý svět jako součást Ukrajiny.O den později 8. dubna Výbor vlasteneckých sil Donbasu vyhlášení nezávislosti stáhl. Dle ukrajinských novin Vesti.ua však tato organizace nemá nic společného s Doněckou lidovou radou, která republiku vyhlásila, ale naopak se jedná o proukrajinskou organizaci, usilující o jednotu Ukrajiny. Vyhlášení nezávislosti je tak stále v platnosti. Republika nezískala v regionálních zastupitelstvech ani organizacích podporu a zůstala omezená pouze na obsazenou radnici, kde se její přívrženci zabarikádovali. V sobotu 12. dubna byly v Doněcku demonstranty obsazeny 2 policejní stanice poté, co se k demonstrantům přidaly pořádkové síly vyslané na obranu těchto budov. Tentýž den obsadila \"doněcká milice\" radnice, budovu tajné služby SBU a policejní stanice v Slavjansku, Kramatorsku, Družkivce, Lymanu a následujícího dne i v Jenakijevu a v Mariupolu. V Jenakijevu opustili ozbrojenci všechny budovy bez boje dne 20. dubna 2014.\n\nDne 11. května se v Doněcké oblasti, navzdory nesouhlasu kyjevské vlády, uskutečnilo referendum o tom, zda by region měl zůstat součástí Ukrajiny anebo být samostatný. Přes 90 procent lidí se vyslovilo pro samostatnost. Hlasovalo se také v Luhanské oblasti. Referenda kyjevská vláda neuznala a stejně se k nim postavil i Západ.\n\nDne 24. května podepsali zástupci Luhanské lidové republiky a Doněcké lidové republiky dohodu o spojení a vytvoření státního útvaru \"Nové Rusko\". Dne 14. září 2014 proběhly v oblasti Doněcké republiky volby, byl použit poměrný volební systém.\n\nDne 24. ledna 2015 se separatisté z DNR podle dostupných informací pokusili o ofenzivu na přístavni město Mariupol, při bombardování raketami Grad zabili přes 30 lidí a 93 zranili. \n\nRuská federace v Radě bezpečnosti OSN jako jediná zablokovala přijetí prohlášení, které odsuzovalo bombardování Mariupolu \n\nDne 16. dubna 2014 přinesl izraelský deník Jedi'ot achronot zprávu o tom, že jsou v Doněcku distribuovány letáky podepsané předsedou separatistické vlády Děnisem Pušilinem, vyzývající členy místní židovské komunity starší šestnácti let k registraci na oblastním úřadě, uhrazení poplatku 50 dolarů a předložení soupisu majetku. Ti, kteří se nařízení nepodřídí, budou údajně ze země vyhnáni. Pušilin však odmítl, že by se na vydání letáku podílel on nebo Doněcká lidová republika. Doněcký vrchní rabín Pinchas Višedski prohlásil, že daný leták je podvrh, který měl zdiskreditovat Doněckou lidovou republiku.\n\n\n\nUvedeny jsou jen ty ozbrojené oddíly separatistů, které působí v rámci Doněcké lidové republiky.\n\"Další informaci naleznete v článku: Státní symboly lidových republik v Donbasu\n\n\n"}
{"id": "990533", "url": "https://cs.wikipedia.org/wiki?curid=990533", "title": "Partners Financial Services", "text": "Partners Financial Services\n\nPartners Financial Services, a.s. (známá též pod zkratkou Partners) je českou společností poskytující finanční poradenství a zprostředkování finančních produktů prostřednictvím sítě finančních poradců a kamenných poboček. S ročním obratem skupiny 1.209 mil. Kč (2015) je největší finančně poradenskou společností na českém trhu. V současnosti jejích služeb využívá půl milionu aktivních klientů. Největšími akcionáři jsou Radim Lukeš (50 %) a Petr Borkovec (34 %).\n\nPodle údajů z výroční zprávy společnosti dosáhl provizní obrat Partners v roce 2016 1,26 miliardy korun. Ve struktuře Partners působí 1730 finančních poradců a manažerů. Portfolio uzavřených produktů tvořily v roce 2016 z 20 % jednorázové investice do podílových fondů, z 19,5 % neživotní pojištění aut a majetku a z 16 % pravidelné investice do podílových fondů. Zbytek smluv v portfoliu tvořily hypotéky, investiční a flexibilní pojištění, ostatní bankovní a úvěrové produkty, rizikové a úvěrové pojištění, penzijní produkty a stavební spoření.\n\nDo skupiny Partners Financial Services, a.s. patří také společnosti Partners media, s.r.o., provozující servery zaměřené na finance Peníze.cz a Finmag.penize.cz a vydávající tištěný magazín Finmag, dále Partners investiční společnost, a. s., a Partners FS v Polsku. Sídlo společnosti Partners je v Praze na Chodově, kde má také část své centrály. Druhá část sídlí v Brně. \n\nSpolečnost Partners zahájila svou činnost v červnu roku 2007.\nZaložení společnosti předcházel odchod čtyř set poradců a manažerů z německé finančně poradenské společnosti OVB, kteří následně začali podnikat v nově vzniklé firmě Partners. Založení společnosti je spojeno se jmény Pavel Kohout, Tomáš Prouza, Jan Majer a Kateřina Volínová (rozená Palková). Kateřina Volínová zastávala v nové společnosti post předsedkyně představenstva až do začátku roku 2014, kdy se její funkce změnila na předsedkyni dozorčí rady Partners a předsedou představenstva se stal Petr Borkovec.\n\nV roce 2008 se společnost Partners stala členem profesního sdružení AFIZ, Asociace finančních zprostředkovatelů a finančních poradců České republiky, kterému společnost Partners od roku 2011 předsedá. V červenci Partners otevřeli první klientské centrum na Václavském náměstí, č. 64. V tomto roce také vznikl server a časopis Finmag. Finanční magazín Finmag existuje dodnes jako součást portálu peníze.cz.\n\nV lednu Česká televize odvysílala první řadu televizního pořadu Krotitelé dluhů, ve které vystupovali v roli finančních rádců a konzultantů finanční poradci Partners pod vedením Tomáše Prouzy. V únoru vyšlo první číslo interního časopisu JsmePartners. Ke konci roku počet klientů evidovaný společností přesáhl 100 tisíc a počet poboček překročil stovku.\n\nByl spuštěn projekt Partners bankovní služby ve spolupráci s UniCredit Bank, kdy Partners začali prostřednictvím své poradenské sítě a poboček poskytovat základní bankovní služby včetně bankovních účtů, spotřebitelských úvěrů a výběrů z bankomatů na klientských centrech. Konal se první ročník kurzu k získání odborného evropského certifikátu €FA™, který Partners ve spolupráci se sdružením AFIZ přivedli do České republiky.\nV prosinci 2010 společnost Partners koupila portál peníze.cz a na konci roku také získala licenci na založení Partners investiční společnosti.\n\nProvizní obrat společnosti poprvé v tomto roce překročil hranici jedné miliardy korun. Byl spuštěn akciový program pro manažery a ředitele společnosti Partners, jejímž cílem je přerozdělení části společnosti do rukou jejích manažerů a ředitelů a vstup společnosti na burzu do roku 2020. Na konci roku 2011 Partners expandovali na polský trh s centrálou v polských Katovicích.\n\nZkraje roku 2012 se společnost přejmenovala z Partners For Life Planning na Partners Financial Services. V tomto roce došlo ke spuštění nového distribučního kanálu, franšízové sítě Partners market. První Partners market byl otevřen v Tišnově. Součástí konceptu Partners market je bankovní koutek UniCredit Bank s portfoliem produktů této italské banky. Na konci roku společnost začala poskytovat klientům investiční poradenství.\n\nV září byla oznámena plánovaná akvizice minoritního podílu v makléřské společnosti OK GROUP, a.s. a společnost Partners komunikovala svůj zájem zaměřit se i na segment poskytování finančních služeb firmám. Na konci léta byl jmenován nový výkonný ředitel společnosti Michal Špaňár, který předtím mnoho let působil ve skupině ING. V roce 2013 přesáhl podíl Partners na hypotečních úvěrech 10 % českého trhu a společnost uvedla v tiskové zprávě objem sjednaných hypotečních a dalších úvěrů ve výši 16,5 miliardy.\n\nV tomto roce se společnost Partners zaměřila na rozšiřování pobočkové sítě Partners market. Na konci roku fungovalo po celé České republice 53 poboček. V průběhu roku spustilo vývojové oddělení klientský portál MojePartners, kde si klienti sami sjednávají finanční produkty. Na podzim ekonom a jeden ze zakladatelů Partners Pavel Kohout přidává do portfolia Partners investiční společnosti nový tzv. fond fondů s akciovou strategií s názvem Partners 7 Stars. \n\nRozšiřuje se dceřiná společnost Partners media, jejíž finanční portál Peníze.cz navštíví každý měsíc milionu čtenářů. Dále se společnost zaměřuje na online finanční byznys a kupuje akciovou společnost Porovnej24, která se zabývá generováním leadů na finanční i nefinanční produkty a online prodejem neživotního pojištění.\n\nNa výsledcích Partners v roce 2016 se výrazně podílí především hypotéky, úvěry ze stavebního spoření a ostatní úvěry, kterých společnost dohromady zprostředkovala za 22,5 miliardy Kč. Představenstvo společnosti schvaluje nový Etický kodex, který je závazný pro všechny poradce a manažery. \n\nV desátém roce působení společnosti na českém trhu dosahuje pobočková síť Partners market 70 otevřených franšíz po celé ČR. Partners v tomto roce vystupuje na podporu regulace pojistek ze strany České národní banky. \n\nDo skupiny společnosti Partners patří několik dceřiných společností s aktivitami v oblasti investic, vzdělávání i médií a dceřiná společnost Partners v Polsku se sídlem v Katovicích.\n\nNa konci roku 2010 společnost získala licenci od České národní banky potřebnou k založení Partners investiční společnosti. Ta poskytuje možnost jednorázového i pravidelného investování do podílových fondů Partners Universe. Na konci roku 2013 měla společnost v nabídce celkem 3 fondy, konzervativní Partners Universe 6, a dále dva fondy s dynamickou strategií, Partners Universe 10 a Partners Universe 13. V březnu roku 2014 dosáhl celkový objem aktiv pod správou Partners investiční společnosti 1 miliardu korun. A v polovině října vznikl nový čistě akciový fond Partners 7 Stars, který měl na konci roku 2015 pod správou 190 mil. Kč. V roce 2017 byl založen akciový fond Partners Dividend Selection.\n\nZpravodajský web o osobních financích peníze.cz byl založen v roce 2000. Jeho hlavní náplní jsou články o financích a ekonomice i komentáře českých ekonomů a odborníků na oblast financí. Portál obsahuje i profily finančních produktů, čtenářskou poradnu, kalkulačky nebo interaktivní grafiky. V roce 2010 koupila peníze.cz společnost Partners. Dle měření NetMonitoru dosáhla návštěvnost webu peníze.cz v lednu 2014 1,05 milionu uživatelů. Tematicky peníze.cz doplňuje magazín finmag.cz, který Partners založili již v roce 2008. Ředitelem společnosti Partners media je Martin Vlnas.\n\nDceřiná společnost Partners akademie je zaměřená především na vzdělávání a osobnostní rozvoj finančních poradců, manažerů a ředitelů Partners. Do jejích aktivit patří i kurz k získání certifikátu €FA™ a kurzy a zkoušky pro další certifikace potřebné pro odbornou činnost poradců.\n\nNa konci roku 2011 vstoupila společnost Partners na polský trh a založila centrálu v Katovicích. Po dvou letech polských aktivit podniká v síti Partners dvě stě poradců a manažerů v pobočkách zejména v regionech na jihu Polska.\n\nV roce 2012/2013 se společnost Partners účastnila několika soutěžních kol prestižní evropské soutěže European Business Awards a probojovala se mezi 10 evropských firem roku s největším zaměřením na zákazníka. Soutěže se v roce 2012 zúčastnilo 17 tisíc organizací z 31 evropských zemí. Partners do soutěže nominovala poradenská společnost RSM Tacoma. Společnost Partners Financial Services soutěžila v kategorii „Zaměření na zákazníka“ (Customer Focus) a v ní získala ocenění Ruban d’Honneur pro deset nejlepších evropských firem v této kategorii.\n\nPartners od roku 2007 spustili několik projektů zaměřených na vzdělávání široké veřejnosti, odborné vzdělávání finančních poradců i na vysokoškolské studium.\nV roce 2011 Partners poprvé vyhlásili 8. září Dnem finanční gramotnosti a spustili projekt pod stejným názvem. Den finanční gramotnosti (DFG) je projekt založený především na vzdělávání široké veřejnosti se zaměřením na druhý stupeň základních škol a střední školy. V rámci si může škola bezplatně objednat certifikovaného školitele pro své žáky, který je poučí v oblasti správy osobních financí, úvěrů, investování i pojištění. Od září roku 2012 do září roku 2017 školilo 350 lektorů Dne finanční gramotnosti bezmála 2 500 lekcí Školy finanční gramotnosti. Projekt DFG doplňuje řada vzdělávacích i zábavných materiálů, jako jsou výukové plakáty, desková znalostní hra Finance v kapse nebo finanční pexeso pro nejmenší.\n\nV roce 2010 přivedli Partners ve spolupráci se sdružením AFIZ do České republiky odborný certifikát pro finanční poradce €FA™. Česká pobočka evropské profesní asociace EFPA Česká republika se zaměřuje na odborné vzdělávání finančních profesionálů v ČR a pořádá zkoušky, jejichž složením může uchazeč získat profesní certifikát European Financial Advisor, €FA™. První certifikační zkoušky proběhly v září roku 2011 a v tomto měsíci zároveň odstartoval druhý ročník přípravného vzdělávacího kurzu organizovaný společností Partners akademie, s.r.o.\n\nV roce 2012 představila Provozně ekonomická fakulta Mendelovy univerzity v Brně ve spolupráci s Partners Financial Services, ale i finančními institucemi UniCredit Bank, Aegon nebo Pioneer Investments dvouletý navazující magisterský studijní obor Finance a investiční management, který je zaměřený na praxi směřující ke kariéře ve finanční společnosti. Obor obsahuje řadu předmětů vyučovaných přímo analytiky a ekonomy z investičních, pojišťovacích a finančně poradenských firem.\n\n"}
{"id": "990535", "url": "https://cs.wikipedia.org/wiki?curid=990535", "title": "American Institute of Architects", "text": "American Institute of Architects\n\nAmerican Institute of Architects (zkráceně AIA) je profesní organizace amerických architektů, která zastupující licencované architekty. Členové mají oprávnění pro výkon povolání v USA. Instituce má sídlo ve Washingtonu, D.C.\n\nAIA byla založena v New Yorku v roce 1857 skupinkou třinácti architektů. V současné době je jejími členy více než 86 000 licencovaných architektů.\nKaždý z členů může používat postnominální písmena FAIA.\n\n"}
{"id": "990537", "url": "https://cs.wikipedia.org/wiki?curid=990537", "title": "Rebel (počítačová hra)", "text": "Rebel (počítačová hra)\n\nRebel je česká tahová strategie pro počítače Amiga. Vyšla v roce 1995. Stojí za ní tříčlenný tým CyberAlliance a vydalo ji JRC Interactive. Jedná se o první českou strategii pro Amigu.\n\nHra se odehrává ve světě plném násilí, který je z většiny ovládán pánem chaosu. Zbytek je rozdělen mezi pěti vojevůdci toužícími o moci, a proto mu nabídli své spojenectví. On však odmítl přijmout všechny, a oni tak mezi sebou bojují s tím, že ten nejsilnější se stane spojencem pána chaosu, kterého následně porazí a stane se pánem světa.\n\n\nHráč si na začátku vybere jednoho z pěti vojevůdců a za toho bude hrát. Lze si vybrat z herních módů putování či proti sobě. Putování je pro jednoho hráče, ale proti sobě je hra více hráčů (až pět hráčů) a lze si také určit počet měst a velikost mapy.\n\nV roce 2001 byla spuštěna hra Dark Elf. Stojí za ní Zdeněk Pletka, který je autorem Rebela. Dark Elf navzuje svým konceptem na Rebela.\n"}
{"id": "990538", "url": "https://cs.wikipedia.org/wiki?curid=990538", "title": "Kaple svatého Kříže (Ostaš)", "text": "Kaple svatého Kříže (Ostaš)\n\nKaple svatého Kříže je římskokatolická kaple na Ostaši, patřící do farnosti Police nad Metují. Je chráněna jako kulturní památka České republiky.\n\nV roce 1421 vtrhli Slezané do Čech a vypálili město Polici. Protože Police nebyla chráněna žádnými hradbami, mnozí obyvatelé města i okolních vesnic se ukryli na vrchu Ostaši. Ostaš byla v té době porostlá hustým lesem a skály poskytovaly dobrý úkryt pro malý počet lidí, ale ne pro tisícihlavé zástupy. Když Slezané 27. května 1421 vypálili město, podle pověsti prozradil úkryt obyvatel hlavňovský mlynář Holinka, který byl za zradu přivázán ke stromu a sťat. Nedlouho po této události byl na místě jeho popravy postaven kříž a v roce 1484 byla zbudována kaple sv. Kříže západně od současné kaple. Místo získávalo na významu po údajném zázračném uzdravení slepé dívky v 16. století. V roce 1515 putoval polický Petr Bílek do Říma, aby vypomohl udělení stodenního odpustku každému, kdo v některý z pěti určených dní v roce kapli navštítil, vykonal zde zpověď a finančně přispěl na údržbu kaple. Bula toto potvrzující byla vydána 24. března 1515. K získání odpustků byla pořádána častá procesí z Police.\n\nV roce 1669 nechal opat broumovského kláštera Tomáš Sartorius dřevěnou kapli přestavět a rozšířit. Protože stále nedokázala pojmout poutníky, pověřil roku 1711 opat Otmar Daniel Zinke polického políra Pavla Jelínka výstavbou nového kamenného kostela, dokončeného v roce 1720. Kostel měl mimo hlavního oltáře sv. Kříže dva další postranní oltáře, sv. Vavřince a sv. Benedikta, které byly posvěceny 22. září 1737. Původní dřevěná kaple byla stržena. Kostel byl zrušen Josefem II. v roce 1787 a kámen z něj byl prodán Janu Palatovi ze Žďáru, který v roce 1788 kostel zbořil. Současnou kapli sv. Kříže nechal ze zbývajícího kamene bývalého kostela vystavět Celestýn Velc z Ostaše, který se údajně k jejímu zřízení zavázal na bojišti u St. Lucie ve válce rakousko-italské. Slíbil, že pokud vyvázne z boje zdráv, obnoví ostašskou kapli. V roce 1924 byla kaple opravována nákladem majitele, hostinského Pohly. V tom samém roce byl za milodary zakoupen nový zvon z broumovské dílny Oktaviána Wintera, který byl slavnostně posvěcen 8. června 1924.\n\nZděná stavba nepravidelného šestibokého půdorysu. Podélné strany měří 570 cm. Střecha byla původně krytá štípaným šindelem, dominuje jí malá čtyřboká věž se zvonem. Uvnitř je kaple v nejširším bodu široká 875 cm a její délka je 6 metrů. Interiér je spoře osvětlen dvěma okny proti vchodu.\n\nBohoslužby se konají při příležitosti svátku Povýšení svatého Kříže, který se slaví 14. září.\n\n"}
{"id": "990539", "url": "https://cs.wikipedia.org/wiki?curid=990539", "title": "Zlatá medaile AIA", "text": "Zlatá medaile AIA\n\nZlatá medaile AIA (anglicky \"AIA Gold Medal\") je ocenění, které uděluje American Institute of Architects a řídí se sborem ředitelů AIA, který tuto cenu uděluje významné práci s trvalým dopadem na teorii a praxi v architektuře. Je to nejvyšší cena, kterou tento institut uděluje. V posledních letech toto ocenění zastiňuje populárnější Pritzkerova cena.\n\nOficiální stránka\n"}
{"id": "990544", "url": "https://cs.wikipedia.org/wiki?curid=990544", "title": "Ennio de Giorgi", "text": "Ennio de Giorgi\n\nEnnio de Giorgi (8. února 1928, Lecce, Itálie − 25. října 1996, Pisa, Itálie) byl italský matematik, který se zabýval především matematickou analýzou. Konkrétně minimálními plochami a parciálními diferenciálními rovnicemi. Je nositelem Wolfovy ceny za matematiku za rok 1990.\n"}
{"id": "990549", "url": "https://cs.wikipedia.org/wiki?curid=990549", "title": "Ignazio Albertini", "text": "Ignazio Albertini\n\nIgnazio Albertini či Albertino (kolem 1644 – 22. září 1685, Vídeň) byl italský houslista a hudební skladatel.\n\nPůsobil ve Vídni ve šlechtických službách, naposledy jako dvorní hudebník Eleonory Mantovské, vdovy po císaři Ferdinandu III. Zemřel následkem pobodání, přesné okolnosti vraždy nejsou dnes známy. Jako skladatel je znám pro jediné, posmrtně vydané, dílo: \"Dvanáct houslových sonát\" (1692).\n\n"}
{"id": "990551", "url": "https://cs.wikipedia.org/wiki?curid=990551", "title": "Ramón Miguel Machón Pascual", "text": "Ramón Miguel Machón Pascual\n\nRamón Miguel Machón Pascual (1966, Valencia – 2013, Santa Amalia) byl španělský básník, diplomat a překladatel. Od roku 1988 do roku 2010 žil převážně v České republice.\n\nOd září roku 1990 do června 1993 působil jako lektor španělštiny na Univerzitě Palackého v Olomouci. Poté se přestěhoval do Prahy a dočasně pracoval v Mezinárodním knihkupectví a galerii \"U Knihomola\" v Praze. Od března 1996 měl na starosti kulturní program španělského velvyslanectví v České republice.\n\n\n"}
{"id": "990553", "url": "https://cs.wikipedia.org/wiki?curid=990553", "title": "Blut aus Nord", "text": "Blut aus Nord\n\nBlut aus Nord (, avšak gramaticky nesprávně „Krev ze severu“, zkratka BAN nebo BaN) je black metalová kapela z Francie. Vydala víc než 15 alb. Název Krev ze severu by měl být německy gramaticky správně \"Blut aus dem Norden\".\n\nAčkoli se oficiálně hlásí k black metalu, distancuje se od jeho teatrálního okultna. Nepořádá žádné koncerty, nezveřejňuje fotografie. Velmi syrovým zvukem svých alb je prototypem „post-black metalu“.\n\n\n\n"}
{"id": "990557", "url": "https://cs.wikipedia.org/wiki?curid=990557", "title": "Smith &amp; Wesson Model 500", "text": "Smith &amp; Wesson Model 500\n\nSmith & Wesson Model 500 je pětiranný, dvojčinný revolver vyráběný firmou Smith & Wesson pro náboj .500 S&W Magnum, postavený na rámu velikosti X.\n\nShooting Times píše:\"Model 500 od Smith & Wesson je největší, nejtěžší, nejsilnější sériově vyráběný dvojčinný (double-action) revolver na světě.\" Náboj .500 S&W Magnum dosahuje velmi vysokých výkonů - při hmotnosti 440 grains (28,5 g) má úsťovou energii 3,5 kJ, rovnající se síle kulovnic .30-06 Springfield, .308 Winchester nebo 7x64.\nVšechny varianty (kromě 500ES) mají kompenzátor (úsťovou brzdu) ke zmírnění zpětného rázu.\n\nStránka výrobce zmiňuje 6 verzí lišících se zejména délkou hlavně a několika dalšími odlišnostmi např. přítomností kompenzátoru:\n\nJako osobní zbraň je příliš velký a těžký, takže je použitelný ke střelbě na siluety a Spojených státech je možné i použití jako lovecké zbrannapř. k lovu medvědů- zejména verze 500H, údajně s ní byl uloven i slon.\n\nViolence Policy Center (policejní centrum pro násilí) zveřejnilo zprávu věnující se Modelu 500, v níž ho nazvali \"vest-buster\", čímž chtěli zdůraznit jeho vysokou šanci prostřelit neprůstřelné vesty.\n\nBěhem IWA (Internationale Waffenausstellung = Mezinárodní výstava zbraní) v roce 2003 jeden z vystavovatelů na otázku \"Kdo to koupí?\" Odpověděl: \"Je mnoho lidí, kteří chtějí držet v rukou pořádnou zbraň.\" \n\n"}
{"id": "990565", "url": "https://cs.wikipedia.org/wiki?curid=990565", "title": "Gurk", "text": "Gurk\n\nGurk (slovinsky \"Krka\") je tržní obec v Korutanech s 1264 obyvateli (Počet 1. ledna 2015) v okrese Sankt Veit an der Glan. Větší regionální význam měla obec jako biskupské sídlo diecéze Gurk a díky románské katedrále z roku 1140, jež je spjata s klášterem sv. Emy z Gurku (asi 995-1045).\n\nTržní obec Gurk je obklopena horskými stráněmi a rozlehlými lesy a nachází se uprostřed málo osídleného Gurského údolí. Proti proudu řeky Gurky leží městečko Straßburg s pevností, z níž kdysi gurská knížata-biskupové spravovali panství.\n\nNázev Gurk („die Gurgelnde“ = bublavý, klokotavý, zurčivý apod.) je odvozen od stejnojmenné řeky Gurky. Území dnešní obce bylo osídleno již před asi 2000 lety, většího významu však obec nabyla až po připojení Korutan k Bavorsku. Nejstarší písemná zmínka o řece pochází z roku 831 a jistý salcburský dvůr Gurk je zmiňován roku 864. V roce 898 daroval císař Arnulf Korutanský předkovi sv. Emy Cventibolt značná území údolí Gurktal, mezi nimiž figurovalo také hospodářství Gurk, jehož předpokládaná poloha je v dnešním Lieding, části obce Straßburg.\n\nRoku 975 udělil císař Ota II. privilegium existujícímu liedinskému ženskému klášteru. Ten byl založen hraběnkou Emou z Gurku v letech 1043 až 1045 na dnešním místě v Gurku. Klášter Gurk však neexistoval dlouho, neboť místo ženského kláštera byla salcburskou arcidiecézí roku 1072 založeno biskupství Gurk, vlastníci rozlehlé panství v severní části Korutan. Gurk byl sídlem biskupství do roku 1787, kdy bylo přemístěno do Klagenfurtu.\n\nPod správou kláštera se v průběhu středověku a pozdního středověku obec rozvinula v sídlo s řemeslníky a živnostníky. ve 13. století získal Gurk tržní právo, dlouho však nebyl, podobně jako další klášterní tržní města v Korutanech, tržním městem v plném smyslu a až do 18. století neměl ani vlastní městaký znak ani pečeť.\n\nZnak Gurku zobrazuje \"„v modrém poli podélně umístěnou románskou baziliku o dvou věžích s barokními vrcholy. Nad bazilikou jsou znázorněny biedermeierové váhy“\". Váhy nad obrazem gurského dómu byly převzaty z tržní pečeti z 19. století. Ačkoli Lieding získal tržní práva již roku 975 a první sídlo řemeslníků při katedrále je ve 13. století získalo také, neměl Gurk ještě v 18. století ani znak ani pečeť. Teprve po přeložení biskupského sídla do Klagenfurtu se v listinných knihách objevuje jediné pečetidlo označené „Markt Gurk“, s motivem biedermeierových vah, symbol tržního soudce a spravedlivé vrchnosti.\n\nZnak a prapor byly obci propůjčeny 20. února 1969, prapor je žluto-modro-žlutý se vkomponovaným městským znakem.\n\n\n25. června 1988 navštívil papež Jan Pavel II. místní dóm a pomodlil se v kryptě u hrobu svaté Emy. První papežská návštěva v korutanských dějinách byla zároveň velkou mediální událostí a přivedla tisíce lidí na mši slouženo pod širým nebem před katedrálou.\n\nObec Gurk byla roku 1998 zvolena Evropskou radou jako „Evropská obec“.\n\nPodle sčítání obyvatel měl v roce 2001 Gurk 1 311 obyvatel, z nichž 99,0 % je rakouských státních občanů. 94,6 % obyvatelstva je římskokatolického vyznání a 1,5 % evangelíků, 3,5 % jsou bez vyznání.\n\nObecní zastupitelstvo, vzešlé z voleb roku 2009, sestává z 15 členů:\n\nPřímo voleným starostou je Siegfried Kampl (BZÖ).\n\nObec se dělí na tři katastrální části (Pisweg, Gruska, Gurk) a dále zahrnuje 22 místních čáastí (v závorkách jsou počty obyvatel z 31. října 2011):\n\nS = Straßburg\nZ = Weitensfeld im Gurktal\nV = Mölbling\nJ = Frauenstein\n\n\n\n\n"}
{"id": "990604", "url": "https://cs.wikipedia.org/wiki?curid=990604", "title": "Dárek pro Moniku", "text": "Dárek pro Moniku\n\nDárek pro Moniku je dětská psychologická kniha spisovatelky Hany Pražákové z roku 1970.\n\nPětiletá dívka Klárka náhodně vyslechne rozhovor dospělých, ze kterého vyplývá, že její nejlepší kamarádka Monika přišla při nehodě o otce. Začne si uvědomovat pojem smrt a přemýšlet o něm. Rodiče jí vysvětlí, že smrt je definitivní konec života, že Monika svého tátu už nikdy neuvidí; ale zemřít musí jednou úplně všichni lidé (i rodiče Klárky, i ona sama, i její malá sestřička Verunka, kterou má nejradši na světě). Ale není třeba se toho obávat, protože jednak se tak stane až za velmi dlouho, a dále, že smrt je zákon a přirozená součást života.\n\nKlárka to zhruba pochopí, ale nezdá se, že by ji to uspokojilo. Každopádně však cítí, že by měla Moniku nějak potěšit. Rozhodne se dát jí nějaký neobyčejný dárek, který by měl velmi vysokou citovou hodnotu. K tomu účelu vybere dřevěného vyřezávaného beránka z vánočního betléma (po svém dědečkovi, kterého nepoznala). Ve své dětské duši vytvoří trochu absurdní myšlenkovou konstrukci: sama totiž kdysi na velikonoce dostala od Moničina otce také beránka; a proto, když teď dá Monice jiného beránka (navíc po svém dědečkovi, který rovněž umřel), bude to, jako kdyby ho Monice poslal její táta.\n\nJenže, čím více o tom přemýšlí, tím silnější citový vztah si k tomu beránkovi utváří sama. Na jednu stranu chce potěšit truchlící kamarádku dárkem, který pro ni hodně znamená, na druhou stranu jej však právě proto nechce nikdy ztratit.\n\nTento vnitřní konflikt v ní posléze vygraduje až do stadia psychosomatického kolapsu, následkem čehož je hospitalizována. Lékaři si s ní dlouho nevědí rady: má horečky, nechce jíst a především je naprosto apatická. Příčinu nikdo nechápe; nejzkušenější lékař začne mít podezření na psychický původ nemoci a konzultuje s rodiči, co se v poslední době událo.\n\nNakonec jim doporučí, aby jí do nemocnice poslali něco, co měla hodně ráda. Malá sestřička to být nesmí, a tak tedy pošlou beránka... A tím nastává zlom. Nejprve se o něj strašlivě pohádá s jinou dívkou, která se domnívá na základě faktu, že balíček s beránkem nebyl označen žádným jménem, že Klárce nepatří. Tato situace Klárku vnitřně probudí a ve snaze obhájit si beránkovo vlastnictví začne mluvit a doktorovi všechno převypráví. Od té chvíle se její zdravotní stav zlepšuje, začíná jíst a postupně se uzdravovat.\n\nPo propuštění domů za ní přijde na návštěvu Monika. Klárka s úžasem zjišťuje, že Monika už smutná není, protože tragickou událost v její rodině zastínila radostná zpráva: Moničina matka čeká druhé dítě, krátce před manželovou smrtí totiž otěhotněla. Klárka konečně pochopí, jak člověk může přelstít smrt, a co dává životu smysl i přesto, že je konečný. Z radosti nad tím dá Monice jiný dárek a svého milovaného beránka si ponechá.\n\nKniha byla inspirována skutečnou událostí – úmrtím dramatika Miloše Rejnuše, s nímž se autorka dobře znala.\n\nPřestože kniha navenek vyznívá ryze ateisticky (v souladu s dobou, ve které byla vydána), sama autorka v roce 2009 v rozhovoru pro Český rozhlas odhalila její skrytý křesťanský podtext.\n\nÚstřední motiv, kterým je prostá věta „Jsem s tebou“, se v knize objevuje na několika místech. Lístek s tímto nápisem zanechá ve dveřích rodinná přítelkyně Moničiny matky poté, co se dozvěděla o tragické události. Klárka si tento lístek přečte a později si čmárá ta tři slova do písku, aniž by jim rozuměla. Když potom v noci přemýšlí o smrti a nemůže usnout, její otec ji těmito slovy utěšuje. Když leží v nemocnici, slýchá je od návštěv. A konečně když rodiče na lékařovu radu posílají do nemocnice beránka, jsou tato slova napsána na papíru, ve kterém je beránek zabalen.\n\nPodle autorky je to myšleno jako skryté vyjádření křesťanského poselství naděje, jakýsi vzkaz od Boha pro člověka. Je to však naznačeno jen velmi nepatrně, aby kniha mohla projít tehdejší normalizační cenzurou.\n\nKniha byla přeložena do několika světových jazyků. V češtině vyšla třikrát samostatně, v letech 1970, 1985 a naposledy v roce 2000. Kromě toho vyšla ještě v roce 1976 v rámci souborné dětské knihy Trojlístek.\n\nhttp://www.radio.cz/cz/rubrika/knihy/hana-prazakova-dcera-frantiska-kreliny\n"}
{"id": "990605", "url": "https://cs.wikipedia.org/wiki?curid=990605", "title": "Hop Farm Festival", "text": "Hop Farm Festival\n\nHop Farm Music Festival je každoroční hudební festival, který se koná v The Hop Farm Country Park v Paddock Wood v Kentu v Anglii. Byl založen Johnem Vincentem Powerem.\n\nPrvní Hop Farm Festival se konal v roce 2008 s kapacitou 30 000 návštěvníků. Od jeho založení až do roku 2012 byl na festival bezplatný vstup. V květnu 2013 bylo oznámeno, že je šestý ročník zrušen, a do následujících let byla jen malá naděje na jeho obnovení. V lednu 2014 Power naznačil, že by se festival mohl v roce 2014 proběhnout, tentokrát na jiném místě, v Tunbridge Wells. 4. července 2014 se bude v Hop Farm konat vlastní nesouvisející třídenní hudební festival nazvaný Hop Farm Music Festival 2014.\n\n"}
{"id": "990607", "url": "https://cs.wikipedia.org/wiki?curid=990607", "title": "The Tonight Show Starring Johnny Carson", "text": "The Tonight Show Starring Johnny Carson\n\nThe Tonight Show Starring Johnny Carson je název televizní talk show, kterou uváděl americký bavič a komik Johnny Carson v letech 1962–1992. Během prvních deseti let byl tento pořad natáčen v New Yorku, v květnu 1972 pak došlo k přesunu natáčení do studia vysílací společnosti NBC, nacházejícího se v kalifornském městě Burbank. Mezi první hosty Johnnyho Carsona patřily známé osobnosti z politického dění, např. Robert Kennedy nebo Hubert Humphrey. Po přesunu natáčení do Kalifornie se však v pořadu začaly objevovat spíše osobnosti pohybující se v prostředí hollywoodského filmu. V Carsonově talk-show se ale příležitostně objevily i známé osobnosti vědy či kultury, např. Carl Sagan, Paul Ehrlich, Margaret Meadová, Gore Vidal, Shana Alexander nebo Madalyn Murray O'Hair. Za dobu existence pořadu bylo celkově natočeno 2044 dílů.\n\n"}
{"id": "990615", "url": "https://cs.wikipedia.org/wiki?curid=990615", "title": "Zlatý jelen", "text": "Zlatý jelen\n\nZlatý jelen (rumunsky ', anglicky ') byl mezinárodní hudební festival, který se konal v rumunském Brašově.\n\nHlavním organizátorem byla veřejnoprávní Societatea Românǎ de Televiziune. Festival měl dvě hlavní části: mezinárodní soutěž a vystoupení rumunských a zahraničních hvězd. Festival se poprvé konal v roce 1968.\n\nV průběhu let zde vystoupili známí umělci, včetně Jacquese Hustina, Gilberta Bécauda, Josephiny Baker, Toto Cutugna, Jamese Browna, Kylie Minogue, Diany Ross, Christiny Aguilery, Cyndy Lauper, Kennyho Rogerse, Jerryho Lee Lewise, Raye Charlese, UB 40, INXS, Scorpions, Toma Jonese, Rickyho Martina, P!nk, Sheryl Crow, The Kelly Family, t.A.T.u., Ruslany a mnoha dalších.\n\nV uplynulých letech byl festival zcela sponzorován televizí TVR poté, co se Magistrát města Brašov a Rumunské ministerstvo kultury rozhodli zastavit financování akce.\n"}
{"id": "990619", "url": "https://cs.wikipedia.org/wiki?curid=990619", "title": "San Diego Comic-Con International", "text": "San Diego Comic-Con International\n\nSan Diego Comic-Con International je multižánrový con pořádaný každoročně v létě v kalifornském San Diegu. Jeho první ročník byl uspořádán v roce 1970 pod názvem Golden State Comic Book Convention a původně se zaměřoval na komiksy a díla spjatá se žánry sci-fi a fantasy (filmy, seriály, literatura, atd.). Během let se rozrostl na akci pokrývajícím široký rozsah populární kultury včetně žánrů, jako jsou horor, anime a manga, sběratelské hry, videohry a další. Účastní se jej nejrůznější hosti, herci, autoři, spisovatelé, producenti. Od roku 2007 se návštěvnost tohoto čtyřdenního conu pohybuje okolo 130 000 návštěvníků. Podle časopisu \"Forbes\" se jedná o největší akci svého druhu na světě.\n\n"}
{"id": "990624", "url": "https://cs.wikipedia.org/wiki?curid=990624", "title": "Norman Whiteside", "text": "Norman Whiteside\n\nNorman Whiteside (* 7. května 1965, Belfast) je bývalý severoirský reprezentant ve fotbalu. Urostlý, důrazný útočník byl pro svůj talent označován za nástupce George Besta, ale četná zranění ho přinutila předčasně ukončit kariéru.\n\nReprezentoval Severní Irsko na mistrovství světa ve fotbale 1982 a mistrovství světa ve fotbale 1986. V Zaragoze 17. června 1982 nastoupil v zápase základní skupiny proti Jugoslávii, když mu bylo 17 let a 42 dní, což z něj činí nejmladšího hráče, který kdy hrál na MS. Na MS 1986 skóroval v zápase proti Alžírsku, který skončil 1:1. Také přispěl k vítězství severoirského týmu na posledním ročníku British Home Championship 1984.\n\nS Manchesterem United vyhrál FA Cup v letech 1983 a 1985 (v roce 1985 vstřelil v prodloužení jediný gól finále do sítě Evertonu).\n\nPo ukončení kariéry působí jako fyzioterapeut, byl také televizním komentátorem a funkcionářem Professional Footballers' Association. Vydal vzpomínkovou knihu \"Determined\" (Headline Publishing Group, Londýn 2007, ISBN 978-0-7553-1598-7).\n\n"}
{"id": "990632", "url": "https://cs.wikipedia.org/wiki?curid=990632", "title": "Muzeum Johna Lennona", "text": "Muzeum Johna Lennona\n\nMuzeum Johna Lennona (, ) bylo muzeum věnující se památce a odkazu zesnulého britského hudebníka Johna Lennona, které se nacházelo v japonském městě Saitama, ve stejnojmenné prefektuře. Mělo návštěvníkům připomínat jeho hudební kariéru a život a k vidění zde byly především předměty z osobní sbírky Yoko Ono, vdovy po Lennonovi. Muzeum bylo otevřeno 9. října 2000, přesně na 60. výročí narození Johna Lennona. Fungovalo až do 30. září 2010, kdy vypršel kontrakt Yoko Ono s majitelem budovy a posléze bylo uzavřeno.\n\n"}
{"id": "990641", "url": "https://cs.wikipedia.org/wiki?curid=990641", "title": "Babovřesky 3", "text": "Babovřesky 3\n\nBabovřesky 3 je český film režiséra Zdeňka Trošky, třetí pokračování filmu \"Babovřesky\". Do kin byl uveden 22. ledna 2015. Sponzoruje ho TV Nova.\n\nTelevizní premiéru sledovalo 7. března 2016 na TV Nova 1,302 mil. diváků.\n\n"}
{"id": "990643", "url": "https://cs.wikipedia.org/wiki?curid=990643", "title": "Sharon Corr", "text": "Sharon Corr\n\nSharon Helga Corr MBE se narodila 24. března 1970, je to irská zpěvačka, skladatelka, hudebnice a televizní osobnost. Je známa jako členka rodinné skupiny The Corrs, kterou zakládala se svými mladšími sestrami Caroline Corr, Andreou Corr\na starším bratrem Jimem Correm. Sharon Corr hraje na housle, klavír a kytaru a zpívá vokály. Když jí bylo šest let začala se učit na housle a také hrála v národních mládežnických orchestrech.\n\nStejně jako její sourozenci i ona jedržitelka řádu britského impéria, který byl osobně udělen britskou královnou Alžbětou II. za její hudební talent a charitativní činnost. V roce 2012, Sharon se objevila jako porotce v první vysílané sérii RTÉ talent show, která se jmenovala \"Hlas Irska\".\n\nV roce 2001 se vdala za advokáta Roberta Gavina Bonnara, jejich svatba proběhla v kostele. Pro rádio BBC 2 uvedla, že když šla uličkou během svatebního obřadu hrála instrumentální skladba \"\"Along with the Girls\"\", která se později stala součástí alba \"Forgiven, Not Forgotten\" (Odpuštěno, nezapomenuto) skupiny The Corrs. Svého budoucího muže poznala během natáčení klipu pro skladbu \"\"Runaway\"\". Jejich první dítě byl syn a jmenoval se Cathal (\"Cal\") Robert Gerard narozen 31. března 2006. Dalším dítětem tohoto páru byla dcera Flori Jean Elizabeth narozena 18. července 2007. Vzhledem k tomu, že rodný Dundalk se nachází blízko irsko-britské hranice se Sharon považuje za pravou irku. Její strýc byl fotbalistou, který hrál za národní tým Irské republiky i za několik klubů, včetně Evertonu.\n\nV červenci 2009, Sharon Corr byla zvolena na první místo v anglické soutěži MS Twitter. Dne 15. července 2009 se objevila v televizním pořadu \"The Morning\" poté co byla oslovena moderátorem prostřednictvím Twitteru, aby potvrdila vydání nového singlu a alba. Její debutový singl \"\"It's Not a Dream\"\" vyšel 21. srpna v Irsku a 31. srpna 2009 ve Velké Británii. Tento singl zahrála na irském festivalu \"Isle of Wight\", britském \"Glastonbury\" a na mnoha dalších evropských hudebních festivalech. Její album \"Dream of You\" vyšlo 13. září 2010 a obsahuje řadu skladeb, které napsala sama Sharon i hrála na housle. Při tvorbě alba pozvala několik muzikantů, kteří byli hudebním doprovodem The Corrs, mezi ně patřil Antony Drennan hrající na kytaru, basistka Keith Duffy, a na bicí Jason Duffy.\n\nSharon byla porotcem v první a druhé sérii talentové show, která se jmenovala \"Hlas Irska\". Během interview s Maitland Mercury v lednu 2012 prozradila, že připravuje další sólové album. Písně pro album byly dokončeny v březnu 2012 a původní název alba měl být \"Catch the Moon\". Nicméně 21. srpna 2013 bylo oznámeno, že název nového alba bude \"The Same Sun\", toto album se rozhodla propagovat během svého turné po Německu, Brazilíi a Indonésii. Skladba \"Take a Minute\" z tohoto alba byla velice úspěšná a Yovie Widianto navrhl Sharon jako speciálnímu hostovi, aby její turné pokračovalo ve španělském Madridu v listopadu 2013. Později na Twitteru napsala \"Minulá noc, byla skvělá\" a její turné pokračovalo do Los Angeles a New Yorku, kde hrála počátkem roku 2014.\n\n\"Hlavní článek The Corrs diskografie\"\n\n\n\n"}
{"id": "990644", "url": "https://cs.wikipedia.org/wiki?curid=990644", "title": "Kevin Feige", "text": "Kevin Feige\n\nKevin Feige (* 2. června 1973 Boston) je americký filmový producent, prezident Marvel Studios a šéf Marvel Cinematic Universe. \n\nFeige se narodil v Bostonu, státu Massachusetts a vyrůstal v Westfieldu, New Jersey. \n\nV začátcích pracoval na filmech o X-Menech. Po čase začal pracovat v Marvel Cinematic Universe a dále na dalších filmech v této sérii. \n"}
{"id": "990645", "url": "https://cs.wikipedia.org/wiki?curid=990645", "title": "Frans van der Lugt", "text": "Frans van der Lugt\n\nFrans van der Lugt, SJ (10. dubna 1938, Haag, Nizozemsko – 7. dubna 2014, Homs, Sýrie) byl jezuitský kněz nizozemského původu, který žil téměř 50 let v Sýrii. Považoval ji za svůj domov, a tak v ní zůstával i navzdory probíhající občanské válce. Ve městě Homs se snažil pomáhat nejchudším, ať byli křesťané nebo muslimové. V dubnu 2014 byl zavražděn neznámými muži. \n\nNarodil se do rodiny bankéře. Stal se psychoterapeutem. Na Blízký východ odjel v 60. letech, kde se připojil k jezuitům. Dva roky studoval arabštinu v Libanonu, poté odcestoval do Sýrie. V roce 1980 zde založil farmu. Poslední léta strávil v Homsu, kde pracoval v místním klášteře a věnoval se pomoci potřebným. \n\nPočátkem roku 2014 se snažil na několika videích na kanálu YouTube upozornit na humanitární krizi v obleženém městě. Přes nebezpečnou situaci odmítal odejít, neboť se cítil být \"„pastýřem svého stáda“\". V centru města tak zřejmě zůstal jako poslední Evropan. \n\nDne 7. dubna 2014 byl zavražděn neznámými muži, tři dny před svými 76. narozeninami.\n"}
{"id": "990646", "url": "https://cs.wikipedia.org/wiki?curid=990646", "title": "Johann Rosenmüller", "text": "Johann Rosenmüller\n\nJohann Rosenmüller (nebo také Giovanni Rosenmiller; 1619, Olešnice nad Halštrovem (Ölsnitz) – 10. září 1684, Wolfenbüttel) byl německý barokní hudební skladatel. \n\nRoku 1640 absolvoval Lipskou univerzitu. Roku 1651 se stal varhaníkem kostela sv. Mikuláše v Lipsku. Roku 1655 byl zatčen na základě obvinění, že sexuálně zneužíval studenty lipské Tomášské školy. Uprchl z vězení i z Německa a usadil se v Benátkách, kde od roku 1658 působil u sv. Marka. Ke konci života se roku 1682 vrátil do vlasti s vévodou Antonínem Ulrichem z Braunschweigu-Wolfenbüttelu, na jehož dvoře působil až do smrti.\n"}
{"id": "990649", "url": "https://cs.wikipedia.org/wiki?curid=990649", "title": "Josef Pospíšil (architekt)", "text": "Josef Pospíšil (architekt)\n\nJosef Pospíšil (12. února 1868, Nahošovice − 1918, Sarajevo, Rakousko-Uhersko) byl český architekt.\n\nPospíšil studoval v Brně a ve Vídni, kde později pracoval na Akademii výtvarného umění. Poté pracoval v různých ateliérech po celé Evropě. Nakonec přijal místo na technickém úřadě v bosenské Tuzle.\n\nOd roku 1908 žil a působil v bosenské metropoli Sarajevu v době jeho rozvoje pod Rakousko-uherskou správou na přelomu 19. a 20. století. Byl rovněž autorem prvního urbanistického plánu města.\n\nJosef Pospíšil navrhl například Hudební pavilon, který se nachází v centru města, a který byl zrekonstruován v roce 2004. Rovněž také budovu islámské nadace (vakufu), která byla dokončena v roce 1912, hasičská kasárna z roku 1912, Palác Musafija (1911-1913) a částečně i budovu Zemského muzea. Spolupracoval s chorvatským architektem Josipem Vancašem. Pospíšil byl značně ovlivněn secesní architekturou a kritizoval historizující architekturu (byť její prvky lze u jeho návrhů rovněž nalézt). Vytvořil takový styl, se kterým se po první světové válce Bosna a Hercegovina ztotožnila a považuje ho za svůj vlastní.\n\n\n"}
{"id": "990652", "url": "https://cs.wikipedia.org/wiki?curid=990652", "title": "Peaches Geldof", "text": "Peaches Geldof\n\nPeaches Geldof, rodným jménem Peaches Honeyblossom Geldof (13. března 1989 – 7. dubna 2014) byla anglická televizní moderátorka, modelka a novinářka.\n\nByla dcerou zpěváka Boba Geldofa a jeho manželky, televizní moderátorky, Pauly Yates. V letech 2008 až 2009 byl jejím manželem americkým hudebník Max Drummey a od roku 2012 až do její smrti byl jejím manželem anglický zpěvák Thomas Cohen, se kterým měla dvě děti.\n\nSvou kariéru zahájila v roce 2004 jako novinářka pro časopis \"Elle Girl\" a později psala pro několik dalších novin (například \"The Daily Telegraph\" a \"The Guardian\").\n\nZemřela v roce 2014 ve věku pětadvaceti let. Byla nalezena mrtvá ve svém domě v londýnském Kentu. Příčina její smrti se sice stále vyšetřuje, ale neoficiálně se mluví o sebevraždě, nebo o předávkování.\n"}
{"id": "990653", "url": "https://cs.wikipedia.org/wiki?curid=990653", "title": "Komunální volby na Slovensku 2014", "text": "Komunální volby na Slovensku 2014\n\nKomunální volby na Slovensku 2014 (správně Volby do orgánů samosprávy obcí na Slovensku v roce 2014) jsou volby poslanců zastupitelstev a starostů obcí, městských částí a primátorů měst, jejichž termín se předpokládá na listopad 2014.\n\nJeště před konáním těchto voleb se 21. června 2014 uskuteční nové volby do orgánů samosprávy obcí Lipník, Lackov, Hucín, Poproč, Veľká Lúka, Harakovce, Bukovec, Baškovce (volba starosty) a Malé Dvorníky, Poniky, Beluj, Močiar, Rašice, Ondavka, Pavľany, Opátka (volba poslanců obecního zastupitelstva). Tyto volby jsou vyhlášeny v rámci § 48 zákona SNR č. 346/1990 Sb.\n\nVe volbách má být použitý nový elektronický systém, který podle předsedkyně Statistického úřadu Slovenské republiky Ľudmily Benkovičové urychlí \"\"zpracování výsledků voleb a umožní také rychlejší generování předběžných výsledků\"\" vytvořením elektronického registru kandidátů a podáváním elektronických zápisů.\n"}
{"id": "990655", "url": "https://cs.wikipedia.org/wiki?curid=990655", "title": "Mistrovství Evropy ve volejbale mužů 1971", "text": "Mistrovství Evropy ve volejbale mužů 1971\n\n8. mistrovství Evropy ve volejbale mužů se konalo ve dnech 23. září – 1. října v Itálii.\n\nTurnaje se zúčastnilo 22 týmů, rozdělených do šesti skupin. Vítězové postoupili do skupiny o 1. - 6. místo, týmy na druhém místě hrály ve skupině o 7. - 12. místo atd. Mistrem Evropy se stali volejbalisté Sovětského svazu. Ve skupině A, byl jen dva účastníci, protože Anglie a Albánie odřekli účast.\n\n"}
{"id": "990658", "url": "https://cs.wikipedia.org/wiki?curid=990658", "title": "Bora Dugić", "text": "Bora Dugić\n\nBora Dugić srbskou cyrilicí (* 10. června 1949 Đurđevo, Žabalj, SR Srbsko, Socialistická federativní republika Jugoslávie, dnes Srbsko) je srbský hudebník a flétnista, který vydal řadu alb a nahrávek, také vystupoval na mnohých koncertech.\n\nBora Dugić dokončil střední školu a pedagogickou vysokou školu v oboru matematiky. Od mládí hrál na flétnu a po dokončení středoškolského vzdělání se přestěhoval do města Kragujevac, v centrálním Srbsku. Tam se stal tajemníkem kragujevacké folklórní skupiny \"Abrašеvića\" (Абрашевића).\n\nAby se stal ještě populárnější, přestěhoval do srbského hlavního města Bělehradu, kde se připojil k velkému folkovém orchestru RTV Bělehrad. Je vítězem \"October Award\", \"Gold Thimble Award\" za jeho příspěvek pro kulturu Bělehradu, a je držitelem mnoha dalších domácích i mezinárodních ocenění.\n\nV roce 2004 oslavil 35. výročí umělecké činnosti velkým sólovým koncertem \"Hra ducha\" (Игра духа) v kongresovém centru \"Sava centar\", v Bělehradě. V roce 2008 se objevil na Eurovision Song Contest 2008 vedle Jeleny Tomašević, kde ji doplnil hrou na flétnu v písní \"\"Oro\"\".\n\nDodnes vydal 6 alb \"Kola - Virtuozna Frula\" (1983), \"Sećanje Na Dižon\" (Сећање на Дижон, 1989), \"Nežno Proleće\" (1989), \"Čari Rumunskog Folklora\" (1996), \"Između Sna I Jave\" (2002) а \"Zauvek I Posle\" (Заувек и после, 2011). Také vydal jedno kompilační album \"The Art Of\" roku 1989.\n\nBora Dugić je ženatý s Milankou, která se rovněž podílí na hudbě. Mají dceru Jasminu, který je návrhářka kostýmů a syna Bojana, který vystudoval \"Berklee College of Music\" v Bostonu.\n"}
{"id": "990659", "url": "https://cs.wikipedia.org/wiki?curid=990659", "title": "Seasonic", "text": "Seasonic\n\nSea Sonic Electronics Co., Ltd., je výrobce a prodejce počítačových zdrojů (PSU – Power supply unit). Společnost vznikla v roce 1975 a její hlavní sídlo je na Tchaj-wanu, tato společnost byla dříve orientována na obchodování s výrobci počítačových sestav, kterými byli hlavně společnosti Dell nebo Apple. Jejich první počítačový zdroj vyrobili v roce 1980 pro Apple II a IBM PC. V současnosti je společnost známá pro svůj design u výrobců Antec, Corsair a u jiných výrobců počítačových zdrojů. Všechny prodávané zdroje mají certifikaci 80 Plus.\nV roce 2002 společnost založila dceřinou společnost v Kalifornii, USA. Společnost při výrobě počítačových zdrojů používá japonské elektrolytické kondenzátory Nippon Chemi-Con.\n\n\n"}
{"id": "990673", "url": "https://cs.wikipedia.org/wiki?curid=990673", "title": "Služebník", "text": "Služebník\n\nSlužebník může být:\n\n"}
{"id": "990691", "url": "https://cs.wikipedia.org/wiki?curid=990691", "title": "Pohotovostní oddíly Hlinkovy gardy", "text": "Pohotovostní oddíly Hlinkovy gardy\n\nPohotovostní oddíly Hlinkovy gardy (zkráceně POHG) byly speciální ozbrojené jednotky Slovenského státu, které vznikly v rámci Hlinkovy gardy krátce po vypuknutí Slovenského národního povstání z důvodu boje proti povstalcům a partyzánům. Úzce spolupracovaly s nacistickou armádou a podílely se na mnoha válečných zločinech. \n\nRozkaz k vybudování speciálních vojenských jednotek vydal 8. září 1944 hlavní náčelník štábu Hlinkovy gardy Otomar Kubala, přičemž původně byly tyto ozbrojené formace Hlinkovy gardy označované jako \"aktivované jednotky\". Zpočátku se skládaly výhradně z gardistických dobrovolníků, později v nich však byli organizováni nejen příslušníci Hlinkovy gardy (dále HG) ale i nečlenové HG, kteří byli povoláni vojenským rozkazem. V letech 1944 -1945 dosáhly POHG maximální počty 38 pohotovostních oddílů, 6 polních rot a 3 polní prapory (ačkoli ty pod POHG přímo nespadaly). Počet jednotek byl kolísavý, celkově je tvořilo přes 5000 mužů.\n\nV POHG se soustředily nejradikálnější síly v rámci Hlinkovy gardy. 22. listopadu 1944 na poradě okresních velitelů HG v Trenčíně byla dohodnuta užší spolupráce s německými bezpečnostními jednotkami. Základ velitelského důstojnického sboru POHG tvořili osvědčení velitelé z některých okresních velitelství HG, kteří se stali veliteli regionálních POHG, polních rot a polních praporů POHG. POHG byly ve velké míře využívány německými jednotkami, protože jejich příslušníci znali dobře místní terén i obyvatelstvo ve svých úsecích. POHG se ve spolupráci s německou bezpečnostní policií SIPO, zpravodajskou službou SD, \"Heimatschutzem\", \"Einsatzkommandy\" (13, 14) a dalšími speciálními a protipartyzánskými útvary podílely na protipartyzánských akcích a na akcích proti civilnímu obyvatelstvu, které spolupracovalo s povstaleckými a partyzánskými jednotkami.\n\nPříslušníci POHG se prokazatelně podíleli na zavraždění přibližně 4 000 lidí a spolupracovali i na deportacích do koncentračních táborů. Známé jsou brutální popravy zajatých povstalců, partyzánů i civilního obyvatelstva ve vápence v Nemecké, na vraždění v Kremničce. Účast POHG je potvrzena i na trestných výpravách proti civilnímu obyvatelstvu v obcích Smrečany, Plešivá nebo Magále.\n\nPo skončení války byli různí příslušníci POHG odsouzeni k trestům smrti (jako například velitelé Otomar Kubala či Jozef Gašparík), mnozí další zas byli odsouzeni k dlouholetým trestům vězení. Některým se však podařilo uprchnout a před soud se za své zločiny nikdy nedostali (např. Jozef Nemsila).\n\n"}
{"id": "990699", "url": "https://cs.wikipedia.org/wiki?curid=990699", "title": "Stephen Beda", "text": "Stephen Beda\n\nStephen Beda (11. května 1909, Fort William − 14. srpna 1985, Lac du Flambeau) byl kanadský a československý hokejista, slovenského původu.\n\nNarodil se v rodině slovenských přistěhovalců v kanadském Fort William, které je dnes součástí města Thunder Bay ve státě Ontario. Ve městě žila početná slovenská komunita. Otec Anton Beda pocházel z oravské obce Dlouhá a spolu s manželkou Hanou Lofajovou původem z Podbiela přišli do Kanady v roce 1906. Měli 9 dětí a několik z nich se věnovalo hokeji. Jak mladého si ho vyhlédl tým Chicago Blackhawks no v NHL si nikdy nezahrál. Po působení na farmě Eagle River hrával za Chicago Butterfingers a několik klubů ve státě Minnesota. Když v roce 1936 navštívil vlast rodičů, angažoval ho tým LTC Praha. Získal dva tituly mistra Československa v sezónách 1936/37 a 1937/38. Po skončení kariéry působil jako trenér, rozhodčí a podnikatel.\n\nV československé reprezentaci odehrál jeden zápas, neskóroval. 29. listopadu 1936 nastoupil proti Švýcarsku v Curychu (zápas skončil 1:1).\n\n"}
{"id": "990737", "url": "https://cs.wikipedia.org/wiki?curid=990737", "title": "Family Circle Cup 2014", "text": "Family Circle Cup 2014\n\nFamily Circle Cup 2014 byl tenisový turnaj ženského profesionálního okruhu WTA Tour, hraný v areálu Family Circle Tennis Center na otevřených dvorcích se zelenou antukou. Konal se mezi 31. březnem až 7. dubnem 2014 v jihokarolínském Charlestonu jako 42. ročník turnaje.\n\nRozpočet turnaje činil 710 000 dolarů. V rámci WTA Tour se řadil do kategorie WTA Premier Tournaments. Představoval jedinou událost tenisové sezóny hranou na zelené antuce.\n\nObhájkyní singlového titulu byla americká první hráčka světové klasifikace Serena Williamsová, která po volném losu překvapivě podlehla Slovence Janě Čepelové. Ta zaznamenala největší výhru své kariéry a první vítězství nad světovou jedničkou a následně prošla do svého premiérového finále na okruhu WTA Tour, v němž nestačila na Andreu Petkovicovou. Bodový zisk znamenal pro Čepelovou kariérní maximum na žebříčku WTA, když v pondělním vydání ze 7. dubna 2014 figurovala na 51. příčce.\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\n\nNásledující páry obdržely divokou kartu do hlavní soutěže:\n\nNásledující pár nastoupil do hlavní soutěže z pozice náhradníků:\n\n\n\n\n"}
{"id": "990740", "url": "https://cs.wikipedia.org/wiki?curid=990740", "title": "Family Circle Cup 2014 – ženská dvouhra", "text": "Family Circle Cup 2014 – ženská dvouhra\n\nDo soutěže ženské dvouhry na tenisovém turnaji Family Circle Cup 2014 nastoupilo padesát šest hráček. Dvojnásobnou obhájkyní titulu byla americká světová jednička Serena Williamsová, která po volném losu ve druhém kole podlehla Slovence Janě Čepelové. Američanka tak ukončila svou 15zápasovou neporazitelnost z charlestonského turnaje a také sérii 28 antukových výher bez přerušení. Slovenka zaznamenala největší výhru své kariéry a první vítězství nad světovou jedničkou.\n\nSoutěž vyhrála čtrnáctá nasazená německá tenistka Andrea Petkovicová, když ve finále přehrála Slovenku Janu Čepelovou po dvousetovém průběhu 7–5 a 6–2. Připsala si tak třetí kariérní titul na okruhu WTA Tour, dosud nejhodnotnější – první z kategorie Premier. Bodový zisk znamenal pro Čepelovou posun na její nejvyšší postavení v žebříčku WTA, když v pondělním vydání ze 7. dubna 2014 figurovala na 51. příčce.\n\nOsm nejvýše nasazených hráček mělo volný los do druhého kola.\n\n"}
{"id": "990742", "url": "https://cs.wikipedia.org/wiki?curid=990742", "title": "Nemocniční kaplan", "text": "Nemocniční kaplan\n\nNemocniční kaplan (healthcare chaplain) je kvalifikovaný duchovní, který poskytuje svou pastorační péči na profesionální úrovni v nemocnicích, v dalších zdravotnických zařízeních a v zařízeních sociálních služeb. Je pověřen církví, která má uzavřenou smlouvu s konkrétním zdravotnickým zařízením, kde je zaměstnán na plný nebo částečný úvazek. Dobrovolník spadá pod vedení nemocničního kaplana a na rozdíl od něj spirituální péči poskytuje ve svém volném čase. Nemocniční kaplan pracuje s pacienty a jejich rodinou, personálem a dalšími návštěvníky zdravotnického zařízení. Svou kvalifikací spadá do multidisciplinárního zdravotnického týmu. Své spirituální služby poskytuje všem potřebným bez rozdílu jejich vyznání či světového názoru. Jeho úkolem je nemocného lidsky a duchovně doprovázet a být mu nablízku prostřednictvím rozhovoru, modlitby, čtení Bible a udělování svátostí, především svátosti nemocných, svátosti smíření a eucharistie. Kromě kněží a jáhnů se na poskytování této péče podílejí také řeholnice a vyškolení laici. \n\nV souvislosti s profesí Nemocniční kaplan se lze setkat s pojmy \"duchovní služba nebo duchovní péče\" - tyto pojmy se vyskytují především v Dohodě o duchovní péči ve zdravotnictví z roku 2006. Na mezinárodní úrovni se potkáme především s termínem \"klinická pastorační péče (clinical pastoral care) nebo nemocniční kaplanská péče\" \"(health care chaplaincy)\". Tyto termíny se užívají v Evropských standardech pro kaplanskou péči.\n\nNemocniční kaplan musí splňovat následující podmínky :\n\n1. Pověření vlastní církví\n\n2. Ukončené magisterské teologické vzdělání\n\n3. Minimálně tři roky působení v obecné pastorační péči\n\n4. Specializovaný kurz nemocničního kaplanství\n\nNáplň práce nemocničního kaplana je určována požadavky konkrétního zdravotnickým zařízení a je vypracována na podkladě Evropských standardů pro kaplanskou péči (European Network of Health Care Chaplaincy).\n\nKaplani jsou k dispozici pacientům, příbuzným, dalším blízkým osobám, návštěvám a také personálu proto, aby:\n\na) dosvědčovali a chránili nesmírnou hodnotu a důstojnost každé osoby\n\nb) byli připomínkou existenciálního a spirituálního rozměru utrpení, nemoci a smrti\n\nc) připomínali uzdravující, pomáhající, usměrňující a usmiřující sílu náboženské víry\n\nd) se snažili dbát na to, aby bylo vyhověno spirituálním potřebám lidí různých náboženství a kulturních okruhů při zachování respektu k jejich osobnímu přesvědčení\n\ne) se snažili chránit pacienty před nevhodným a nežádoucím duchovním obtěžováním nebo proselytismem (cílené získávání lidí pro svou víru)\n\nf) poskytovali podpůrnou spirituální péči empatickým nasloucháním a dávali najevo porozumění těm, kteří prožívají úzkost\n\ng) konali bohoslužby, obřady a udělovali svátosti, každý podle své náboženské tradice\n\nh) sloužili jako členové multidisciplinárního zdravotnického týmu\n\ni) poskytovali a účastnili se výukových programů pro zdravotnické profesionály a účastnili se jich\n\nj) působili jako prostředníci a smírčí osoby a aby poskytovali obhajobu těm, kteří potřebují zastání ve zdravotnickém systému\n\nk) podporovali výzkumné programy týkající se spirituální péče a účastnili se jich\n\nl) posuzovali a vyhodnocovali účinnost poskytované spirituální péče\n\nm) pomáhali společnosti uvědomovat si potřeby a požadavky lidí, kterým slouží, potřeby a požadavky těch, kteří o ně pečují, i potřeby a požadavky zdravotnických systémů\n\nKaplanská služba je zdrojem teologických, pastoračních a etických otázek, které by měly být zahrnuty v programech a diskusích týkajících se:\n\na) teologických a pastoračních problémů\n\nb) spirituálních a existenciálních potřeb a hodnot\n\nc) etických (včetně biomedicínských) problémů\n\nd) zdokonalení pastorační péče ve zdravotnictví\n\nZáklad této služby je položen na ústavou zaručeném právu na náboženskou svobodu garantovaném v čl. 16 Listiny základních práv a svobod. \n\n§ 28 odst. 3 zákona č. 372/2011 Sb., o zdravotních službách specifikuje, že pacient může: \"přijímat ve zdravotnickém zařízení lůžkové nebo jednodenní péče duchovní péči a duchovní podporu od duchovních církví a náboženských společností registrovaných v České republice nebo od osob pověřených výkonem duchovenské činnosti v souladu s vnitřním řádem a způsobem, který neporušuje práva ostatních pacientů, a s ohledem na svůj zdravotní stav, nestanoví-li jiný právní předpis jinak; návštěvu duchovního nelze pacientovi odepřít v případech ohrožení jeho života nebo vážného poškození zdraví, nestanoví-li jiný právní předpis jinak\".\n\nDohoda o duchovní péči ve zdravotnictví, která byla mezi Českou biskupskou konferencí (ČBK), Ekumenickou radou církví (ERC) a ministerstvem zdravotnictví uzavřená roku 2006. \n\nKatalog prací ve veřejných službách a správě od roku 2010 obsahuje nově profesi - kaplan. Zde se definuje náplň, zaměření a poslání tohoto povolání. Kaplan má své uplatnění zejména při poskytování duchovních služeb v bezpečnostních sborech, zdravotnických, sociálních a jiných zařízeních.\n\nOd roku 2011 byla ustavena Asociace nemocničních kaplanů (ANK). Cílem asociace je podpořit vzdělání, osvětu a především zabezpečit kvalitní profesionální duchovní a pastorační péči o nemocné, jejich blízké a zdravotnický personál. Předsedou ANK byl zvolen Vítězslav Vurst, nemocniční kaplan VFN Motol.\n\nMetodický pokyn Ministerstva zdravotnictví z roku 2017 upravuje realizaci práce nemocničního kaplana. Je zde snaha o vymezení postavení a kvalifikace této profese.\n\n11. 7. 2019 podepsal ministr zdravotnictví Adam Vojtěch \"Dohodu o duchovní péči ve zdravotnictví\" uzavřenou mezi Ministerstvem zdravotnictví ČR, Českou biskupskou konferencí a Ekumenickou radou církví v ČR.\n\n1. Ustanovení Dohody (včetně jejích příloh a dodatků) se vztahují na katolickou církev a členské církve ekumenické rady (ERC) uvedené výčtem. Tyto církve se zavazují, že při výběru nemocničních kaplanů budou dbát na osobnostní kvality uchazeče (převážně je zde důraz na jeho komunikační schopnosti), který bude ochoten spolupracovat i s jinými církvemi.\n\n2. Seznam členských církví ERC, na které se vztahuje Dohoda včetně příloh a dodatků:\n\n"}
{"id": "990745", "url": "https://cs.wikipedia.org/wiki?curid=990745", "title": "Nářadí", "text": "Nářadí\n\nNářadí může být:\n\n"}
{"id": "990749", "url": "https://cs.wikipedia.org/wiki?curid=990749", "title": "Family Circle Cup 2014 – ženská čtyřhra", "text": "Family Circle Cup 2014 – ženská čtyřhra\n\nDo soutěže ženské čtyřhry na tenisovém turnaji Family Circle Cup 2014 nastoupilo šestnáct dvojic. Obhájcem titulu byl francouzsko-český pár Kristina Mladenovicová a Lucie Šafářová, jehož členky nestartovaly spolu, když Francouzka do turnaje nezasáhla. Spoluhráčkou Šafářové se stala zkušená krajanka Květa Peschkeová, s níž vytvořila druhou nasazenou dvojici. V úvodním kole je však vyřadil sesterský pár Tchajwanek Čanových, které došly až do finále.\n\nDeblový titul získala nenasazená španělsko-kazašská dvojice Anabel Medinaová Garriguesová a Jaroslava Švedovová, když ve finále zdolala tchajwanskou dvojici Čan Chao-čching a Čan Jung-žan po dvousetovém průběhu 7–6 a 6–2.\n\nMedinaová Garriguesová získala na okruhu WTA Tour se Švedovovou třetí společný titul, když obě hráčky navázaly na měsíc starou výhru na florianópoliském Brasil Tennis Cupu. Pro Španělku to byla celkově dvacátá třetí deblová trofej a kazašská tenistka si připsala úhrnem desátý turnajový vavřín ze čtyřhry.\n\n"}
{"id": "990751", "url": "https://cs.wikipedia.org/wiki?curid=990751", "title": "Monterrey Open 2014 – ženská čtyřhra", "text": "Monterrey Open 2014 – ženská čtyřhra\n\nDo soutěže ženské čtyřhry na tenisovém turnaji Monterrey Open 2014 nastoupilo šestnáct dvojic. Obhájcem titulu byl maďarsko-japonský pár Tímea Babosová a Kimiko Dateová, jehož členky nestartovaly společně. Babosová vytvořila nejvýše nasazenou dvojici s Govorcovovou a spoluhráčkou Japonky se stala česká hráčka Karolína Plíšková. Oba páry svedl turnajový pavouk do semifinále, které se ovšem neodehrálo pro odstoupení Dateové Krummové kvůli poranění pravé dolní končetiny.\n\nDeblový titul získala třetí nasazená chorvatsko-americká dvojice Darija Juraková a Megan Moultonová-Levyová, když ve finále zdolala maďarsko-běloruské turnajové jedničky Tímeou Babosovou s Olgou Govorcovovou. Po rovnocenném rozdělení prvních dvou sad 7–6 a 3–6, rozhodl o vítězkách až supertiebreak poměrem míčů [11–9].\n\nJuraková, po třech finálových prohrách, získala na okruhu WTA Tour s Moultonovou-Levyovou první společný titul. Pro obě hráčky triumf představoval premiérové turnajové vítězství v této úrovni ženského tenisu.\n\n"}
{"id": "990755", "url": "https://cs.wikipedia.org/wiki?curid=990755", "title": "Monterrey Open 2014", "text": "Monterrey Open 2014\n\nMonterrey Open 2014 byl tenisový turnaj pořádaný jako součást ženského okruhu WTA Tour, který se hrál v areálu tenisového oddílu Sierra Madre Tennis Club na otevřených dvorcích s tvrdým povrchem. Konal se mezi 31. březnem až 6. dubnem 2014 v mexickém městě Monterrey jako 6. ročník turnaje.\n\nTurnaj s rozpočtem 500 000 dolarů patřil do kategorie WTA International Tournaments. Nejvýše nasazenou hráčkou ve dvouhře byla světová dvanáctka Flavia Pennettaová z Itálie, která prohrála v úvodním kole s japonskou veteránkou Kimiko Dateovou Krummovou. Druhý turnajový titul v probíhající sezóně získala druhá nasazená Ana Ivanovićová, když porazila krajanku Jovanu Jakšićovou. Jednalo se o historicky první finále dvou srbských hráček na okruhu WTA Tour. Vítězná Ivanovićová k tomu po skončení dodala: „\"Myslím, že jsme si to obě užily. Bylo to poprvé, co si tenistky z naší země zahrály společné finále na WTA.\"“\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\n\nNásledující páry obdržely divokou kartu do hlavní soutěže:\n\n\n\n"}
{"id": "990759", "url": "https://cs.wikipedia.org/wiki?curid=990759", "title": "Monterrey Open 2014 – ženská dvouhra", "text": "Monterrey Open 2014 – ženská dvouhra\n\nDo soutěže ženské dvouhry na tenisovém turnaji Monterrey Open 2014 nastoupilo třicet dva hráček. Obhájkyní titulu byla ruská hráčka Anastasija Pavljučenkovová, která se turnaje nezúčastnila.\n\nSoutěž dvouhry vyhrála druhá nasazená Srbka Ana Ivanovićová, když ve finále zdolala krajanku Jovanu Jakšićovou po hladkém průběhu 6–2 a 6–1, přestože prohrála prvních šest míčů zápasu. Jednalo se o historicky první finále dvou srbských hráček na okruhu WTA Tour.\n\nPro Jakšićovou finálový duel znamenal premiérovou účast v přímém boji o titul na okruhu WTA Tour. Ivanovićová získala, po lednové trofeji na novozélandském ASB Classic, druhý triumf v probíhající sezóně a úhrnem třináctý v kariéře.\n\n\n"}
{"id": "990766", "url": "https://cs.wikipedia.org/wiki?curid=990766", "title": "Emil Bihary", "text": "Emil Bihary\n\nEmil Bihary (31. čevrence 1910, Velká Poľana − 4. prosince 1976, Prešov) byl slovenský fotbalista, hokejista a fotbalový trenér.\n\nNarodil se 31. července 1910 ve Velké Poľaně. Pocházel z rodiny místního řeckokatolického kněze. Pět měsíců po narození mu zemřel otec a matka s třemi syny se v roce 1911 přestěhovala nejprve k babičce do Stakčína a potom do Prešova.\n\nS jeho jménem je spjato přes třicet let prešovského fotbalu. Nejprve oblékal dres prvního prešovského klubu PTVE, tři zápasy odehrál i za tým RUSJ (založen profesory Ruského gymnázia), sporadicky oblékal i dres Törökvésu. V roce 1936 přestoupil do Slávie Prešov. Aktivně hrával ještě v sezóně 1943/1944 a naposledy si oblékl fotbalový dres Sparty Prešov jako 37letý v divizní setkání na hřišti v Levoči (Slávia vyhrála 3:1).\n\nBihary byl i vynikajícím hokejistou. V roce 1932 získal se Slavií Prešov titul hokejového mistra Slovenska, v roce 1941 vyhrál s celkem Slávie mezinárodně obsazený Tatranský pohár a byl vyhlášen za nejlepšího hráče turnaje. V letech 1940–1944 reprezentoval Slovensko.\n\nPo přestupu v roce 1936 do Slávie Prešov byl pověřen vedením dorostenců. Ve čtyřicátých letech 20. století s nimi získal tři fotbalové tituly mistrů Slovenska (1940, 1941, 1942). Vychoval hráčů jako Ján Karel, Ladislav Pavlovič, František Semeši nebo Gejza Šimanský.\n\n"}
{"id": "990768", "url": "https://cs.wikipedia.org/wiki?curid=990768", "title": "Tomislav Ivančić", "text": "Tomislav Ivančić\n\nDr. Tomislav Ivančić (30. listopadu 1938, Davor, Jugoslávie - 17. února 2017, Záhřeb) byl chorvatský kněz, spisovatel, univerzitní profesor, zakladatel hagioterapie a předseda Centra pro duchovní pomoc.\n\nPo filozofických a teologických studiích v Záhřebu a Římě byl Tomislav Ivančić roku 1966 vysvěcen na kněze záhřebské arcidiecéze. Poté, co získal doktorský titul na papežské univerzitě Gregorianě obhajobou disertační práce na téma \"Beznáboženské křesťanství u D. Bonhoeffera\", se vrátil roku 1971 do Záhřebu, aby působil jako profesor na teologické fakultě Záhřebské univerzity. Stal se vedoucím katedry fundamentální teologie a spolupracovníkem a členem mnoha redakcí domácích i zahraničních časopisů i členem Svazu chorvatských překladatelů.\n\nOblast jeho bádání zahrnovala filozofii, teologii a literaturu, zejména však duchovní dimenzi člověka, kde odkrýval možnosti nové evangelizace. Zabýval se ale i rozvojem duchovní terapie, která je vedle somatické a psychiatrické terapie nepostradatelná při celkové léčbě člověka, a to zejména v oblasti duševní patologie a závislostí. Za tímto účelem rozvinul metodu hagioterapie a roku 1990 založil Centrum pro duchovní pomoc, jehož byl představeným.\n\nOd roku 1972 působil jako katecheta studentů a zakladatel modlitebního hnutí v chorvatské církvi. Byl vedoucím četných seminářů pro duchovní obnovu ve vlasti i v zahraničí, vedl přípravu odborníků pro duchovní pomoc a vedoucích evangelizačních seminářů. Jeho odborné články vycházely v mnoha domácích i zahraničních časopisech, řada jeho knih byla přeložena do cizích jazyků.\n\nOd roku 1998 do roku 2001 byl děkanem katolické teologické fakulty Záhřebské univerzity a roku 2001 byl zvolen rektorem této univerzity. V roce 1994 ho papež Jan Pavel II. vybral mezi členy mezinárodní teologické komise, jíž tehdy předsedal tehdejší prefekt Kongregace pro nauku víry, Joseph Ratzinger.\n"}
{"id": "990777", "url": "https://cs.wikipedia.org/wiki?curid=990777", "title": "Revenge (album, Kiss)", "text": "Revenge (album, Kiss)\n\nRevenge je 16 studiové album rockové skupiny Kiss.Je to první album vydané po smrti dlouholetého bubeníka skupiny Erica Carra, který zemřel 24. listopadu 1991 na rakovinu. Jeho místo ve skupině zaujal Eric Singer.\nDeska je věnována Carrovi a jako poslední píseň je zařazena skladba \"Carr Jam 1981\" - demo, které nahrál, když se stal členem skupiny.\n\n\nAlbum\nSingly\n\n\"God Gave Rock 'N' Roll to You II\"\n\"Unholy\"\n\"Domino\"\n\"I Just Wanna\"\n\"Every Time I Look at You\"\n"}
{"id": "990778", "url": "https://cs.wikipedia.org/wiki?curid=990778", "title": "Spolek svatého Cyrila a Metoděje", "text": "Spolek svatého Cyrila a Metoděje\n\nSpolek svatého Cyrila a Metoděje (zkratka SSCM) je náboženský a kulturní spolek řeckokatolíků na Slovensku. Vznikl v roce 1941 pod názvem \"Jednota sv. Cyrila a Metoděje\" s cílem rozvíjet náboženskou, kulturní, vzdělávací a organizační činnost mezi řeckokatolíků v České republice i v zahraničí, v úsilí zachovat a zvelebovat dědictví svatých Cyrila a Metoděje a upevňovat náboženské a národní povědomí řeckokatolíků. V roce 1950 byla činnost spolku násilně přerušena, obnovena byla v roce 1991.\nSpolek svatého Cyrila a Metoděje je náboženským a kulturně-výchovným spolkem řeckokatolíků ve Slovenské republice. Je právnickou osobou a má svůj znak. Znakem spolku je tříramenný (osmičlenný) kříž s vyobrazením sv. Cyrila a sv. Metoděje po boku kříže, uzavřený třemi navzájem spojenými kružnicemi ve tvaru trojlístku. Sídlem SSCM jsou Michalovce.\nSSCM rozvíjí aktivitu v oblasti náboženského a kulturního života i mezi řeckokatolíky, kteří žijí v zahraničí. SSCM je aktivní i v oblasti ediční a vydavatelské av rámci své působnosti vydává periodické a neperiodické publikace. Spolek má vydavatelství Byzant v Košicích. SSCM v duchu ekumenismu spolupracuje s jinými náboženskými společnostmi a organizacemi.\n\nKaždý rok vydává spolek \"Řeckokatolický kalendář\" (v současnosti s názvem \"V brázdě Metodově\").\n\nV minulosti byli předsedy spolku: Jozef Zorvan-Karpaty, Vojtech J. Dudič st. a Jozef Knez. Velkou zásluhu na vzniku spolku měli o. Ján Murín, Jozef Pichonský a Ján Danko.\n\nPředsedou spolku je ThDr. Michal Hospodár (od roku 1999). Spolek má přibližně sto zakládajících členů a 3500 řádných členů.\n\n\n"}
{"id": "990783", "url": "https://cs.wikipedia.org/wiki?curid=990783", "title": "Ján Horváth", "text": "Ján Horváth\n\nJán Horváth (29. srpna 1934 Vlčkovce – 20. června 2005) byl slovenský fotbalový útočník.\n\nOdchovanec Družstevníku Vlčkovce hrál v československé lize za Spartak Trnava. Nastoupil ve 100 ligových utkáních a dal 19 gólů. Za juniorskou reprezentaci nastoupil ve 2 utkáních. V Poháru vítězů pohárů nastoupil v 1 utkání.\n\n"}
{"id": "990784", "url": "https://cs.wikipedia.org/wiki?curid=990784", "title": "Okresní soud v Jablunkově", "text": "Okresní soud v Jablunkově\n\nOkresní soud v Jablunkově (též v Jablůnkově) existoval od 50. let 19. století do roku 1949.\n\nOkresní soud (\"Bezirksgericht\") v Jablunkově převzal soudní agendy magistrátu a panství Jablunkov. Spadal nejprve pod Krajský soud v Těšíně; od roku 1921 byl podřízen nově utvořenému Krajskému soudu v Moravské Ostravě. V letech 1938–1939 fungoval v rámci polského záboru jako \"Sąd Grodzki w Jabłonkowie\"; měl tehdy 4 soudce, 9 úředníků a 3 posly. Po německé okupaci soud započal činnost od 1. ledna 1947. V roce 1949 probíhala jednání o zřízení jablunkovské expozitury Okresního soudu v Českém Těšíně.\n\nOd roku 1873 soud sídlil v tzv. knížecím domě na rohu Mariánského náměstí. Roku 1911 se přestěhoval do nové budovy na Školní ulici (dnes je v budově poliklinika). K významným soudcům působícím na Okresním soudě v Jablunkově patřil František Sláma či Andrzej Kusionowicz Grodyński.\n\nČást knihovny Okresního soudu v Jablunkově se nyní nachází ve fondu Okresního soudu v Karviné. \n"}
{"id": "990786", "url": "https://cs.wikipedia.org/wiki?curid=990786", "title": "Margit Slimáková", "text": "Margit Slimáková\n\nMargit Slimáková (* 24. prosince 1969, Kyjov) je česká dietoložka, bloggerka, propagátorka zdravé výživy a autorka knihy „Velmi osobní kniha o zdraví“ (nakladatelství BizBooks, 2018).\n\nMargit Slimáková vystudovala Střední zdravotní školu v Brně a v roce 1993 promovala z farmacie na Farmaceutické fakultě Univerzity Karlovy s diplomovou prací o stravování dětí. Rigorózní zkoušku z Klinické farmakologie, Lékárenství a sociální farmacie složila na Farmaceutické fakultě Univerzity Komenského v Bratislavě a v roce 2015 získala titul PharmDr. \n\nMezi roky 2005 a 2010 absolvovala postgraduální studium dietologie na americké univerzitě Clayton College of Natural Health. Pětileté studium zakončila obhajobou dizertační práce na téma „Jak učit děti zdravé výživě“. Studie probíhala na deseti základních školách a účastnili se jí učitelé, žáci i rodiče. V roce 2010 byla univerzita kvůli ekonomické krizi uzavřena (od roku 1980 ji absolvovalo 25 tisíc studentů z celého světa). Titul Ph.D. z americké neakreditované univerzity používala několik let v souladu s českými zákony (nikoli v oficiálních dokumentech), nyní používá titul Pharm.Dr. \n\nPracovně pobývala v USA, Číně, v Německu nebo ve Francii a absolvovala zahraniční certifikované kurzy zaměřené na výživové poradenství. Po 10 letech v zahraničí se vrátila zpět do České republiky, kde se věnuje především osvětě v oblasti výživy a veřejného zdraví. \n\nMargit Slimáková píše články na svém webu i blogu , natáčí videa na Margit.TV. Účastní se řady projektů a veřejných debat. Publikuje v tisku a v televizi. Zaměřuje se na propagaci zdravého stravování ve školách, na problematiku zdravého stravování, na problematiku biopotravin, GMO (geneticky šlechtěných potravin) a aktuální poznatky vědy z oblasti stravování a zdravého životního stylu. \n\nJe zakladatelkou Globopolu, prvního českého think tanku, který se zabývá otázkami výživy a zdravotní prevence. \nPodle „Mapy sociálních inovátorů, expertů a podporovatelů sociálních inovací v ČR“, kterou sestavila mezinárodní organizace Ashoka na základě rozsáhlého průzkumu probíhajícího od října 2014 do února 2015, je Margit Slimáková nejvlivnější českou expertkou v oblasti zdravého životního stylu, zdravé výživy a přístupu ke zdravotní péči. \n\nPodle zahraničních vzorů prosazuje tzv. Zdravý talíř coby názornější alternativu k výživové pyramidě. Stala se odbornou garantkou projektu Přirozená péče o zdraví dětí a občanské iniciativy Skutečně zdravá škola, která prosazuje modernizaci spotřebního koše a regulaci prodeje sladkostí a nezdravých potravin ve školních automatech či bufetech. \n\nMimo jiné prosazuje svobodu očkování s odůvodněním, že v téměř celé západní Evropě je očkování dobrovolné a „rodiče mají právo rozhodovat o zdravotních zákrocích prováděných na jejich dětech“. V oblasti výživy doporučuje především konzumaci přirozených, tj. minimálně průmyslově upravovaných potravin. Je také zastáncem opatrnosti při zavádění geneticky modifikovaných potravin.\n\n\n\n"}
{"id": "990789", "url": "https://cs.wikipedia.org/wiki?curid=990789", "title": "Tatra 128", "text": "Tatra 128\n\nTatra 128 byl třítunový vojenský nákladní automobil se znakem náprav 4×4, vyráběný podnikem Tatra, n. p. v Kopřivnici. Vůz navržený jako vlastní projekt kopřivnické automobilky pro Československou armádu využíval řadu komponent z většího typu Tatra 111. Kvůli své vysoké hmotnosti a technické koncepci se však standardním středním nákladním vozem Čs. armády nestal a jeho produkce trvala jen krátce, mezi lety 1951–1952. Během této doby vzniklo 4062 vozů, které následně sloužily Československé armádě a po vyřazení dožívaly v civilním provozu.\n\nRoku 1947 vydal generální štáb Československé armády požadavky na nové typy vozidel, které měly nahradit nevyhovující a typově roztříštěný vozový park armády. Základem se měl stát střední terénní nákladní automobil o nosnosti 3 tuny v terénu a 5 tun na silnici. Podmínkou bylo použití žebřinového rámu s tuhými nápravami a vzduchem chlazeného motoru. Návrhy založené na využití komponent západních vozů (Ford CMP) se po únoru 1948 ukázaly jako politicky a ekonomicky neprůchodné. Návrh nového vozu označeného V3T dostal za úkol Autovývoj Mladá Boleslav, přitom se mělo vycházet z vyvíjeného civilního typu Praga N5T. Na výrobě se měly podílet všechny hlavní automobilky, začleněné do trustu ČZAL (Československé závody automobilové a letecké, n. p.). Tlak armády a ministerstev na co nejrychlejší uvedení dvounápravového vozu V3T a odvozeného třínápravového V4,5T do výroby vedl k uspěchanému vývoji a řadě problémů s prototypy. \n\nVůz se měl podle rámcového plánu začít vyrábět koncem léta 1950, tento termín však nebylo možné splnit. Finální montáž měla zajišťovat Auto-Praga, n. p., ministerské orgány však rozhodly o přesunu výroby do Tatry Kopřivnice. Vedení Tatry se postavilo tomuto rozhodnutí na odpor, především z důvodu technologické nekompatibility se stávající výrobou a také z přesvědčení o nevhodnosti koncepce typu a nevyzrálosti samotného prototypu V3T. Tatra se rozhodla navrhnout vůz vlastní, který by typ V3T předčil a tak mohl být vyráběn místo něj. Kvůli časové tísni byl nový vůz s označením Tatra 128 navržen s využitím mnoha celků vyráběné desetituny Tatra 111. Byl převzat zkrácený podvozek s upravenými nápravami. Z prototypu autobusu Tatra 500 HB se použil motor T 108, vzniklý zkrácením dvanáctiválce T111. Nová byla celoplechová kabina s negativním sklonem předního okna. Základní návrh vozu vznikl koncem října 1950, údajně přes noc, stavba prototypu trvala pouze 72 dní. \n\nVýsledná dvounápravová třítuna se vyznačovala výkonným motorem, krátkými převisy vpředu i vzadu a značnou světlou výškou. To vozu zaručovalo vynikající terénní vlastnosti. Podstatnou nevýhodou však byla vysoká hmotnost, daná využitím dílů dimenzovaných na mnohem těžší Tatru 111. Také spotřeba paliva byla jen o málo nižší, než u Tatry 111 s téměř trojnásobnou užitečnou hmotností. \n\nKoncem února 1951 podstoupila Tatra 128 srovnávací zkoušky s prototypem V3T, z nichž vyšla vítězně. Její koncepce a hmotnost však nesplňovaly armádní zadání, ukázaly se také slabiny vozu. Kvůli vysokému měrnému tlaku, danému vahou vozidla a jednoduchou montáží kol, vůz v málo únosném terénu zapadal. Protože však produkce Tatry 128 mohla začít rychle, byla schválena k výrobě a objednána MNO jako prozatímní řešení, než bude k dispozici definitivní typ (budoucí Praga V3S). Koncem července armáda uvažovala o zrušení (dosud nerozběhlé) produkce a odebrání pouze 1500 vozů, pro které již byly vyrobeny součásti, po dalších zkouškách nakonec opět výrobu povolila. \n\nV srpnu 1951 následoval rozběh sériové výroby. Nespolehlivost zhotovených vozů daná uspěchaným vývojem opět vedla armádu k úvahám o zastavení produkce. To však nebylo schůdné z politických i ekonomických důvodů. Problém zapadání vozu se výrobce snažil řešit verzí Tatra 128 N, vybavené navijákem, který měl posloužit k vyprošťování. Začal také pracovat na prototypech s jednou zadní nápravou navíc (Tatra 130) nebo s dvojmontáží na zadní nápravě (Tatra 131). Tyto snahy se však nesetkaly s úspěchem. Dne 31. prosince 1952 byl dokončen poslední vůz Tatra 128. Dva roky trvající výroba v letech 1951–1952 dala vzniknout 4062 vozům, převážně v provedení valník, ale také cisterna (Tatra 128 C) a skříňový.\n\nPo svém vyřazení z armádní služby dožívaly vozy Tatra 128 v civilním provozu. Díky svým terénním vlastnostem a robustnosti se často přestavovaly na sklápěčky pro stavebnictví.\n\nTatru 128 pohání vidlicový, vzduchem chlazený vznětový osmiválec T 108 s rozvodem OHV a přímým vstřikováním. Motor má zdvihový objem 9883 cm³ (vrtání válců 110 mm, zdvih 130 mm). Dosahuje nejvyšší výkon 96 kW (130 k) při 2000 ot./min. Úhel rozevření řad válců je 75°. Kompresní poměr činí 16,5:1. \n\nSamostatné válce motoru jsou z šedé litiny, s hlavami z hliníkové slitiny. Klikový hřídel je sešroubován z pěti kusů a uložen v pěti válečkových ložiskách v klikové skříni z šedé slitiny. Mazání je tlakové oběžné, se suchou klikovou skříní. Chlazení obstarávají dva axiální ventilátory hnané klikovou hřídelí pomocí dvou klínových řemenů. Palivová nádrž na 100 l nafty se nachází na pravé straně rámu. Palivo proudí pomocí dopravního čerpadla přes filtr do čerpadla vstřikovacího. Umístění motoru je vpředu, podélně před přední nápravou.\n\nElektrická soustava pracuje s napětím 12 V, pouze startér motoru je na 24 V. Vůz je vybaven dvěma 12 V dynamy o výkonu po 200 W a dvěma 12 V akumulátory po 105 Ah.\n\nZa motorem je umístěna suchá jednolamelová spojka. Za ní pak navazuje pětistupňová nesynchronizovaná převodovka a dvoustupňová redukční převodovka.\n\nZáklad podvozku tvoří ocelová páteřová roura, vpředu opatřená přírubou pro blok motoru a převodovky. Obě hnané nápravy mají výkyvné poloosy. Ty jsou odpružené šikmými půleliptickými listovými péry. Zadní náprava je vybavena mechanickou uzávěrkou diferenciálu. Rozchod předních i zadních kol činí 1800 mm, rozvor náprav je 3950 mm. Světlá výška pod nápravami je 335 mm.\n\nVůz je opatřen vzduchotlakými bubnovými brzdami na všech kolech. Ruční brzda je převodová, působí na buben za převodovkou. Kola jsou dvacetipalcová, s lisovanými ocelovými disky rozměru 10×20\" a pneumatikami rozměru 12×20\".\n\nKabina vozu je celokovová, svařená z ocelových plechů. Čelní okno je dvoudílné, s negativním sklonem. Střecha je opatřena kruhovým průlezem nad místem spolujezdce. Dveře kabiny jsou uchycené vpředu.\n\nVětšina vyrobených vozů měla dřevěnou valníkovou nástavbu se sklápěcími postranicemi a držáky na plachtu. Kromě toho vzniklo menší množství cisteren (Tatra 128 C) a skříňových vozů v provedení štábní vůz nebo pojízdná dílna. Část valníků byla vybavena navijákem o tažné síle 6000 kg (přes kladku) s lanem 60 m (Tatra 128 N). \n\nDélka: 6 540 mm\nŠířka: 2 270 mm\nVýška: 2 585 mm (s plachtou 2 915 mm)\n\nPohotovostní hmotnost: 6 020 kg (s navijákem 6 360 kg)\nUžitečná hmotnost: 3 000 kg\n\nMaximální rychlost: 80 km/h\nSpotřeba paliva: 21,5 l/100 km (silnice)\nStoupavost zatíženého vozu: 58 %\nBrodivost: 1000 mm\n\n"}
{"id": "990796", "url": "https://cs.wikipedia.org/wiki?curid=990796", "title": "Klub záhad", "text": "Klub záhad\n\nKlub záhad je knižní série od Thomase Breziny. Je složená z 22 knih. Vydalo je nakladatelství Fragment.\n\n\n"}
{"id": "990797", "url": "https://cs.wikipedia.org/wiki?curid=990797", "title": "Pomsta hraběte Gundolfa", "text": "Pomsta hraběte Gundolfa\n\nPomsta hraběte Gundolfa (německy \"Stunden in der Geisterbahn\") je první díl ze série Klubu záhad od Thomase Breziny. Vyšel v roce 2005. Vydalo ji nakladatelství Fragment.\n\nKniha začíná, když se naši hrdinové dozvídají o zmizení jejich spolužačky Uršuly. Jako poslední byla viděna jak jde k hradu Skřekov kde kdysi žil hrabě Gundolf. \n\nV legendách se praví, že kdo vstoupí do hradu, tak už z něj nikdy nevyjde.\nPrávě hlavním hrdinům pak přichází prapodivný dopis právě od ztracené Uršuly v kterém je prosí o pomoc. Nikdo z nich nechápe proč zrovna oni a co by měli udělat.\n\nPřesto se po zdlouhavém rozhodování do hradu vypraví a tam zjistí že tam běhá velká příšera\n"}
{"id": "990801", "url": "https://cs.wikipedia.org/wiki?curid=990801", "title": "ECOBAT", "text": "ECOBAT\n\nECOBAT s.r.o. je nezisková organizace, zajišťující zpětný odběr a recyklaci vysloužilých přenosných baterií a akumulátorů v České republice. Společnost byla založena v roce 2002 šesti významnými výrobci baterií. Oprávnění k provozování kolektivního systému zpětného odběru získala v roce 2009.\n\nPoužité baterie a akumulátory obsahují škodlivé látky včetně těžkých kovů. Pokud skončí v koši a komunálním odpadu, mohou po čase znečistit půdu, ovzduší či spodní a povrchové vody. Zpětný odběr baterií v České republice upravuje zákon č. 185/2001 Sb. o odpadech § 38 . ČR zároveň musí plnit směrnici Evropského parlamentu a Rady 2006/66/ES o bateriích a akumulátorech a odpadních bateriích a akumulátorech. V roce 2010 směrnice stanovila účinnost zpětně odebraných baterií na 14,2 procenta, od roku 2012 na 25 procent a od roku 2016 se tento ukazatel zvýšil na 45 procent (z množství baterií průměrně prodaného za tři roky)\n\nPodle platné legislativy jsou všechny prodejny, které v rámci svého sortimentu prodávají přenosné baterie, povinny baterie bezplatně přijmout, a to bez ohledu na jejich značku, velikost či množství. Použité přenosné baterie lze odevzdávat také ve sběrných dvorech a mobilních sběrnách nebezpečných odpadů. Kromě toho spravuje ECOBAT síť sběrných míst zpětného odběru po celé ČR. V roce 2018 jich provozoval více než 22 tisíc. Mezi tato místa patří např. červené kontejnery, školy, úřady či firmy.Interaktivní mapa sběrných míst je k dispozici na mapa.ecobat.cz. \n\nECOBAT zajišťuje osvětovou kampaň ECOCHEESE zaměřenou na sběr baterií v domácnostech prostřednictvím atraktivních sběrových krabiček, které distribuuje zdarma. Od začátku roku 2011 je distribuoval již do více než 200 tisíc domácností.\n\nRecyklohraní je školní recyklační program realizovaný pod záštitou MŠMT České republiky, jehož cílem je prohloubit znalosti žáků v oblasti třídění a recyklace odpadů a umožnit jim osobní zkušenost se zpětným odběrem baterií a použitých drobných elektrozařízení. Zábavnou formou ukazuje žákům i studentům, že vysloužilé baterie, elektrospotřebiče nebo tonery a cartridge nepatří do obyčejné popelnice a že recyklací lze ušetřit významné množství nerostných surovin. Projekt spočívá jednak v plnění netradičních úkolů zaměřených na recyklaci, jednak ve sběru vysloužilých drobných spotřebičů, použitých baterií a prázdných tonerů a cartridgí. Pro školy, které se projektu účastní, je zdarma připraven servis zajišťující dodání sběrných nádob a po jejich naplnění i následný odvoz. Školy za jednotlivé aktivity sbírají body, které pak mohou směnit v katalogu za zajímavé odměny. \n\nCílem projektu Recyklohraní, aneb Ukliďme si svět! je zábavnou formou ukázat žákům, že vysloužilé baterie a elektrospotřebiče nepatří do obyčejné popelnice, ale i to, že recyklací lze ušetřit významné množství surovin. Projekt spočívá ve sběru vysloužilých drobných spotřebičů, kdy pro školy, které se ho účastní, je zdarma připraven servis zajišťující dodání sběrných nádob a odvoz vysloužilých spotřebičů. Další důležitou částí je plnění tematicky zaměřených úkolů. Školy za jednotlivé aktivity sbírají body, které pak mohou směnit v katalogu za zajímavé odměny. Hlavním cílem projektu je učit děti zábavnou formou o nezbytnosti recyklace vysloužilých elektrospotřebičů. Do projektu je zapojeno více než 3 700 základních, mateřských i středních škol z celé České republiky.\n\n"}
{"id": "990805", "url": "https://cs.wikipedia.org/wiki?curid=990805", "title": "Pododdělení", "text": "Pododdělení\n\nPododdělení (Subdivisio) je taxonomická kategorie mezi oddělením a třídou (nebo supertřídou) používaná v botanice a mykologii. V zoologické sytematice rostlin je obdobným termínem podkmen. Vědecká (latinská) jména pododdělení mají koncovku -phytina v případě řas a rostlin, respektive -mycotina v případě hub. Příkladem jsou pododdělení hub vřeckovýtrusných (Ascomycota), například Pezizomycotina. \n"}
{"id": "990806", "url": "https://cs.wikipedia.org/wiki?curid=990806", "title": "Syrsko-malabarská katolická církev", "text": "Syrsko-malabarská katolická církev\n\nSyrsko-malabarská katolická církev je jedna z východních katolických církví chaldejské tradice, která používá syrsko-malabarský obřad.\n\nJe rozšířena nejvíce v indickém státě Kérala, kde je Vyšší arcidiecéze Ernakulam–Angamaly se sídlem v Kóčinu. Má 4.251 400 věřících (2017) a počet neustále rychle narůstá: 2010 - 3.828 590, 2013 - 3.893 330, 2014 - 3.899 580, 2015 - 4.121 100, 2016 - 4.189 350), kteří mají kořeny u Tomášovských křesťanů. Jsou tak druhou nejpočetnější z východních katolických církví (ukrajinští řeckokatolíci mají přes 4.600 000 věřících). Odvozují svoji přítomnost od působení apoštola svatého Tomáše v Indii v 1. století. Dlouhou dobu žili v relativní izolaci od ostatního křesťanského světa s výjimkou Asyrské církve Východu, s kterou udržovali církevní společenství, a která jim posílala/potvrzovala biskupy a metropolity.\n\nPo příchodu portugalských kolonizátorů (1498), navzdory tomu, že Tomášovští křesťané uznávali výsadní postavení Říma, začali je portugalští misionáři latinizovat. Následkem toho se většina Tomášovských křesťanů roku 1653 oddělila od Říma, ale zanedlouho se (většina) vrátila nazpět.\n\nVe 20. století se začala delatinizace a návrat k orientálním kořenům církve, její přijetí bylo rozpačité. Prvky římského ritu se r. 1962 římský papež pokusil odstranit, ale ve většině malabarských diecézí se návrat k původní podobě obřadu fakticky neuskutečnil.\n\nV současné době má církev jednu vyšší/vrchní arcidiecézi, 4 metropolitní archieparchie (arcidiecéze) , 27 eparchií (diecézí-jedna v USA,sv.Tomáše v Chicagu-vznikla 2001 a další eparchie sv.Tomáše v Melbourne v Austrálii-vznikla 2013 a eparchie ve V.Británii) a apoštolský exarchát v Kanadě. V r. 2004 si vymohli na tehdejším římském papeži, sv. Janu Pavlu II. právo si vrchního arcibiskupa zvolit (jako u patriarších církví), papež pak zvoleného pouze potvrdí.\n\n\n\n\n\n\n\n\n\n\n\n\n"}
{"id": "990807", "url": "https://cs.wikipedia.org/wiki?curid=990807", "title": "Jasuharu Takanaši", "text": "Jasuharu Takanaši\n\nJasuharu Takanaši ( 高梨康治, \"Takanaši Jasuharu\", * 13. dubna 1964, Tokio, Japonsko) je japonský skladatel filmové a herní hudby a klávesista.\n\n\n\n"}
{"id": "990808", "url": "https://cs.wikipedia.org/wiki?curid=990808", "title": "Prezident Čínské republiky", "text": "Prezident Čínské republiky\n\nPrezident Čínské republiky je hlavou státu a nejvyšším velitelem ozbrojených sil Čínské republiky. Úřad vznikl roku 1912, ale během Čínské občanské války, ve které Čínská republika ztratila kontrolu nad většinou svého území (na kterém se tehdy ještě nacházela neuznaná ČLR) opět zanikl. Úřad prezidenta Čínské republiky, jako ho známe dnes, byl vytvořen až v roce 1947 (respektive 1948, kdy nabyla ústava Čínské republiky platnosti). Prvním prezidentem Čínské republiky nacházející se na ostrově Tchaj-wan byl pak generál Čankajšek, kterého v úřadu následovalo dalších pět mužů. Tradičně o místo prezidenta soupeří kandidáti z Kuomintangu a Demokratické pokrokové strany. V pohledu světovém ztratil post prezidenta Čínské republiky váhu roku 1971, kdy byla suverenita Číny zpochybněna, čímž došlo k vyloučení země z OSN a na území země si začala dělat nárok čerstvé nezávislá ČLR.\n\nVe volbách 16. ledna 2016 byla prezidentkou Čínské republiky zvolena Cchaj Jing-wen a 20. května 2016 se tak stala první ženou v této funkci.\n\n"}
{"id": "990810", "url": "https://cs.wikipedia.org/wiki?curid=990810", "title": "Rusínská řeckokatolická církev", "text": "Rusínská řeckokatolická církev\n\nRusínská řeckokatolická církev je jednou z východních církví byzantského obřadu.\n\nJejí původ sahá do Užhorodské unie z roku 1646. V té době se Rusíni formálně sjednotili s Římem a stali se součástí katolické církve.\n\nZ původní mukačevské eparchie byla časem odčleněna území, která se stala samostatnými eparchiemi. Po 2. světové válce se základní území mukačevské eparchie ocitlo na území Ukrajiny – Zakarpatské oblasti.\n\nKoncem 19. století a začátkem 20. století, za času velkých vystěhovaleckých vln, se i rusínské obyvatelstvo začalo stěhovat za živobytím do Ameriky. Postupně tam vznikaly struktury rusínské církve, které v současnosti vytváří 4 eparchie.\n\nRusínská řeckokatolická církev v současnosti nemá jednotný společný synod a tvoří ji 3 nezávislé církve na Ukrajině, v USA a v České republice.\n\nUkrajina\n\nUSA\n\nČeská republika\n\n"}
{"id": "990813", "url": "https://cs.wikipedia.org/wiki?curid=990813", "title": "Albánská řeckokatolická církev", "text": "Albánská řeckokatolická církev\n\nAlbánská řeckokatolická církev je jednou z východních církví byzantského obřadu.\n\nPrvní komunita albánských řeckokatolických věřících existovala od roku 1628, ale po více než století zanikla. Další komunita vznikla začátkem 20. století. Dne 11. listopadu 1939 vznikla a Apoštolská administratura Jižní Albánie. Po tom, co komunistická vláda Albánie vyhlásila ateistický stát (1967), komunita zanikla.\n\nOd roku 1996 je apoštolským administrátorem Hil Kabashi OFM, titulární biskup Turres in Byzacena. Většina věřících apoštolské administratury je však latinského obřadu (římskokatolíci) mimo komunity v Elbasane.\n\nRoku 2010 měla administratura 3 558 věřících v 8 farnostech, 1 diecézního kněze, 12 řeholních kněží, 16 řeholníků a 88 řeholnic.\n\n"}
{"id": "990817", "url": "https://cs.wikipedia.org/wiki?curid=990817", "title": "Běloruská řeckokatolická církev", "text": "Běloruská řeckokatolická církev\n\nBěloruská řeckokatolická církev je jednou z východních církví byzantského obřadu.\n\nJejí původ sahá k Brestské unii z roku 1595. Území Běloruska od té doby patřilo k několika státům. V době, kdy území Běloruska bylo součástí Ruska, byla řeckokatolická církev na jeho území potlačována. Naposledy byla církev začleněna do Ruské pravoslavné církve po 2. světové válce a řeckokatolíci byli následně pronásledováni. Malé komunity řeckokatolíků se začaly vynořovat až po pádu Sovětského svazu a získání nezávislosti Běloruska. V roku 1993 byl za apoštolského vizitátora pro řeckokatolíky v Bělorusku jmenován Sergiusz Gajek MIC. Na zač.r.2005 bylo v zemi 20 řeckokatolických farností, z toho 13 bylo úředně uznáno. V nich bylo asi 3.000 věřících a sloužilo 10 kněží. Komunity řeckokatolíků žijí i v diaspoře v zahraničí, například v Londýně a Chicagu.\n"}
{"id": "990818", "url": "https://cs.wikipedia.org/wiki?curid=990818", "title": "Massimiliano Fuksas", "text": "Massimiliano Fuksas\n\nMassimiliano Fuksas (9. ledna 1944, Řím) je italský architekt. V roce 1969 úspěšně ukončil své studium architektury na univerzitě La Sapienza. V letech 1989 až 1993 pracoval jako uznávaný architekt v Římě, Paříži a ve Vídni. V letech 1998 až 2000 působil také jako ředitel Biennale Internazionale di Architettura v Benátkách pod názvem \"Méně estetiky, více etiky\". V roce 2002 si založil nový architektonický ateliér ve Frankfurtu.\n\n\nJako uznávaný architekt během tohoto období přednášel na několika univerzitách jako jsou: Staatliche Akademie der bildenden Künste ve Stuttgartu, École Spéciale d'Architecture v Paříži, Institut für Entwerfen und Architektur v Hannoveru, Akademie der bildenden Künste ve Vídni and Columbia University v New Yorku.\n\n"}
{"id": "990824", "url": "https://cs.wikipedia.org/wiki?curid=990824", "title": "Kostel svatého Bartoloměje (Lanžov)", "text": "Kostel svatého Bartoloměje (Lanžov)\n\nKostel svatého Bartoloměje je římskokatolický filiální, dříve farní kostel v Lanžově, patřící do farnosti Dvůr Králové nad Labem. Je chráněn jako kulturní památka České republiky. Jako kulturní památka je chráněna i vedlejší fara (čp. 1) z roku 1740 a socha sv. Jana Nepomuckého před kostelem.\n\nPůvodně románský kostel z první třetiny 13. století je připomínám v roce 1350 jako farní kostel Poličan. V 16. století byl filiálním kostelem farního kostela Zvěstování Panny Marie v Miletíně. Fara byla při kostele zřízena v roce 1720. Původní románský kostelík bez opěráků byl v 16. století přestavěn renesančně. Roku 1684 byl rozšířen o věž a oratoř nad sakristií. V roce 1804 byla přistavěna na jižní straně kněžiště pětistranná kaple sv. Apoleny, kterou dal zřídit František X. rytíř Cecinkar z Birnic jako rodovou hrobku. Rakve z krypty pod oltářem byly v roce 1864 přeneseny do nové rodové hrobky. Další přestavba byla provedena v roce 1804 a úpravy v letech 1910 a 1914.\n\nJednolodní podélná stavba otočená pětibokým presbytářem na východ, sakristie čtvercového tvaru je na severovýchodní straně, na jihovýchodní straně je pětiboká kaple sv. Apoleny a v západním průčelí je hranolová věž. Z původní románské stavby je dochována loď stavěná kvádříkovou technikou a možná i přízemní část věže. Na hlavní lodi je zachována hlavní římsa s obloučkovým vlysem a zubořezem, dále lizény v nárožích a částečně půlkruhový portál s pletencovými sloupky a prutem v nadpraží. Lunetová římsa presbytáře pochází z konce 16. století. Presbytář je zaklenut valenou klenbou s výsečemi, klenba lodi je barokní. Sakristie je sklenuta křížovou klenbou. Kaple sv. Apoleny je plochostropá. V podvěží je klášterní klenba se štukovou výzdobou.\n\nVnitřní vybavení pochází převážně z 18. století. Na hlavním oltáři je obraz sv. Bartoloměje od V. Kroupy z roku 1852. Boční oltáře jsou zasvěceny sv. Janu Nepomuckému a Svaté rodině. Cínová křtitelnice pochází z roku 1555, dřevěná pozdně gotická socha Madony z počátku 16. století. Figurální a znakové náhrobníky v interiéru kostela jsou ze 16. a 17. století.\n\nPravidelné bohoslužby se konají každou druhou sobotu (s nedělní platností) v 15.00 střídavě se mší v kostele Všech svatých ve Velkém Vřešťově.\n\n"}
{"id": "990825", "url": "https://cs.wikipedia.org/wiki?curid=990825", "title": "Toulava", "text": "Toulava\n\nToulava je turistická oblast, která se rozkládá na pomezí jižních a středních Čech. Centrem oblasti je město Tábor. K dalším významným městům, které do oblasti spadají, patří Sedlčany, Bechyně, Milevsko, Mladá Vožice, Chýnov, Sezimovo Ústí a Planá nad Lužnicí.\n\nHlavními turistickými atrakcemi regionu jsou historické centrum města Tábor s gotickou radnicí, katakombami, kostelem Proměnění Páně, středověkými hradbami či poutním kostelem v Klokotech nebo Milevský klášter. Vodáky láká řeka Lužnice, jejíž tok zde prochází nejhezčím úsekem v hlubokém skalnatém kaňonu. K historickým, ale i lázeňským městům patří Bechyně s technickou památkou – mostem zvaným Bechyňská duha, po němž vede nejstarší elektrifikovaná železniční trať v Rakousku-Uhersku, postavená Františkem Křižíkem. Přírodní zajímavostí regionu je Chýnovská jeskyně. \n\nV roce 2012 byla zavedena regionální značka výrobků a služeb \"TOULAVA Regionální produkt\" v rámci Asociace regionálních značek. V roce 2013 vznikla obecně prospěšná společnost Toulava, která byla založena s podporou obcí a Místních akčních skupin.\n\n"}
{"id": "990827", "url": "https://cs.wikipedia.org/wiki?curid=990827", "title": "Reklama na sociálních sítích", "text": "Reklama na sociálních sítích\n\nReklama na sociálních sítích je jednou z forem internetové reklamy, kde jsou využívané sociální sítě pro marketingové účely prostřednictvím placené inzerce. Reklama na sociálních sítích není striktně oddělena od ostatních marketingových aktivit na sociálních sítích, ale obvykle je s nimi provázaná.\n\nVýhodou reklamy na sociálních sítích je možnost zasáhnout velké množství uživatelů, kteří by mohli být potenciálními zájemci či zákazníky. Sociální sítě sdružují čím dál víc lidí po světě, což umožňuje oslovit velkou masu lidí. Největší výhodou je poměrně přesné zacílení reklamy. Prostřednictvím sociálních sítí uživatelé shromažďují a uveřejňují o sobě množství informací jako například věk, pohlaví, rodinný stav, zájmy a jiné. Tyto údaje umožňují tvořit specifické cílové skupiny. Další nespornou výhodou reklamy na sociálních sítích je možnost podrobného sledovaní průběhu reklamních kampaní v podobě různých statistických údajů. Tyto údaje je možné analyzovat a vyhodnotit a následné kampaně optimalizovat.\n\nReklama na sociálních sítích není vhodná pro všechny společnosti, výrobky či služby. Především pro společnosti ze segmentu B2B se tato forma reklamy nedoporučuje, protože se obvykle mine účinkem. Výjimkou je sociální síť Linkedin, která je pro některé účely vhodná i pro B2B společnosti. Nedostatkem reklamy na sociálních sítích je snaha uživatelů se reklamě vyhýbat. Uživatelé přicházejí na sociální sítě komunikovat, sdílet informace a reklamu už podvědomě přehlížejí. Tato skutečnost způsobuje nízkou efektivitu reklamy, pokud je jejím účelem přímá podpora prodeje. Proto je nutné inzerci připravit v podobě, která uživatele zaujme, vtáhne je do komunikace formou doporučení a šíření názorů. Reklama na sociálních sítích by měla být koordinována a sladěná s ostatními marketingovými aktivitami či na sociálních sítích nebo prostřednictvím jiných online služeb. \n\nReklamu na sociálních sítích lze zpravidla rozdělit na základě způsobu platby, obsahové formy a umístění. Obvykle reklama na sociálních sítích může mít formu:\nFacebook je nejrozšířenější sociální síť na světě i v ČR. Je určena pro všechny uživatele internetu bez nějakého specifického zaměření. Z pohledu využití placené reklamy na sociálních sítích jí také patří prvenství a z pozice českého uživatele Facebook nabízí nejvíce možností placené inzerce.\n\nObchodní model reklamy na Facebooku nabízí možnosti PPC a CPM reklamy. Facebook je také součástí mnoha reklamních sítí.\n\nReklamní systém má název Facebook Ads a poskytuje dva formáty placené reklamy:\nProstřednictvím Facebook Ads je možné inzerovat dva typy stránek:\n\nLinkedin je sociální síť s celosvětovou působností, která se od ostatních sociálních sítí odlišuje svým specifickým zaměřením na získávání, budování a sdružování profesních a obchodních vztahů a využitím pro profesionální networking. Negativním specifikem této sociální sítě je možnost využít při placené inzerci pouze anglický jazyk a také fakt, že na rozdíl od Facebooku či jiných sítí, uživatelé na této síti tráví mnohem méně času.\n\nObchodní model reklamy na Linkedin nabízí možnosti PPC a CPM reklamy.\n\nReklamní systém má název Linkedin DirectAds a poskytuje dva formáty placené reklamy:\nProstřednictvím placené reklamy na sociální síti Linkedin je možné inzerovat:\n\nTwitter je jednou z nejpopulárnějších sociálních sítí na světě i v ČR. Twitter je populární díky své jednoduchosti - krátkými textovými zprávami - tzv. tweety, kterými lze propagovat aktivity společnosti, případně přiložit a sdílet různé odkazy. Twitter je otevřenější než Facebook - na Twitteru se může stát každý tzv. followerem, tedy nějakým následovníkem, odběratelem jakékoli společnosti, skupiny či jednotlivce, od kterých následně dostává krátké zprávy, novinky a nabídky. Marketing na Twitteru je vhodný především pro zvyšování povědomí o značce nebo jméně společnosti, či významné osobnosti (\"branding\").\n\nPropagace na Twitteru vychází ze třech základních služeb:\nZ výše zmíněných pilířů propagace vychází i placená reklama na této sociální síti. Stejně jako Facebook či Linkedin i Twitter nabízí velmi sofistikovaný a poměrně přesný způsob cílení reklamy na skupiny uživatelů. Také poskytuje slušné statistiky o průběhu a výsledcích reklamních kampaní a to v přehledné grafické podobě.\n\nObchodní model reklamy na Twitteru nabízí možnosti CPE a CPF reklamy.\n\nProstřednictvím placené reklamy na sociální síti Twitter je možné inzerovat:\n"}
{"id": "990830", "url": "https://cs.wikipedia.org/wiki?curid=990830", "title": "Vrba trojmužná", "text": "Vrba trojmužná\n\nVrba trojmužná (\"Salix triandra\") je statný keř z čeledi vrbovitých (\"Salicaceae\"). Jeho výška se pohybuje kolem 2–6 metrů. Koruna je košatá, bohatě větvená. Větve jsou obloučnaté, pružné, na koncích hustě rozvětvené. Dožívá se 40 let.\n\nKmínky dosahují až 15 cm v průměru. Borka je odlupčivá v plátcích, popelavě šedá. Obnažená kůra má skořicově hnědé zbarvení. Lýko je šedozelené. Letorosty šedozelené, hladké, lysé, lesklé, slabě hranaté. Pupeny mají vejcovitý nebo kuželovitý tvar, jsou kýlnaté nebo žebernaté, na vnější straně klenuté. V bezlistém stavu na vnitřní straně mírně chlupaté, zelenavé, žlutavé nebo světle šedé. Obvykle bývají přitisklé k větvičce nebo také zřídka mírně odstávající.\n\nListy jsou střídavé, podlouhle kopinaté, 4-9 cm dlouhé, okraj je jemně zubatý. Jsou oboustranně zelené, z počátku řídce chlupaté, později lysé, lesklé, na rubu někdy se sivým voskovým povlakem. Listová čepel je u některých listů často ve střední části až zúžená. Postranní žilky jsou postaveny pod úhlem 70°. Palisty mají polosrdčitý tvar, často bývají žlaznaté.\n\nKořenový systém je velmi mělký, kořeny dosahují délek do 6 metrů.\n\nVrba trojmužná je dvoudomý keř, kvete v dubnu současně s rašením listů. Květy jsou uspořádány do válcovitých stopkatých jehněd kuželovitého tvaru. Prašníkové jehnědy jsou až 6 cm dlouhé, pestíkové o polovinu kratší.\n\nPlody jsou lysé tobolky, obsahující v každé chlopni 14–15 základů semen. Plodí téměř každý rok.\n\nVrba trojmužná je euroasijský druh s rozsáhlým areálem zasahujícím od severu Afriky přes Evropu, Malou Asii, Kavkaz a Střední Asii až do Číny. V Evropě\nchybí snad jen na chladném severu a severovýchodě. Je obtížné rekonstruovat přesněji její přirozené rozšíření, v kulturních oblastech bývala někdy vlivem pastvy na velkých plochách vyhubena (pro nasládlé listí), jinde zase byla vysazováním rozšířena mimo areál.\n\nV ČR roste roztroušeně v nížinách a pahorkatinách, v\nhorských oblastech ojediněle.\n\nDoprovází vodní toky, vyskytuje se u slepých ramen řek, na čerstvých říčních náplavech. Nejčastěji roste na hlinitých náplavech ve\nspodních částech toku, typicky s vrbou košíkářskou. Svědčí jí živinami bohatší, hlubší, těžší, dostatečně vlhké půdy u proudící vody. Příliš kyselé podklady jí nevyhovují. Snáší\nstojící vodu. Příliš jí nesvědčí sucho, je málo odolná vůči chorobám a škůdcům. Je velmi citlivá na pozdní mrazy a nedostatek světla. Nasládlé listí je\nokusováno zvěří a dobytkem.  \n\nVelmi hojně využívaná vrba v produkci proutí. Vysazuje\nse k zpevňování břehů v nížinách a pahorkatinách u toků\ns hlinitými břehy. Pro zahrady a parky celkem bez významu, pro krajinářské\núčely málo významný druh.\n\n"}
{"id": "990834", "url": "https://cs.wikipedia.org/wiki?curid=990834", "title": "František Savov", "text": "František Savov\n\nFrantišek Savov (* 1. března 1972) je český podnikatel.\n\nFrantišek Savov vlastní vydavatelství Mladá fronta, jehož hlavním titulem je ekonomický týdeník Euro. Na ekonomické informace je zaměřený i zpravodajský portál Euro.cz.\n\nVydavatelství Mladá fronta dále vydává tištěný magazín Profit, provozuje odborný web Finance.cz a dalších osmnáct specializovaných online titulů. V roce 2010 byla založena divize Medical Services, která nabízí komplexní servis ve zdravotnictví, a to za oboustranné spolupráce s tradičními zdravotnickými tituly z portfolia vydavatelství Mladá fronta. Divize Knihy na trh ročně uvádí kolem 200 nových knižních titulů. Významnou součástí Mladé fronty je webový obchod s knihami www.kniha.cz.\n\nV roce 2016 došlo k prodeji části médií vydavatelství Mladá fronta společnosti Czech News Center (deník E15, tituly Bydlení Stavby Reality, Dieta, F. O. O. D., ForMen, Lidé a Země, Maminka, Mateřídouška, Moje Psychologie, Moje Zdraví, Právo a Byznys, ZEN, Betynka, Strategie a část webů). Další rozvoj vydavatelství Mladá fronta bude zaměřen zejména do internetových médií, včetně zábavných webů.\n\nVydavatelství Mladá fronta vede mnohaletý soudní spor o značku Mladá Fronta DNES s vydavatelstvím Mafra a.s.. Společnost Mafra používá podle rozhodnutí Úřadu průmyslového vlastnictví (ÚPV) z roku 2013 tuto značku neoprávněně. V únoru 2020 Krajský soud v Českých Budějovicích rozhodl, že Mladá fronta je v úpadku. Výkonný ředitel společnosti tvrdil, že konkurzní řízení proti ní bylo motivováno zlobou, ale dodal, že „stávající akcionář zatím zanechal vzniklou ztrátu vydavatelství“.\n\nFrantišek Savov spoluvlastnil budějovický Pivovar Samson, který v roce 2014 ovládla pivovarnická skupina Anheuser-Busch InBev (ABI). ABI v červenci téhož roku odkoupila sto procent akcií a dokončila tak transakci započatou v roce 2011, kdy koupila duševní vlastnictví pivovaru. Savovova společnost Maraflex v roce 2012 koupila Hotel Praha v pražských Dejvicích. V roce 2013 areál hotelu prodala skupině PPF, která hotel zbourala a jeho zahradu plánovala využít pro projekt nové základní a střední školy Open Gate. Na místě zbouraného hotelu je nyní park. Škola Open Gate II zde nakonec nevznikne, protože se nepodařilo získat potřebná povolení pro zahájení stavby.\n\nV 90. letech vybudoval odborné vydavatelství, které v roce 2001 prodal mezinárodnímu konglomerátu Wolters Kluwer. Nejznámějším produktem vydavatelství byly časopisy jako \"Daně a právo v praxi\" a \"Účetnictví v praxi\". Stejně tak vybudoval a v roce 2003 prodal rozsáhlý provoz zabývající se polygrafickou výrobou.\n\nV současnosti vlastní také několik menších investičních fondů zabývajících se realitními a specializovanými finančními operacemi.\n\nFrantišek Savov v současné době žije v Londýně, kde vede soudní spor proti České republice, která požádala britské úřady o jeho vydání do České republiky. Soud v srpnu 2016 rozhodl o vydání, nicméně spor zatím není pravomocně ukončen. V květnu 2014 bylo proti podnikateli zahájeno trestní stíhání, česká policie ho spolu s dalšími deseti lidmi obvinila z daňových úniků. Podle vyšetřovatelů měl údajně způsobit škodu 648 miliónů korun. Některá média označují stíhání Františka Savova jako důsledek konkurenčního boje s místopředsedou vlády Andrejem Babišem.\n\nNa podzim roku 2014 byl Savov zadržen v Londýně. Česká republika požádala o jeho vydání, v listopadu 2014 ale londýnský soud věc odročil; Savov z Velké Británie zatím nevycestoval. Podle vyšetřovatelů způsobil škodu za 648 miliónů korun; částku údajně zajistili na jeho účtě. Počátkem července 2015 rozhodl soud v Londýně o jeho vydání do České republiky.\n\nV roce 2015 byl obžalován údajný prostředník obviněný z korupční nabídky, který měl podle policie nabídl čtyři milióny korun soudnímu znalci, který zkoumá zabavené počítačové soubory, za to, že je nedešifruje. Obžalovaný byl odsouzen k nepodmíněnému trestu, nicméně jeho propojení s kauzou Františka Savova se rovněž nepodařilo prokázat, což uvedla i soudkyně v závěrečném rozsudku.\n\nKauzy Františka Savova od samého počátku provázejí četné úniky z vyšetřovacích spisů a anonymních zdrojů do médií. Zejména do deníků vydavatelství Mafra vlastněného Andrejem Babišem, který dříve vedl s Františkem Savovem obchodní spor o prodej vydavatelství Mladá fronta.\n\nTento spor bývá zmiňován v souvislosti s pozadím kauz spojovaných s Františkem Savovem a mediální kampaně v Lidových novinách a Mladé frontě DNES v intencích jednostranné interpretace policie a vrchního státního zastupitelství. Deník Lidové noviny ji prezentuje jako „Kauzu Lidových novin“.\n\nSavov veškerá obvinění považuje za vykonstruovaná a stíhání označuje za důsledek konkurenčního boje. Avizoval, že vzhledem k řadě nestandardních kroků a manipulací ze strany českých orgánů, které vyšetřování jeho kauzy provázejí, hodlá využít všech možností, které mu umožňuje evropské právo, aby prokázal neoprávněnost svého stíhání.\n\nV září 2013 provedla Policie ČR razii v budově Mladé fronty a\nv březnu 2014 po Františku Savovovi vyhlásila pátrání v souvislosti s kauzou nezákonných vratek DPH spojenou s jeho společnostmi. V květnu 2014 bylo proti němu zahájeno trestní stíhání jako proti uprchlému, policie ho obvinila z daňových úniků - nadměrnými odpočty DPH několika firem, jejichž jediným příjmem byly peníze vrácené finančním úřadem.\n\nSavov je jedenáctým obviněným v tomto případu.\n\nNa účtu jednoho z obviněných zajistila policie 640 milionů korun před jejich převodem mimo EU.\n\nVe snaze vyhnout se trestnímu stíhání se Savov přestěhoval do Spojeného království. V březnu 2014 na něj byl vydán Evropský zatýkací rozkaz a v říjnu 2014 byl zatčen anglickou policií. Po různých průtazích věc projednal nižší soud Westminster Magistrates’ Court a v červenci 2015 nařídil vydání (extradici) Savova do ČR. Savov se podle očekávání odvolal k Vrchnímu soudu v Londýně, který rozhodl v červenci 2016. Navzdory PR informací týmu Františka Savova, že se v Británii bude hájit jako politicky stíhaný, se většina argumentace týkala právních technikálií britského extradičního zákona, a to způsobem, který senát Vrchního soudu charakterizuje následovně: „[Toto] odvolání [...] ilustruje, jak protahované podoby může extradiční řízení nabýt, když paragraf 12A používá bohatý člověk, který je odhodlaný překazit své vydání všemi možnými prostředky.“ Nařízené vydání tímto nabylo právní moci. Realizaci soudem nařízeného vydání Savova do České republiky však brání jeho žádost o politický azyl v Británii.\n\n"}
{"id": "990841", "url": "https://cs.wikipedia.org/wiki?curid=990841", "title": "Bohdan Chmelnický (opera)", "text": "Bohdan Chmelnický (opera)\n\nBohdan Chmelnický (v ukrajinském originále ) je hrdinsko-vlastenecká opera o čtyřech dějstvích a sedmi obrazech ukrajinského (sovětského) skladatele Kosťantyna Fedorovyče Daňkevyče na libreto spisovatelů O. Je. Kornijčuka a W. Wasilewské z let 1948–1950.\n\nVýznamný ukrajinský skladatel poloviny 20. století Kosťantyn Fedorovyč Daňkevyč (v ruském přepisu Konstantin Fjodorovič Dankevič) napsal svou nejrozsáhlejší operu a současně nejvýznamnější dílo, operu \"Bohdan Chmelnický\", za dva a půl roku v letech 1948–1950. V té době měl za sebou, vedle řady jiných vokálních a instrumentální skladeb, operu \"Tragická noc\" (1935), balet \"Lilie\" (1940) a hudební komedii \"Zlaté klíče\" (1942). Libreto mu napsal spisovatel, publicista a politický pracovník Oleksandr Kornijčuk (v ruském přepisu Alexandr Jevdokimovič Kornejčuk) společně se svou družkou, polsko-ukrajinskou spisovatelkou a političkou Wandou Wasilevskou (v ruském přepisu Vanda Lvovna Vasilevskaja, v ukrajinském Vanda Ľvivna Vasylevska).\n\nOpera vznikla v reakci na události druhé světové války a v rámci přípravy oslav 300. výročí spojení Ukrajiny s Ruskem (Perejaslavská rada, 1654). Měla premiéru v Kyjevě 29. ledna 1951, dirigoval Volodymyr Josypovyč Piradov. Přes jasný politický obsah a přesto, že oba libretisté byli známi vystupováním proti ukrajinskému „buržoaznímu nacionalismu“, byl \"Bohdan Chmelnický\" ve stranickém tisku podroben tvrdé kritice, neboť v libretu nebyla dostatečně zdůrazněna „pokroková úloha ruského cara a bojarů v životě ukrajinského lidu“. Libretisté a skladatel operu přepracovali, mj. připsali scény vyjadřující útlak Ukrajinců ze strany polské šlechty (prolog, 2. obraz 2. dějství) a rozšířili závěr. V této podobě pak měla opera premiéru 25. června 1953.\n\nTato verze již byla přijata i ze strany kritiky příznivě. Vedle ostatních ukrajinských divadel (Charkov, Lvov, Oděsa, Doněck) se hrála v Moskvě, Leningradě, Tbilisi, Saratově a dalších městech; podle muzikologa A. A. Gozenpuda „obešla většinu scén Sovětského svazu“. V Kyjevě se hrála od roku 1965 v nové orchestraci B. Jarovinského. Úspěch opery značně pomohl Dankevičově kariéře: roku 1953 se stal profesorem na kyjevské konzervatoři, ropku 1954 se stal národním umělcem SSSR, roku 1956 předsedou Ukrajinského svazu skladatelů.\n\nPo rozpadu Sovětského svazu a osamostatnění Ukrajiny je uvádění opery, jejímž hlavním předmětem je oslava ukrajinsko-ruského soustátí, problematické; pokusy o oživení směřují především k záchraně cenné Daňkevyčovy hudby. Po koncertním provedení v Oděse k nedožitým 90. narozeninám skladatele (1995) nastudovalo operu k jeho stému výročí Doněcké akademické státní divadlo opery a baletu Anatolije Solovjaněnka (premiéra 24. prosince 2005). Původně pětihodinovou operu značně zkrátili (mj. redukovali o jedno dějství a škrtnuli 7 z 24 sólových postav) a upravili režisér Vasyl Vovkyn a skladatel a dirigent Vasyl Vasyljenko, za spolupráce vdovy po skladateli O. F. Daňkevyčové. Krácení postihlo zejména patetickou závěrečnou scénu Perejaslavské rady; naopak skladatel Jevhen Stankovyč na základě Daňkevyčových náčrtků dopsal nový epilog.\n\nV českých zemích \"Bohdan Chmelnický\" uveden nebyl, závěrečný sbor \"Velikému ruskému národu sláva\" však měl v repertoáru Armádní umělecký soubor Víta Nejedlého.\n\n\nOdehrává se na Ukrajině v polovině 17. století, čtvrté dějství konkrétně 8. ledna 1654.\nNáves ukrajinské vesnice. Národ žije pod nenáviděnou nadvládou polské šlechty. Každý, kdo se postaví na odpor, je krutě potrestán. Právě se připravuje poprava – upálením na hranici – dvou kozáků, Nyvy a Žurby. Polští žoldnéři je přivádějí a přivazují ke kůlům. Mezi přihlížejícími jsou i Nyvova žena Varvara a Žurbova dcera Solomija. Nyva a Žurba ještě na hranici proklínají své katany a vyzývají lid k odporu a pomstě. Ten si jejich poslední slova bere k srdci.\n\n(1. obraz) Náměstí před pevností v Záporožské Siči. Kozáci se věnují zábavě i cvičení: plukovník Bohun je učí zacházet se šavlí. Tu se objeví běženci z Pravobřežní Ukrajiny, kteří před útiskem utekli a ozbrojeni kosami, vidlemi a sekerami se rozhodli přidat k Záporožcům. Jejich vůdcem je Maksym Kryvonis a mezi nimi se nacházejí i Varvara a Solomija. Kryvonis a po něm Varvara popisují utrpení lidu. Uprchlíkům z Pravého břehu se dostane od kozáků vřelého uvítání. Kryvonis si však přeje vidět hejtmana a položit mu otázku, zda je pravda, že vyslal posly k polskému králi a že se povstání odkládá. Bohdan Chmelnický přichází a odpovídá: Ano, vyslal posly – ne však ke králi, ale do Moskvy k carovi, aby poprosil o pomoc bratrský ruský národ. Povstání brzy začne. Kozáci i nově příchozí vesničané přijmou zprávu s nadšením a oslavují ji; jejich radost rozvernou pijáckou písní vyjádří diákon Havryl. Bohdan vysílá na Ukrajinu potulné pěvce – kobzary –, aby lid na povstání ideologicky připravili.\n(2. obraz) Padla noc. Bohdan se obrací ke kozákům s plamennou řečí, doplní jej Bohun s vizí lepších dnů pro Ukrajinu. Kozácké vojsko se se zpěvem vydává na pochod.\n\n(1. obraz) Kozácké vojsko oblehlo zámek magnáta hraběte Potockého; do jeho týla však míří polské posily knížete Wisznowieckého. Bohdan drží s náčelníky svého vojska válečnou poradu. Vojenský písař Lyzohub, tajný přeběhlík, radí k dlouhému obléhání, ale Bohdan tuto strategii odmítá. Kryvonis navrhuje válečnou lest: jeden z kozáků se dá zajmout a bude Polákům předstírat, že Wisznowieckého pluk již dorazil. To přesvědčí Poláky, aby otevřeli brány pevnosti a podnikli výpad, čehož kozáci využijí k proniknutí do zámku. Tento plán je přijat a má být uskutečněn hned ráno.\n\nOsamělého Bohdana, který pozoruje noční krajinu, překvapí příchod plukovníka Hamži s jeho vojáky, kteří zajali polskou šlechtičnu. V ní hejtman poznává svou choť Helenu. Ta jej prosí o milost a tvrdí, že se v táboře jeho nepřátel nacházela proti své vůli. Bohdan své manželce nevěří, ale protože je dobrým zvykem před bitvou promíjet svým blízkým, odpouští jí.\n\nS úsvitem se kozáci hotoví k útoku. K nebezpečné úloze návnady se přihlásí starý kozák Tur. Bohdan chválí jeho odvahu a je přesvědčen, že národ, který má tak odvážné mužem, nemůže být otroky.\n\n(2. obraz) V zámku se hrabě Potocký a jeho důstojníci modlí k Bohu za zdar svých zbraní. Stráže přivádějí zmučeného Tura, který před smrtí „vyzrazuje“, že vojska Wisznowieckého již útočí na kozácké oddíly. Rozradostněný Potocký reaguje tak, jak kozáci čekali, a dává povel k útoku. Brzy je však jeho vojsko zatlačeno Chmelnického oddíly a hejtman sám slavnostně vstupuje do pevnosti, z jejíchž sklepení jsou vyváděni osvobození zajatci.\n\nBohdanovo vojsko opanovalo Kyjev, ale mezi jeho nejbližšími jsou dva, kteří mu usilují o život: Lyzohub, kterého ponoukají k vraždě jezuité, a Helena, kterou do kozáckého zajetí poslali lstivě Poláci, aby hejtmana otrávila. O spiknutí se dozvídá Bohdan, ale Lyzohub podnikne protiútok: pod Bohunovým jménem napíše zrádcovský dopis Wisznowieckému, který nechá vzápětí zachytit a předat Chmelnickému. Mnozí, zejména Kryvonis, nemohou v Bohunovu zradu uvěřit, ale Bohdan ho předává kozáckému soudu. Uražený Bohun se odmítá hájit a je odsouzen k smrti.\n\nKdyž Bohdan osamí se svou ženou, namíchá mu Helena do vína jed. Zpozoruje to však Varvara, a aby hejtmana zachránila a současně odhalila chystaný zločin, vypije pohár sama a klesá mrtva. Bohdan pochopí a nechá Helenu zatknout. Když ji stráže odvádějí, Lyzohub, bojící se, že ho Helena prozradí, k ní přistoupí a probodne ji. Snaží se svůj čin odůvodnit rozhorlením nad její zradou na hejtmanovi, chycený jezuitský špeh však prozradí písařovy styky s nepřítelem. Spiknutí tak vyjde najevo, Lyzohub je uvězněn a Bohdan dává rozkaz k Bohunovu propuštění.\n\nNáměstí v Perejaslavi, 8. ledna 1654. Slavnostně vystrojený lid očekává velkou událost. Z chrámu vycházejí za zvuku zvonů Bohdan a posel z Moskvy, který čte poselství ruského cara, provolávajícího slávu svobodné Ukrajině. Národ jásá a Bohdan vyhlašuje věčný svazek Kyjeva s Moskvou.\n\n\nNahrávka opery z roku 1953, dostupná na stránkách Ukrajinského rozhlasu:\n"}
{"id": "990845", "url": "https://cs.wikipedia.org/wiki?curid=990845", "title": "Mike Colter", "text": "Mike Colter\n\nMike Randal Colter (* 26. srpna 1976 Columbia, Jižní Karolína) je americký herec. K jeho nejvýznamnějším rolím patří Lemond Bishop v seriálu \"Dobrá manželka\", Malcolm Ward v seriálu \"Nebezpečná identita\" a Luke Cage v seriálech \"Jessica Jones\", \"Luke Cage\" a \"The Defenders\".\n\nV televizi se poprvé představil v roce 2002 v seriálech \"Pohotovost\" a \"The Parkers\", ve filmu debutoval rolí Willieho Littlea ve snímku \"Million Dollar Baby\" (2004). V následujících letech hrál např. ve filmech \"Poslední cesta\" a \"Salt\" či jako host se objevil ve třech různých seriálech série \"Zákon a pořádek\" (\"\", \"\" a \"\"). V letech 2010–2012 působil v seriálu \"Dobrá manželka\" a v letech 2011–2012 v seriálu \"Nebezpečná identita\". Hrál také ve snímku \"Muži v černém 3\" a hostoval v seriálech \"Stoupenci zla\" a \"Myšlenky zločince\". V roce 2014 si zahrál v seriálu \"\". V roli Luka Cage si poprvé objevil v seriálu \"Jessica Jones\" v roce 2015, následující rok pak byl titulním hrdinou stejnojmenného seriálu a v roce 2017 se jako Cage představil i v minisérii \"The Defenders\".\n\nV roce 2002 si vzal Ivu Colter. V září roku 2016 potvrdil, že s ní má dceru. Je příbuzný herečky Violy Davis.\n\n"}
{"id": "990847", "url": "https://cs.wikipedia.org/wiki?curid=990847", "title": "Seznam medailistů na mistrovství světa ve volném stylu – ženy do 44 kg", "text": "Seznam medailistů na mistrovství světa ve volném stylu – ženy do 44 kg\n\nToto je seznam medailistek na mistrovství světa žen ve volném stylu (papírová váha).\n\n"}
{"id": "990848", "url": "https://cs.wikipedia.org/wiki?curid=990848", "title": "Katarína Landlová", "text": "Katarína Landlová\n\nKatarína Landlová (* 29. srpna 1984 Český Krumlov) je česko-slovenská zpěvačka.\n\nPoprvé na sebe výrazněji upozornila v soutěži Česko Slovensko má talent 2012, ve které se jako jediná zpěvačka dostala až do finále.\n\nV lednu 2014 pokřtila své debutové album Lepší holky. Deska vznikla v Praze, v nahrávacím studiu a pod taktovkou producenta Armina Effenbergera. Katarína Landlová je autorkou či spoluautorkou většiny písní na svém prvním albu a navzdory jejímu slovenskému původu je celé album v češtině.\n\nNarodila se v Českém Krumlově, oba rodiče jsou však Slováci a na Slovensku také prožila celé dětství. V Praze žije od roku 2003.\n"}
{"id": "990856", "url": "https://cs.wikipedia.org/wiki?curid=990856", "title": "Seznam medailistů na mistrovství světa ve volném stylu – ženy do 48 kg", "text": "Seznam medailistů na mistrovství světa ve volném stylu – ženy do 48 kg\n\nToto je seznam medailistek na mistrovství světa žen ve volném stylu (muší váha).\n\n"}
{"id": "990860", "url": "https://cs.wikipedia.org/wiki?curid=990860", "title": "Propuštěnec", "text": "Propuštěnec\n\nPropuštěnec byl otrok, kterého ve starověkém Římě jeho pán propustil na svobodu a tím mu daroval nejen svobodu, ale i právní osobnost. Právní osobnost propuštěnce byla ale na rozdíl od člověka, který se už jako svobodný narodil (\"ingenuus\"), ve veřejné sféře částečně omezená a kromě toho měl i nadále k bývalému pánovi určité povinnosti. Propuštěnec tak z právního hlediska přestal být věcí, jako \"libertinus\" (ve vztahu k bývalému pánovi se označoval termínem \"libertus\") ale patřil ke zvláštní kategorii obyvatel. Přesto šlo o římské občany, kteří pouze např. nemohli nabýt magistratury nebo se stát členem senátu.\n\nPropuštění na svobodu se provádělo formálním způsobem, manumissí (\"manumissio\" od „manus“, ruka, a „mittere“, pustit). Ta mohla proběhnout několikerým způsobem:\nKromě těchto způsobů mohl být otrok propuštěn na svobodu i tzv. před přáteli (\"inter amicos\"), kteří následně mohli propuštění dosvědčit, nebo dopisem (\"per epistolam\"), jímž se propuštěnec mohl prokázat. Podle přísného \"ius civile\" šlo ale o neplatné způsoby manumisse, otrok zůstával otrokem. Praetor ve své praxi nicméně začal takové propuštěnce chránit, až roku 19 př. n. l. došlo zákonem \"lex Iunia Norbana\" k jejich uznání, byť jejich postavení bylo slabší než u klasických propuštěnců, rovnalo se postavení Latinů (podle nich byli také pojmenováni \"Latini Iuniani\"). Ke zrovnoprávnění všech propuštěnců došlo až justiniánskou kodifikací.\n\nBývalý pán otroka se manumissí stal jeho patronem, měl vůči němu zvláštní moc (\"ius patronatus\"). Propuštěnec mu musel zachovávat věrnost a úctu, nemohl jej bez souhlasu praetora žalovat a obvykle mu přislíbil i určité pracovní povinnosti (\"operae\"), které byly soudně vynutitelné. Patron měl po propuštěnci i intestátní dědické právo. Nevěrnost nebo neúcta dávala patronovi právo propuštěnce opětovně zotročit (\"revocare in servitutem\"). Stejná práva jako patron měli i jeho potomci, naopak potomci propuštěnce již byli těchto povinností zproštěni a jejich potomci měli i plná politická práva, ve třetí generaci už tedy šlo o zcela svobodné občany.\n"}
{"id": "990884", "url": "https://cs.wikipedia.org/wiki?curid=990884", "title": "Giuseppe Marciante", "text": "Giuseppe Marciante\n\nMons. Giuseppe Marciante (16. července 1951, Catania) je italský katolický duchovní a biskup.\n\nNarodil se 16. července 1951 v Catanii. Své studia filosofie a teologie dokončil na \"San Paolo\" v rodném městě. Poté studoval na Papežské univerzité Gregoriana kde získal licentiát z misiologie. Na kněze byl vysvěcen 5. října 1980 pro arcidiecézi Catania. Dne 1. července 1993 byl inkardinován do Diecéze Řím. Zastával úřad farního vikáře S. Maria in Ognina (1980-1986), S. Maria in Cibali, farního kněze San Giuseppe (1987-1989). V roce 1995 byl jmenován prefektem v prefektuře XII. Od roku 1998 je asistentem Národní církevní asociace dárců krve Fratres . V letech 2001 až 2009 byl Kaplanem Jeho Svatosti. Roku 2008 se stal členem kolegia poradců a diecézní rady kněží Říma.\n\nDne 1. června 2009 byl papežem Benediktem XVI. ustanoven pomocným biskupem diecéze Řím a titulárním biskupem Thagorským. Biskupské svěcení získal dne 11. července téhož roku z rukou kardinála Agostina Valliniho a spolusvětiteli byli Luigi Moretti a Enzo Dieci.\n\n"}
{"id": "990896", "url": "https://cs.wikipedia.org/wiki?curid=990896", "title": "Pavel Červinka", "text": "Pavel Červinka\n\nPavel Červinka (* 18. dubna 1959 v Novém Městě na Moravě) český geograf, ekolog, spisovatel, atletický trenér a vysokoškolský pedagog, dříve odborný asistent na Univerzitě Karlově, Přírodovědecké fakultě katedře fyzické geografie a geoekologie (1993–2005), nyní vedoucí katedry atletiky na Fakultě tělesné výchovy a sportu. Zabývá se mj. geomorfologií a antropogenními transformacemi přírodní sféry, fyziologií sportovní zátěže a teorií sportovní tréninku.\n\nVyučil se chirurgickým mechanikem v národním podniku Chirana v Novém Městě na Moravě, poté absolvoval Střední průmyslovou školu strojnickou ve Žďáře nad Sázavou. V letech 1980–1986 vystudoval učitelský obor tělesná výchova-geografie na FTVS a Přírodovědecké fakultě UK. Krátce pracoval jako sportovní redaktor, učitel, nakladatelský redaktor, trenér v ASVS Dukla Praha a posléze v Geografickém ústavu ČSAV v Praze. Po začlenění GÚ ČSAV pod Karlovu Univerzitu odborný asistent na katedře fyzické geografie. Od roku 2005 generální ředitel Kartografie Praha a.s., předseda představenstva společnosti Geodézie ČS a. s., 2008 ředitel nakladatelství B.A.T. Program s.r.o. Od roku 2011 je vedoucím katedry atletiky FTVS UK. V roce 1987 získal titul PaedDr. na FTVS UK, v roce 2000 na Přírodovědecké fakultě vědeckou hodnost Ph.D. za práci o antropogenních transformacích přírodní sféry v povodí horní Sázavy a v roce 2001 titul RNDr.\n\nKromě několika desítek původních vědeckých prací z oboru fyzické geografie, ekologie a sportovního tréninku je autorem či spoluautorem řady učebnic zeměpisu a ekologie pro základní a střední školy a spoluautorem Naučné stezky na pražském Petříně. V Kartografii Praha stál u zrodu knižního projektu Cestománie, na němž se podílel i autorsky. Od roku 2008 spolupracuje s nakladatelstvím Olympia (editor i spoluautor publikací, věnovaných nejvýznamnějším sportovním událostem – Peking 2008, JAR 2010, Vancouver 2010, Euro 2012).\n\nTrenérskou kariéru spojil s Duklou Praha, kde trénuje běžce na střední a dlouhé tratě. Nejúspěšnější svěřenci – reprezentanti Luboš Šubrt, Vít Chrbolka, Marcel Theer, Miloš Kostrec, Kristiina Mäki a další. Současně stál u zrodu českého triatlonu a jeho svěřenci patřili ve své době mezi nejúspěšnější v České republice (Vít Chrbolka, Jaroslav Pajač, Andrea Matulová, Lenka Krbečková...).\n\nJe autorem webového projektu Kdekdyjak, zaměřeného především na podporu rozvoje tělesné zdatnosti veřejnosti, aerobní sportovní aktivity a rady začínajícím i pokročilým sportovcům. Kromě vědecké, popularizační, pedagogické a trenérské práce se věnuje také novinářské práci. Je redaktorem webu duklaprahaatletika, kde publikuje i svoje sportovní fotografie.\n\n"}
{"id": "990903", "url": "https://cs.wikipedia.org/wiki?curid=990903", "title": "Seznam kulturních památek v Kopidlnu", "text": "Seznam kulturních památek v Kopidlnu\n\n"}
{"id": "990912", "url": "https://cs.wikipedia.org/wiki?curid=990912", "title": "Seznam kulturních památek v Libáni", "text": "Seznam kulturních památek v Libáni\n\n"}
{"id": "990915", "url": "https://cs.wikipedia.org/wiki?curid=990915", "title": "Lorenzo Leuzzi", "text": "Lorenzo Leuzzi\n\nMons. Lorenzo Leuzzi (25. září 1955, Trani) je italský katolický duchovní a biskup.\n\nNarodil se 25. září 1955 v Trani. Na kněze byl vysvěcen 2. června 1984 pro diecézi Řím Ugem Polettim v katedrále v Trani. Vystudoval medicínu v Bari a formaci kněžstí dokončil ve \"Větším Papežském semináři Romano\" a stal se prvním církevním asistentem Katolické univerzity fakulty medicíny v Římě. V roce 1998 se stal ředitelem univerzitního úřadu vikariátu Řím. Roku 2010 byl jmenován rektorem Kostela Svatého Řehoře Naziánského v Montecitorio.\n\nDne 31. ledna 2012 byl ustanoven pomocným biskupem diecéze Řím a titulárním biskupem Novigradským. Biskupské svěcení získal 14. dubna 2012 z rukou Agostina Valliniho a spolusvětiteli byli Giovanni Battista Pichierri arcibiskup Trani-Barletta-Bisceglie a Vincenzo Paglia biskup Terni-Narni-Amelia.\n\n"}
{"id": "990916", "url": "https://cs.wikipedia.org/wiki?curid=990916", "title": "Seznam kulturních památek v Libošovicích", "text": "Seznam kulturních památek v Libošovicích\n\n\n"}
{"id": "990917", "url": "https://cs.wikipedia.org/wiki?curid=990917", "title": "Seznam kulturních památek ve Vesci u Sobotky", "text": "Seznam kulturních památek ve Vesci u Sobotky\n\n"}
{"id": "990918", "url": "https://cs.wikipedia.org/wiki?curid=990918", "title": "Seznam kulturních památek v Miletíně", "text": "Seznam kulturních památek v Miletíně\n\n"}
{"id": "990922", "url": "https://cs.wikipedia.org/wiki?curid=990922", "title": "Seznam kulturních památek v Pecce", "text": "Seznam kulturních památek v Pecce\n\n"}
{"id": "990923", "url": "https://cs.wikipedia.org/wiki?curid=990923", "title": "Seznam kulturních památek v Radimi (okres Jičín)", "text": "Seznam kulturních památek v Radimi (okres Jičín)\n\n"}
{"id": "990924", "url": "https://cs.wikipedia.org/wiki?curid=990924", "title": "Seznam kulturních památek ve Staré Pace", "text": "Seznam kulturních památek ve Staré Pace\n\n"}
{"id": "990925", "url": "https://cs.wikipedia.org/wiki?curid=990925", "title": "Anamneze", "text": "Anamneze\n\nAnamneze nebo řidčeji anamnéze (starořecky ανάμνησις – \"anamnésis\") je v křesťanské liturgii slavnostní připomínka nějaké události z dějin spásy, zejména ukřižování či zmrtvýchvstání Ježíše Krista, popřípadě též jeho nanebevstoupení, druhý příchod a podobně. Nejčastěji se anamnezí rozumí část eucharistické modlitby, která následuje po slovech ustanovení.\n"}
{"id": "990927", "url": "https://cs.wikipedia.org/wiki?curid=990927", "title": "Seznam kulturních památek ve Vysokém Veselí", "text": "Seznam kulturních památek ve Vysokém Veselí\n\n"}
{"id": "990929", "url": "https://cs.wikipedia.org/wiki?curid=990929", "title": "Chick Churchill", "text": "Chick Churchill\n\nChick Churchill (* Michael George Churchill, 2. ledna 1946, Ilkeston, Derbyshire, Anglie) je klávesák britské kapely Ten Years After.\n\nChurchill začal hrát na klavír v šesti letech a do patnácti let studoval klasickou hudbu. Začal se zajímat o blues a rock a stal se členem kapely Sons of Adam. Pak Churchill poznal Alvina Leeho z The Jaybirds a brzo se stal jejich klávesákem. V listopadu 1966 se přejmenovali na Ten Years After. S touto kapelou hrál Churchill na významných rockových festivalech včetně Woodstocku v roce 1969 nebo Isle of Wight Festivalu 29. srpna 1970. V roce 1973 nahrál sólové album \"You and Me\", na kterém se podíleli i Rick Davies a Roger Hodgson z kapely Supertramp. Ten Years After se rozpadli v roce 1976.\n\n"}
{"id": "990930", "url": "https://cs.wikipedia.org/wiki?curid=990930", "title": "Valentino (módní značka)", "text": "Valentino (módní značka)\n\nValentino je modní značka, kterou založil italský módní návrhář, parfumérní designér a podnikatel Valentino Clemente Ludovico Garavani, známý jako Valentino.\n\nNabízí širokou škálu od luxusních výrobků z Haute Coture a Pret-a-Potter do rozsáhlé kolekce doplňků, která zahrnuje tašky, boty, drobné kožené zboží, pásky, brýle a parfémy. Značka je zastoupena ve více než 70 zemích.\n\nMaria Grazia Chiuri a Pierpaolo Piccioli jsou módní ředitelé značky Valentino. Oba studovali na evropském institutu a seznámili se v designérském studiu Fendi. Okamžitě dobře spolupracovali. V září 2007, po rozhodnutí Valentina Clementa Ludovica Garavaniho jít do důchodu byli jmenováni řediteli značky Valentino.\n\n"}
{"id": "990931", "url": "https://cs.wikipedia.org/wiki?curid=990931", "title": "HC Březová 2007", "text": "HC Březová 2007\n\nHC Březová 2007 (celým názvem: Hockey Club Březová 2007) byl český klub ledního hokeje, který sídlil ve městě Březová v Karlovarském kraji. Založen byl v roce 2007, zanikl v roce 2013. V sezóně 2012/13 působil v Karlovarské krajské lize, čtvrté české nejvyšší soutěži ledního hokeje.\n\nSvé domácí zápasy odehrával v Mariánských Lázních na tamějším zimním stadionu s kapacitou 1 500 diváků.\n\n\nZdroj: \n\n\n\nZdroj: \n\n"}
{"id": "990932", "url": "https://cs.wikipedia.org/wiki?curid=990932", "title": "AH Medvědi Cheb", "text": "AH Medvědi Cheb\n\nAH Medvědi Cheb byl český klub ledního hokeje, který sídlil v Chebu v Karlovarském kraji. Zanikl v roce 2012. V sezóně 2011/12 působil v Karlovarské krajské soutěži, páté české nejvyšší soutěži ledního hokeje.\n\nSvé domácí zápasy odehrává na zimním stadionu Cheb s kapacitou 1 670 diváků.\n\n\nZdroj: \n\n\n\nZdroj: \n\n"}
{"id": "990936", "url": "https://cs.wikipedia.org/wiki?curid=990936", "title": "Seznam prezidentů Čínské republiky", "text": "Seznam prezidentů Čínské republiky\n\nZde je seznam všech prezidentů Čínské republiky, státu vzniknuvšího po pádu Čínského císařství. Od roku 1949 patří titul prezidenta Čínské republiky hlavě státu omezeného na ostrov Tchaj-wan. Úřadující prezidentkou je Cchaj Jing-wen z Demokratické pokrokové strany.\n"}
{"id": "990946", "url": "https://cs.wikipedia.org/wiki?curid=990946", "title": "Halloumi", "text": "Halloumi\n\nHalloumi (řecky \"χαλλούμι\") je polotvrdý sýr vyráběný převážně na Kypru. Obsahuje ovčí mléko a kozí mléko (v průmyslové výrobě se však stále více prosazuje kravské mléko), bývá dochucen mátovými lístky. Barvou a konzistencí připomíná mozzarellu nebo jadel. Má lehce slanou chuť, prodává se v půlkulatých bochnících o váze 220 až 270 gramů. Konzumuje se jako letní přesnídávka s melounem. Protože se při zahřívání neroztéká, používá se rovněž k tepelné úpravě: typickým receptem je \"saganaki\", kdy se sýr opeče na olivovém oleji a dochutí citronovou šťávou a mletým bílým pepřem. \n\nVýroba sýra má tradici už od byzantských dob. Na Kypru se ročně spotřebuje 8 kg halloumi na osobu.\n\n"}
{"id": "990950", "url": "https://cs.wikipedia.org/wiki?curid=990950", "title": "Třída Echo (2002)", "text": "Třída Echo (2002)\n\nTřída Echo je třída vojenských výzkumných lodí britského královského námořnictva. Třídu tvoří celkem dvě jednotky.\n\nPlavidla byla navržena společností STX Marine. Objednána byla u loděnice Vosper Thornycroft, která jejich stavbu zadala loděnicím Appledore Shipbuilders.\n\nJednotky třídy \"Echo\":\nObrannou výzbroj plavidel tvoří čtyři kulomety, dva rotační kulomety a jeden 20mm kanón GAMBO. Nejvyšší rychlost dosahuje 15 uzlů. Dosah je 9300 námořních mil při rychlosti 12 uzlů.\n\n\"Echo\" se v březnu 2014 v Indickém oceánu zapojila do pátrání po ztraceném dopravním letadlu Boeing 777 letu Malaysia Airlines 370. \"Enterprise\" v srpnu 2014 evakuoval z Libye cca 300 britských občanů.\n"}
{"id": "990952", "url": "https://cs.wikipedia.org/wiki?curid=990952", "title": "Seznam medailistů na mistrovství světa ve volném stylu – ženy do 50 kg", "text": "Seznam medailistů na mistrovství světa ve volném stylu – ženy do 50 kg\n\nToto je seznam medailistek na mistrovství světa žen ve volném stylu (bantamová váha).\n\n"}
{"id": "990957", "url": "https://cs.wikipedia.org/wiki?curid=990957", "title": "BNP Paribas Katowice Open 2014", "text": "BNP Paribas Katowice Open 2014\n\nBNP Paribas Katowice Open 2014 byl tenisový turnaj pořádaný jako součást ženského okruhu WTA Tour, který se hrál v aréně Spodek na krytých tvrdých dvorcích. Konal se mezi 7. až 13. dubnem 2014 v polských Katovicích jako 2. ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Spolu se stuttgartským Porsche Tennis Grand Prix představoval jednu ze dvou událostí sezóny hranou v hale.\n\n\nNásledující hráčky obdržely divokou kartu do hlavní soutěže:\n\nNásledující hráčka nastoupila v soutěži, protože dostala speciální výjimku:\n\nNásledující hráčky postoupily z kvalifikace:\n\n\n\nNásledující pár obdržely divokou kartu do hlavní soutěže:\n\nNásledující pár nastoupil z pozice náhradníka:\n\n\n\n"}
{"id": "990965", "url": "https://cs.wikipedia.org/wiki?curid=990965", "title": "Stefan Filipović", "text": "Stefan Filipović\n\nStefan Filipović (černohorsky cyrilicí \"Стефан Филиповић\"; * 18. ledna 1987 Titograd, SR Černá Hora, Socialistická federativní republika Jugoslávie, dnes Podgorica, Černá Hora) je černohoský popový zpěvák, který reprezentoval Montenegro na Eurovision Song Contest 2008 s písní \"\"Zauvijek volim te\"\".\n\nVystudoval hudební akademii v Cetinje. Již v sedmi letech začal zpívat a účastnil se různých festivalů v Černé Hoře a v zahraničí.\n\nJeho debutem na pódiu byl dětském festivale \"Naša Radost\". Později se zúčastnil hudebního festivalu Budva v letech 2005, 2006, 2007. Také se zúčastnil národního kola \"Evropesma 2006\", kde se umístil druhý. V černohorském národním kole \"MontenegroSong 2007\" se umístil rovněž druhý. Napotřetí v národním kole \"MontenegroSong 2008\" s písní \"\"Zauvijek volim te\"\" zvítězil.\n\nDne 27. ledna vyhrál národní černohorský výběr \"MontenegroSong 2008\", a proto získal právo zastupovat Černou Horu na Eurovision Song Contest 2008, která se konala v Bělehradě, Srbsku. Píseň vybrali výhradně televizní diváci. Vítězná píseň nesla jméno \"\"Zauvijek volim te\"\" a podílel se na ní tým makedonských hudebníků spolu s Grigorem Koprovem (autor), Ognen Nedelkovski (skladatelem) a Vladimir Dojčinovski (aranžérem). Toto trio dalo vzniknout makedonské písní \"\"Mojot Svet\"\", se kterou Karolina reprezentovala Makedononii na Eurovision Song Contest 2007. Anglická verze této písně nese název \"\"Never forget that I love you\"\". Demoverze písně byla prezentována v sobotu, 8. března. S písní se zúčastnil prvního semifinále soutěže, ale nepodařilo se mu kvalifikovat.\n\n"}
{"id": "990966", "url": "https://cs.wikipedia.org/wiki?curid=990966", "title": "Mořic Lobkowicz", "text": "Mořic Lobkowicz\n\nMořic Lobkowicz (3. května 1890 Dolní Beřkovice — 7. srpna 1944 Telč) byl příslušníkem šlechtického rodu Lobkoviců. Narodil se jako syn nejvyššího českého maršálka Ferdinanda z Lobkovic. Jeho manželka byla Marie Anna z Öttigen-Wallerstein (1839-1912). Jeho synové byli František Lobkowicz a Ferdinand Zdenko z Lobkowicz.\n\nByl generálním ředitelem První české vzájemné pojišťovny v Praze. Také byl předsedou Rodopisné společnosti a předseda Jockey clubu. V září 1939 byl signatářem Národnostního prohlášení české šlechty. Byl vášnivý lovec a v 54 letech zemřel na následky zranění, které utrpěl při lovu.\n\n"}
{"id": "990967", "url": "https://cs.wikipedia.org/wiki?curid=990967", "title": "Plaude Laetare Gallia", "text": "Plaude Laetare Gallia\n\nPlaude Laetare Gallia (\"česky: Raduj se a zpívej Francie\", LWV 37) je velké moteto, které zkomponoval Jean-Baptiste Lully, k oslavě křtin Velkého Dauphina Ludvíka, syna krále Ludvíka XIV. Ty se konaly 7. srpna 1668 v kapli na zámku Saint-Germain-en-Laye. Slova napsal Pierre Perrin.\n\nMoteto je zkomponováno pro sbor, dechové a žesťové nástroje, smyčce a basy.\n\nMoteto sestává ze tří částí:\n\n"}
{"id": "990968", "url": "https://cs.wikipedia.org/wiki?curid=990968", "title": "Opletník", "text": "Opletník\n\nOpletník (\"Calystegia\") je rod popínavých rostlin rostoucí převážně v mírném a subtropickém pásu na obou polokoulích. Je součásti čeledi svlačcovitých a v minulosti jeho druhy patřily vesměs do rodu svlačec, od kterého se morfologicky odlišují hlavně přítomnosti dvou velkých listenců pod květem, které z velké části nebo plně zakrývají kalich.\n\nRod opletník obsahuje přibližně 25 druhů, z toho 3 rostou v České republice. Zajímavý je exotický opletník břečťanovitý, který se nejen v Česku, ale v celé Evropě poprvé objevil před čtvrt stoletím jako zavlečený druh.\n\nOpletníky jsou popínavé vytrvalé rostliny s pravotočivými ovíjivými lodyhami dorůstajícími délky až 3 m. Mírně hranaté lodyhy, chlupaté nebo holé, vyrůstají z plazivých oddenků, které se rozrůstají do okolí. Nemají-li opletníky oporu, ke které se mohou přichytit, rostou jako plazivé. Listy mají přisedlé nebo krátce řapíkaté, mohou být podlouhlé, nebo mít špičatý hrot a u báze dva laloky; někdy jsou dlanitě rozdělené do laloků dále dělených.\n\nKvěty na stopkách vyrůstají z úžlabí listů jednotlivě nebo v malokvětých vrcholících. Pod vytrvalým kalichem s pěti téměř vztyčenými trvalými lístky jsou dva vejčité či váčkovité listence. Nálevkovitá, případně trubkovitá, často dlouhá koruna má pět bílých, růžových nebo světle žlutých lístků, které jsou lysé.\n\nJednodílný semeník obsahuje čtyři vajíčka, čnělka nese bliznu dělenou do dvou podlouhlých nebo kyjovitých laloků. Plody jsou špatně pukavé, lysé, kulovité až vejčité tobolky.\n\nRostliny vyžadují dostatek vláhy a světla, které si dokážou zajistit rychlým růstem. Pokud se pnou po užitkových rostlinách, velmi jim škodí, z půdy odebírají vláhu a živiny, zastiňují je a svou hmotností a velkou plochou listů za deště a větru zapříčiňují jejich polehání. V některých teplejších oblastech na východě Severní Ameriky, kde se vyskytuje nejvíce druhů (převážně endemických), je opletník obecně považován za nepříjemný plevel.\n\n\n \n"}
{"id": "990970", "url": "https://cs.wikipedia.org/wiki?curid=990970", "title": "Národní park Río Abiseo", "text": "Národní park Río Abiseo\n\nNárodní park Río Abiseo ( \"Parque nacional del Río Abiseo\") je jedním z peruánských národních parků. Nachází se v centrální části státu v departementu San Martín, rozprostírá se na východním úpatí Centrální Kordilery mezi řekami Huallaga a Marañón. Nadmořská výška se pohybuje od 350 m n. m. až k výškám 4 200 m n. m. Pro přírodní podmínky v národním parku je typická výšková stratifikace - teplota, vlhkost, srážky jsou proměnlivé s nadmořskou výškou. Zatímco v Amazonské nížině panuje vlhké tropické klima s vydatnými srážkami, v nejvyšších partiích panuje vysokohorské klima. Významným faktorem je též expozice svahů vůči světovým stranám. V parku se nachází 36 archeologických nalezišť z předinckého období.\n\nZe zástupců opic zde žijí chápan dlouhosrstý (Ateles belzebuth), malpa běločelá (Cebus albifrons), mirikina obecná (Aotus trivirgatus), vřešťan rezavý (Alouatta seniculus) a endemický chápan hnědý (Lagothrix flavicauda). Z větších savců lze jmenovat medvěda brýlatého (Tremarctos ornatus), jaguára amerického (Panthera onca), jaguarundi (Felis yagouaroundi), kočku pampovou (Lynchailurus colocolo). Dále zde žijí např. nosál červený (Nasua nasua), pásovec velký (Priodontes maximus), pásovec horský (Dasypus pilosus), hlodavci Coendou bicolor, Thomasomys apeco, Didelphis marsupialis, Cuniculus paca a Agouti taczanowskii.\n"}
{"id": "990971", "url": "https://cs.wikipedia.org/wiki?curid=990971", "title": "Attitude", "text": "Attitude\n\nAttitude (obvykle psáno attitude) je britský gay lifestylový časopis vydávaný od roku 1994. Je jedním z nejdéle vydávaných a nejpopulárnějších gay magazínů ve Spojeném království.\n\nV roce 2010 časopis vlastnila společnost Vitality Publishing. Tu v lednu 2012 vykoupil vlastní management a firma v březnu 2012 prodala časopis společnosti Attitude Media. Ta tehdy nově vznikla jako vydavatelská, eventová a produkční joint venture, kterou vlastnili tři podílníci: z 50 % společnost Triactive vlastnící i Vitality, z 25 % Julian Agostini, majitel Mash Media a z 25 % Darren Styles, majitel Stream Publishing. Styles se ujal vedení vydavatelství a Agostini si vzal na starost produkci eventů. Mezi ně patřilo i vyhlašování cen Attitude.\n\nV roce 2012 vycházel časopis v čtyřtýdenní periodě s prodejní cenou 4,25 libry. Digitální verze měla 5 000 předplatitelů, časopis byl dostupný i na iPadu.\n\nMezi vrcholnými celebritami, které v minulosti poskytly časopisu rozhovor, byli herec Heath Ledger, fotbalista David Beckham i britský premiér David Cameron.\n\nV březnu 2014 vyšlo výroční číslo u příležitosti 20. narozenin časopisu s pěti alternativními sběratelskými obálkami, na nichž figurovali zpěvačka Kylie Minogue, hudebník Harry Judd, herci Danny Dyer a Sam Strike, politik Ed Miliband a hudebník a herec Jonathan Groff.\n\n"}
{"id": "990972", "url": "https://cs.wikipedia.org/wiki?curid=990972", "title": "Alizé Limová", "text": "Alizé Limová\n\nAlizé Limová (* 13. července 1990 Paříž) je francouzská profesionální tenistka. Má bratra a sestru, její otec pochází z Vietnamu. Upřednostňuje hru na tvrdém povrchu, jejími vzory jsou Martina Hingisová a Anna Kurnikovová. Ve Florianópolis 25. února 2014 dosáhla prvního vítězství na okruhu WTA Tour, když porazila Johannu Larssonovou ze Švédska 7:6, 2:6 a 6:4. Na divokou kartu se zúčastnila French Open 2014, kde prohrála v prvním kole se Serenou Williamsovou 2:6, 1:6.\n\nPřítelem Alizé Limové je Jérémy Chardy.\n\n\n"}
{"id": "990973", "url": "https://cs.wikipedia.org/wiki?curid=990973", "title": "Olga Lomová", "text": "Olga Lomová\n\nOlga Lomová (* 31. května 1957 Podbořany) je česká sinoložka a překladatelka z čínštiny. Specializuje se na literaturu, zejména poezii, čínského raného středověku.\n\nOlga Lomová se narodila 31. května 1957 v Podbořanech. V letech 1976–1981 vystudovala sinologii na filozofické fakultě Univerzity Karlovy (FF UK), tamtéž v letech 1986–90 absolvovala postgraduální studium zakončené ziskem kandidátské hodnosti (CSc.). Od roku 1988 vyučuje v Ústavu Dálného východu na FF UK. Roku 1998 obhájila práci \"Poselství krajiny. Přírodní dvojverší tangského básníka Wang Weie\" a získala titul docent. Vede Ústav Dálného východu, je (2013/2014) ředitelkou Mezinárodního sinologického centra Ťiang Ťing-kuovy nadace při Karlově univerzitě.\n\nVe své práci se zaměřuje na čínskou raně středověkou (tchangskou) literaturu, překládá i moderní díla. Věnuje se publicistice, píše mimo jiné do Literárních novin a Respektu. Jejím významným počinem je komentovaný překlad zhruba čtvrtiny S’-ma Čchienových Zápisků historika vydaný roku 2012, na kterém pracovala deset let. Pojala do něj část starších překladů Timotea Pokory, překlad doplnila úvodní studií a doslovem.\n\n\n\n"}
{"id": "990974", "url": "https://cs.wikipedia.org/wiki?curid=990974", "title": "Mistrovství světa v judu 1979 – muži – pololehká váha (-65kg)", "text": "Mistrovství světa v judu 1979 – muži – pololehká váha (-65kg)\n\nZápasy v judu na X. mistrovství světa v kategorii pololehkých vah mužů proběhly v Paříži, 8. prosinec 1979.\n\nDo oprav se dostali judisté, kteří během turnaje prohráli svůj zápas s jedním ze dvou finalistů.\n"}
{"id": "990976", "url": "https://cs.wikipedia.org/wiki?curid=990976", "title": "Sven Clement", "text": "Sven Clement\n\nSven Clement (* 19. ledna 1989) je lucemburský politik. Je spoluzakladatelem a předsedou Pirátské strany Lucemburska (Piratepartei Lëtzebuerg), která vznikla 4. října 2009.\n\nŽije ve městě Dahlheim a studuje podnikovou informatiku na Sárské univerzitě.\n\nV roce 2010 byl Sven Clement zvolen spolu s třemi dalšími kandidáty Pirátské strany, do studentského senátu Sárské univerzity. Pirátská strana je také součástí koalice, která zvolila studentskou komisi, ve které Clement zastává pozici komisaře pro dopravu a univerzitu pro širší region.\n\nV lucemburských volbách roku 2013 vedl Sven Clement kandidátku Pirátské strany. Získal celkem 4789 hlasů, avšak nebyl zvolen.\n"}
{"id": "990977", "url": "https://cs.wikipedia.org/wiki?curid=990977", "title": "Město (román)", "text": "Město (román)\n\nMěsto (1952, City) je vědeckofantastický román amerického spisovatele Clifforda D. Simaka. Dílo nevzniklo najednou, ale tvoří jej osm samostatně napsaných povídek vzniklých v letech 1944-1951 doplněné ve vydání z roku 1973 později napsaným epilogem. Proto je také dílo někdy nazývané povídkový román. Jde o Simakovo vrcholné dílo a o jeden z vrcholů světové science fiction vůbec. Román získal roku 1953 cenu International Fantasy Award.\n\nRomán je tvořen osmi povídkami (noveletami), předmluvou vydavatele, poznámkami ke každé povídce a epilogem. Jednotlivé povídky románu byly původně publikovány časopisecky v \"Astounding Science-Fiction\" kromě poslední osmé, která byla otištěna v časopisu \"Fantastic Adventures\".\n\nPovídky mají tato jména:\n\n\"Předmluva vydavatele\" (Editor's Preface) a poznámky k jednotlivým povídkám byly napsány pro knižní vydání románu v roce 1952. Roku 1973 vyšel v časopise \"Analog Science Fiction and Fact\" \"Epilog\", který se stal součástí románu v jeho vydání z roku 1981.\n\nV Předmluvě vydavatele a v poznámkách k jednotlivým příběhům se dovídáme, že kniha obsahuje kritické vydání starobylých psích legend, které mohou (ale také nemusí) pocházet od mytického Člověka, jehož existence je předmětem vědeckých sporů. Vydavatel upozorňuje, že příběhy obsahují mnoho nepochopitelných slov, jako je město, válka nebo zabíjení, a obsahují také zvláštní představu, že hvězdy jsou vzdálené obrovské světy, ke kterým by se dalo doletět.\nVlastní příběhy jsou vlastně kronikou rodiny Websterů, jejíž jednotlivá pokolení významně ovlivnila osud lidstva. Jako jejich kronikář prochází celým románem domácí robot rodiny Jenkins. Úvodní příběh Město popisuje, jak díky obrovskému technickému pokroku, který vyřešil na Zemi energetické problémy i problém výživy, je na zemi obrovské množství nevyužívané původně zemědělské půdy. Lidé začínají opouštět města, žít na svých vlastních pozemcích ve venkovských domech uprostřed prázdných lánů a ztrácí pocit sounáležitosti.\n\nV příběhu Útočiště se dozvíme, že lidstvo zvládlo meziplanetární lety a navázalo kontakty s Marťany. Jeden z Websterů, který v mládí navštívil Mars, se stane skvělým odborníkem na marťanskou fyziologii. Během času však onemocněl stejně jako velké množství dalších agorafobií (chorobným strachem z volného prostoru). Proto odmítne opustit svůj dům, odletět znovu na Mars a operací mozku zachránit život svému marťanskému příteli a největšímu marťanskému mysliteli, který je pouhý krok od významného objevu, který by posunul lidstvo o tisíce let dopředu.\n\nPovídka Sčítání lidu líčí, jak další z Websterů začne zdokonalovat schopnosti psů, aby převzali otěže civilizačního vývoje na Zemi, protože lidstvo postupně ztrácí sílu k dalšímu pokroku. Dále jsme svědky vniku tzv. lesních tuláků, tj. lidí, kteří odmítli civilizaci a vrátili se k svobodnému životu v lese, Jeden z nich jménem Joe, zřejmě mutant nadaný zvláštními schopnostmi, vytvoří kryté mraveniště s inteligentními mravenci.\n\nPříběh Dezertéři se odehrává na Jupiteru, který se snaží lidé prozkoumat. Jsou přitom v konvertoru měněni na Skokany, což je nejvyšší joviánská rasa, a v jejich podobě dokáží snášet obrovský tlak Jupiterovy atmosféry. Žádný z průzkumníků se však nevrátí, až na jednoho, který se v povídce Ráj vrátí, aby všem vysvětlil, že přeměnou na Skokana, tedy na bytost, která již není lidská, dosáhnou v podstatě rajské blaženosti. Znamená to konec lidstva, protože téměř každý člověk chce odejít do jupiterského ráje.\n\nV povídce Záliby je popsán život na Zemi poté, co většina lidí odešla na Jupiter. Na Zemi kromě malého množství lidí a mutantů, jako je Joe, zbyli roboti, kteří po ztrátě svých pánů zdivočeli. Po sedmi tisících letech jsou pány na Zemi inteligentní Psi, kteří naslouchají skřítkům, tvorům z jiných paralelních světů, o kterých ví, že existují. Jon Webster chce celou planetu zanechat Psům. a tak se snaží zbytek lidské rasy uzamknout od světa v Ženevě, což se mu ale nepodařilo, protože jeho syna se svou malou skupinkou nadšenců pro luky a šípy opustili město, aby si hráli na jeskynní lidi. Sám Jon se nechá hibernovat.\n\nV příběhu Ezop se Jenkins postará o to, aby Psi zapomněli, že člověk kdy existoval. V několika členech lidské rasy, kteří mezi nimi existují, nerozpoznávají člověka, ale nazývají tyto zvláštní tvory starým rodinným jménem Webster. Jenkins nakonec pošle všechna zbytky lidí do paralelního světa, aby svět Psů zbavil lidského násilí.\n\nPoslední příběh Jednoduchá metoda popisuje problémy, které vznikly poté, co před dvanácti tisíci lety mutant Joe rozkopl kryt nad mraveništěm s inteligentními mravenci, které vytvořil. Nyní hrozí, že rychle se rozvíjející mravenci pohltí svou rychle stavěnou budovou celý svět. Jenkins ví, že lidé měli velmi jednoduchou metodu, jak se mravenců zbavit, a jde se na ní zeptat Jona Webstera do Ženevy. Probudí jej a ten mu sdělí, že mravence ničili pomocí otráveného sladkého sirupu. Jenkins ví, že toto řešení je pro psy nepřijatelné, takže je Země ztracena a stane se světem mravenců. Psi se přestěhují do jiného paralelního světa.\n\nV po dvaceti letech napsaném Epilogu žije robot Jenkins v původním domu Websterových, který nedokáže opustit. Zemi ovládají mravenci, kteří jí téměř celou pokryli svou budovou.. Ostatní roboti buďto začali mravencům pomáhat nebo odletěli do vesmíru.. Pak se mravenčí budova začne rozpadat a Jenkins zjistí, že i mravenci zmizeli, že Země je nyní úplně prázdná. Nakonec odletí i Jenkins vesmírnou lodí robotů, kteří se pro něho stavili, když letěli kolem.\n\n"}
{"id": "990978", "url": "https://cs.wikipedia.org/wiki?curid=990978", "title": "Etienne Decroux", "text": "Etienne Decroux\n\nÉtienne Decroux (19. července 1898, Paříž – 12. března 1991, Boulogne-Billancourt) byl francouzský herec a mim. Studoval herectví ve škole Jacquese Copeaua Škola Starého holubníku (École du Vieux-Colombier), kde objevil své pozdější profesní zaměření a vášeň – techniku pohybu lidského těla. V průběhu své dlouhé kariéry vytvořil mnoho děl, v nichž použil tělo jako základní výrazový prostředek.\n\nEtienne Decroux se zapsal do Školy Starého holubníku v roce 1923 jako žák Charlese Dullina. Začala se v něm rodit nová představa mima, která se později vyvinula v originální, osobitý styl pohybu. Jeho rané „živé sochy“ připomínají sochy Augusta Rodina. Jeho pozdější pantomimy byly nazývány „tělesné sochy“. Tělesná socha je divadelní technika vyvinutá Etiennem Decroux. Jedná se o techniku, kdy je herec výchozím bodem výtvoru a pomocí svého těla, základního výrazového prostředku, „dělá neviditelné viditelným“. Jako teoretik a intelektuál měl vyvinutý i systém procvičování těla. Jeho trénink byl zčásti založený na tom, co moderní tanec nazývá izolací – části těla se pohybují v předepsaném pořadí, a částečně na fyzice kompenzace, kdy těžiště těla je vychýleno z gravitační osy a herec je nucen udržet rovnováhu.\n\nUsiloval o to, aby se k jeho pantomimě připojili další, ale u studentů se zpočátku nesetkal s velkým zájmem. Když byl Starý holubník roku 1924 uzavřen, Decroux začal vyučovat Ateliér ve škole Charlese Dullina. Do stejné školy přišel i Jean-Louis Barrault a dva roky pak úzce spolupracovali, tvořili pantomimy společně i každý zvlášť.\nV padesátých letech Decroux přijíždí do New Yorku, pořádá dopolední a večerní kurzy ve studiu na 8. Avenue a 55. Ulice a zakládá vlastní hereckou skupinu. Studenti nejprve nezávazně přicházeli a odcházeli, nakonec se ale museli zapsat do pevného režimu, pokud se chtěli účastnit pantomimických vystoupení v divadle Etienna Decroux. V newyorském divadle byly uvedeny například hry \"Továrna\", \"Stromy\" nebo \"Zlý duch\". K Decrouxovým studentům patřili Sterling Jenson, Sunya Svenson, Jewel Walker či Marcel Marceau, zakladatel tzv. Moonwalk.\nPo návratu ze Spojených států roku 1962 si Decroux v Paříži v Boulogne-Billancourt otevřel novou školu, kde vyučoval téměř do své smrti. Jeho kurzy prošly stovky studentů a ovlivnil celou příští generaci mimů. Jeho umělecká forma byla zcela odlišná od toho, co bylo dříve známé pod pojmem pantomima. Decroux nerozvíjel tiché umění, ale pravé umění dramatického pohybu. Dnes je díky své revoluční tvorbě považován za otce moderní pantomimy a svým dílem inspiroval takové mimy, jako byli Barrault a Marceau.\n\n"}
{"id": "990982", "url": "https://cs.wikipedia.org/wiki?curid=990982", "title": "Svatojiřská stuha", "text": "Svatojiřská stuha\n\nSvatojiřská stuha, stuha svatého Jiří nebo georgijevská stuha (: \"\", ironicky: \"mandelinková stuha\") je tradiční ruský symbol vojenské cti. Její historie sahá do 18. století, v moderních dějinách je zejména spojovaná s hrdinstvím vojsk Rudé armády v období druhé světové války, zejména jako odkaz na tzv. gardové jednotky. Stuha je oranžová se třemi černými pruhy. \n\nV některých zemích (Ukrajina, Gruzie, Lotyšsko a další) může být stužka vnímána velmi negativně, pro konotace se sovětským dědictvím, ruským militarismem a jeho expanzivní politikou.\n\nPoprvé se objevila na Řádu svatého Jiří, nejvyšším vyznamenání Ruského impéria, udělovaném od roku 1769. Sovětský svaz tradici svatojiřské stuhy přetrhl až do 40. let, kdy se vrátila jako součást označení jednotek vyznamenaných titulem „gardová“, rovněž byla součástí dvou nových vyznamenání: Řádu Slávy a medaile Za vítězství nad Německem. Tehdejší označení gardová stuha pak bylo součástí armádní terminologie až do roku 2005, kdy se vrátilo označení svatojiřská (georgijevská) stuha. Řád svatého Jiří, jehož součástí je znovu svatojiřská stuha, byl v obnoven jako nejvyšší ruské vojenské vyznamenání v roce 1992.\n\nMalá svatojiřská stužka se nosí jako symbol památky vítězství nad nacismem ve druhé světové válce. Poprvé se tak stalo 9. května 2005 u příležitosti 60. výročí Dne vítězství, kdy tisková agentura RIA Novosti a občanské sdružení Studentská obec uspořádaly celospolečenskou propagační akci \"Georgijevská stužka\". Stužka se od té doby stala v Rusku a příbuzných zemích neoddělitelnou součástí oslav Dne vítězství. Počet stužek objednaných před Dnem vítězství se pohybuje v milionech kusů.\n\nNa jaře 2014 se svatojiřská stužka pro svůj proruský význam stala symbolem proruské opozice proti hnutí Euromajdan na východě a jihu Ukrajiny. Kvůli tomu, že separatisté na Ukrajině stužku nosí jakožto symbol sounáležitosti s Ruskem během rusko-ukrajinské války, zakázala Ukrajina v červnu 2017 její výrobu, nošení a propagaci pod pokutou 2500 hřiven (tehdy asi 2200 Kč) nebo 15 dní vězení. Kvůli podobnosti s pruhy mandelinky bramborové dostali její nositelé od Ukrajinců přezdívku \"kolorady \"(mandelinky).\n"}
{"id": "990983", "url": "https://cs.wikipedia.org/wiki?curid=990983", "title": "Tomáš Tožička", "text": "Tomáš Tožička\n\nTomáš Tožička (* 20. prosince 1966 Duchcov) je evropský odborník na regionální rozvoj. Dlouhodobě se teoreticky i prakticky zabývá problémy rozvoje chudých regionů a chudých zemí.\n\nV letech 1982-1986 studoval na střední průmyslové škole v Teplicích obor všeobecné strojírenství. Po maturitě nebyl z politických důvodů přijat na vysokou školu a až do roku 1990 pracoval v dělnických profesích a absolvoval základní vojenskou službu jako technik na letišti. V roce 1990 začal studovat Evangelickou teologickou fakultu UK v Praze, kde promoval v roce 1996. Na studijním pobytu v USA na Columbia Theological Seminary – Atlanta, Ge, zpracoval diplomovou práci Bezdomovci v USA.\n\nPo ukončení studia byl na rodičovské dovolené. Založil a mezi lety 1998–2002 vedl Středisko ekonomicko-sociálních aktivit v Mostě, zaměřené na komunitní práci, nezaměstnanost, při kterém provozoval azyl pro matky v krizových situacích a komunitní centrum Otevřený svět v Litvínově. V současnosti je koordinátorem evropských projektů zaměřených především na energetiku a místní rozvoj, mimo jiné elektrifikoval venkovské oblasti v Angole, Bangladéši a Zambii. Jeho aktivity v Zambii zachycuje například dokumentární film Martina Marečka Pod sluncem tma. Krátce působil jako redaktor Literárních novin a v současnosti publikuje především v Deníku Referendum.\n\nJe ženatý se Sašou Uhlovou a má čtyři syny.\n\nOd 1999 byl národním koordinátorem koalice Milostivé léto (jubilee 2000), která se zabývala problematikou zadluženosti nejchudších zemí planety.\nV letech 2000 až 2008 byl členem Ekumenického týmu Světové rady církví při OSN v New Yorku – Financing for Development a zástupce nevládních organizací na summitech OSN Financing for Development v Monterrey (Mexiko, 2002) a Doha (Katar, 2008).\n\nV komunálních volbách v roce 1998 kandidoval jako nestraník za Demokratickou unii do Zastupitelstva města Mostu, ale neuspěl.\n\nV letech 2003 až 2005 byl členem předsednictva Strany zelených. Po nástupu Martina Bursíka ale ze strany vystoupil a spoluzaložil politické hnutí Zelení. V letech 2006 až 2008 byl členem předsednictva tohoto hnutí a v listopadu 2008 byl zvolen místopředsedou. Tato malá skupina intelektuálů nedosáhla nikdy ve volbách úspěchu a víceméně splynula s Klíčovým hnutím Táni Fischerové, s nímž členové úzce spolupracují. V roce 2016 ukončilo politické hnutí Zelení svou činnost. Během českého předsednictví EU byl členem pracovní skupiny MZV Lokální udržitelné zdroje energie v rozvojových zemích. V prezidentské kampani v roce 2013 byl členem volebního týmu Táni Fischerové.\n\nVe volbách do Poslanecké sněmovny PČR v roce 2013 kandidoval jako člen politického hnutí Zelení ve Středočeském kraji na 1. místě kandidátní listiny politického hnutí Změna, ale neuspěl (Změna se do Sněmovny nedostala). Ve volbách do Evropského parlamentu v roce 2014 kandidoval jako člen politického hnutí Zelení na 5. místě kandidátní listiny Pirátů, ale rovněž neuspěl (Piráti se do EP nedostali).\n\nNa začátku roku 2017 ukončilo jeho politické hnutí Zelení svou činnost na podporu konsolidované Strany zelených. V lednu téhož roku se stal členem expertního týmu Zelených pro předvolební období, má na starosti oblast práce a sociálních věcí.\n\n\n"}
{"id": "990987", "url": "https://cs.wikipedia.org/wiki?curid=990987", "title": "Kristoffer Polaha", "text": "Kristoffer Polaha\n\nKristoffer Jon „Kris“ Polaha (* 18. února 1977 Reno, Nevada) je americký herec.\n\nV televizi debutoval v roce 2001 v seriálu \"Angel\", následně se objevil například v seriálech \"Roswell\", \"Volání mrtvých\", \"Dr. House\", \"Kriminálka Miami\", \"Beze stopy\" či \"Dům loutek\". Hlavní role ztvárnil v seriálech \"North Shore\" (2004–2005), \"Valentine\" (2008–2009), \"Změna je život\" (2010–2011) a \"Nebezpečná identita\" (2011–2012).\n\n"}
{"id": "990990", "url": "https://cs.wikipedia.org/wiki?curid=990990", "title": "Politické strany v Lucembursku", "text": "Politické strany v Lucembursku\n\nLucembursko má politický systém více stran, se třemi silnými stranami; žádná ze stran nemá tradičně možnost vládnout sama s většinou ve sněmovně.\n"}
{"id": "990991", "url": "https://cs.wikipedia.org/wiki?curid=990991", "title": "HTC Desire C", "text": "HTC Desire C\n\nHTC Desire C je jeden z méně známých mobilních telefonů společnosti HTC, jenž využívá systém Android od společnosti Google. Tento levný chytrý telefon, který pohání procesor 0,6 GHz (600 MHz) má rozlišení displeje 480 × 320, vnitřní paměť 4 GB, kterou je možno rozšířit paměťovými kartami až do 32 GB, a paměť RAM 512 MB. Je vhodný na nepříliš velké zatížení - brouzdání po internetu, poslech hudby, přehrávání videí, úpravu textů, nebo například FTP a Bluetooth přenos dat.\n\nHTC Desire C podporuje a umí bez dalšího softwaru sám otevřít spoustu formátů obrázků, fotografií, hudby, videí a dalších souborů.\n\nHTC Desire C má fotoaparát 5 Mpx, který dokáže fotografovat maximálně v rozlišení 2592 × 1728 a natáčet v rozlišení maximálně 640 × 480. Fotoaparát nabízí další úpravy fotografie nebo videa před i po pořízení foto/videa.\n\nJsou to zejména filtry (Žádné efekty, stupně šedi, sépiová, negativ, solarizace, posterizace, akvamarínová), samospoušť (2/10/OFF sekund), kontrola po sejmutí (OFF/3/5/bez omezení sekund), úprava expozice, kontrastu, sytosti a ostrosti, nastavení ISO (AUTO/100/200/400/800), vyvážení bílé (AUTO/Žárovka/Zářivka/Denní světlo/Oblačno), nastavení úložiště, detekce obličeje, automatické zachycení úsměvu, fotografie s geoznačkou, automatické vylepšení, u videa pak záznam se zvukem (ON/OFF); zobrazení mřížek a zvuk závěrky.\n\nPřed fotografováním máte ještě na výběr ze čtyř druhů fotografií:\n\nFotografie jsou pořizovány ve formátu JPG a videozáznamy MP4.\n\nTelefon umí sám otevřít minimálně následující typy obrázkových souborů:\n\nTelefon neumí otevřít bez dalšího softwaru nejméně tyto typy obrázků a fotografií:\n\nHTC Desire C umí spustit minimálně následující hudební soubory:\n\nBez dalšího softwaru nedokáže sám přehrát následující:\n\nU videosouborů záleží nejen na typu, ale také na přenosové rychlosti, nicméně přehraje následující typy souborů:\n\nOpět bez dalšího softwaru si neporadí s:\n\nMobilní telefon má vlastní software také na následující typy souborů:\n"}
{"id": "990992", "url": "https://cs.wikipedia.org/wiki?curid=990992", "title": "Dub ve Vintířově", "text": "Dub ve Vintířově\n\n"}
{"id": "990994", "url": "https://cs.wikipedia.org/wiki?curid=990994", "title": "Topol v zatáčce", "text": "Topol v zatáčce\n\n"}
{"id": "990996", "url": "https://cs.wikipedia.org/wiki?curid=990996", "title": "Fonautograf", "text": "Fonautograf\n\nFonautograf je nejstarší známý přístroj pro záznam zvuku (zvukového vlnění). Dříve byly záznamy získávány fyzickým kontaktem s kmitajícími pohyby ladiček a jiných předmětů, které vydávaly zvuk, ale ne se skutečnými zvukovými vlnami, které se šíří vzduchem nebo jinými médii. Z principu fonautografického záznamu zvuku později čerpal jak známější fonograf, tak svým způsobem i gramofon. Vynalezl jej francouzský tiskař a knihovník Édouard-Léon Scott de Martinville a původně by vyvinut výhradně pro vizuální zobrazení frekvenční křivky zvuku nikoli pro jeho reprodukci. Vědci v laboratořích tak měli poprvé možnost zkoumat skutečnou podobu zvuku, mohli tak studovat a měřit zvukovou křivku lidského hlasu či jiných zvuků. Přístroj byl patentován v březnu roku 1857 a fungoval na prostém principu činnosti lidského ucha. \n\nPodstatnou část fonautografu tvořil papírový soudkovitý trychtýř, který simuloval ušní trubici zakončenou bubínkem. Jemný papír na jeho povrchu tvořil pružnou resonanční membránu, která absorbovala zvukové vlny. Membrána byla spojena s tenkou jehlou, která v podstatě napodobovala ušní kůstky, tedy kladívko, třmínek a kovadlinku. Na jehlu se při zvukovém vlnění přenášely vibrace z membrány a ty pak jehla kmitáním vrývala do směsi jemného uhelného prášku a oleje. Tato směs byla tenkou vrstvou nanesena na povrchu hladkého papíru nebo také skla, které tvořilo výsledný nosič obrazu zvukových vln. Jak se papír případně sklo soustavně otáčelo pomocí stočené pružiny, jakou známe třeba z hodinových strojů, jehla na něj svým kmitáním z membrány zobrazovala zvukovou linku. Je tedy zřejmé, že výsledkem tohoto zvukového záznamu nebyl zvuk, nýbrž paradoxně jen jeho vizuální obraz. Čímž se dostáváme k hlavní nevýhodě fonautografu – zaznamenaný zvuk nebylo možné zpětně reprodukovat. Avšak ani to nebylo ve své době úplně nemožné.\n\n"}
{"id": "990997", "url": "https://cs.wikipedia.org/wiki?curid=990997", "title": "Paleofon", "text": "Paleofon\n\nV roce 1877 francouzský amatérský vědec a básník Charles Cros vznesl teorii, že obrys zaznamenané linky by bylo možné složitou technikou, která se již používala k vytváření obtisků ručních linkových kreseb, chemicky vyleptat na kovový válec, nebo kovový kotouč a pomocí pohybu jehly v této vzniklé drážce zvuk přehrát. Jehla by opět byla spojena s membránou, která by ozvučným korpusem šířila snímaný zvuk do prostoru. Jednalo se o obrácený princip záznamu fonautografu. Zatím jen imaginárnímu přístroji se říkalo paleofon (z angl. paleophone). Než však bylo možné teorii praktikovat, Thomas Alva Edison vynalezl fonograf, který v podstatě na uvedené technice fungoval a reprodukce fonautografových záznamů již pozbyla svoji důležitost.\n\nAž v roce 2008 se opět pomocí digitální technologie podařilo velmi náročným obrazovým skenováním záznamů převést obrazovou podobu křivky na zvuk. Byly tak získány krátké velice obtížně srozumitelné nahrávky z roku 1860, tedy téměř úctyhodných 150 let staré. Jak se později po důkladném zkoumání zjistilo, jednalo se o záznam francouzské lidové písně „Au clair de la lune“, kterou na fonautograf nahrál jeho samotný vynálezce, a dva další krátké úryvky písní.\n\nNa každý pád lze říci, že fonautograf započal dlouhé údobí mechanického záznamu, bez kterého by se obecně záznam zvuku vydal při nejmenším jinou cestou.\n\n"}
{"id": "991004", "url": "https://cs.wikipedia.org/wiki?curid=991004", "title": "Zdeněk Koláček", "text": "Zdeněk Koláček\n\nZdeněk Koláček (* 21. prosince 1934 Brno) je bývalý český fotbalový útočník.\n\nHusovický patriot přišel do Zbrojovky v roce 1954 a jako devatenáctiletý mladíček nastřílel v krajské soutěži 18 branek. V dalších dvou sezonách byl nejlepším střelcem týmu, a tak v roce 1957 přišel přestup do fotbalové Komety, která postoupila do první ligy. Nejprve se rozkoukával v béčku, za první tým poprvé nastoupil až ve dvacátém kole. Během pěti startů však stihl vstřelit své první dva prvoligové góly a v následující sezoně už byl pro trenéra Eremiáše jasnou volbou na místo pravého křídla.\n\nProsazoval se především svojí rychlostí a výbušností, podle některých pamětníků nedosáhl ještě větších úspěchů kvůli problémům s alkoholem. V klubu skončil v sezoně 1964/65. Mezi spoluhráči měl přezdívku \"Kolajda\".\n\nV československé lize hrál za Spartak ZJŠ Brno/Zbrojovku Brno. Nastoupil ve 103 ligových utkáních a dal 24 gólů. V Poháru vítězů pohárů nastoupil ve 2 utkáních a v Poháru UEFA nastoupil v 8 utkáních a dal 1 gól. V juniorské reprezentaci nastoupil ve 2 utkáních.\n\n"}
{"id": "991005", "url": "https://cs.wikipedia.org/wiki?curid=991005", "title": "Seznam medailistů na mistrovství světa ve volném stylu – ženy do 53 kg", "text": "Seznam medailistů na mistrovství světa ve volném stylu – ženy do 53 kg\n\nToto je seznam medailistek na mistrovství světa žen ve volném stylu (pérová váha).\n\n"}
{"id": "991006", "url": "https://cs.wikipedia.org/wiki?curid=991006", "title": "Seznam medailistů na mistrovství světa ve volném stylu – ženy do 55 kg", "text": "Seznam medailistů na mistrovství světa ve volném stylu – ženy do 55 kg\n\nToto je seznam medailistek na mistrovství světa žen ve volném stylu (lehká váha).\n\n"}
{"id": "991010", "url": "https://cs.wikipedia.org/wiki?curid=991010", "title": "Seznam medailistů na mistrovství světa ve volném stylu – ženy do 76 kg", "text": "Seznam medailistů na mistrovství světa ve volném stylu – ženy do 76 kg\n\nToto je seznam medailistek na mistrovství světa žen ve volném stylu (těžká váha).\n\n"}
{"id": "991013", "url": "https://cs.wikipedia.org/wiki?curid=991013", "title": "Emgeton (firma)", "text": "Emgeton (firma)\n\nEmgeton byla společnost, zabývající se výrobou prostředků určených pro nahrávání audiovizuálních děl v bývalém Československu. \nZnačka Emgeton byla registrována v roce 1951. Mezi výrobky uváděné na československý trh pod značkou Emgeton patřily magnetofonové pásky kotoučové, magnetofonové kazety a videokazety (VHS), údajně i diskety.\nUvedené výrobky byly vyráběny v odštěpném závodě Filmových laboratoří Barrandov sídlícím v Gottwaldově (ve Zlíně).\n\nZnačku Emgeton vlastnily Filmové laboratoře Barrandov.\n\n"}
{"id": "991016", "url": "https://cs.wikipedia.org/wiki?curid=991016", "title": "Výrobník zmrzliny", "text": "Výrobník zmrzliny\n\nVýrobník zmrzliny je stroj určený k přípravě zmrzliny. Může být poháněný lidskou silou (typicky kličkou na ruční otáčení) nebo elektromotorem. Zmrzlinové stroje s elektromotorem jsou využívány především ve velkých provozech (cukrárny, kavárny), menší stroje jsou používány v domácnostech a v místech, kde je spotřeba zmrzliny menší.\n"}
{"id": "991019", "url": "https://cs.wikipedia.org/wiki?curid=991019", "title": "Seznam medailistů na mistrovství světa ve volném stylu – ženy do 68 kg", "text": "Seznam medailistů na mistrovství světa ve volném stylu – ženy do 68 kg\n\nToto je seznam medailistek na mistrovství světa žen ve volném stylu (lehká těžká váha).\n\n"}
{"id": "991030", "url": "https://cs.wikipedia.org/wiki?curid=991030", "title": "Olše zelená", "text": "Olše zelená\n\nOlše zelená (\"Alnus alnobetula\") je keř dorůstající do výšky 3 až 5 m, vzácně nízký strom, s obloukovitými, na konci vystoupavými větvemi z čeledi břízovitých (\"Betulaceae\"). Strom kvete od dubna do května.\n\nKmínky\ndosahují 5–8 cm v průměru, borka je hnědá s nápadnými červenohnědými lenticelami. Kořenový systém je převážně povrchový, ale bohatě rozvinutý a dobře váže půdu. Listy jsou vejčité, nebo okrouhle oválné, 2,5 až 8 cm dlouhé, 2 až 7 cm široké, zašpičatělé, okraj dvakrát zubatý. Řapík 1,5 cm dlouhý. Samčí jehnědy jsou 5 až 10 cm dlouhé, žluté, prášící na konci dubna, samičí šištice jsou ve většině případů zelené (od toho název druhu), později červenohnědé, asi 2 cm dlouhé, vejčité. Pupeny kopinaté, s mnoha těsně přilehlými šupinami, zářivě zelené nebo purpurové.\n\nOlše zelená je druh vyskytující se v horských oblastech jižní a střední Evropy. Má řadu oddělených arel v Alpách, Poloninských Karpatech a vzácně také v Dinárském pohoří. Kromě toho se řídce vyskytuje i v nižších polohách. Nejvíce se jí daří v polohách do 2000 m. V Česku se jako původní vyskytuje pravděpodobně jen v jižních Čechách a jihozápadním cípu Moravy.\n\nOlše zelená je světlomilná dřevina vyskytující se na prosluněných místech, snáší jen slabý zástin. Nachází se na okrajích lesa a na pastvinách. Dává přednost vlhkým podkladům a oblastem s vysokými srážkami. Roste na kyselých horninách, vyhýbá se vápenatým půdám. Snese extrémní klimatické podmínky: kruté zimy, pozdní mrazy, surové polohy, spokojí se s krátkou vegetační dobou.\n\nOlše zelená byla již před desetiletími s úspěchem používána ke zpevňování svážných území v horách, vysazována na březích toků při hrazení horských bystřin a zkoušena také k ozelenění lavinových svahů a holí nad hranicí lesa. Používá se také jako\npodrost za účelem zkvalitnění půdy při obnově lesů. Pro svoji malou výšku nemůže ohrozit růst užitkových lesních dřevin.\n\n\n"}
{"id": "991032", "url": "https://cs.wikipedia.org/wiki?curid=991032", "title": "Milan Šášik", "text": "Milan Šášik\n\nVladyka Milan Šášik, CM (* 17. září 1952, Lehota) je řeckokatolický biskup a eparcha Mukačevské řeckokatolické eparchie na Ukrajině.\n\nV letech 1971–1976 studoval na Římskokatolické cyrilometodějské bohoslovecké fakultě v Bratislavě. V roce 1971 vstoupil do Misijní kongregace otců lazaristů, kde v roku 1973 složil věčné sliby. V letech 1990-1992 absolvoval studium na Papežském teologickém institutu Teresianum v Římě.\n\nMilan Šášik působil na Apoštolské nunciatuře na Ukrajině (1992–1998). Od roku 2000 pracoval jako farář v ukrajinském Perečine. V roce 2003 byl vysvěcen na biskupa a stal se administrátorem Mukačevská eparchie. V roce 2010 papež povýšil vladyku Milana za řádného eparchiálního biskupa Mukačevské eparchie.\n\n\n"}
{"id": "991034", "url": "https://cs.wikipedia.org/wiki?curid=991034", "title": "Actio popularis", "text": "Actio popularis\n\nActio popularis je žaloba, kterou může ve veřejném zájmu podat k soudu kdokoli. Pochází z římského práva, kde mohl každý svobodný římský občan, který nebyl bezectný, žalovat v cizích věcech, kde na tom byl dán zájem celé společnosti. Šlo např. o podvody na nezletilých, přesuny hraničních kamenů mezi pozemky, narušení pohřebních míst nebo adulteria. Jestliže žalobu chtělo podat více občanů, v předběžném řízení (\"divinatio\") se nejdříve rozhodlo, kdo bude žalobcem. Ostatní se pak mohli jako tzv. \"subscriptores\" k žalobě připojit.\n\nV České republice se \"actio popularis\" ve svém klasickém významu nepoužívá. Zcela ji pro ústavní stížnosti odmítá judikatura Ústavního soudu, neboť stěžovatel může napadnout pouze porušení svého ústavně chráněného práva, naopak ve správním soudnictví je její jistá obdoba ustanovením § 66 soudního řádu správního prakticky připuštěna, avšak pouze pro např. veřejného ochránce práv nebo nejvyššího státního zástupce, jestliže je k jejímu podání dán závažný veřejný zájem. Také v trestním řízení a v některých civilních nesporných řízeních tuto roli ochránce veřejného zájmu hrají státní zástupci. Naopak v klasickém civilním sporném řízení je podání žaloby v souladu se zásadou \"vigilantibus iura scripta sunt\" (práva patří bdělým) vždy na rozhodnutí poškozeného.\n"}
{"id": "991038", "url": "https://cs.wikipedia.org/wiki?curid=991038", "title": "Pan Vok odchází", "text": "Pan Vok odchází\n\nFilm Pan Vok odchází natočil v roce 1979 režisér Karel Steklý po úspěšném filmu Svatby pana Voka. Ve filmu pan Vok odchází ztvárnil hlavní roli Martin Růžek. Oba filmy se natáčely na zámku Červená Lhota. Odehrávají se za doby císaře Rudolfa II..\n\nDěj navazuje na původní film Svatby pana Voka. Vokovi je již 63 let, jeho žena umírá. Vok je smutný, že nemá oficiálního potomka a je tak pravděpodobně posledním členem svého slavného rodu. Nezajímají ho už ani ženy, kterých za život vystřídal stovky. Jiskru naděje na zlepšení jeho nálady zažehne nečekané setkání s jedním jeho nemanželským synem, který, stejně jako Vok, touží umět létat. Za tímto účelem si staví jakousi středověkou obdobu rogala na kterém se opravdu vznese, ale pak se zřítí a zabije se. Vok nachází už jen jeho bezvládné tělo, ale i přes synovu tragickou smrt je hrdý, že to \"Žabák\" dokázal a splnil si sen. Vok nakonec končí jako žebrák. Jediný, kdo se od něj neodvrátí, je jeho věrný sluha Cyril. Na konci filmu se pan Petr Vok z Rožmberka sejde se svým sluhou Cyrilem v hospodě a připijí si spolu na zdraví císaře Matyáše. \n\nNa rozdíl od prvního dílu není druhý díl moc veselý. Nese se spíše ve smutném duchu a ukazuje ponuré nálady stárnoucího šlechtice. Petr Vok postupně ztrácí nejen síly, ale i moc a slávu, majetek i poslušnost svých poddaných. \n\n\n"}
{"id": "991039", "url": "https://cs.wikipedia.org/wiki?curid=991039", "title": "Obsahový marketing", "text": "Obsahový marketing\n\nObsahový marketing (anglicky \"content marketing\") je forma marketingu, zaměřená na tvorbu, publikování a distribuci takového obsahu, který je pro vybrané cílové publikum relevantní a hodnotný. Cílem obsahového marketingu je zpravidla: \nObsahový marketing jako proces vytváří a sdílí vysoce kvalitní a cenný obsah. Takový obsah je natolik atraktivní, že dokáže přilákat, poskytovat cenné informace a zapojit své cílové publikum. Současně dochází k propagaci samotné značky s účelem vytvořit potenciální zákazníky, kteří budou ochotní v budoucnu koupit produkty společnosti. Tato relativně nová forma marketingu obvykle nezahrnuje přímý prodej. Místo toho buduje důvěru a vztah se svým publikem.\n\nJe součástí inbound marketingu a svým charakterem ho můžeme zařadit mezi metody pull marketingu, protože zákazník při něm sám aktivně vyhledává informace a odpovědi, současně na obsah může obvykle reagovat (skrze komentáře, sdílením apod.). \n\nMezi výhody užívání obsahového marketingu patří:\nObsah při obsahovém marketingu vzniká často na základě obsahové strategie. Ta má za cíl vymyslet takový obsah, který cílové publikum (které se někdy odvozuje od person) vzdělá, informuje, nebo pobaví. Obsahový marketing není synonymem pro copywriting. Ten se zabývá pouze psaním textů, nikoliv dalšími formami obsahu. \n\nNa internetu se obsahový marketing často vyskytuje v podobě blogů a článků, videí, e-mailů, elektronických publikací a případových studií ke stažení, obsahu na sociálních sítích, podcastů a dalších forem obsahu. Všechny tyto formáty patří do online marketingu. \n\nObsahový marketing je strategický marketingový přístup zaměřený na tvorbu a distribuci hodnotného, ​​relevantního a konzistentního obsahu s cílem přilákat a udržet jasně definované publikum - a v konečném důsledku podporovat výnosnou aktivitu zákazníka.\n\nObsahový marketing je tvorba neproduktově zaměřeného obsahu. Obsah musí být informativní, poučný, zábavný atd. Publikováním takovéhoto typu obsahu získáte pozornost svých potencionálních zákazníků. Je třeba se zaměřit na témata kognitivně spojená s vaším podnikáním a prokázat publiku svou odbornost.\n\nObsahový marketing je forma marketingu, zaměřená na systematickou tvorbu, publikování a distribuci takového obsahu, který uspokojuje uživatelský záměr a plní stanovené cíle.\n\nZa otce obsahového marketingu je považován Joe Pulizzi, který v roce 2001 začal otevřeně o konceptu obsahového marketingu, jak ho známe dnes, hovořit. Ale principy obsahového marketingu byly použity mnohem dříve. Moderní historie se začala psát v roce 1895, kdy společnost John Deere začala vydávat tištěný magazín The Furrow pro své zákazníky. Magazín měl velký úspěch a proto na něj brzy začaly navazovat i další společnosti. Jednou z prvních byla i společnost Michelin, jež v roce 1900 poprvé vydala Michelinův průvodce, který radil motoristům na cestách pomocí map, seznamů servisů, hotelů a restaurací.\n\nSpolu s rozmachem internetu se obsahový marketing rozšířil do online světa na internet. Díky němu se stal obsah interaktivní a stále populárnější formou marketingu na internetu. Významně v tomto směru působí například světový výrobce energetických nápojů Red Bull, který vedle online aktivit také vydává magazín The Red Bull Bulletin a pořádá sportovní a kulturní akce.\n\nObsahem lze při správné obsahové strategii dosahovat různých cílů. Na cíle lze pohlížet ze 2 různých pohledů, a to z pohledu uživatele a z pohledu byznysu.\n\nCíle z pohledu uživatele\n\n\nCíle z pohledu byznysu\n\n\nObsahová strategie (anglicky \"content strategy\") je plánování tvorby, publikování a dalšího spravování užitečného psaného a jiného obsahu. Mnoho organizací a jednotlivců má tendenci zaměňovat obsahové stratégy s editory. Obsahová strategie je však \"více než jen psané slovo\", říká profesor Brett Atwood z Washingtonu. Například Atwood naznačuje, že odborník musí také \"zvážit, jak může být obsah redistribuován a / nebo znovu využit pro jiná média a formáty. \n\nNávrh postupu při tvorbě obsahové strategie: \n\nMnoho marketérů vnímá content marketing pouze v podobě klasických článků, případně videí. Avšak význam slova obsah je mnohem širší. Obsah je vše, co dává uživateli smysl, ideu, přidanou hodnotu. Obsah baví, inspiruje, učí nové věci. I když je to nejčastěji v podobě textu či videí, formátů je daleko více.\n\nSociální média jsou jedním z hlavních nástrojů pro kampaně v obsahovém marketingu. Existují tři úrovně propagace obsahu na sociálních sítích:\nKaždá sociální síť má tendenci přitahovat jiný typ uživatelů, proto je nutné přizpůsobit své persony pro danou sociální síť, a s využitím demografických a sociologických dat vybrané sociální sítě oslovit cílové publikum.\n\nK šíření obsahového marketingu lze využít následující sociální sítě: Facebook, Instagram, YouTube, Twitter, LinkedIn, Pinterest a další. \n\nCílem je poskytnout informace a grafiku zároveň. Text obsažený v infografice by neměl být dlouhý, spíše informativní, jako celek by infografika měla vyprávět příběh. Dobře provedená informační grafika může být velmi efektivní v tom, že může být šířena po sociálních sítích a sdílena na webových stránkách mnoho let.\n\nVideo jako efektivní obsahová strategie by mělo být nadčasové, co nejdéle aktuální. Takový obsah lze sdílet s širokým a aktivním publikem např. na YouTube jako prezentaci vlastní značky.\n\nObsah elektronické knihy by měl mít strukturu příběhu a obsahovat spoustu kvalitního vizuálního designu. Cílem je vzdělávat (spíše než bavit), ale zároveň by měl jazyk zůstat na konverzační úrovni, pokud je to v souladu s danou značkou a personami.\n\nMnožství lidí je hladových po nových znalostech a informacích. Firmy zaměstnávají odborníky na svou oblast podnikání, přitom si toto všechno často \"nechávají\" pro sebe. Sdílením know-how prostřednictvím edukativních článků, přednášení na akcích i přes webináře, mohou vyniknout mezi konkurencí, najít si nové zákazníky ale i budoucí kolegy.\n\nVědomostní otázky jsou kombinací zábavy, soutěže a tréninku znalostí. Jsou také velmi populární, proto je i v televizích tolik relací typu Riskuj, 5 proti 5, Duel či AZ kvíz. Lidé se od nepaměti rádi zkoušeli a porovnávali. Málo využívanou, přitom efektivní formou jsou různé kvízy, hádanky, otázky. Lidé řeší záludné otázky, snaží se proniknout do světa značek, komunikují s nimi hravou formou. Podle počtu správných odpovědí může tvůrce přizpůsobovat reklamní poselství, případně navrhnout hráčům další vhodný obsah. A když jsou s výsledkem testu spokojeni, rádi se pochlubí přes sociální sítě všem svým kamarádem, čímž přinášejí další návštěvnost.\n\nTento odborně znějící termín nepředstavuje nic jiného, než audio nahrávku mluveného slova. Na rozdíl od broadcastingu se nemusí jednat o živé vysílání, ale může být audio nahráno bez vysílání a až následně zveřejněno. Konzumovatelností je podcast mezi textem a videem. Podcasty se využívají pro rozhovory, diskuze, vyjádření vlastního názoru, úvahy, vzdělávání apod. Nejvíce tento druh obsahu využívají uživatelé, kteří jsou na cestách a nemohou, nebo jim není komfortní číst článek, ani sledovat video a je pro ně ideální obsah jen poslouchat.\n\n"}
{"id": "991044", "url": "https://cs.wikipedia.org/wiki?curid=991044", "title": "Chamec", "text": "Chamec\n\nChamec ( , doslova „zkvašený, zkysaný“ \n) je tradiční židovské označení pro kynuté těsto nebo jídlo, jež je zakázáno vlastnit a konzumovat o svátku Pesach. Za chamec je považováno cokoli, co obsahuje enzymy z pěti druhů obilovin (pšenice, ječmen, žito, oves a špalda) a přijde do styku s vodou a před tepelnou úpravou je takto ponecháno déle než 18 minut. Z tohoto důvodu je za chamec považováno nejen kynuté pečivo, ale též nejrůznější výrobky jako např. pivo, whisky, těstoviny, některé druhy kosmetických výrobků či léků.\n"}
{"id": "991045", "url": "https://cs.wikipedia.org/wiki?curid=991045", "title": "Ovocná zahrada", "text": "Ovocná zahrada\n\nOvocná zahrada je laický název, který může být někdy používán pro zahradu v níž jsou také nebo výhradně pěstovány ovocné rostliny. Takto tedy může být označován ovocný sad, nebo ovocný sad s dosadbou ovocných a okrasných keřů a bylin. Toto označení je pro úpravu zahrady i laiky používáno málo často a někdy spíše chápáno jako část zahrady s ovocnými dřevinami pěstovanými na pozemku. Ovocné stromy se někdy vysazují v okrasné zahradě, kterou však i pak lze stěží lze označit za sad, ale laik by takovou úpravu mohl označit jako ovocnou zahradu. Hlavní rozdíl mezi okrasnou zahradou a sadem tví v účelu, v hlavním použití daného prostoru.\n\nOvocnou zahradu jako formu ovocného sadu s úpravami které by dodaly ovocné zahradě zdobnost, se pokoušela prosadit anglická spisovatelka, zahradnice a zahradní architektka Gertrude Jekyllová jako teoretickou vizi v knize Barvy v květinové zahradě. O této vizi píše \"Určitě by moje ovocná zahrada byla nejen místem krásy, příjemným na pohled a příjemným pro přemýšlení, ale i oáza klidu k odpočinku přerušovaného jen málo a v jeho vlastním zájmu.\"\n\nV každé zahradě s ovocnými dřevinami je podle její představy třeba udržovat dostatek prostoru k jejich prořezávání, tvarování a úpravě kořenů. Jako součást zahrady navrhuje napůl zahloubený podzemní sklad ovoce. Prostor uprostřed zahrady je podle tohoto plánu vždy trávník. Gertude Jekyllová doporučuje umístit ve středu s morušemi, dvěma cestami příčně, olemovanými oboustranně ovocnými stromy.\n\nRohové skupiny Gertude Jekyllová navrhuje okraje trávníku osázet jukami, magnóliemi a hortenziemi. Záhony kolem dokola budou podle její představy vhodné pro malé keře a rostliny. Prostory ovocné zahrady vidí jako příliš dlouhé pro běžné květinové záhony a měly by zde tedy být v každém rohu keře magnólií \"Magnolia stellata\", juky, \"Kniphofia uvaria\", odolné fuchsie a pivoňky, pryšce \"Euphorbia Wulfenii\", slézové růže, jiřiny a hortenzie, astry, kosatce a krásná \"Olearia Gunni\" a \"0. Haastii\", strom vlčího bobu stromového, zlatice, weigela, menší keře tavolníků, hebe, tamaryšky, velkokvěté plaménky, keřové druhy zahradních růží, hosty a tak dále. \n\n„\"… v červenci, srpnu a září pěkné místo, ve lze kterém putovat a najít sladké ovoce v množství, že je možné jej sbírat a jíst přímo ze stromu. Zde je radost z hledání a pojídání ovoce daleko větší, než pokud je vybráno zahradníkem a předloženo a vystaveno na misce v pokoji domu. Je ten pocit snad ozvěnou vzdálených dnů barbarství, kdy muži lovili pro jídlo a radovali se, když jej nalezli, nebo je to spíš básnická radost mít přímý styk s laskavým darem rostliny viděným a pociťovaným přes všechny smysly? Při vložení ruky mezi listy fíkovníku, vnímáme, že jsou trochu drsné, na horní ploše, a přesto měkké na spodní straně, si uvědomíte jejich příjemnou slabou vůni, uvidíte praskliny na ojíněném plodu a zežloutnutou stopku, což jsou dva náznaky zralosti, někdy už i kapičky medové vlhkosti v oku, a pak pohybujeme plodem samotným, pohyb, který musí být jemný, protože slabá jemná pokožka může být snadno pohmožděna a roztrhána, zároveň pozorujeme mírné šedavé zbarvení květy s přechody k fialové a zelené, a konečně cítíte požitek z nádherné dužniny, s vědomím, že je to jeden z nejzdravějších druhů ovoce. Určitě to všechno stojí péči o zahradu!\" …\"A co je krásnější, než rozkvétající stromy v sadu, v dubnu a květnu, s trávou pod silnými, mladými kmeny, v zahradě s petrklíči a narcisy?\"“ píše v knize Barvy v květinové zahradě. \n\nPak, pokud sad prostorem pozvolna sousedí s blízkou květinovou zahradou s ještě nějakým prostorem mezi oběma, je dobré, aby na volný prostor mezi nimi bylo vysázeno ovoce divočejšího charakteru, široce rozšířené mišpule a kdoule, některé z nejpůvabnějších malých stromů, jako jeřáby, blumy, myrobalány, pláňata a jejich příbuzní, pro plody ke sklizni ptákům a také pro pohled botaniků. Krásné dřeviny s květy jako má jasan horský, divoké třešně, trnky a ve velkoplodé hlohy, ptáčnice, jeřáb muk, cesmíny a muchovník. Toto vše by mohlo být vzájemně seskupeno s velkými keři volně rostoucích růží a divokými druhy plaménků a zimolezů. A právě skrze ně by měla vést stinná cesta zastřešená větvemi lísek (\"Corylus avelana\"),nebo lískových ořechů druhu \"Corylus maxima\", dávajícími bohatou podzimní sklizeň.\n\n"}
{"id": "991046", "url": "https://cs.wikipedia.org/wiki?curid=991046", "title": "Tojoo Itó", "text": "Tojoo Itó\n\nTojoo Itó ( ; * 1. června 1941 Soul) je japonský architekt, známý svou mimořádně tvořivou koncepční architekturou, v níž usiluje o propojení fyzického světa se světem virtuálním. Je předním představitelem architektury, která se věnuje otázkám novodobého pojetí fiktivního města.\n\nNarodil se v roce 1941 v Soulu v Jižní Koreji, která byla v té době pod japonskou okupací. V roce 1965 absolvoval univerzitu v Tokiu, obor architektura. V 1991 byl hostujícím profesorem na Kolumbijské univerzitě v New Yorku.\n\nPo práci v ateliéru architekta Kijonori Kikutake a společníků v letech 1965 až 1969 si založil v roce 1971 svůj vlastní ateliér „Urban robot\" (Urbo). V roce 1979 byl ateliér přejmenován na \"Toyo Ito & Associates Architects\". Během své rané tvorby Tojoo Itó zhotovil množství projektů soukromých rodinných domů. \n\nTojoo Itó je v Japonsku známý výchovou talentované mladší generace architektů. Pro jeho ateliér pracovali např. paní Kazujo Sedžima, pánové Klein Dytham a Kacuja Fukušima. Tojoo Itó je čestným profesorem University of North London.\n\n\n"}
{"id": "991050", "url": "https://cs.wikipedia.org/wiki?curid=991050", "title": "Thom Mayne", "text": "Thom Mayne\n\nThom Mayne (* 19. ledna 1944) je americký architekt. V roce 2005 získal Pritzkerovu cenu. Thom Mayne je spolumajitelem významné architektonické kanceláře Morphosis, profesorem na světoznámých univerzitách a držitelem několika prestižních ocenění.\n\nNa střední škole se zúčastnil soutěže na návrh domu a vyhrál ji. Studoval na Fakultě architektury v Jižní Kalifornii. Po ukončení studia začal pracovat v Los Angeles. Byl projektantem u architekta Victora Gruena. Mezitím učil na Pomona College v Jižní Kalifornii. Když ho odtamtud s dalšími kolegy vyhodili, založili vlastní školu South California Institute of Architecture (SCI-Arc). \n\nV roce 1978 byl přijat na postgraduální studium na Harvard Graduate School of Design. V roce 1979 se vrátil do Los Angeles a začal se věnovat zejména projektování obytných domů.\n\nV roce 1972 s kolegy založili architektonickou kancelář Morphosis. Tehdy už fungovala jejich škola SCI-Arc více než rok. \n\nPrvní velkou zakázkou pro Morphosis byl návrh nového školního komplexu Sequoyah Educational Research Centre. V roce 1974 získala kancelář cenu Progressive Architecture. Věnovala se pak také projektům vil v přímořském resortu Venice v Kalifornii. \n\nV ateliéru Morphosis v současnosti pracuje přibližně čtyřicet designérů a architektů. Věnují se nejen architektuře a urbanismu, ale i navrhování interiérů, nábytku apod.\n\n\n\n\n"}
{"id": "991054", "url": "https://cs.wikipedia.org/wiki?curid=991054", "title": "Vídeňský denník", "text": "Vídeňský denník\n\nVídeňský denník byly české noviny, které vycházely od roku 1850 v období Bachova absolutismu. \n\nKolem rakouského ministra školství hraběte Lva Thun-Hohensteina se po revoluci ve Vídni soustředila skupina českých intelektuálů, politických přeběhlíků a reakcionářů Jana Vojtka, Josefa Jirečka a Hermenegilda Jirečka, kteří patřili ke skupině konzervativně orientovaných Čechů, loajálních k novým poměrům, kteří kombinovali zájem o rozvoj českého kulturního života s věrností monarchii a odmítáním pokrokářských a demokratických směrů. Těmto osobnostem bylo svěřeno redigování Vídeňského denníku, který byl založen především proto, aby polemizoval s Havlíčkovým Slovanem a paralyzoval tak jeho vliv v Čechách a na Slovensku.\n\nNoviny byly prezentovány jako \"nezávislé\", ve skutečnosti byly financovány z tajných fondů ministerstva vnitra a tištěny ve Vídni. Po zániku Vídeňského denníku, který následoval zanedlouho po zastavení Havlíčkova Slovanu, přešli jeho redaktoři do Slovenských novin, případně se stali jejich spolupracovníky.\n\nČeští konzervativní politici v čele s ministrem Lvem Thun-Hohensteinem se snažili o rozbití české národně-liberální strany a také porážku Karla Havlíčka Borovského na poli publicistiky. Jejich cílem byla také likvidace pokrokového federativního zřízení Rakouska, které prosazoval také časopis \"Constitutioneles Blatt aus Böhmen\". Když bylo zjevné, že úřední Pražské noviny prohráli polemický zápas s Havlíčkovým Slovanem, usiloval Thun a jeho spojenci o založení nových, tentokrát účinnějších novin. Snažili se přitom, aby to byly noviny navenek nezávislé, protože veřejnost k úředním a vládou podporovaným novinám měla velký odpor.\n\nPřípravou na založení Vídeňského denníku se zabýval dr. Antonín Beck, hlavní cenzor Slovenských novin, který již od roku 1841 spolupracoval s hrabětem Lvem Thunem. Beck jako Bachův tajemník se již koncem roku 1849 bezúspěšně pokoušel koupit Karla Havlíčka Borovského a jeho Národní noviny. Jeho pomocníkem při zakládání Vídeňského denníku byl Josef Jireček, který byl nějaký čas i redaktorem Národních novin. Z Národních novin byl ale v červenci roku 1848 vyhozen jako \"\"Thunův tajý policajt\"\". \n\nZakladatelé Vídeňského denníku se snažili novinám zachovat pověst nezávislosti. Měla ho vydržovat akciová společnost, na kterou vysocí čeští šlechtici sesbírali částku 8000 zlatých, což však na režii deníku nestačilo, proto musel být financován i ze zdrojů ministerstva vnitra. První číslo vyšlo 9. července 1850 s podtitulem: \"Noviny politické a literární\". Vycházeli denně kromě neděle. Odpovědným redaktorem novin byl Jan Votka, někdejší radikál a přítel Josefa Václava Friče, později jezuita v Praze. Poslední číslo Vídeňského denníku vyšlo 14. ledna 1852. Noviny měly i literární přílohu Vesna, která vycházela ještě půl roku po zániku Vídeňského denníku. \n\nVídeňský denník již od svého prvního čísla ostře kritizoval Karla Havlíčka Borovského a jeho Havlíčkův Slovan, přičemž stále zdůrazňoval, že tak činí samostatně bez závislosti na císařské Vídni. Karel Havlíček Borovský se snažil dokázat, že se jedná o vládou tajně financované noviny, jejichž nezávislost je diskutabilní. Havlíček byl informovaný o plánech českých šlechtických reakcionářů ve Vídni, jakož i o zákulisní činnosti redaktorů deníku. Jeho informátorem byl Slovák Eugen Zlatiborski, autor četných článků o Slovensku zveřejněných v Slovenských novinách i ve Vídeňském deníku. Dalšími byli Ferdinand Koppa, bývalý spolupracovník České včely a Národních novin a spolupracovník Vídeňského denníku Václav Tieftrunk.\n\nVídeňský denník, podobně jako vládní Slovenské noviny přesvědčoval Čechy žijící ve Vídni o tom, že vláda v krátkém čase odstraní viníky protislovenského teroru mezi vysokými úředníky. Musel však přitom přiznat, že \"\"postavení Slováků jest méně skvěle, než bylo před válkou\"\", protože lid si právem stěžuje na zvyšující se ceny a daně. Když ministr Bach zakázal agitaci za \"\"samostatnou korunní zem\"\", Vídeňský denník musel přiznat, že \"\"samostatnost Slovenska jest pro nynějšek marný účel\"\". Tvrdil, že je třeba nadále plnit linii \"\"vídeňských Slováků\"\" a spokojit se s podáváním žádostí o národní rovnoprávnost na ministerstvo vnitra a na císařský dvůr, což bylo projevem zkrachovalé politiky. Vývoj událostí na Slovensku však dal za pravdu Karlovi Havlíčkovi Borovskému a jeho stoupencům.\n\nVídeňský denník, který měl zpočátku na Slovensku hodně dopisovatelů, ztratil velmi rychle přízeň čtenářů. Počet jeho předplatitelů prudce klesal a koncem roku 1850 měl jejich už jen 250. Do Vídeňského denníku napsal obsáhlý anonymní příspěvek i Jozef Miloslav Hurban pod názvem: \"\"Hlas ze Slovenska o centralisací a foederací\"\" (roku 1851 tento příspěvek vyšel ještě jednou jako zvláštní brožura ve Vídni). V něm Hurban ostře odmítl Havlíčkovu federativní politiku, jakož i jeho kritický vztah ke spisovné češtině v předchozích letech. Zastával se zde vládní politiky snad i proto, aby si naklonil císařskou Vídeň a získal od ní povolení k vydávání politických novin. Je možné, že Hurbana k tomuto kroku vedla nejen politická taktika, ale i snaha přimět Vídeň postavit se proti separatistickým snahám maďarské vládnoucí třídy, projevujícími se i v nacionálním útlaku Slováků. Žádný z těchto Hurbanových předpokladů se však neuskutečnily. Forma Hurbanovy kritiky Karla Havlíčka Borovského byla v tomto příspěvku velmi útočná. \nHurban se s \"\"Hlasem ze Slovenska o centralisací a foederací\"\" dostal do úplného rozporu se svým kritickým vztahem k císařské Vídni, který tak jednoznačně dokazoval na Slovanském sjezdu v Praze roku 1848, ale i jindy. Po revoluci vláda nesplnila ani minimum požadavků vůdců slovenského povstání a nemilost a falešnost vídeňských politiků postihla velmi citelně i samotného Hurbana. Centralizace, kterou propagoval, sice zvítězila, ale zničila nejen Havlíčkův Slovan, ale i násilně umlčela protihabsburskou a protiabsolutistickou opozici, a ochromila i slovenské národní hnutí.\n\n"}
{"id": "991055", "url": "https://cs.wikipedia.org/wiki?curid=991055", "title": "Kostel svatého Petra a Pavla (Byšičky)", "text": "Kostel svatého Petra a Pavla (Byšičky)\n\nKostel svatého Petra a Pavla je římskokatolický filiální kostel v Byšičkách, patřící do farnosti Lázně Bělohrad. Je chráněn jako kulturní památka České republiky.\n\nPoprvé je kostel na Byšičkách písemně zmiňován v roce 1267, kdy na návrší stojí románský kostelík. Obec je poprvé písemně zmíněna v roce 1318. Obec zanikla za třicetileté války a zbyl z ní pouze kostel. Výraznější stavební opravou prošel kostel v roce 1718. V letech 1851–1880 žil u kostela poslední z českých poustevníků Augustýn Hoření. Na konci 20. století byla provedena celková rekonstrukce kostela a opravena i Křížová cesta vedoucí ke kostelu. U kostela se rozkládá hřbitov, kde je pochován např. hudební skladatel Karel Moor, spisovatelka Leontýna Mašínová nebo herec Jiří Letenský. Byšičky inspirovaly básníka Karla Jaromíra Erbena k napsání balady Svatební košile.\n\nZ původního románského kostelíky se zachovala jen apsida za oltářem. Ve 13. století byl přistavěn presbytář, v roce 1720 loď a v roce 1850 věž. V roce 1854 nechal kostel opravit majitel panství Alfons Aichelburg.\n\nNa Byšičkách se konají každoročně v červnu hojně navštěvované a oblíbené poutě.\n\n"}
{"id": "991059", "url": "https://cs.wikipedia.org/wiki?curid=991059", "title": "HC Lovosice", "text": "HC Lovosice\n\nHC Lovosice (celým názvem: Hockey Club Lovosice) je český klub ledního hokeje, který sídlí v Lovosicích v Ústeckém kraji. Založen byl v roce 1977. Před vznikem současného lovosického klubu působil ve městě tým TJ Secheza Lovosice, který hrál v sezónách 1971/72 a 1972/73 ve druhé nejvyšší soutěži. Secheza zanikla v roce 1973 po fúzi s TJ SONP Kladno, kde se stala jeho novým rezervním týmem. Současný mužský tým působí od sezóny 2015/16 v Ústecké krajské lize, čtvrté české nejvyšší soutěži ledního hokeje. Klubové barvy jsou modrá a žlutá.\n\nV klubu působí i oddíl ženského ledního hokeje, který v sezóně 2016/17 působil v nejvyšší soutěži. Od sezóny 2017/18 působí ve 2. lize, třetí české nejvyšší soutěži ženského ledního hokeje.\n\nSvé domácí zápasy odehrává na zimním stadionu Lovosice s kapacitou 2 000 diváků.\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n"}
{"id": "991066", "url": "https://cs.wikipedia.org/wiki?curid=991066", "title": "Jiří Sodoma", "text": "Jiří Sodoma\n\nJiří Sodoma (* 11. ledna 1995) je český fotbalový záložník, mistr Evropy v malém fotbalu z roku 2018 a bývalý mládežnický reprezentant, hráč klubu FK Dobrovice. Jeho fotbalovým vzorem je španělský reprezentační obránce Sergio Ramos.\n\nJiří Sodoma je odchovancem SK Slavia Praha. Na lavičce A-týmu se poprvé objevil 31. března 2014 před ligovým utkání s FK Mladá Boleslav. V Gambrinus lize debutoval pod nizozemským trenérem Alexem Pastoorem 8. dubna 2014 proti FK Baumit Jablonec (remíza 0:0). Dostal se na hřiště v samotném závěru střetnutí.\n\nJiří Sodoma reprezentoval Českou republiku v mládežnické kategorii U19. Byl členem vítězného mužstva na Mistrovství Evropy v malém fotbalu 2018\n\n"}
{"id": "991067", "url": "https://cs.wikipedia.org/wiki?curid=991067", "title": "Coswig", "text": "Coswig\n\nCoswig je německé velké okresní město ve spolkové zemi Sasko. Leží na pravém břehu Labe na Saské vinné stezce mezi Míšní a Drážďanami. Má obyvatel.\n\nNejstarší městskou částí je Brockwitz, který byl poprvé zmíněn roku 1013 v kodexu listin \"„Codex diplomaticus Saxoniæ“\". Roku 1571 byla obec a s ní i velká část kostela zničena požárem, zachovala se pouze věž kostela a její renesanční zakončení. Dnešní barokní podoba kostela vznikla v roce 1737. Brockwitzský kostel je dobrým výchozím bodem, odkud se můžete vydat na zážitkovou stezku Brockwitz nebo si prohlédnout faru s výstavou přibližující historii obce.\n\nV centru města se nachází kostel \"Alte Peter-Pauls-Kirche\" (Starý kostel Petra a Pavla), který roku 1497 založil rytířský rod Karrassů. Se svou renesanční malířskou výzdobou a rekonstruovanými barokními varhanami patří mezi nejkrásnější saské venkovské kostely. V muzeu Karrasburg se návštěvníci seznámí s největšími zajímavostmi z historie města – jedná se o trvalou výstavu, kterou doplňují různé mimořádné výstavy. Nedaleko odtud se nachází Börse Coswig s neoklasicistním tanečním a koncertním sálem decentně zdobeným štukovými dekoracemi. Na parketu a na galerii po jeho obvodu místo pro více než 600 osob.\n\nV Kötitzu se v malém krajinném parku nachází Villa Teresa – poklad a návštěvnický magnet. Na konci 19. století zde žili manželé a umělci Eugen d'Albert a Teresa Carreño a dnes se vila těší velké oblibě jako Centrum komorní hudby. Vedlejší budova byla roku 2013 společně s Lovosicemi, které jsou partnerským městem Coswig, rekonstruována a nyní nese název Casa Bohemica.\n\nV sousední vinařské obci Sörnewitz projedete kolem nejrůznějších vinařství, kde tamní vinaři nabízejí místní produkty a je zde i malé národopisné muzeum. V údolních nivách řeky Labe se v těchto místech již řadu let pěstuje zdravá arónie. Vysoko nad obcí Sörnewitz se vypíná Boselspitze, která je nejvyšším vyhlídkovým bodem oblasti Spaargebirge a jejíž jižní svahy jsou porostlé vinnou révou.\n\nÚdolní nivou v Coswigu vedou trasy s nadregionálním významem, jako je Saská vinná turistická stezka, dálková turistická trasa od Baltského moře po údolí přehrady na Sále / Ostsee-Saaletalsperrenweg nebo Saská svatojakubská stezka. Přímo Coswigem prochází také Labská cyklostezka, která zde míjí například jezero Kötitz a kemp. Z Kötitzu se lze přívozem přepravit do Gauernitzu a využít zde síť cyklistických stezek na levém břehu Labe. Na severovýchod od centra města se rozkládají lesy Friedewald s romantickými rybníky, potoky, vyhlídkami a rozsáhlou sítí turistických cest a cyklostezek.\n\n\n"}
{"id": "991076", "url": "https://cs.wikipedia.org/wiki?curid=991076", "title": "Dyson (společnost)", "text": "Dyson (společnost)\n\nDyson Ltd je britská technologická společnost, která se zabývá konstrukcí a výrobou vysavačů, sušičů rukou, bezlopatkových ventilátorů a ohřívačů. Svá zařízení prodává ve více než 50 zemích a po celém světě zaměstnává 3100 lidí. Společnost se pyšní technologickými výrobky, které pracují na jiných, lepších principech, než jejich předchůdci. Zakladatel společnosti, James Dyson, je proslulý tím, že v dílně u svého domu vytvořil celkem 5127 prototypů svého prvního bezsáčkového vysavače. Ve výrobě prototypů pokračoval, dokud se mu nepodařilo vytvořit výrobek, se kterým by byl zcela spokojen – vysavač Dyson DC01.\n\nV roce 1971, při provádění rekonstrukce své nemovitosti, objevil James Dyson spoustu problémů, které obnáší používání běžného zahradního/stavebního kolečka. Kolečko se bořilo do bahna, bylo nestabilní a často docházelo k defektům na jeho pneumatice. Jeho kovový rám způsoboval poškození nátěrů a zanášel se vrstvou cementu. Tyto problémy vedly Jamese Dysona k úvahám nad možnými zlepšeními. V roce 1974 vytvořil prototyp sklolaminátového kolečka s koulí nahrazující kolo. Zrodilo se tzv. kolečko s koulí.\n\nV témže roce si James Dyson pořídil vysavač Hoover Junior. Tento vysavač se rychle zanášel a ztrácel sací výkon. James Dyson vyprázdnil vak ve snaze zlepšit sací výkon. Ke zlepšení však nedošlo. Otevřel tedy sáček a prozkoumal jej. Při této prohlídce zjistil, že jemné tkanivo sáčku je pokryto vrstvou prachu, která ucpává jeho póry a brání vysavači v plné funkci. Zařízení pracovalo dobře pouze se zcela novým sáčkem. I pak však ztrácelo sací výkon, s postupujícím zanášením nového sáčku prachem. James Dyson se rozhodl vyrobit dokonalejší a účinnější vysavač.\n\nPři návštěvě místní pily si Dyson všiml způsobu odstraňování pilin ze vzduchu pomocí velkých průmyslových cyklonových odlučovačů. Tyto tzv. centripetální odlučovače jsou nejběžnější metodou separace nečistot, prachu a úlomků materiálu v průmyslových závodech. Tyto metody však nebyly obvykle uplatňovány v menších aplikacích vzhledem k vyšším nákladům této technologie. Dyson zde pojal myšlenku, že tento princip by mohl fungovat i v menším měřítku - ve vysavači. Odstranil tedy z vysavače Hoover Junior sáček a namontoval dovnitř lepenkový cyklonový odlučovač. Při jeho použití zjistil, že dokáže vysát větší množství nečistot, než jeho varianta se sáčkem. Zrodil se tak první vysavač bez sáčku.\n\nPodle časopisu The Journal of Business and Design (ročník 8, č.1) byl zdroj inspirace následující:\n\nJames Dyson, pro nějž byla vždy typická snaha hledat řešení z neobvyklých zdrojů, přemýšlel o tom, jak nedaleká pila používá 9,1 m vysoký kuželový cyklonový odlučovač pro účely separace prachu a nečistot ze vzduchu pomocí odstředivé síly. Uvažoval o tom, že vysavač, který by dokázal separovat prach cyklonovým způsobem a odloučit jej z proudu vzduchu, by eliminoval potřebu sáčku a filtru.\n\nV rozmezí let 1979 a 1984 vytvořil 5 127 prototypů takového zařízení. První prototyp vysavače, červeno modrý přístroj, Dysonovi v jeho snaze nalézt v Británii nebo Spojených státech výrobce, který by koupil licenci a začal zařízení vyrábět, příliš úspěchu nepřinesl. Výrobní společnosti jako například Hoover neměly o tento výrobek zájem, zřejmě i proto, že trh s náhradními sáčky do vysavačů v hodnotě 500 milionů USD by jím byl ohrožen.\n\nV roce 1983 přijala japonská společnost Apex licenci Dysonova konstrukčního řešení a začala s výrobou vysavače G-Force, který se téhož roku objevil na titulní straně časopisu \"Design Magazine\". V roce 1986, byla v Japonsku prodána první výrobní verze vysavače G-Force, jejíž hodnota byla v přepočtu 2 000 USD. Vysavač G-Force byl vybaven nástavcem, díky kterému bylo možno konvertovat jej do podoby stolku a ušetřit tak prostor v malých japonských bytech.\n\nV roce 1991 vyhrál tento výrobek v Japonsku mezinárodní cenu Design Fair a stal se v této zemi symbolem společenského postavení.\n\nJames Dyson využil příjmy plynoucí z japonské licence a založil společnost Dyson - otevřením výzkumného centra a výrobního závodu v hrabství Wiltshire v červnu 1993. Jeho první výrobní verze vysavače s dvojitým cyklonovým odlučovačem a stálým sacím výkonem nesla název DA001 (v následujícím roce byla nahrazen vysavačem DC01) a prodávala se za 200 GBP. Navzdory výsledkům marketingového průzkumu, které ukazovaly, že lidé si nepřejí mít vysavač s průhlednou prachovou nádobou, se James Dyson a jeho tým rozhodli své výrobky právě takovou průhlednou sběrnou nádobou na prach opatřit. Toto rozhodnutí se nakonec ukázalo být správným, průhledná prachová nádoba se stala populárním a charakteristickým znakem výrobků, který je teď velmi často kopírován jinými výrobci. Za pouhých 18 měsíců se vysavač DC01 stal nejprodávanějším vysavačem v Británii.\n\nPo zavedení celé řady cylindrických vysavačů jako DC02, DC02 Absolute, DC02 De Stijl, DC05, DC04, DC06 a DC04 Zorbster, byl v dubnu 2001 uveden na trh Dyson DC07, první model s technologií Root Cyclone využívající sedm menších odlučovacích trychtýřů umístěných na horní straně vysavače. V roce 2009 začala společnost Dyson vyrábět další výrobky s technologií proudění vzduchu, jako jsou sušiče rukou AirBlade, bezvrtulové ventilátory Air Multiplier, nebo bezvrtulové ohřívací ventilátory Dyson Hot.\nRoku 2019 Dyson oznámil, že odstupuje z projektu na výrobu elektromobilu, protože není komerčně udržitelný.\n\nV roce 1999 byla americká společnost Hoover usvědčena z porušení patentových práv.\n\nV roce 2010 prohrála společnost Dyson soudní spor se společností Vax projednávaný před nejvyšším soudem. Rozhodnutí soudu odmítlo žalobu společnosti Dyson, ve které se uvádělo, že společnost Vax Mach Zen porušila práva související s jedním z chráněných průmyslových vzorů registrovaných společností Dyson. Přestože v tomto sporu v Británii společnost Dyson neuspěla (stejně tak jako v odvolání v roce 2011), zvítězila v podobném procesu vedeném vůči dceřiné společnosti Vax, Dirt Devil, ve Francii.\n\nV září 2013 zahájila společnost Dyson soudní řízení proti společnosti Samsung podáním žaloby na porušení práva souvisejícího s patentem na mechanismus řízení vysavače, kterého je držitelem.\n\nCena Jamese Dysona je mezinárodní cenou pro studenty, která se uděluje v 18 zemích světa. Udělování této ceny má na starosti Nadace Jamese Dysona (dobročinná společnost), jejímž posláním je podporovat budoucí generace návrhářů, konstruktérů a projektantů v tvořivosti, inovativním přístupu a vynalézavosti. Vítěz ceny Jamese Dysona obdrží GBP 30 000 a jeho univerzita GBP 10 000.\n\nNadace Jamese Dysona si klade za cíl inspirovat mladé lidi ke studiu technologií a inženýrství. Zástupci nadace navštěvují školy a univerzity, kde nabízejí tvůrčí dílny a semináře, jejichž cílem je podpořit tvořivost a vynalézavost mladých lidí. Více než 727 škol v Británii a Severním Irsku využilo vzdělávacích balíčků nadace Dyson, které byly posílány učitelům a žákům za účelem informovat je o procesu navrhování výrobků. Nadace Jamese Dysona poskytuje také různé druhy stipendií zájemcům o studium technických oborů.\n\nVysavače Dyson využívají cyklonovou separaci k odstraňování prachu a jiných drobných částic z proudu vzduchu. Znečištěný vzduch vstoupí do nádoby kuželového tvaru nazývané cyklona, kde je jeho proud směřován do úzké spirály. Odstředivá síla vrhá částečky pryč z proudícího vzduchu, ty narážejí na stěny, odkud pak padají do sběrné nádoby a odtud pak mohou padat do koše. Vysavač využívá několik fází cyklon. Společnost Dyson uvádí, že odstředivé síly mohou dosahovat až 100 000 G.\n\nVentilátory Dyson Air Multiplier představené v roce 2009 nemají žádné vnější vrtule, lopatky či oběžná kola. Vzduch je hnán skrz prstencový otvor umístěný ve smyčkovém zesilovači. Tím vzniká proud vzduchu procházející přes aerodynamickou rampu, která určuje směr proudění. Do tohoto vzdušného proudu je strháván okolní vzduch (tento jev se nazývá nasátí a strhávání). Společnost Dyson uvádí, že na počátku vytvořený vzdušný proud je u modelů AM01, AM02 a AM03 15 krát až 18 krát zesílen, čímž vzniká hladce plynoucí, nepřerušovaný vzdušný proud.\n\nV březnu 2011 poskytl Sir James Dyson, zakladatel a současný výkonný ředitel společnosti Dyson, rozhovor britským novinám The Sunday Times. V tomto rozhovoru uvedl, že zahraniční studenti si po ukončení svého studia odvezou získané vědecké a technologické poznatky do svých zemí. Uvedl také, že někteří zahraniční studenti představují hrozbu i po opuštění Velké Británie. „Británie se pyšní vysokým počtem zahraničních studentů studujících na našich univerzitách. Ve skutečnosti však neděláme nic jiného, než že vzděláváme konkurenci. Byl jsem svědkem odstrašujících případů. Dochází například k tomu, že v počítačích zůstávají nainstalované výzvědné aplikace, které odesílají informace i poté, co se zahraniční výzkumný pracovník vrátí domů.“\n\nDavid Willetts, ministr vlády, do jehož kompetence spadají britské univerzity, uvedl, že provede důkladné prošetření tohoto výroku pana Jamese Dysona.\n\nZ počátku byly veškeré vysavače a pračky Dyson vyráběny v Malmesbury v hrabství Wiltshire. V roce 2002 přesunula společnost výrobu vysavačů do Malajsie. Společnost Dyson uvedla, že zažádala o územní rozhodnutí, které by umožnilo rozšíření výrobního závodu a zvýšení kapacity výroby. Tato žádost však nebyla úspěšná. Úřady místní samosprávy však tvrdí, že o takové povolení nikdo nežádal, že pozemky, o které společnost Dyson usilovala, byly v soukromém vlastnictví a jejich majitel je nechtěl prodat. Vzhledem k tomu, že společnost Dyson byla největším výrobním závodem v hrabství Wiltshire, nepočítáme-li město Swindon, vyvolal tento krok určitou kontroverzi. O rok později byla do Malajsie převedena také výroba praček.\n\nV roce 2004 byl zahájen provoz výrobního závodu Meiban-Dyson Laundry v malajsijském městě Johor. Tento nový závod v hodnotě 10 milionů RM (malajsijských ringitů - zhruba 2,63 milionů USD) je společným podnikem společnosti Dyson a singapurské společnosti Meiban Group Ltd., která má výrobní závody v Singapuru, Malajsii a Číně.\n\nSpolečnost Dyson uvádí, že úspory, které přineslo toto převedení výroby do Malajsie, jí umožnily investovat do centra výzkumu a vývoje v sídle společnosti v britském Malmesbury.\n\nV roce 2007 uzavřela společnost Dyson partnerskou smlouvu s malajsijským výrobcem elektroniky, společností VS Industry Bhd (VSI), umožňující této společnosti přebrat významnou roli v dodavatelském řetězci společnosti Dyson od zajišťování surovin přes výrobu až po distribuci. Společnost VSI také předložila rozsáhlý výrobní plán na dodávky hotových výrobků na cílové trhy společnosti Dyson po celém světě (USA, Británie, Japonsko apod.).\n\nPřestože se často uvádí, že společnost Dyson má téměř 4 000 zaměstnanců, společnost nikdy veřejně neuvedla, ve které zemi tito zaměstnanci jsou. Je všeobecně známo, že VS Industry Bhd (VSI) v současné době zaměstnává 4 250 osob ve svém malajsijském závodě, kde se vyrábí výrobky Dyson, a uvádělo se, že v roce 2007 výrobky Dyson představovaly 80 % tržeb společnosti VS Industry Bhd (VSI).\n\nV prosinci 2011 oznámil deník The Independent, že vysoký manažer PR společnosti Bell Pottinger, Tim Collins, byl nafilmován žurnalisty z Kanceláře investigativního žurnalismu, jak říká, že britský předseda vlády, David Cameron, vznesl otázku porušování autorských práv při rozhovoru s čínským premiérem Wen Jiabao jménem společnosti Dyson Limited „protože o to byl požádán“.\n\n5. prosince 2012 podala společnost Excel Dryer vyrábějící sušiče rukou žalobu na společnost Dyson, ve které uvádí, že reklama společnosti Dyson porovnávající její výrobek Airblade a výrobek společnosti Excel Dryer XLERATOR je klamavá. V této reklamě se uvádí, že XLERATOR vyprodukuje dvakrát tolik oxidu uhličitého, má horší dopad na životní prostředí a jeho provoz je nákladnější než provoz výrobku Airblade. Společnost Excel Dryer tvrdí, že společnost Dyson zfalšovala technické srovnání tím, že poskytla laboratoři Materials Systems Laboratory amerického technologického institutu Massachusetts Institute of Technology parametry výrobku XLERATOR týkající se 20 s sušícího času namísto 12 s testovaného času a tím došlo k nadhodnocení spotřeby energie tohoto výrobku v porovnání s výrobkem Airblade. Tato kauza stále nebyla vyřešena.\n"}
{"id": "991077", "url": "https://cs.wikipedia.org/wiki?curid=991077", "title": "Chuang Sing", "text": "Chuang Sing\n\nChuang Sing rozený Chuang Čen (25. října 1847 Chu-nan - 31. října 1916 Šanghaj) byl čínský státník, voják, politik, revolucionář a první vrchní velitel vojenských sil Čínské republiky, známý také jako \"\"Osmiprstý\"\". Během Čínské revoluce, během které padlo Čínské císařství, byl členem Čínské aliance a spolu se spoluzakladatelem aliance Sunjatsenem tvořili dvojici známou jako \"\"Sun-Chuang\"\". Právě tato dvojice nastolila po revoluci první republiku, ve které Chuang Sing zastával druhý nejvyšší politický post.\n\nNarodil se ve vesnici v čínské provincii Chu-nan, jako Chuang Čen, ale v průběhu let svá jména měnil. Již v sedmadvaceti letech vystudoval dvě vysoké školy, načež opustil rodnou zemi a odjel studovat do Japonska, kde nastoupil na univerzitu v Tokiu. Zde se věnoval studiu vojenství a moderního válečnictví, sám poté podstoupil tvrdý vojenský výcvik, což uplatnil při boji v revoluci. Když se v roce 1903 vrátil do Číny, založil zde s několika dalšími lidmi tajnou skupinu Chua-sing-chuej, která se zařadila po bok dalších odbojových skupin (př. revoluční skupina dr. Sunjatsena), se kterými později začali také spolupracovat. Skupina však byla odhalena a její členové museli uprchnout zpět do Japonska. V Japonsku byl poté přítomen při založení Čínské aliance, ve které brzy získal vysoký post. Nadále podporoval nepokoje, bohužel neúspěšně. Když se alianci povedlo shromáždit muže i prostředky, byl to právě Chuang Sing, kdo vedl útok. První pokus svrhnout monarchii skončil fiaskem. Druhý pokus však úspěch měl a vznik republiky byl na spadnutí.\n"}
{"id": "991110", "url": "https://cs.wikipedia.org/wiki?curid=991110", "title": "Kostel svatého Klimenta (Lipůvka)", "text": "Kostel svatého Klimenta (Lipůvka)\n\nKostel svatého Klimenta u Lipůvky je zaniklý kostel.\n\nKostel vznikl v polovině 13. století. Zasvěcen byl čtvrtému papeži Klimentovi. Byl tvořen obdélníkovou lodí s na východní straně umístěnou apsidou a na západní straně pak čtverhrannou věží. Kolem kostela se nacházela společně s hřbitovem také osada. Ta byla v 15. století přesunuta východním směrem. V roce 1655 se u kostela ještě pohřbívalo. Roku 1724 prošel opravou a teprve v roce 1787 byl společně s hřbitovem zrušen a jeho funkci nahradil kostel svaté Cecílie v Lipůvce.\n\nV roce 1811, v napoleonských válkách, byla stavba využívána jako pozorovatelna. V následujících letech byla však již pouhou ruinou, sloužící jako zdroj stavebního materiálu.\n\nNa místě, kde kostel stával, jsou dnes postaveny dva kříže.\n\n"}
{"id": "991113", "url": "https://cs.wikipedia.org/wiki?curid=991113", "title": "Plavnica", "text": "Plavnica\n\nPlavnica ( ) je obec na Slovensku v okrese Stará Ľubovňa. V roce 2016 zde žilo 1 655 obyvatel. První písemná zmínka o obci pochází z roku 1325.\n\nObec se nachází v údolí potoka Šambronka v oblasti Levočských vrchů. Tvoří ji následující části: Funduš, Popodstav, Píla, Rurkováne, Hlinik, Cehelna, Taborisko a Paľenčufka.\n\n"}
{"id": "991117", "url": "https://cs.wikipedia.org/wiki?curid=991117", "title": "Systém generálního klíče", "text": "Systém generálního klíče\n\nGenerální klíč (zkratky GK, SGHK nebo SGK) je způsob zabezpečení objektu, ve kterém je požadavek na omezení práv přístupu. Systém generálního klíče je hojně využíván ve veřejných a soukromých institucích, firmách, školách a všude tam, kde je nutné přidělit prostřednictvím klíčových práv přístup do jednotlivých prostor daného objektu. Do pojmu „systém generálního klíče“ se obvykle zahrnuje jak klíč (hlavní klíč, generální klíč, vlastní klíč), tak cylindrické vložky, visací zámky, průmyslové zámky. \n\nV rámci SGHK (systém generálního a hlavního klíče) každá osoba obdrží klíč, kterým si odemkne zámky, ke kterým je mu přidělen přístup, a zároveň neodemkne zámky, ke kterým přístup nemá. Tím se zpřehlední klíčové a zámkové hospodářství a zároveň významně sníží počet potřebných klíčů. Každá osoba má svým klíčem vymezené své přístupy (\"Access control system\"). V rámci SGHK se ale vždy generuje i zvláštní tzv. \"generální klíč\", který odemkne veškeré zámky systému a který se používá při nenadálých situacích (šetří čas, peníze, zdraví či životy). Pro SGHK se používají speciální klíče, které není možné běžně na trhu získat (ochrana zákazníka SGHK proti tzv. „černým“ klíčům). Investor také specifikuje typ, rozměr a přístupová práva k jednotlivým vstupům (specifikace SGHK). Obvykle se jedná o elektronickou nebo tištěnou tabulku. SGHK se doporučují zejména pro použití v administrativních budovách, hotelích, sportovních centrech apod.\n\nJedná se o prostředky mechanického nebo elektronického zabezpečení. O úrovni zabezpečení, technické a technologické úrovně cylindrických vložek, zahrnutých v SGHK, obvykle rozhoduje investor. Cylindrické vložky v systému generálního klíče jsou vyráběny nejčastěji ve 3. nebo 4. třídě bezpečnosti (BT – třída bezpečnosti, RC – resistance class). \n\nCylindrická vložka v systému generálního klíče musí splňovat požadavky všeobecných norem, dle kterých jsou certifikovány (nejčastěji norma ČSN EN 1627). Jedná se zejména o ochranu proti vyhmatání planžetou, ochranu proti nedestruktivní dynamické metodě „bumpingu“, ochranu proti neoprávněnému kopírování klíče, ochranu proti odvrtání.\n\nCylindrická vložka v systému generálního klíče je sestavena stejným způsobem jako nesystémová vložka v příbuzné bezpečnostní kategorii, tzn. užívají se domková stavítka, RBC kolíky a jiná stavítka tvořící ochranu proti nedestruktivní metodě, dále pak stavítka v cylindru, palce, nástavce, spojky, prostupové spojky, tělesa atd., s tím rozdílem, že se do vložky přidávají „plátky“ (miniaturní stavítka), která umožňují kombinovat více typů klíčů do stejné vložky.\n\nV systému generálního klíče jsou obecně používány tři typy klíčů:\n\n"}
{"id": "991120", "url": "https://cs.wikipedia.org/wiki?curid=991120", "title": "Svatby pana Voka", "text": "Svatby pana Voka\n\nSvatby pana Voka je československý historický film z roku 1971, který natočil režisér Karel Steklý. Titulní roli ztvárnil Miloš Kopecký. Hrdinou filmu je historická postava Petr Vok z Rožmberka, který se uchází o mladou Kateřinu z Ludanic.\n\nDěj filmu se odehrává v roce 1580, kdy se šlechtic, pan Petr Vok z Rožmberka, uchází o mladou Kateřinu z Ludanic. Radí se o ní s bratrem Vilémem z Rožmberka a se svými věřiteli. Do příprav svateb se zaplete i císař Rudolf II.\n\nPetr Vok se domluví se svými sloužícími, aby vyndali Kateřině z Ludanic klín od kola u kočáru, ale ti to popletou a vyndají klín u Vokova kočáru. Tak se pan Vok seznámí s Kateřinou z Ludanic. Ta mu dá podmínku, že nejprve musí provdat svůj dvanáctičlenný fraucimor.\n\nPetr Vok se rozhodne, že pojede do Prahy, kam císař svolal české pány. Vymyslí si, že pojede v rouchu kardinála. To ovšem prozradí jeho sluha Cyril strážím v Praze. Naštěstí toto pan Vok zjistí od sluhy, který za prozrazení plánů dostal císařovo zlato. Přestrojení za kardinála proto bylo změněno a Vok jede v přestrojení za urozenou slečnu z Pernštejna. Do Prahy mezitím přijíždí také pravý kardinál, kterému stráže dají rákoskou namísto Voka. Na audienci požádá Petr Vok císaře o svolení ke sňatku s Kateřinou z Ludanic. Císař jeho žádosti vyhoví.\n\nKonec filmu ukazuje zestárlého Voka, kterému se dostává stejného zacházení, kterým častoval i svůj fraucimor. Zatímco Vok usíná po víně s uspávacím práškem, jeho žena nadbíhá mladému knězi, jenž se vrátil z Nového světa a popisuje zážitky s divochy.\n\n\n"}
{"id": "991125", "url": "https://cs.wikipedia.org/wiki?curid=991125", "title": "Jüan Š’-kchaj", "text": "Jüan Š’-kchaj\n\nJüan Š'-kchaj (16. září 1859 - 6. června 1916) byl čínský politik, vojevůdce a jediný císař \"Velkého čínského impéria\", panovník z dynastie Chung-sien. Před svou autokorunovací císařem pak zastával čtyři roky post prezidenta Čínské republiky jako historicky druhý držitel tohoto úřadu. Svého politického postavení dosáhl již za vlády poslední čínské dynastie Čching, pod kterou působil jako generál armády severní Číny, která se účastnila mnoha válek dynastií vedených. Jüan Š'-kchaj je nejznámější svými politickými machinacemi, obohacováním se na válce i tím, že posledního císaře dynastie Čching donutil k abdikaci, což mělo za následek pád celé dynastie a nastolení republiky, reprezentované prezidentem Sunjatsenem. Ten se úřadu vzdal ve prospěch toho \"kdo porazí císařství\", tedy Jüan Š'-kchaje, ke značné nelibosti většiny členů nové čínské vlády. Jakožto druhý prozatímní a později první právoplatný prezident se Jüan Š'-kchaj pokusil restaurovat monarchii. Restaurace měla být započata právě prezidentovou korunovací. Znovuzavedení císařského titulu však vyvolalo obrovský odpor, kvůli kterému se musel trůnu opět vzdát a definitivně tak ukončit monarchistické vládní zřízení na území Číny. Jako držitel titulu prezidenta Číny však i dožil.\n"}
{"id": "991128", "url": "https://cs.wikipedia.org/wiki?curid=991128", "title": "Volby do Evropského parlamentu na Slovensku 2014", "text": "Volby do Evropského parlamentu na Slovensku 2014\n\nVolby do Evropského parlamentu na Slovensku 2014 se uskutečnily 24. května 2014. Byly to třetí evropské volby konané na Slovensku. Volební účast byla 13,05%, tedy nejnižší v celé Evropské unii.\n"}
{"id": "991135", "url": "https://cs.wikipedia.org/wiki?curid=991135", "title": "Zubov", "text": "Zubov\n\nZubov může být:\n"}
{"id": "991136", "url": "https://cs.wikipedia.org/wiki?curid=991136", "title": "Anakleze", "text": "Anakleze\n\nAnakleze nebo řidčeji anakléze (starořecky ἀνάκλησις – \"anaklésis\") je v křesťanství formalizované oslovení Boha, často rozvinuté nějakým přívlastkem připisujícím mu určitou vlastnost (například „všemohoucí“, „věčný“ nebo „milosrdný“). Používá se na začátku modliteb a také jako součást eucharistické modlitby.\n"}
{"id": "991144", "url": "https://cs.wikipedia.org/wiki?curid=991144", "title": "Gulfstream Aerospace", "text": "Gulfstream Aerospace\n\nGulfstream Aerospace je americký letecký výrobce založený v roce 1958, kdy společnost Grumman Aircraft Engineering Co známá díky výrobě vojenských typů letadel zkonstruovala letoun Grumman Gulfstream I. Šlo o turbovrtulové dopravní obchodní letadlo.\n\nV současnosti je součástí koncernu General Dynamics a vyrábí zejména obchodní proudové letouny (tzv. bizjety - business-jets).\n\nV prosinci 2012 Gulfstream představil návrh nadzvukového obchodního proudového letounu.\n\n"}
{"id": "991145", "url": "https://cs.wikipedia.org/wiki?curid=991145", "title": "Kill Kill", "text": "Kill Kill\n\nKill Kill je první EP americké zpěvačky Lany Del Rey. Bylo vydáno 21. října 2008, tehdy ještě pod jejím bývalým uměleckým jménem \"Lizzy Grant\". EP obsahuje pouze tři písně, které se poté dostali na její první studiové album Lana Del Ray a.k.a. Lizzy Grant. Prvním a také jediným videoklipem, který měl propagovat EP se stala skladba \"Kill Kill\".\n\nSkladba \"Kill Kill\" se měla původně jmenovat \"The Ocean\", avšak byl změněn, protože se producentovi nahrávky zdál nudný. Lana kvůli změně názvu musela i trochu přepsat text písně. \"Ano, nahrála jsem s Davidem Kahnem 13 písní. Takže jsem neočekávala, že vydáme EP, ale iTunes přišlo s tím, ať z alba vybereme pár písní, které mě budou ukazovat v nejlepším světle. Tak jsme sestavili EP, které jsme vydali 21. října 2008,\" sdělila Lana. V rozhovoru Lana pojmenovala žánr EP \"Havajský glam metal\". Zvuk je ovlivněn Elvisem, Poisonem a Van Halenem.\n\nIndex Magazín nazval Kill Kill \"bujným a kinematografickým s elektrickými kytarami.\" Její hlas je popisován jako těžký a inspirovaný Marilyn Monroe. Po textové stránce je EP popisováno jako temné, poetické a elegantní. K videu pro Kill Kill se Huffington Post vyjádřil jako nepředvídatelné, zvláštní a kouzelné.\n\nHollywood Reporter poznamenal, že EP se zvukem velmi liší od jejího druhého alba Born to Die, které se stalo významným v hudebním hlavním proudu. Album je jazzovější a šťastnější.\n"}
{"id": "991154", "url": "https://cs.wikipedia.org/wiki?curid=991154", "title": "Kalmiuske", "text": "Kalmiuske\n\nKalmiuske () je město v Doněcké oblasti na Ukrajině. Leží na řece Kalmiusu 42 kilometrů na jihovýchod od Doněcka, správního střediska celé oblasti.\n\nKalmiuske vzniklo v roce 1933 z železničního sídliště \"Karakubbud\" (') a až do roku 1949 se jmenovalo \"Karakubstroj\" ('). Sídlo neslo do května 2016 jméno Komsomolske (, ).\n\nJeho rozvoj je spjat s místním významným vápencovým lomem.\n\nOd roku 1957 je Kalmiuske městem.\n"}
{"id": "991158", "url": "https://cs.wikipedia.org/wiki?curid=991158", "title": "Transatlantické obchodní a investiční partnerství", "text": "Transatlantické obchodní a investiční partnerství\n\nTransatlantické obchodní a investiční partnerství (zkratka TTIP z anglického názvu \"The Transatlantic Trade and Investment Partnership\"; také známé pod názvem Transatlantická zóna volného obchodu se zkratkou TAFTA) je navrhovaná smlouva o volném obchodu mezi Evropskou unií a Spojenými státy americkými. Její zastánci očekávají, že dohoda bude pro ekonomiku států EU znamenat přínos 120 miliard €, 90 miliard pro tu americkou a pro zbytek světa 100 miliard € a pomůže vytvořit stovky tisíc pracovních míst, zatímco kritici říkají, že smlouva posílí pozici nadnárodních korporací, omezí demokracii a ztíží úlohu národních vlád při regulaci trhu ve prospěch občanů. Například podle nezávislé studie Tuftovy university ze Spojených států amerických by v důsledku přijetí dohody jen v Evropě došlo ke ztrátě zhruba 600 000 pracovních míst, snížení čistého vývozu, zpomalení růstu HDP, snížení mezd a státních příjmů a vzrůstu finanční nestability.\n\nAmerická vláda předpokládá, že TTIP bude fungovat obdobně jako již existující dohoda o Transpacifickém partnerství (TPP). Související vyjednávací procesy se rozběhly v červnu roku 2013, do konce roku proběhla tři kola jednání. Poté, co v dubnu 2014 pronikl na veřejnost text návrhu dohody, začala Evropská komise veřejné projednávání některých klauzulí připravované smlouvy.\n\nOčekávalo se, že text dohody bude dokončen do konce roku 2014, ale termín byl nakonec posunut na rok 2015. 7. ledna 2015 zveřejnila Evropská komise řadu materiálů k dohodě TTIP včetně textů některých navrhovaných částí dohody. Evropské komisi je odpůrci TTIP vyčítáno zatajování informací z jednotlivých jednání. Evropská komise se snaží svou pověst napravit zveřejňováním průběžných výstupů z jednotlivých kol jednání a dalších dokumentů.\n\nDvojice partnerských zemí dohromady generuje 60 % světového HDP, 33 % celosvětového obchodu se zbožím a 42 % trhu se službami. Otázka růstu evropské ekonomiky vedla k mnoha konfliktům mezi smluvními stranami, ty se však týkaly jen 2 % z celkového obsahu. Zóna volného obchodu mezi těmito dvěma subjekty by představovala potenciálně největší dohodu o volném obchodu v historii pokrývající 46 % světového HDP. V této tabulce jsou uvedeny detaily obchodních toků:\n\nObjem amerických investic v EU je 3krát větší než objem amerických investic v celé Asii a evropské investice ve Spojených státech jsou osmkrát vyšší než evropské investice v Indii a Číně dohromady. Odhaduje se, že převody uvnitř společností tvoří třetinu veškerého transatlantického obchodu. USA a EU jsou největšími obchodními partnery ve většině ostatních zemí na světě a jsou zdrojem třetiny obchodních toků světa. Vzhledem k již relativně nízkým celním tarifům (pod 3 %) je pro úspěch dohody nutné dosáhnout odstranění netarifních překážek.\n\nEkonomické bariéry mezi EU a USA jsou relativně nízké, a to nejen kvůli dlouhotrvajícímu členství ve Světové obchodní organizaci, ale i díky nedávným dohodám, jako je smlouva o „otevřeném nebi“ mezi EU a USA, a práci Transatlantické hospodářské rady. Evropská komise předpokládá, že vznik transatlantické obchodní dohody by mohl zvýšit celkový obchod mezi oběma subjekty až o 50 %. Nicméně ekonomické vztahy jsou napjaté a existují četné obchodní spory mezi oběma ekonomikami, které mnohdy končí před Světovou obchodní organizací. Ekonomické zisky TTIP byly předpovězeny ve společné zprávě vydané Bílým domem a Evropskou komisí.\n\nJistá forma transatlantické zóny volného obchodu byla navržena už v roce 1990 a později, v roce 2006, německou kancléřkou Angelou Merkelovou, v reakci na zhroucení jednání o celosvětovém obchodu v Dauhá. Protekcionismus na obou stranách nicméně může být překážkou pro jakoukoli budoucí dohodu. Poprvé byla vyjednávání zahájena v roce 1990, kdy krátce po konci studené války Evropské hospodářské společenství (12 zemí) a USA podepsaly „Transatlantickou deklaraci“. Ta vyzvala k pokračování existence Severoatlantické aliance, stejně jako ke konání ročních summitů, zasedání ministrů států jednou za dva roky, a k častějšímu setkávání politických představitelů a vyšších úředníků. Následné iniciativy evropských vůdců a americké vlády zahrnovaly např. vytvoření lobbistické skupiny podnikatelů s názvem Transatlantický obchodní dialog (TABD) v roce 1995; vytvoření poradního výboru Transatlantické hospodářské partnerství v roce 1998; vytvoření Transatlantické hospodářské rady, ve které se setkávají zástupci firem působících na obou stranách Atlantiku za účelem poskytování rad Evropské komisi a vládě Spojených států, v roce 2007; a konečně vytvoření skupiny odborníků, z jejichž závěrů předložených 11. února 2013 vyplývá doporučení zahájit jednání o rozsáhlé dohodě o volném obchodu. 12. února 2013 prezident Barack Obama takovou dohodu podpořil ve své výroční zprávě o stavu Unie. Následující den předseda Evropské komise José Manuel Barroso oznámil, že k přijmutí této dohody budou probíhat vyjednávání. Do dnešní doby (15.11.2014) proběhlo sedm vyjednávacích kol, po každém kole zveřejňuje Evropská komise podrobné zprávy pro stakeholdery. Kolem vyjednávání se vyrojila řada mýtů a zavádějících tvrzení, které se Evropská komise snaží vysvětlovat na svém informačním serveru..\n\nStruktura a jisté vybrané části návrhů textu dohody ze strany Evropské komise byly zveřejněny na webu. Dohoda je rozdělena na tři hlavní části: Přístup na trh, Regulační spolupráce a Pravidla. Zatímco mandát vyjednavačů Evropské komise byl zpřístupněn veřejnosti, obdobný text americké strany nebyl nikdy zveřejněn, bylo vydáno pouze veřejné prohlášení o potenciálních výhodách dohody.\n\nDalší část dohody zahrnuje kapitoly o přístupu na trh pro zboží i služby, zboží má být osvobozeno od všech cel a služby od všech omezení tak, aby bylo dosaženo lepšího přístupu na veřejné trhy.\n\nČlánek 1 první kapitoly stanovuje za obecný záměr „prostředí vhodnější pro rozvoj obchodu a investic“, zejména „liberalizaci investování a spolupráci v oblasti elektronického obchodování“. Druhá kapitola obsahuje obecné principy pro investování, články 24 až 28 ze čtvrté kapitoly by umožnily volný pohyb obchodních ředitelů a dalších zaměstnanců firem za pracovním účelem mezi všemi státy dohody.\n\nPátá kapitola obsahuje několik částí s konkrétními pravidly pro různé hospodářské sektory. Články 29 až 39 určují principy, které státy musejí při povolování soukromých firem následovat, a určují, že požadavky, které nejsou úměrné přezkoumatelnému cíli veřejné politiky, jsou v rozporu s dohodou. Články 35 až 39 obsahují liberalizaci poštovních služeb.\n\nVyjednávání dohody probíhá za zavřenými dveřmi, takže dodnes není úplně jasné, co vše má dohoda zahrnovat. Argumentem uzavřených jednání je údajná snaha \"neukázat soupeři hned všechny své karty\". Např. EU říká k 1. části dohody \"\"Tyto dokumenty budeme uchovávat v tajnosti. Proč? Chceme ve finále dosáhnout nejlepší podmínky pro každého v EU…\"\"\n\nDůsledkem těchto tajných jednání je, že pouze pár povolaných ví skutečně, o co se jedná. Ostatní jsou odkázáni jen na různé dohady, tiskové zprávy a občasné \"drobky z jednacího stolu\", jejichž zveřejňování může být dáno pouze v rámci vyjednávacích taktik. Občas dochází k únikům některých textů z jednání – asi největší byl ten, který byl zveřejněný v deníku Die Zeit. Tato situace má potom za důsledek různé \"fámy a vášně\", jak ve prospěch dohody, kdy se říká, jak dohoda bude prospěšná pro celý svět, tak na druhou stranu vznikají i velmi silné tlaky proti dohodě, které tvrdí, že TTIP všechny omezí, všem přinese méně kvalitnější a zdraví škodlivé produkty a zakáže např. farmářské trhy v ČR.\n\nPožadavky na zvýšenou transparentnost jednání vycházejí z širokého spektra zdrojů. V červenci 2014 vyzvala ombudsmanka EU, paní Emily O'Reilly, Evropskou komisi a Evropskou radu k zveřejnění dalších dokumentů k jednání a zahájila veřejnou konzultaci k problematice sjednávání TTIP. Výsledky těchto konzultací byly zveřejněny ve zprávě ombudsmanky. 6. ledna 2015 vydala ombudsmanka své rozhodnutí k této konzultaci, ve kterém vyzvala Evropskou komisi k 10 krokům, mj. také k zveřejnění co nejvíce informací k sjednávané dohodě.\n\n7. 1. 2015 zveřejnila Evropská komise sadu materiálů k dohodě TTIP – nejedná se ovšem o zveřejní celého textu vyjednávané dohody, ale pouze o vybrané části:\n\nV srpnu 2016 se objevily problémy při vyjednávání, kdy nejprve měmecký vicekancléř a ministr hospodářství Sigmar Gabriel uvedl, že rozhovory prakticky zkrachovaly, načež mluvčího Bílého domu Josh Earnest uvedl, že prezident Obama je odhodlán vyřešit některá ožehavá témata. Plynulý postup vyjednávání pak potvrdil mluvčí šéfa Úřadu obchodního zmocněnce USA Michael Froman a mluvčí Evropské komise Margaritis Schinas. Nato vyšla po několika dnech zpráva Bílého domu, že USA nadále hodlají dosáhnout této dohody do konce letošního roku a následovalo vyjádření státního tajemníka pro zahraniční obchod na francouzském ministerstvu zahraničí, Matthiase Fekla, že jednání už nemají politickou podporu Francie a že francouzská vláda požádá v září Evropskou komisi, aby jednání zastavila.\n\nVláda ČR ve svém programovém prohlášení z 12. února 2014 k TTIP uvedla \"\"Ambiciózní obchodní a investiční dohody se třetími státy považuje vláda za nedílnou součást evropské konkurenceschopnosti a její prioritou je dokončení jednání o transatlantickém obchodním a investičním partnerství mezi Evropskou unií a USA.\"\" Vyjednávání dohody za ČR má v gesci Ministerstvo průmyslu a obchodu (MPO), které vydává zprávy k TTIP v rámci sekce Obchodní vztahy EU se třetími zeměmi. Samostatnou sekci, věnovanou dohodě TTIP a odkazující se na MPO jako zdroj, lze nalézt na portále Businessinfo.cz. Tento web má ovšem jednostranné zaměření článků na podnikatele a exportéry, jak přímo uvádějí autoři: \"\"Server BusinessInfo.cz je primárně určený pro podnikatele a exportéry, čemuž odpovídá i koncept článků.\"\"\nČSSD nezaujala k dohodě jednotné stanovisko – na jednu stranu někteří přední členové strany dohodu podporují, jako například ministr Mládek, na druhou stranu někteří další k ní vyjadřují velké výhrady, jako např. šéf europoslanců Poc, další se k smlouvě vyjadřují velmi negativně – jako prof. Keller.\n\nANO nevyjádřilo k smlouvě svůj jednoznačný postoj, podle vyjádření europoslankyně Dity Charanzové se dá soudit, že strana dohodu podporuje.\n\nKDU-ČSL\nvyjádřila na svém sjezdu v roce 2015 smlouvě podporu slovy \"\"KDU-ČSL podporuje uzavření dohody o Transatlantickém obchodím a investičním partnerství mezi EU a USA za předpokladu, že bude plně dodržen mandát, který členské státy daly Evropské komisi jakožto vyjednavači této dohody.\"\"\nPavel Svoboda opravil názor Jana Kellera, že TTIP způsobí zákaz farmářských trhů.\nTOP 09 ve svém prohlášení k zahraniční politice ČR vyjadřuje opatrnou podporu TTIP: \"\"Při podpoře TTIP (Transatlantické partnerství pro obchod a investice) je nutné opravdu se důkladně zabývat jejími přednostmi a riziky, které jsou s touto klíčovou smlouvou spojené. V zásadě dohodu podporujeme, ale je třeba ještě zkoumat jednotlivá její ustanovení.\"\" \n\nODS dohodu podporuje ve svém programovém prohlášení.\n\nÚsvit vyjadřuje k dohodě velmi kritický postoj.\n\nPiráti nesouhlasí s přijetím dohody a aktivně se zapojuje do organizace a propagace akcí zaměřených proti TTIP. Členové Pirátské strany rovněž poslali otevřený dopis ministrovi průmyslu a obchodu Janu Mládkovi, ve kterém vyjádřili obavy z TTIP.\n\nSZ vyjadřuje k dohodě velké výhrady.\n\nSvobodní\n\nSvobodní dohodu TTIP odmítají a nepovažují ji za smlouvu o skutečně volném obchodu. Jak poznamenal Petr Mach v Evropském parlamentu: \"Dohoda o volném obchodu by se vešla na jednu stránku.\" TTIP je podle Svobodných spíše soubor regulací vyhovující různým subjektům. Velice negativně vůči TTIP se vyjadřují kolegové z frakce EFDD, především italské Hnutí Pěti Hvězd a britský UKIP,\n\nJednotliví představitelé KSČM vyjadřují k dohodě značné výhrady.\n\n\nPodle jiných kritiků dá tato dohoda ještě větší moc korporacím a diktatuře trhu nad demokracií, občany a jejich vládami. Český politolog Petr Robejšek k TTIP řekl: <ref name=\"http://www.parlamentnilisty.cz/arena/politologove/Docent-Robejsek-k-budoucnosti-Prosti-lide-musi-zacit-tlacit-na-zapadni-elity-Evropa-nesmi-prijmout-dohodu-s-USA-Ne-uprchlikum-350498\"></ref> \"EU by smlouvu přijmout neměla, protože přinese pouze zanedbatelné růstové impulsy a zatíží evropské vlády závislostí na amerických nadnárodních firmách; heslo: smírčí řízení. EU by se měla rozhodnout k radikální konsolidaci eurozóny, s tím související restrukturalizací jihoevropských ekonomik a rozvíjet spíše spolupráci s Čínou a Ruskem, které na tom již také nejsou skvěle, ale pořád ještě (v Číně dosud reálně, v Rusku dnes spíše potenciálně) lépe než zbývající země BRICS, jejichž hvězda výrazně vybledla. Brazílie je pro to nejmarkantnější příklad.\"\n\nV březnu 2013 vydala koalice organizací zabývajících se digitálním právem ve spolupráci s dalšími skupinami deklaraci, ve které vyzvala jednotlivé partnery dohody, aby proběhla otevřená debata v Kongresu USA, v Evropském parlamentu, v národních parlamentech a v dalších otevřených fórech místo vedení \"uzavřených jednání, která dávají privilegovaný přístup korporacím\", a také v deklaraci vyzvala, aby dohoda nezahrnovala otázky duševního vlastnictví.\n\nV Německu vznikla iniciativa StopTTIP, která začala sbírat podpisy občanů Evropské unie proti dohodě. Za cíl si dala 2 000 000 podpisů, během jednoho roku bylo shromážděno více než 3 250 000 podpisů.\n\nVelká kritika přípravy smlouvy TTIP se týká především nedostatku transparentnosti jednání. Například v prosinci 2013 Martti Koskenniemi, profesor mezinárodního práva na Helsinské univerzitě, kritizoval nedostatek transparentnosti probíhajících jednání. Varoval, že plánovaný systém ochrany zahraničních investorů v rámci smlouvy může ohrozit svrchovanost signatářských států tím, že malý okruh právních expertů arbitrážního soudu získá nebývalé pravomoci k výkladu a zrušení právních předpisů signatářských států. Filozof a lingvista Noam Chomsky také kritizoval tajnost jednání a řekl: \"Text dohody není tajemstvím pro stovky korporátních právníků a lobbistů, kteří připravují detailní prováděcí předpisy. Můžete hádat, o čem jsou tyto prováděcí předpisy a proč jsou jednání tajná.\"\n\nNa podobné výtky se snaží Evropská komise reagovat zveřejněním maximálního množství výstupů z jednotlivých kol jednání a záměrů, které hodlá prosazovat v těch příštích. Dále na svém webu anoncuje množství dalších dostupných dokumentů. Tamtéž vysvětluje nemožnost podání úplných a detailních dat obavou o ohrožení vyjednávacích pozic a tím, že zveřejněním pouze prozatímních částečných úmluv dochází pouze k dalším nedorozuměním.\n\nZa velmi problematickou je mimo jiné považována i část smlouvy ISDS (Investor State Dispute Settlement) , která hovoří o řešení sporů mezi státem a investorem. Tak jak je představena v TTIP, umožňuje společnostem žalovat vlády pro jakýkoli vládní počin (zákon či předpis na jakékoli úrovni, včetně úrovně místní), který omezí budoucí zisky korporace. Korporace mohou žalovat za ztrátu nebo \"vyvlastnění\" svých budoucích zisků. Případy mají být řešeny prostřednictvím rozhodčího tribunálu obchodních právníků v jurisdikci volby korporace. Což de facto staví korporátní právo nad zákony a předpisy jednotlivých zemí a jejich soudnictví. V lednu 2015 zveřejnila Evropská komise výsledky veřejné konzultace k problému začlenění ISDS do TTIP. Konzultace se zúčastnilo 150 000 respondentů, z nichž drtivá většina měla vůči ISDS vážné výhrady. Komisařka pro obchod Cecilia Malmströmová k tomu uvedla: \"\"Výsledky konzultace jasně poukazují na to, že veřejnost je vůči nástroji ISDS velmi skeptická\"\".\n\nPodle analytika Kruliše jsou, v případě České republiky, obavy z ISDS zbytečné, protože dohoda o ochraně investic, uzavřená mezi ČR a USA je v mnoha ohledech pro Českou republiku méně výhodná.\n\nRůzní analytici tvrdí, že samotná cla mezi USA a EU jsou již teď snížena na únosnou úroveň. To, co se podle nich dohoda snaží skutečně změnit, jsou netarifní bariéry, tedy srovnání rozdílů v podmínkách pro firmy na jednom či druhém trhu – tedy především regulace a vliv státu, normy na kvalitu služeb, značené zboží, ochrana spotřebitele, zdravotní nezávislost, chráněná zeměpisná označení atd. V některých ohledech jsou tyto podmínky obdobné, ale v jiných případech jsou rozdíly diametrální, jako například u chráněných zeměpisných označení. Kritici se proto obávají, že dohoda umožní přistoupit na \"nižší\" požadavek.\n\nDále namítají, že v mnoha oblastech jsou v USA nižší, nebo neexistující standardy, které by zajišťovaly bezpečnost potravin, bezpečnost silničních vozidel atd. Zvláště velké obavy jsou potom z toho, že dohoda umožní USA vyvážet do Evropy geneticky modifikované potraviny, často je také dávána za příklad v EU zakázaná americká praxe ošetřování kuřat chlorem, přičemž již v době vyjednávání se podařilo prosadit povolení kyseliny mléčné pro omývání hovězího. Tyto rozdíly jsou dány především tím, že zatímco v EU je tato bezpečnost zajišťována standardy a tzv. Principem předběžné opatrnosti (tento princip umožňuje odmítnout vstup na trh u takových produktů, u nichž dosud není vědecky nezpochybnitelně prokázána jejich nezávadnost), v USA je tato bezpečnost zajištěna právním systémem, který umožňuje přiznat poškozeným spotřebitelům i extrémně vysokou dodatečnou náhradu ve formě tzv. punitive damages.\n\nVyjednávací mandát pro vyjednávání TTIP dává v současné době jasně vymezené mantinely pro jednání a zdůrazňuje, že nepřipustí snížení standardů v oblasti životního prostředí, bezpečnosti či při ochraně zaměstnanců nebo zachování kulturní rozmanitosti v EU.\n\nEvropská komise vždy deklaruje, že nepřipustí snížení evropských norem a standardů: \"TTIP nebude mít větší právní sílu než právní předpisy EU, nebude je moci zrušit ani pozměnit. Jakékoli změny právních a správních předpisů EU pro účely liberalizace obchodu by muselo schválit 28 členských států EU společně s Evropským parlamentem.\" To zahrnuje i odpověď na výtky umožnění dovozu geneticky modifikovaných potravin či hormonálně ošetřeného masa, viz tamtéž.\n\nV této oblasti mají kritici obavy, že TTIP má nahradit dohodu ACTA, kterou Evropský parlament v roce 2012 odmítl.\n\nTuto obavu Evropská komise vylučuje.\n\nDalší obavou je, že má dohoda řešit odpovědnost poskytovatelů internetového připojení. Evropská komise toto tvrzení odmítá s tím, že EU i USA mají, na rozdíl od jiných signatářských zemí dohody ACTA vybudovánu ochranu duševního vlastnictví na dostatečné úrovni. Evropská komise v současném přehled základních skutečností také tvrdí, že odpovědnost poskytovatelů internetového připojení v dohodě řešena nebude. Kritici ale poukazují na fakt, že ve skutečnosti toto téma bylo projednáváno a bylo součástí textů uniklých v deníku Die Zeit, což nakonec jinde v textu Evropská komise nepřímo potvrdila.\n\nDalší oblastí, které dle kritiků vzbuzuje obavy je důvěrnost elektronické komunikace a údajů souvisejících s provozem (provozní a lokalizační údaje). Ty jsou v EU \"zaručeny\", zatímco dle některých uniklých informací by tato důvěrnost měla být pouze \"zajišťována\", což může podporovat komerční zájmy poskytovatelů. Obava je také z toho, že dohoda otevřela cestu k úplnému ovládnutí provozovatelů sítí a poskytovatelů telekomunikačních služeb.\n\n"}
{"id": "991160", "url": "https://cs.wikipedia.org/wiki?curid=991160", "title": "Palácio do Planalto", "text": "Palácio do Planalto\n\nPalácio do Planalto je oficiálním pracovištěm brazilského prezidenta. Tato budova je umístěna v brazilském hlavním městě Brasília. Stavba byla navržena architektem Oscarem Niemeyerem a slavnostně otevřena dne 21. dubna 1960. Budovu jako své pracoviště využívali všichni brazilští prezidenti od Juscelino Kubitscheka. Nachází se na\" Praça dos Três Poderes\", na východ od Brazilského národního kongresu a napříč od Nejvyššího spolkového soudu.\n\n"}
{"id": "991161", "url": "https://cs.wikipedia.org/wiki?curid=991161", "title": "Josip Vancaš", "text": "Josip Vancaš\n\nJosip Vancaš (22. března 1859, Šoproň, Rakousko-Uhersko − 15. prosince 1932, Záhřeb, Království Jugoslávie) byl chorvatský architekt, který strávil většinu svého života v Sarajevu, kde navrhl přes zhruba dvě stě staveb. Rovněž se také zapsal do podoby některých měst na území Chorvatska a Slovinska. Spolupracoval také s českým architektem Josefem Pospíšilem. \n\nVancaš vystudoval ve Vídni Vysokou technickou školu, katedru architektury. Svá studia zde dokončil v roce 1881 a poté pokračoval u profesora Heinricha Ferstela. Mezi lety 1882 až 1884 působil na Speciální škole architektury při Akademii výtvarných umění ve Vídni pod vedením Friedricha Schmidta. \n\nDo Sarajeva přicestoval v roce 1884 a jako architektovi, který byl rozhodně oddán Habsburské monarchii mu byly dveře otevřeny. Tam se spřátelil s českým architektem Karlem Paříkem], s nímž spolupracoval na výstavbě nových budov pro bosenskou metropoli. Mezi Vancašovy první realizace patřila Katedrála srdce Ježíšova v samém centru města a jeden z prvních vládních paláců.\n\nPostupně se stal i náměstkem primátora Sarajeva a jedním z prvních poslanců v bosenském zemském parlamentu. Věnoval se také památkové ochraně historických staveb na území Bosny. Během svého působení v Bosně navrhl celkem 102 obytných domů, 70 kostelů, 12 škol, 10 paláců, 10 bank, 10 vládních budov, 6 hotelů a restaurací a několik návrhů na přestavbu budov. \n\nPo první světové válce se vrátil do Chorvatska. Pracoval na několika stavbách i po válce, např. na nadačním (vakufském) domě, který byl realizován v roce 1931 (spolu s Paříkem). Zemřel v Záhřebu.\n\nMezi stavby, které Vancaš navrhl, patří například budova Předsednictva Bosny a Hercegoviny (1886), Katedrála srdce Ježíšova (1889) či hotel Grand Union v Lublani (1905). Navrhl také budovu Hotelu Central v Sarajevu. Vancaš byl ve své tvorbě ovlivněn historicismem a eklekticismem. Jeho pozdější práce, např. poštovní palác v Sarajevu jsou ovlivněny vídeňskou secesí. Patřil ve své době k hlavním architektům, kteří rozvíjeli Sarajevo pod rakouskou nadvládou. Inspiroval se značně v ulici Ringstrasse ve Vídni.\n"}
{"id": "991162", "url": "https://cs.wikipedia.org/wiki?curid=991162", "title": "Mistrovství světa v judu 1979 – muži – střední váha (-86kg)", "text": "Mistrovství světa v judu 1979 – muži – střední váha (-86kg)\n\nZápasy v judu na X. mistrovství světa v kategorii středních vah mužů proběhly v Paříži, 7. prosinec 1979.\n\nDo oprav se dostali judisté, kteří během turnaje prohráli svůj zápas s jedním ze dvou finalistů.\n"}
{"id": "991163", "url": "https://cs.wikipedia.org/wiki?curid=991163", "title": "Zauvijek volim te", "text": "Zauvijek volim te\n\n\"Zauvijek volim te\" (černohorsky cyrilicí \"\"Заувијек волим те\"\", do češtiny přeloženo jako \"Miluji tě navždy\") je píseň Stefana Filipoviće, se kterou reprezentoval Černou Horu na Eurovision Song Contest 2008. Prvně se píseň zúčastnila 1. semifále 20. května 2008, ale do finále se neprobojovala. Celkem v semifinále získala 23 bodů (12 od Bosny a Hercegoviny, 10 ze Slovinska a 1 od San Marina), přičemž se usmístila na 14. místě.\n\nPíseň složil tým makedonských autorů Grigor Koprov (hudba), Ognjen Nedelkovski (text) a Vladimír Dojčinovski (aranžmá). Stejný tým také stojí za písní \"\"Mojot svet\"\" (Můj svět) makedonské zpěvačky Karoliny, se kterou vystoupila na Eurovision Song Contest 2007. Později byla předělána Markem Konem a Aleksandarem Kobacem, slavnými srbskými aranžéry. Na pódiu se vedle Stefana Filipoviće objevili i 4 doprovodné vokalistky. Dvě se již na Eurovision Song Contest objevili — Amira Hidić, která reprezentovala Chorvatsko na Eurovision Song Contest 2003 a Martina Majerle reprezentovala Slovinsko na Eurovision Song Contest 2007. Dalšími byli Ana Kabalin a Mateja Majerle.\n\nJe to milostná píseň napsána ve stylu pop-rocku. Stefan zpívá své milence a žádá ji, aby byla opět jeho, protože ji miluje na věčnost. Anglická verze této písně byla vydána pod názvem \"\"Never Forget I Love You\"\". Demo verze písně byly prezentovány 8. března 2008 v live show televize RTCG, zatímco předělaná verze byla vydána 17. března. Propagační videa byly pro obě verze písně a byla natočena na různých místech, jako ve starém městě Kotor a Budvě.\n\nPíseň byl následována na Eurovision Song Contest 2009 Andreou Demirović s písní \"\"Just Get Out of My Life\"\".\n\n"}
{"id": "991164", "url": "https://cs.wikipedia.org/wiki?curid=991164", "title": "Čínské impérium", "text": "Čínské impérium\n\nČínské impérium, někdy nazývané \"Velké čínské impérium\" byla země existující velmi krátkou dobu v letech, kdy byl vůdcem Čínské republiky prezident Jüan Š'-kchaj, který se v roce 1915 pokusil restaurovat monarchii na území původní absolutistické Číny. Výsledkem tohoto pokusu bylo právě Čínské impérium, na jehož trůn usedl čínský prezident jako jediný panovník dynastie \"Chung-sien\". Po korunovaci však téměř ve všech provinciích země vypukly občanské protesty a císař Jüan Š'-kchaj, přestože se těšil podpoře Evropy i Japonska, musel úřad zrušit. Zanedlouho poté císař (tehdy už jen prezident) zemřel a politická situace v Číně se stala velmi nestabilní.\n\nPřestože zněl nový název země Čínské impérium, oblastně byla země nazývána podle dynastie Chung-sien a mezinárodně byl stále používán pojem Čínská republika (zkratka ROC). Byl opět zaveden nový letopočet od roku 1916, což byl \"Chung-sienský rok jedna\". Letopočet se pak opět vrátil do stavu před císařstvím, tedy \"rok republiky\".\n"}
{"id": "991165", "url": "https://cs.wikipedia.org/wiki?curid=991165", "title": "Richard Sheldon", "text": "Richard Sheldon\n\nRichard Sheldon ( 9. července 1878 Rutland, Vermont — 23. ledna 1935 New York) byl americký atlet, olympijský vítěz ve vrhu koulí.\n\nVrhačským disciplinám se začal věnovat v roce 1896. O tři roky později zvítězil na mistrovství USA ve vrhu koulí i hodu diskem. V roce 1900 startoval na olympiádě v Paříži. Zde zvítězil ve vrhu koulí a obsadil třetí místo v soutěži diskařů.\n"}
{"id": "991167", "url": "https://cs.wikipedia.org/wiki?curid=991167", "title": "Karel Kotouč", "text": "Karel Kotouč\n\nKarel Kotouč (13. října 1881, Smíchov – 18. září 1922) byl český fotbalista, záložník.\n\nV letech 1907–1911 hrál v předligové éře za SK Slavia Praha. Vítěz Poháru dobročinnosti 1910. V letech 1907–1908 nastoupil ve 3 reprezentačních utkáních.\n\n\n"}
{"id": "991171", "url": "https://cs.wikipedia.org/wiki?curid=991171", "title": "Patrick McDonald", "text": "Patrick McDonald\n\nPatrick Joseph \"Babe\" McDonald (29. července 1878 Killard, Irsko — 15. května 1954 New York) byl americký atlet, olympijský vítěz ve vrhu koulí a hodu břemenem.\n\nNarodil se jako Patrick McDonnell. Příjmení jeho rodiny změnili v zápise omylem američtí imigrační úředníci a už nebylo opraveno. Specializoval se na vrhačské disciplíny. Nejdříve se věnoval hodu kladivem, později především vrhu koulí. V roce 1912 nejdříve zvítězil na mistrovství USA a poté i na olympiádě ve Stockholmu. Na stejné olympiádě startoval i v soutěži ve vrhu koulí obouruč (sčítaly se výkony dosažené levou a pravou rukou). Zde zvítězil Ralph Rose před Mc Donaldem.\n\nMistrem USA ve vrhu koulí a hodu břemenem se stal v letech 1914, 1919 a 1920. V obou těchto disciplinách startoval na olympiádě v roce 1920 v Antverpách. Zvítězil zde v hodu břemenem a ve vrhu koulí skončil čtvrtý. Olympijským vítězem se stal ve 42 letech a je dosud atletem, který byl ve chvíli svého olympijského vítězství nejstarší. Po této olympiádě zvítězil na mistrovství USA ve vrhu koulí ještě v roce 1922, v hodu břemenem v letech 1921, 1926–1929 a 1933 (tedy v 55 letech).\n\nOd roku 1905 do roku 1946 sloužil u newyorské policie, mj. řídil dopravu na Times Square.\n\n"}
{"id": "991174", "url": "https://cs.wikipedia.org/wiki?curid=991174", "title": "Miroslav Ihnačák", "text": "Miroslav Ihnačák\n\nMiroslav Ihnačák (* 19. února 1962, Poprad) je bývalý slovenský hokejový útočník. Je bratrem bývalého hokejisty Petra Ihnačáka a strýcem hokejisty Briana Ihnačáka.\n\nHokejově vyrůstal v rodném Popradu. Od sezóny 1981/1982 hrál v klubu VSŽ Košice, kde společně s Igorem Libou a Janem Vodilou vytvořili jednu z nejproduktivnějších formací ligy. V roce 1982 si ho vybralo Toronto Maple Leafs v 9. kole ze 171. místa vstupního draftu. Do zámoří následně odešel uprostřed sezóny 1985/86 a působil v něm 6 let. Většinou však hrával v nižších soutěžích. Celkově odehrál v NHL 57 zápasů, ve kterých zaznamenal 17 bodů za 8 gólů a 9 asistencí za Toronto Maple Leafs a Detroit Red Wings. Následně se vrátil do Evropy a působil v německých soutěžích a také ve Švýcarsku. Nakonec se vrátil do Košic, odehrál zde 6 sezón a získal mistrovský titul. Na závěr kariéry odehrál ještě jednu sezónu v rodném Popradu a také několik zápasů za MHC Martin a Prešov. Jako 43letý se původně rozhodl ukončit kariéru. Tu pak doplnil ještě zápasy za druholigový klub HKm Humenné, kde vypomohl svému bývalému spoluhráči a trenérovi Jánu Vodilovi.\n\nZúčastnil se MS 1995 B kategorie, kde si Slovensko vybojovalo účast v nejvyšší kategorii šampionátu. V slovenské reprezentaci odehrál 12 zápasů, vstřelil 10 branek. Československo reprezentoval na Mistrovství evropy v ledním hokeji hráčů do 18 let v letech 1979 a 1980. Za seniorskou reprzentaci navzdory výkonu nenastoupil ani jednou, neboť jeho bratr v roce 1982 emigroval.\n\nV závěru hráčského působení v Martině se stal zároveň asistentem trenéra. Na stejné pozici působil v prvoligovém klubu HK Létající koně Prešov. V březnu 2006 během 2. třetiny druhého čtvrtfinálového zápasu proti Banské Bystrici hodil směrem k rozhodčímu láhev s vodou a následně jeho tým opustil ledovou plochu. Od disciplinární komise SSLH dostal zákaz činnosti na jeden měsíc nepodmíněně.\nV sezóně 2006/07 trénoval prvoligový MHK SkiPark Kežmarok, který přivedl do extraligy. Stejný klub, ale už jako extraligové mužstvo, vedl i v sezóně 2007/08, ale po jejím skončení se s ním musel rozloučit.\nV říjnu 2008 se stal trenérem polského klubu GKS Tychy.\nNásledně vedl v sezóně 2009/2010 HK Trebišov av sezóně 2010/2011 tým Spiššskej Nové Vsi. Sezónu 2011/12 začal jako trenér Michalovců, již v říjnu ho ale pro nevýrazné výkony týmu odvolali z funkce . V listopadu 2011 se stal trenérem klubu HC Košice , s nímž získal stříbrnou medaili. Sezónu 2012/13 začal opět jako trenér Michalovců \n\n"}
{"id": "991175", "url": "https://cs.wikipedia.org/wiki?curid=991175", "title": "Robinson Helicopter Company", "text": "Robinson Helicopter Company\n\nRobinson Helicopter Company je americký letecký výrobce založený v roce 1973 v Kalifornii Franklinem Davisem Robinsonem (bývalým zaměstnancem Cessna Aircraft Company, McCulloch Motor Company, Kaman Aircraft, Bell Helicopter a Hughes Helicopters). Zaměřuje se na výrobu civilních vrtulníků. Sídlí na letišti Zamperini Field (ICAO kód KTOA) v kalifornském městě Torrance.\n\n"}
{"id": "991178", "url": "https://cs.wikipedia.org/wiki?curid=991178", "title": "Alaskacephale", "text": "Alaskacephale\n\nAlaskacephale („hlava z Aljašky“) byl ptakopánvý pachycefalosauridní dinosaurus, žijící na severozápadním území Severní Ameriky (souvrství Prince Creek) v období pozdní svrchní křídy (stupeň kampán, asi před 70 miliony let). Typový druh \"A. gangloffi\" byl popsán americkým paleontologem Robertem Sullivanem v roce 2006.\n\nDruhové jméno dinosaura je poctou paleontologovi Rolandu Gangloffovi, který se výzkumem tohoto jedince zabýval ještě před jeho oficiálním popisem. Holotyp představuje pouze část lebky, původně popsané jako \"Pachycephalosaurus sp.\" Oproti známějšímu druhu \"P. wyomingensis\" dosahoval tento dinosaurus jen asi poloviční velikosti, svými rozměry se tedy vyrovnal například rodu \"Prenocephale\". Byl zřejmě blízkým příbuzným pachycefalosaura.\n\n"}
{"id": "991180", "url": "https://cs.wikipedia.org/wiki?curid=991180", "title": "Colepiocephale", "text": "Colepiocephale\n\nColepiocephale (\"kloubová hlava\") byl malý ptakopánvý pachycefalosauridní dinosaurus, žijící na území Kanady (souvrství Foremost, provincie Alberta) v období pozdní svrchní křídy (geologický stupeň kampán, asi před 80 až 77 miliony let).\n\nTypový druh \"C. lambei\" byl popsán americkým paleontologem Robertem Sullivanem v roce 2003. Původně však byl znám jako \"Stegoceras lambei\", jak jej roku 1945 popsal paleontolog Sternberg.\n\nStejně jako ostatní pachycefalosauři byl i tento rod menším býložravcem, pohybujícím se po dvou a spásajícím nízko rostoucí vegetaci. Jeho hlavu zdobila charakteristická lebeční \"přilba\", kterou možná používal při obraně nebo soubojích ve stádě. Při délce kolem 1,5 až 1,8 metru dosahoval tento druh hmotnosti zhruba 10 kilogramů.\n\n"}
{"id": "991184", "url": "https://cs.wikipedia.org/wiki?curid=991184", "title": "Hanssuesia", "text": "Hanssuesia\n\nHanssuesia (podle paleontologa Hanse D. Suese) byl menší ptakopánvý pachycefalosauridní dinosaurus, žijící na území Kanady (Alberta) a Montany (souvrství Dinosaur Park, Oldman a Judith River) v období pozdní svrchní křídy (geologický stupeň kampán, asi před 80 až 72 miliony let). Typový druh \"H. sternbergi\" byl popsán americkým paleontologem Robertem Sullivanem v roce 2003. Původně však byl znám jako \"Troodon sternbergi\" a \"Stegoceras sternbergi\", jak jej roku 1943 popsali paleontologové Brown a Schlaikjer.\n\nStejně jako ostatní pachycefalosauři byl i tento rod menším býložravcem, pohybujícím se po dvou a spásajícím nízko rostoucí vegetaci. Jeho hlavu zdobila charakteristická lebeční \"přilba\", kterou možná používal při obraně nebo soubojích ve stádě. Od ostatních pachycefalosaurů jej však odlišovalo několik lebečních znaků, například široká nosní báze. Dosahoval celkové délky asi 2,4 metru.\n\n"}
{"id": "991190", "url": "https://cs.wikipedia.org/wiki?curid=991190", "title": "Július Kozma", "text": "Július Kozma\n\nJúlius Kozma (1. června 1929 − 26. listopadu 2009) byl československý a slovenský šachista, mistr ČSSR z roku 1967.\n\nV roce 1954 byl členem československého družstva vysokoškoláků, které získalo titul Mistra světa v Oslo. Byl oporou družstva a ze všech účastníků dosáhl nejlepšího výsledku 8 bodů z 9 možných. Na vysokoškolských mistrovstvích světa hrál ještě v letech 1955 v Lyonu, 1956 v Upsale, 1957 v Rejkjavíku a v roce 1958 ve Varně, kde družstvo Československa skončilo na třetím místě. \n\nVýrazně přispěl k bronzu pro ČSR na mistrovství Evropy družstev ve Vídni 1957, kdy remizoval s Spasským a porazil Tala. V témže roce se stal se stal prvním slovenským šachovým mezinárodním mistrem. \nNa turnaji v Reggio Emilia 1966 byl třetí a 1969 druhý. V roce 1967 se stal mistrem ČSSR. Na šachových olympiádách reprezentoval ČSR dvakrát v letech 1958 a 1960. Autor knihy o mistrech světa, spoluautor publikace o šachových olympiádách, ale i knih o jiných sportech. \n\nV roce 1954 absolvoval Právnickou fakultu UK a stal se redaktorem Slovenského rozhlasu. Po normalizačních prověrkách musel z rozhlasu odejít. Tělovýchovní činovníci mu pomohli, stal se dlouholetým redaktorem i šéfredaktorem deníku Sport.\n\n"}
{"id": "991193", "url": "https://cs.wikipedia.org/wiki?curid=991193", "title": "Kawasaki GPZ 1000", "text": "Kawasaki GPZ 1000\n\nKawasaki GPZ 1000 je motocykl kategorie superbike, vyvinutý firmou Kawasaki, vyráběný v letech 1986-1988. Stejně jako předchůdce Kawasaki GPZ 900 byla ve své době nejrychlejším strojem na světě. V roce 1986 byla velmi dobře vybaveným strojem - měla kvalitní brzdy, podvozek a silný motor se šestnácti ventily a vodním chlazením. Kapotáž je velmi dobře navržená a zaručuje rychlé cestovní tempo.\n\nStejný motor používá i sportovně turistický model Kawasaki GTR 1000 a chopper Kawasaki ZL 1000 Eliminator.\n\n\n"}
{"id": "991194", "url": "https://cs.wikipedia.org/wiki?curid=991194", "title": "Roger O. Isaacs", "text": "Roger O. Isaacs\n\nRoger O. Isaacs (* 20. století, Kapské Město) je jihoafrický zpěvák-kontratenor a operní pěvec.\n\nPochází z Kapského Města v Jihoafrické republice, kde ukončil hudební vzdělání na South African College of Music na Univerzitě v Kapském městě. Jeho sólová kariéra úspěšně započala ještě ve vlasti a zahrnovala repertoár hudby starých mistrů až po díla skladatelů dvacátého století. Isaacs má na svém kontě řadu televizních a rozhlasových vystoupení s jihoafrickou Broadcasting Corporation včetně světové premiéry “\"African Mass\"” od Petera Klatzowa.\n\nOd svého amerického sólového debutu v roce 1996 Isaacs vystupuje jako sólista v nejvýznamnějších pěveckých tělesech na východním pobřeží Spojených států. Jeho vystoupení se uskutečnila např. v Centru J. F. Kennedyho – Washingtonské národní opeře, koncertním sále ve Washingtonské národní katedrále, Národní galerii umění ve Washingtonu, v kostele svatého Tomáše v New Yorku, bazilice Neposkvrněného početí Panny Marie a v Bílém domě.\n\nV kulturní příloze deníku Washington Post byl Roger Isaacs označen jako \"zcela mimořádný kontratenor nejen pro výjimečnou kvalitu hlasu, ale i pro své mistrovské podání barokní hudby\", což mu otevřelo cestu k nabídkám interpretace různorodého repertoáru.\n\nÚčinkoval např. v Monteverdiho \"Mariánských nešporách\", Bachově \"Mši h moll\" a \"Matoušových pašijích\", Händlově \"Izrael v Egyptě\", \"Joshuovi\", či \"Mesiášovi\" a Vivaldiho \"Stabat Mater\" pro sólový alt.\n\nMezi jeho nejnovější počin patří spolupráce se souborem Folger Consort of Paris na představení Music for the City of Light, vystoupení v Handelově \"Mesiášovi\" se souborem The Camerata Singers, Pergolesiho \"Stabat Mater\" se souborem The Raven Consort a premiéra The Raven od Nicholase White. Isaacs také zpíval roli Cyruse v uvedení Handelova \"Belshazzara\" ve Freerově Galerii umění ve Washingtonu, stejně tak Purcellovy skladby upravené od Benjamina Brittena se souborem The Cantate Singers a Vivaldiho \"Gloria\" s hudebním uskupením Reston Chorale. \n\nJeho nejnovější operní vystoupení zahrnuje roli Apollona v díle Benjamina Brittena \"Smrt v Benátkách\" a \"Oberona\" v kritiky oslavovaném uvedení opusu Benjamina Brittena \"Sen noci svatojánské \"Operou v Kapském městě.\n\nRoger Isaacs je aktivním členem souboru Národní galerie umění Vocal Ensemble, (NGAVE), dále působí v The Washington Bach Consort a patří k hlavním pilířům sboru Washingtonské národní katedrály.\n\n"}
{"id": "991201", "url": "https://cs.wikipedia.org/wiki?curid=991201", "title": "Silnice II/135", "text": "Silnice II/135\n\nSilnice II/135 je silnice II. třídy která se v převážné své délce nachází na území Jihočeského Kraje. Obsluhuje dopravu hlavně mezi městy Bechyně a Soběslav. U Soběslavi se kříží s dálnicí D3. Silnice II/135 pak končí zaústěním do II/409 u obce Včelnička u Kamenice nad Lipou (okres Pelhřimov - Kraj Vysočina). Celkově silnice prochází čtyřmi okresy: České Budějovice, Tábor, Jindřichův Hradec a Pelhřimov.\n\n\"- celková délka 1,985 km - mostů: 1\"\nNejkratší úsek z celkové délky silnice II/135 připadá právě na tento okres. Silnice začíná vyústěním ze silnice II/105 v Dražíči. Těsně před hranicemi s okresem Tábor pak ještě přechází přes Bilinský potok.\n\n\"- celková délka 40,738 km - mostů:11 - železniční přejezdy:2 - podjezdy:3\"\nNejdelší úsek silnice II/135 z celé její délky vede přes okres Tábor. Vede přes obec Hvožďany do Bechyně, kde zaúsťuje do silnice II/122 a peážuje s ní. Následuje vyústění (taktéž v Bechyni) a silnice dále probíhá Sudoměřicemi u Bechyně, Svinkami, Vlastiboří, Zálužím, Vescemi až do Soběslavi. Zde se nachází most přes řeku Lužnici. V Soběslavi silnice zaúsťuje do silnice I/3. Zde se také dělí na dva úseky. Úsek označený jako II/135 vede po ulici Tyršova. Druhý úsek označený jako II/135H vede kolem Náměstí Republiky. Dále silnice pokračuje k dálnici D3, kde se s ní kříží u EXITu 95. Poté silnice pokračuje přes Zvěrotice, Dvorce, Tučapy a Budislav. Následuje hranice okresu Jindřichův Hradec, kam silnice dále pokračuje.\n\n\"- celková délka 6,309 km - mostů:1\"\nSilnice vede přes poměrně krátký úsek 6 km přes obce Březina a Drunče. Na hranicích s okresem Pelhřimov pak přechází do Kraje Vysočina.\n\n\"- celková délka 6,570 km - mostů:1\"\nPoslední úsek silnice II/135 vede v Kraji Vysočina. Silnice přechází do okresu Pelhřimov a v průtahu Mnichem peážuje se silnicí II/128. Následují obce Mirotín a Bohdalín. Silnice pak končí zaústěním do II/409 před obcí Včelnička.\n\nU osady Koudelka vede přes Bilinský potok, v Bechyni přes Smutnou a Lužnici, v Sudoměřicích u Bechyně přes Sudoměřický potok, ve Vlastiboři přes Bechyňský potok, v Soběslavi přes Lužnici a Černovický potok (znovu u Dvorců a v Budislavi) a u Mnichu přes Dírenský potok.\n"}
{"id": "991204", "url": "https://cs.wikipedia.org/wiki?curid=991204", "title": "Ustaritz Aldekoaotalora", "text": "Ustaritz Aldekoaotalora\n\nUstaritz Aldekoaotalora Astarloa známý zkráceně jako Ustaritz (* 16. února 1983, Abadiño, Španělsko) je španělský fotbalový obránce baskického původu, momentálně hraje v portugalském klubu FC Arouca. Hraje na postu stopera (středního obránce).\n\nVětšinu své dosavadní kariéry strávil v klubu Athletic Bilbao. Mimo Španělska hrál v Gruzii (FC Dinamo Tbilisi) a Portugalsku (FC Arouca).\n\n \n"}
{"id": "991214", "url": "https://cs.wikipedia.org/wiki?curid=991214", "title": "TJ Dynamo ČSA Ruzyně", "text": "TJ Dynamo ČSA Ruzyně\n\nTJ Dynamo ČSA Ruzyně (celým názvem: Tělovýchovná jednota Dynamo Československé státní aerolinie Ruzyně) byl československý klub ledního hokeje, který sídlil v pražské Ruzyni. V sezóně 1961/62 hrál klub druhou nejvyšší soutěž v zemi, ale ve skupině A skončil na sestupovém 12. místě. Zanikl v roce 1968.\n\nZdroj:\n\n\n\nZdroj:\n\n\n\nZdroj:\n"}
{"id": "991218", "url": "https://cs.wikipedia.org/wiki?curid=991218", "title": "Leonie Ossowski", "text": "Leonie Ossowski\n\nLeonie Ossowski, vlastním jménem Jolanthe von Brandenstein (15. srpna 1925, Röhrsdorf – 4. února 2019, Berlín), byla německá spisovatelka.\n\nLeonie Ossowski se narodila Röhrsdorfu (dnes Osowa Sień v Polsku) jako Jolanthe von Brandenstein. Literární pseudonym si zvolila podle šlechtické rodiny Ossowski, která ve vsi panovala.\n\n\n\n\n"}
{"id": "991219", "url": "https://cs.wikipedia.org/wiki?curid=991219", "title": "Premjer Ligasy", "text": "Premjer Ligasy\n\nPremjer Ligasy (kazašsky Қазақстан Премьер Лигасы) je nejvyšší kazašská fotbalová ligová soutěž. Byla založena v roce 1992, před tímto datem existovala na území Kazašské SSR regionální liga v rámci SSSR. Premjer Ligasy řídí Kazašská fotbalová federace, která je členem UEFA.\n\nHraje se systémem jaro-podzim.\nSoučasným mistrem (sezóna 2016) je FC Astana.\n\nZdroj:\nPozn.: Irtyš Pavlodar působil v minulosti pod názvem Ansat Pavlodar a Irtyš Bastau Pavlodar, FC Astana-1964 pod názvem Ženis Astana a FK Astana\n\n\n\n\n"}
{"id": "991222", "url": "https://cs.wikipedia.org/wiki?curid=991222", "title": "TJ Uhelné sklady Praha (lední hokej)", "text": "TJ Uhelné sklady Praha (lední hokej)\n\nTJ Uhelné sklady Praha (celým názvem: Tělovýchovná jednota Uhelné sklady Praha) byl československý klub ledního hokeje, který sídlil v Praze. Od sezóny 1981/82 hrál klub druhou nejvyšší soutěž v zemi. Ve skupině A skončil klub po základní části na 10. místě, což ho odsoudilo k odehrání skupiny o udržení. V ní klub skončil na nesestupovém 11. místě před TJ Slovan NV Louny. Jenže v další sezóně (1982/83) skončil klub rovněž ve skupině A na 11. místě a musel opět hrát skupinu o udržení. Klub v ní skončil na sestupovém 6. místě. Klub zanikl počátkem 90. let 20. století krátce po pádu komunistického režimu.\n\n\nZdroj: \n\n\n\nZdroj: \n"}
{"id": "991223", "url": "https://cs.wikipedia.org/wiki?curid=991223", "title": "Trpanj", "text": "Trpanj\n\nTrpanj je opčina v Chorvatsku v Dubrovnicko-neretvanské župě. V opčině žije 871 obyvatel, v Trpanji 707 obyvatel. Do opčiny Trpanj patří i obce Donja Vrućica, Gornja Vrućica a Duba Pelješka. Obec Trpanj leží na severním pobřeží poloostrova Pelješac.\n\nOblast Trpanje má středomořské klima s klimatickými rozdíly vyplývajícími z pásma vysokých hor v blízkosti pobřeží. Pelješská oblast je světoznámá i produkcí vína.\n\nTrpanj má významné místo v historii národního obrození v Dalmácii. Je prvním místem, kde byla chorvatština oficiálně upřednostněn před italštinou. První stopy římského osídlení byly objeveny v roce 1922, kdy byla odkryta mozaika v parku pod kopcem Gradina. Na pobřeží byly nalezeny stopy ilyrského sídla Plereians na svahu Gradina. První a nejdůležitější kostel středověkého Trpanje, zasvěcený svatému Petrovi, byl postaven na zbytcích římské vily.\n\nTrpanj býval jedním z hlavních přístavů poloostrova Pelješac. Spojení mezi Trpanjem a přístavem Ploče na pevnině je zajišťováno trajektem společnosti Jadrolinija. Do Trpanje vede přivaděč z Pelješacké transverzály.\n\n\nV Trpanji působí základní škola, která sdílí budovu s farou pod kostelem sv. Petra a Pavla.\n\n"}
{"id": "991228", "url": "https://cs.wikipedia.org/wiki?curid=991228", "title": "Gerizim", "text": "Gerizim\n\nGerizim ( , \"Džebel et Tur\"), též přepisováno jako Gerizím či Garizim, je hora v Samařsku na Západním břehu Jordánu.\n\nDosahuje nadmořské výšky 865 metrů. Pod jejími svahy leží palestinské město Náblus. Na úbočí Gerizim se nachází též izraelská osada Har Bracha. Ve vrcholové partii se rozkládá osada Kirjat Luza, kterou obývají Samaritáni.\n\nBible se o ní zmiňuje jako o hoře požehnání. Samotný název hory se však překládá jako „Odříznutí“. Samaritáni ztotožňují horu Gerizim s horou Moria, kde Abrahám měl obětovat svého syna Izáka. Proto zde okolo roku 432 př. n. l. vystavěli svůj chrám. Ten byl sice roku 128 př. n. l. rozbořen vojskem judského krále Jochanana Hyrkána I., nicméně hora Gerizim zůstala pro Samaritány i nadále posvátným místem.\n\n"}
{"id": "991229", "url": "https://cs.wikipedia.org/wiki?curid=991229", "title": "Čerp", "text": "Čerp\n\nČerp (z anglického \"chirp\") je vlastnost krátkého světelného (většinou laserového) pulzu, která souvisí s frekvencí světla obsaženého v tomto pulzu. Díky relacím neurčitosti není možné mít krátký (~fs) světelný puls ve viditelné oblasti spektra, který by byl monochromatický, a krátké světelné pulzy tudíž nutně musí sestávat z kvazimonochromatického světla nebo dokonce mají vlastnosti tzv. bílého kontinua. Pro krátké pulzy je stále možné zavést pojem nosné frekvence, nicméně skutečná frekvence jí neodpovídá.\n\nAktuální frekvence je definována jako derivace fáze, tedy formula_1. Pro krátké pulzy často vychází nekonstantní.\n"}
{"id": "991230", "url": "https://cs.wikipedia.org/wiki?curid=991230", "title": "Optický modulátor", "text": "Optický modulátor\n\nOptický modulátor je zařízení používané k modulaci procházejícího svazku světla. Používá se např. v pulzních laserových systémech pro výběr jednoho konkrétního pulzu.\nPodle vlastnosti světla, kterou modulátor mění, se rozdělují na amplitudové, fázové, polarizační a další. Jednodušší metoda, oproti použití modulátoru, bývá modulace čerpacího proudu, nicméně v některých případech není možná nebo nemá dostatečné parametry. Tato metoda se nazývá přímá modulace, oproti vnější modulaci, která spočívá ve využití dalšího prvku.\n\nPoužití modulátoru vždy rozšiřuje spektrum procházejícího světla nebo vede k čerpu, a není tudíž vždy možné.\n\nJako optický modulátor se často používá Pockelsova cela (elektrooptická modulace) nebo rozptyl na akustických (zvukových) vlnách (akustooptická modulace). \n"}
{"id": "991231", "url": "https://cs.wikipedia.org/wiki?curid=991231", "title": "Letiště Dublin", "text": "Letiště Dublin\n\nLetiště Dublin (, IATA: DUB, ICAO: EIDW) funguje pod společností \"Dublin Airport Authority\". Nachází se v Collinstowne v hrabství Fingal v Dublinu. Je to největší letiště v Irsku - v roce 2007 prošlo jeho branami více než 23,2 milionů pasažérů. Pro srovnání počet obyvatel dublinské aglomerace je přibližně 1,6 milionu, počet obyvatel Irska je více než 4,3 milionu a ostrova Irsko něco více než 6 milionů. Doprava na letišti je téměř úplně zahraniční, v roce 2007 jen 900 000 pasažérů z celkového počtu více než 23 milionů bylo domácích.\n\nLetiště se nachází asi 10 kilometrů severně od centra města Dublin. Dá se tam dostat autobusy společnosti Dublin Bus (č. 16a, 33, 33N, 41, 41b, 41c, 46x, 102, 746, 747, 748) nebo taxíky nebo lze využít Urbus. Podzemní železnice 'Metro Sever', která má spojit letiště s městem Swords a centrem Dublinu je ve fázi přípravných prací.\n\nLetiště je hlavní základnou irské vlajkové národní společnosti Aer Lingus a největší evropské nízkonákladové společnosti Ryanair. Třetí irská letecká společnost, CityJet, má základnu v blízkém městě Swords. Irská domácí a regionální aerolinie Aer Arann provozuje různé domácí lety a lety do Spojeného království, ale i když se část její administrativy nachází v Dublinu, její základna je na letišti Galway na západě Irska.\n\n"}
{"id": "991238", "url": "https://cs.wikipedia.org/wiki?curid=991238", "title": "Sebastian Schambogen", "text": "Sebastian Schambogen\n\nSebastián Schambogen OFM ( – 1718), byl františkán německého jazyka působící v českých zemích.\n\nPocházel z Kladska. Působil jako lektor teologie na řádových studiích v Praze a opakovaně v letech 1684–1714 na řídících pozicích české františkánské provincie (definitor, provinční sekretář, kustod provincie), měl čestný titul „otec provincie“. V roce 1686 z pověření generálního ministra nebo komisaře františkánů vizitoval jakožto řeholník zkušený ve vedení velkopolskou řádovou provincii a 1692 tyrolskou provincii.\nSchambogen byl prokurátorem posléze neúspěšného procesu blahořečení Pražských františkánských mučedníků, který vedli čeští františkáni v 70. letech a obnoveně pak v 90. letech 17. století. Ve své bohaté, tiskem vydané literární tvorbě v latině a němčině se zaměřil na podporu spirituality a duchovního života skrze duchovní cvičení (exercicie) a podporu křesťanské morálky (hřích, smrt, odpuštění, svátosti). Zemřel 22. listopadu 1718 v Praze.\nSebastian Schambogen byl autorem většího množství titulů především asketické literatury pro podporu spirituálního života. Psal v němčině, následně byly některé jeho tituly přeloženy a vydány také v latině. Pro opakovaná vydání týchž děl během několika let lze předpokládat jejich solidní prodejnost a tím i oblíbenost. Většinu schambogenových knih vytiskla pražská arcibiskupská tiskárna za faktora Wolfganga Wickharta, s nímž byl autorem nebo františkáni obecně jistě v bližším vztahu. Svou tvorbu započal duchovními příručkami pro klarisky:\n"}
{"id": "991246", "url": "https://cs.wikipedia.org/wiki?curid=991246", "title": "Adrian Schindler", "text": "Adrian Schindler\n\nAdrian Schindler OFM (- 1703), též Hadrian Schindler byl františkán německého jazyka působící v Čechách a ve Slezsku. Do řádu vstoupil někdy před rokem 1654. Působil jako německý kazatel v Plzni, na této pozici byl potvrzen provinční kapitulou roku 1657. Přinejmenším v 60. a pak v 80. a 90. letech pobýval v klášteře ve slezském Hlohově, kde byl literárně činný a zpracoval alespoň dva ze svých níže uvedených tiskem vydaných titulů. Podle františkánské historiografie patřil k „nejúspějšnějším bojovníkům církve“ proti protestantismu v Čechách 17. století. Zemřel 30. října 1703 v slezském Hlohově.\n\nTěžiště Schindlerova literárního díla spočívá v asketické literatuře na podporu duchovního života a vzešly ze zapojení řeholníka do náboženských bratrstev:\n"}
{"id": "991247", "url": "https://cs.wikipedia.org/wiki?curid=991247", "title": "Faustin Sibeneicher", "text": "Faustin Sibeneicher\n\nZemřel 4. února 1680 v slezském Hlohově.\n"}
{"id": "991250", "url": "https://cs.wikipedia.org/wiki?curid=991250", "title": "Jan František Hanel", "text": "Jan František Hanel\n\nJan František Hanel, řádovým jménem P. Cassius Hanel od svaté Rozálie (24. prosince 1751, Moravský Beroun – 12. únor 1820, Stará Voda), byl piaristický pedagog, muzikolog a filolog.\n\nJan F. Hanel se narodil na Štědrý den r. 1751 v Moravském Berouně v domě na náměstí, kde je dnes dům č. 11. Pokřtěn byl 27. prosince téhož roku v kostele Povýšení svatého Kříže. Do deseti let navštěvoval místní školu. Pak ho otec odvezl do nedaleké, dnes již zaniklé, obce Stará Voda (tehdy Altwasser), kde bylo piaristické vyšší gymnázium. Zde studoval 4 roky. Ve čtrnácti letech získal nadační podporu olomouckého biskupa Karla z Lichtenštejna a odešel studovat piaristické gymnázium v Kroměříži. V roce 1768 vstoupil do piaristického řádu.\n\nVe školním roce 1777/78 učil na škole v Praze a roku 1781 byl ustanoven profesorem na tamním prestižním piaristickém gymnáziu (v dnešní Panské ulici). Zde učil pozdějšího skladatele Jakuba Jana Rybu, sběratele lidových písní a autora České mše vánoční. Byl jeho třídním profesorem. Od roku 1785 učil Fr. Hanel na piaristickém gymnáziu v Mikulově. Vyučoval gramatiku, rétoriku, poezii i jiné předměty. Vedl také hudební seminář. Byl odborníkem na latinu a řečtinu. Po Mikulově byl také ředitelem škol v Příboře a Kroměříži. V Mikulově se věnoval také jiné známé osobnosti – byl jím Jan Evangelista Purkyně. Ten byl pak odeslán do noviciátu ve Staré Vodě. Později však z řádu vystoupil, aby se mohl naplno věnovat vědecké práci.\n\nRoku 1804 byl P. Cassián Hanel ve Staré Vodě ustanoven ředitelem a rektorem koleje. Po roce 1945 byla obec začleněna do vojenského újezdu Libavá a byla téměř celá zpustošena, včetně místního hřbitova.\n\nZemřel ve Staré Vodě v roce 1820 na plicní chorobu a není tedy znám hrob P. Hanela a ani jeho podobizna. K uctění tohoto pedagoga a hudebního znalce bylo r. 2003 v Moravském Berouně založeno občanské sdružení Hudební společnost P. Hanela.\n\n"}
{"id": "991251", "url": "https://cs.wikipedia.org/wiki?curid=991251", "title": "Lioré et Olivier", "text": "Lioré et Olivier\n\nLioré et Olivier (zkratka LeO) byl francouzský letecký výrobce založený v roce 1912 Fernandem Lioré a Henri Olivierem. Provozoval 3 továrny. V roce 1936 po znárodnění leteckého průmyslu novou levicovou vládou se závody v Argenteuil a v Clichy staly součástí společnosti SNCASE (Société Nationale de Constructions Aéronautiques du Sud-Est) a závod v Rochefortu součástí společnosti SNCASO (Société Nationale de Constructions Aéronautiques du Sud-Ouest).\n\n\n"}
{"id": "991252", "url": "https://cs.wikipedia.org/wiki?curid=991252", "title": "Hieronym Strasser", "text": "Hieronym Strasser\n\nHieronym Strasser OFM, v českých pramenech uváděný jako Jeroným Strasser byl rakouský (vídeňský) františkán, který se podílel na prvotním zaznamenávání osudu čtrnácti pražských františkánských mučedníků. V roce 1622 získal deník, který si zapisoval jeden z umučených řeholníků, kněz Bartoloměj Dalmasoni a použil jej k sepsání knihy o pražských mučednících. . Knihu \"Illustre martyrium Quatuordecim Fratrum Minorum ... Pragae Bohemiae ... occisorum ...\" vytiskl ve Vídni v roce 1624 tiskař Matthaeus Formica. Svazek osmerkového formátu o 43 stranách zdobí na titulní straně mědiryt s portréty zavražděných řeholníků spolu se zbraněmi, jimiž byli ubiti. Současně s deníčkem získal Stasser také ornát (kasuli), v němž zabit jeden z mučedníků, P. Jan Martinez a odnesl ji do Vídně, kde je již jako relikvie uchovávána dodnes. Deník i ornát získal Strasser jistě během pobytu v Praze, kde si prohlédl i františkánský konvent u P.Marie Sněžné, kde viděl ještě stopy po násilí před jedenácti lety. V české provincii řídil dle obvyklé praxe z pověření generálního řádového ministra provinční kapitulu bratří v červnu 1621 v Brně.\n"}
{"id": "991256", "url": "https://cs.wikipedia.org/wiki?curid=991256", "title": "Hilarion Špaček", "text": "Hilarion Špaček\n\nHilarion Špaček OFM ( – 10. června 1662 Praha) byl český františkán a teolog. Jako lektor teologie působil okolo roku 1660 na generálním studiu františkánů v Praze u P. Marie Sněžné a souběžně na tehdy s františkány spolupracujícím pražském arcibiskupském semináři, kde byli spolu s Hippolitem Vodákem († 1668) prvními františkánskými profesory. V letech 1657 – 1659 působil ve františkánském řádu jako český provinční definitor. Zemřel v Praze 10. června 1662. Zápis z jeho přednášek proslovených společně s Vilémem Antonínem Broučkem na arcibiskupském semináři z roku 1660/1661 se dochoval v knihově Strahovského kláštera.\n"}
{"id": "991257", "url": "https://cs.wikipedia.org/wiki?curid=991257", "title": "Ludvík Valenchick z Rembu", "text": "Ludvík Valenchick z Rembu\n\nLudvík Valenchick z Rembu OFM (- 1703), ve vlastních knihách podepisovaný jako Ludovicus a Premb byl františkán působící v českých zemích.\n\nDo františkánského řádu údajně vstoupil v jeho bosensko-chorvatské provincii, teprve později se stal členem české provincie svatého Václava.\nJako lektor teologie vyučoval na klášterních školách kleriky připravující se na kněžství. V roce 1697 byl zvolen kvardiánem kláštera v Jindřichově Hradci. Ludvík Valenchick byl autorem spirituální příručky pro řeholníky \"Via Franciscana vitae aeternae ex Regula et Testamento S.P. Francisci ac selectissimis, & piissimis apparata precibus, Qua viatores Franciscani in hac lachrymarum Valle, ad quosvis hostiles evitandos incursus, non sine magno fructu quotidie uti possunt\". Jednalo se zřejmě o populární, anebo pro formaci a duchovní život představenými doporučované dílo, neboť bylo v malém kapesním (dvanácterkovém) vydání vytištěno opakovaně. Církevní schválení františkánů a pražského arcibiskupství získalo toto dílo roku 1701, známá vydání jsou však až posmrtná z let 1708, 1723 a 1736. Bratr Ludvík zemřel 15. ledna 1703 v Kladsku.\n"}
{"id": "991258", "url": "https://cs.wikipedia.org/wiki?curid=991258", "title": "Lokomotiva M 112.0", "text": "Lokomotiva M 112.0\n\nV roce 1880 dodala floridsdorfská lokomotivka soukromé rakouské Severozápadní železnici ÖNWB 9 kusů malých parních lokomotiv řady ÖNWB IXb pořadových čísel 402 až 410. Později přešly k rakouskouherským drahám jako KkStB 4.0. Lokomotivy byly zajímavé konstrukce s přítomností zavazadlového oddílu. Byly v provozu zejména na tratích Trutnov – Svoboda nad Úpou, Velký Osek – Trutnov, Ostroměř – Jičín.\n\nPo 1. světové válce zůstaly 3 kusy Československým státním drahám a byly v provozu na tratích Polná-Štoky – Polná město a Kutná Hora – Sedlec. V roce 1925 byly přeznačeny na M 112.001 až 003. Od roku 1937 jeden kus sloužil jako posunovací lokomotiva v pohraniční stanici Polaun / Polubný .\n\nDo roku 1948 byly lokomotivy vyřazeny. Nezachovalo se žádné muzejní vozidlo.\n\n\n"}
{"id": "991259", "url": "https://cs.wikipedia.org/wiki?curid=991259", "title": "Koke (fotbalista, 1992)", "text": "Koke (fotbalista, 1992)\n\nJorge Resurrección Merodio známý i jako Koke (* 8. ledna 1992, Madrid, Španělsko) je španělský fotbalový záložník a reprezentant, který v současnosti hraje za španělský klub Atlético Madrid. Účastník Mistrovství světa 2014 v Brazílii a EURA 2016 ve Francii.\n\nKoke je odchovancem klubu Atlético Madrid. Od září 2009 je členem A-týmu Atlética, debutoval v zápase proti FC Barcelona (porážka 2:5). S Atléticem začal sbírat úspěchy, vyhrál Evropskou ligu 2011/12, Superpohár UEFA 2012 a Copa del Rey 2012/13.\n\nVe čtvrtfinálové odvetě Ligy mistrů 2013/14 9. dubna 2014 vstřelil vítězný gól ve španělském souboji proti FC Barcelona, při výhře 1:0 a výsledku 1:1 z prvního utkání byl jeho gól zároveň postupový. Ve finále proti Realu Madrid musel skousnout porážku 1:4, vyrovnávající branku na 1:1 přitom Atlético dostalo až ve třetí minutě nastavení (hlavička Sergia Ramose). Stal se však vítězem Primera División 2013/14.\n\nV srpnu 2014 vyhrál s Atléticem superpohár Supercopa de España, poraženým soupeřem byl Real Madrid.\n\nKoke reprezentoval Španělsko v mládežnických kategoriích. \nSe španělskou reprezentací do 20 let se zúčastnil Mistrovství světa hráčů do 20 let 2011 v Kolumbii, kde byl jeho tým vyřazen ve čtvrtfinále Brazílií v penaltovém rozstřelu.\nS týmem do 21 let vyhrál Mistrovství Evropy hráčů do 21 let 2013 v Izraeli, kde mladí Španělé porazili ve finále Itálii 4:2.\n\nZúčastnil se s týmem U23 Letních olympijských her 2012 v Londýně, kde Španělé jako největší favorité obsadili s jedním získaným bodem překvapivě poslední čtvrtou pozici v základní skupině D, aniž by vstřelili gól.\n\nV A-mužstvu Španělska debutoval 14. srpna 2013 v přátelském zápase proti reprezentaci Ekvádoru (výhra 2:0).\n\nTrenér Vicente del Bosque jej nominoval na Mistrovství světa 2014 v Brazílii, kde Španělé vypadli již v základní skupině B po porážkách 1:5 s Nizozemskem a 0:2 s Chile a výhře 3:0 nad Austrálií.\n\nVicente del Bosque jej nominoval i na EURO 2016 ve Francii, kde byli Španělé vyřazeni v osmifinále Itálií po porážce 0:2. Koke nastoupil v jediném zápasu na šampionátu – v základní skupině D proti Turecku (výhra 3:0).\n\n"}
{"id": "991260", "url": "https://cs.wikipedia.org/wiki?curid=991260", "title": "Beatrix Barská", "text": "Beatrix Barská\n\nBeatrix Barská (cca 1017 – 18. duben 1076) byla toskánská markraběnka a dolnolotrinská vévodkyně, manželka markraběte Bonifáce III. Toskánského a později vévody Gottfrieda III. Dolnolotrinského. Pocházela z Barské dynastie, byla dcerou hornolotrinského vévody a barského hraběte Fridricha II. a jeho ženy Matyldy Švábské.\n\nPo otcově smrti v roce 1026 se spolu se svou starší sestrou Sofií uchýlila na dvůr své tety, císařovny Gisely Švábské. Na přelomu let 1037/38 se stala druhou ženou Bonifáce III. Toskánského. Po Bonifácově smrti (6. května 1052) se ujala regentské vlády za svého nezletilého syna Fridricha. Roku 1054 se znovu provdala, tentokráte za svého příbuzného, dolnolotrinského vévodu Gottfrieda III. O rok později ji císař Jindřich III. jakožto manželku rebela uvěznil. Ve stejnou dobu zemřel její syn a dědičkou Toskánského markrabství se tak stala Beatricina dcera Matylda, která byla císařem uvězněna rovněž.\n\nPo císařově smrti se Gottfried s jeho nástupcem Jindřichem IV. usmířil a odešel do exilu do Toskánska i s Beatrix a Matyldou. I poté, co Matylda dosáhla plnoletosti, vykonávala Beatrix vládu nad Toskánskem až do své smrti. Dne 29. srpna 1071 založila klášter Frassinoro. Zemřela 18. dubna 1076 v Pize a byla pohřbena v místní katedrále.\n\nJejím prvním mužem se na přelomu let 1037/38 stal markrabě Bonifác III. Toskánský, se kterým měla tři děti:\n\n\nDruhé manželství s vévodou Gottfriedem III. Dolnolotrinským bylo bezdětné.\n"}
{"id": "991262", "url": "https://cs.wikipedia.org/wiki?curid=991262", "title": "Restitutio in integrum", "text": "Restitutio in integrum\n\nRestitutio in integrum v právu označuje uvedení v předchozí stav. Touto restitucí se především napravují způsobené škody a zamezuje se dalšímu pokračování nechtěného negativního právního stavu.\n\nSvůj původ má v právu římském, kde šlo o jeden z mimořádných prostředků, kterými praetor pomáhal napravovat příliš tvrdé důsledky přísného \"ius civile\". Pomocí svého imperia normu civilního práva pro daný případ zneplatnil a obnovil dřívější právní stav, jakoby k žádným právním následkům díky určitému právnímu jednání nebo události nedošlo. Činil tak ovšem jen na žádost, která musela být podána do jednoho roku, a po osobním prošetření okolností (\"causae cognitio\"), přičemž malichernostmi se vůbec nezabýval (zásada \"minima non curat praetor\"). Pro jeho zásah se vyžadovalo, aby způsobená škoda byla závažná, aby nemohla být napravena jinak a aby šlo buď o případ nezkušenosti nezletilce, důsledek omluvitelné nepřítomnosti poškozeného (např. zajetí) nebo kapitisdeminuce. Někdy se restituce připouštěla i v případě podvodu, donucení násilím nebo podstatného omylu (\"error essentialis\") týkajícího se předmětu či povahy právního jednání nebo jednající osoby. Vyloučena pak byla naopak vždy např. u propuštění otroka nebo proti rodičům či patronovi poškozeného.\n\nV českém právu lze žádat navrácení v předešlý stav např. v posesorní žalobě nebo v případě nechtěného nepřikázaného jednatelství. Princip restituce \"in integrum\" je zásadní hlavně u náhrady škody, kde nicméně nejde o změnu právního stavu zpět, ale jen o tzv. naturální restituci, navrácení stavu majetku do doby před jeho poškozením. Přednost tohoto způsobu náhrady vyplývala už z ustanovení § 1323 obecného zákoníku občanského: „\"Aby byla nahrazena způsobená škoda, musí býti vše uvedeno v předešlý stav, nebo, není-li to možno, nahrazena odhadní cena.\"“ To zůstalo zachováno i v ustanovení § 354 občanského zákoníku z roku 1950, stejně jako v původním znění občanského zákoníku z roku 1964, který až po zásadní novelizaci s účinností od roku 1992 stanovil v § 442 odst. 2 prioritu tzv. relutární (peněžní) náhrady: „\"Škoda se hradí v penězích; požádá-li však o to poškozený a je-li to možné a účelné, hradí se škoda uvedením do předešlého stavu.\"” Návrat k tradici přednosti naturální restituce znamená ustanovení § 2951 odst. 1 občanského zákoníku z roku 2012: „\"Škoda se nahrazuje uvedením do předešlého stavu. Není-li to dobře možné, anebo žádá-li to poškozený, hradí se škoda v penězích.\"”\n"}
{"id": "991265", "url": "https://cs.wikipedia.org/wiki?curid=991265", "title": "Marty Thau", "text": "Marty Thau\n\nMarty Thau (7. prosince 1938 − 13. února 2014) byl americký hudební producent a manažer.\n\nNarodil se v New Yorku a v letech 1956 až 1960 studoval na New York University. Svou kariéru zahájil počátkem šedesátých let, kdy pracoval pro různá vydavatelství. Později se stal zaměstnancem produkční společnosti Inherit Productions a díky spolupracoval s umělci, jakými byli například Van Morrison nebo John Cale; alba všech těchto interpretů produkoval Thauův spolupracovník Lewis Merenstein. Po odchodu ze společnosti se stal manažerem rockové skupiny New York Dolls a v roce 1976 založil hudební vydavatelství Red Star Records. Během své producentské kariéry spolupracoval s řadou hudebních skupin, mezi které patří například Ramones, Martin Rev, Suicide a The Fleshtones.\n\nZemřel v roce 2014 ve věku pětasedmdesáti let po komplikacích způsobených selháním ledvin.\n"}
{"id": "991266", "url": "https://cs.wikipedia.org/wiki?curid=991266", "title": "Born to Die Tour", "text": "Born to Die Tour\n\nBorn to Die Tour je koncertní turné americké zpěvačky Lany Del Rey na podporu jejího druhého studiového alba \"Born to Die\". Vystupovala převážně v klubech, divadlech a na festivalech. S tímto turné navštívila Evropu, Severní Ameriku a Austrálii.\n\n\n"}
{"id": "991268", "url": "https://cs.wikipedia.org/wiki?curid=991268", "title": "Plastická chirurgie", "text": "Plastická chirurgie\n\nPlastická chirurgie je obor lékařství, který se věnuje chirurgickému opravování a upravování funkce i tvaru různých, zejména viditelných částí lidského těla, například po úrazech a popáleninách, ale také z důvodů kosmetických.\n\nNěmecká společnost pro plastickou chirurgii DGPRÄC rozlišuje jejích „pět sloupů“:\n\nNázev „plastická“ je odvozen z řeckého \"plastiké techné\", umění tvarovat, modelovat. Nejstarší zmínka o opravě zlomeného nosu je na papyru Edwina Smithe, opisu staroegyaptského rukopisu z období Staré říše, z první poloviny 3. tisíciletí př. n. l. Z 8. století př. n. l. jsou zprávy o chirurgických zákrocích, připisovaných indickému lékaři Sušrutovi, které se v arabských překladech dostaly do Evropy ve středověku. Od 1. století př. n. l. dovedli římští lékaři opravovat poškozené uši a pod. Lékařský spis A. C. Celsa z 1. století n. l. podává pozoruhodně přesný popis anatomie, snad pro účely plastické chirurgie. V 15. století napsal turecký lékař Sabuncuoglu anatomický atlas a německý lékař Heinrich von Pfolspeundt popsal náhradu nosu z kůže na paži.\n\nOperace však byly velmi bolestivé a nebezpečné. Teprve s objevy anestezie a dezinfekce v 19. století se chirurgie mohla stát běžně používanou metodou a roku 1839 se poprvé objevilo označení „plastická chirurgie“. Ve válkách 20. století bylo třeba léčit statisíce raněných a za zakladatele moderní plastické chirurgie se pokládá sir Harold Gillies (1882-1960).\n\n\n\n"}
{"id": "991278", "url": "https://cs.wikipedia.org/wiki?curid=991278", "title": "Leee Black Childers", "text": "Leee Black Childers\n\nLeee Black Childers, rodným jménem Lee Black Childers (24. července 1945 – 6. dubna 2014) byl americký fotograf a manažer.\n\nNarodil se v okrese Jefferson County v americkém státě Kentucky a později se přestěhoval do San Francisca, než se roku 1968 usadil v New Yorku. Jako manažer spolupracoval například s Davidem Bowiem, Johnnym Thundersem či Iggy Popem. V letech 1982 až 1984 byl asistentem výtvarníka Andyho Warhola. Roku 2012 vydal knihu \"Drag Queens, Rent Boys, Pick Pockets, Junkies, Rockstars and Punks\". Zemřel roku 2014 v Los Angeles ve věku osmašedesáti let.\n"}
{"id": "991284", "url": "https://cs.wikipedia.org/wiki?curid=991284", "title": "Městské lázně - Aquacentrum Hradec Králové", "text": "Městské lázně - Aquacentrum Hradec Králové\n\nMěstské lázně - Aquacentrum Hradec Králové je současný název komplexu městských lázní v Hradci Králové. Zahrnuje městské lázně rekonstruované na „aquapark“, které jsou propojené s 50 m plaveckým bazénem.\n\nLázně byly poprvé otevřeny již roku 1933 a jejich budova je dnes památkově chráněna.\n\nLázně byly slavnostně otevřeny 9. dubna 1933. Budova lázní byla postavena podle návrhu architekta Oldřicha Lisky firmou \"Václav a František Capouškové\" a stála tehdejších 55 milionů Kč.\n\nHala plovárny měla rozměry 39 × 16,8 × 7 m a obsahovala 30 m dlouhý a 12 m široký bazén, jehož mělčí část byla vyhrazena pro koupání dětí a zbytek v délce 25 m a hloubce až čtyři metry byl používán pro plavecké závody, vodní polo a skoky do vody.\n\nBazén disponoval umělým vlnobitím vytvářeným elektromotorovým strojem o hmotnosti 1000 kg a výkonu 59 kW, který byl na zakázku vyroben firmou Kolben a Daněk a nainstalován již roku 1932.\n\nŠatny měly kapacitu 74 kabin pro muže a 74 kabin pro ženy. V budově se nacházely též parní, vanové a sprchové lázně, místnost pro masáž a odpočívárna s 20 lůžky.\n\nV září 1993 byl vedle lázní otevřen 50 m plavecký bazén. Od té doby byly původní lázně uzavřeny a procházely rozsáhlou rekonstrukcí.\n\nProstor původních městských lázní byl rekonstruován na moderní multifunkční „aquacentrum“, které bylo otevřeno 10. listopadu 1998. Rekonstrukci financovalo město Hradec Králové částkou 140 mil. Kč, autorem projektu byla firma h-projekt Praha Ing. Petra Hruschky a Ing. arch. Miloše Mlejnka. Vzhledem k tomu, že je budova Městských lázní památkově chráněna, bylo třeba při rekonstrukci zachovat její původní vzhled. Aquacentrum je s plaveckým bazénem propojeno chodbou a mezi oběma objekty tak lze přecházet.\n\nUnikátní součástí současného aquacentra je původní zrekonstruovaný stroj na umělé vlnobití, který si lze prohlédnout skrz prosklenou stěnu uvnitř bazénové haly. Vlnobití je pouštěno dvakrát za hodinu, pokaždé na pět minut.\n\nKromě původního bazénu s vlnobitím dnes královéhradecké aquacentrum nabízí 82 m dlouhý tobogán se světelnými efekty, dětský bazén s umělou říčkou a skluzavkou, kruhový bazén s perličkovými lůžky, bazén s podvodními masážemi, 37 °C teplý vířivý bazén, vodní masážní lůžko, venkovní terasu, parní kabiny, saunu s venkovním atriem, bar u vody, dětský koutek, restauraci, solárium a kosmetické služby - manikúru, pedikúru, kadeřnictví a masáže. V prostoru lázní se lze též ubytovat a využívat služeb bezplatného Wi-Fi připojení k internetu.\n\n\n"}
{"id": "991286", "url": "https://cs.wikipedia.org/wiki?curid=991286", "title": "Seznam kulturních památek v Budišově", "text": "Seznam kulturních památek v Budišově\n\n"}
{"id": "991287", "url": "https://cs.wikipedia.org/wiki?curid=991287", "title": "Seznam kulturních památek v Dalešicích (okres Třebíč)", "text": "Seznam kulturních památek v Dalešicích (okres Třebíč)\n\n"}
{"id": "991288", "url": "https://cs.wikipedia.org/wiki?curid=991288", "title": "Seznam kulturních památek v Dešově", "text": "Seznam kulturních památek v Dešově\n\n"}
{"id": "991290", "url": "https://cs.wikipedia.org/wiki?curid=991290", "title": "Jao (vládce)", "text": "Jao (vládce)\n\nJao () byl mytický čínský vládce, podle \"Zápisků historika\" čtvrtý z Pěti legendárních vladařů. Podle tradiční čínské chronologie panoval v letech 2358–2258 nebo 2333–2234 př. n. l.\n\nNěkdy je jmenován jako I Čchi (), I Fang-sün (), nebo Tchang Jao ().\n\nZprvu je zmiňován především jako panovník, který za svého nástupce vybral nikoliv některého ze svých synů, ale nejlepšího z podřízených – Šuna. Později, v tradici konfuciánů a mohistů, získal na významu jako moudrý vládce. Pod vlivem konfuciánů zakotvil v čínské tradici jako vynikající panovník, moudrý a morální vůdce, společně s Šunem a Jüem vzor pozdějších králů a císařů. Podle Mencia započal s uspořádáním světa. Údajně zavedl první kalendář a bojoval se záplavami.\n"}
{"id": "991291", "url": "https://cs.wikipedia.org/wiki?curid=991291", "title": "Seznam kulturních památek v Kdousově", "text": "Seznam kulturních památek v Kdousově\n\n"}
{"id": "991292", "url": "https://cs.wikipedia.org/wiki?curid=991292", "title": "Jao", "text": "Jao\n\nJao může znamenat:\n\n"}
{"id": "991296", "url": "https://cs.wikipedia.org/wiki?curid=991296", "title": "Seznam kulturních památek v Horní Cerekvi", "text": "Seznam kulturních památek v Horní Cerekvi\n\n"}
{"id": "991297", "url": "https://cs.wikipedia.org/wiki?curid=991297", "title": "Marko Kon", "text": "Marko Kon\n\nMarko Kon (srbskou cyrilicí ; * 20. dubna 1972 Bělehrad, SR Srbsko, SFR Jugoslávie, dnes Srbsko) je srbský skladatel, textař, aranžér, producent, interpret populární hudby.\n\nNarodil se židovskému otci a srbské matce.\n\nSvou první kapelu založil ve věku 9 let. Hraje klarinet, dudy, housle, saxofon, kytara, basa, bicí.\n\nDo roku 2009 napsal přes 800 písní a zazpíval více než v tisícovce nahrávek. Také se účastnil roku 2011 festivalu Ohrid.\n\nByl jedním z těch, kdo napsali píseň \"\"Ludi letnji ples\"\" (Луди летњи плес), která v roce 2006 vyhrála národní srbské kolo \"Beovizija\".\n\nVe finále \"Beovizija 2009\" se vybrálo z 11 skladeb a píseň \"\"Cipela\"\" získala nejvíce hlasů od poroty a diváků, kteří hlasovali prostřednictvím SMS. V porotě usedli zpěvák a skladatel Kornelije Kovač, zpěvák Zeljko Joksimović a hudební umělec Biljana Krstić.\n\nV květnu zastupoval Srbsko na Eurovision Song Contest 2009 spolu s Milanem Nikolićem. v Olympijské aréně v Moskvě. Píseň \"\"Cipela\"\" (Ципела, česky Bota) byla vybrána v srbském národním výběru \"Беовизија 2009\". Zúčastnil se 2. semifinále, ale do finále soutěže se nekvalifikovala. Pokud se podíváme na počet hlasů, které dostal v semifinále, Srbsko se umístila na 10. místě a z tohoto místa by měla finálovou kvalifikaci jistou. Kdyby byl systém stejný jako před rokem 2008, tak by společně s nejlepší desítkou postoupil. Tehdy ale porotci dali přednost Chorvatsku, které bylo na 13. místě.\n"}
{"id": "991299", "url": "https://cs.wikipedia.org/wiki?curid=991299", "title": "Seznam kulturních památek v Hořepníku", "text": "Seznam kulturních památek v Hořepníku\n\n"}
{"id": "991300", "url": "https://cs.wikipedia.org/wiki?curid=991300", "title": "Seznam kulturních památek v Lukavci (okres Pelhřimov)", "text": "Seznam kulturních památek v Lukavci (okres Pelhřimov)\n\n"}
{"id": "991301", "url": "https://cs.wikipedia.org/wiki?curid=991301", "title": "Seznam kulturních památek v Nové Cerekvi", "text": "Seznam kulturních památek v Nové Cerekvi\n\n"}
{"id": "991302", "url": "https://cs.wikipedia.org/wiki?curid=991302", "title": "Mistrovství Evropy ve volejbale mužů 1967", "text": "Mistrovství Evropy ve volejbale mužů 1967\n\n7. mistrovství Evropy ve volejbale mužů se konalo ve dnech 28. října – 8. listopadu v Turecku.\n\nTurnaje se zúčastnilo 20 týmů, rozdělených do čtyř pětičlenných skupin. První a druhý tým postoupili do skupiny o 1. - 8. místo, týmy na třetím a čtvrtém místě hrály ve skupině o 9. - 16. místo a pátí hrály ve skupině o 17. - 20. místo. Mistrem Evropy se stali volejbalisté Sovětského svazu.\n\n"}
{"id": "991303", "url": "https://cs.wikipedia.org/wiki?curid=991303", "title": "Seznam kulturních památek v Novém Rychnově", "text": "Seznam kulturních památek v Novém Rychnově\n\n"}
{"id": "991304", "url": "https://cs.wikipedia.org/wiki?curid=991304", "title": "Seznam kulturních památek v Želivě", "text": "Seznam kulturních památek v Želivě\n\n"}
{"id": "991305", "url": "https://cs.wikipedia.org/wiki?curid=991305", "title": "Seznam kulturních památek v Žirovnici", "text": "Seznam kulturních památek v Žirovnici\n\n"}
{"id": "991306", "url": "https://cs.wikipedia.org/wiki?curid=991306", "title": "Mikeš (kniha)", "text": "Mikeš (kniha)\n\nMikeš je dvoudílná dětská kniha od Josefa Lady. Pojednává o chlapci Pepíkovi, mluvícím kocouru Mikešovi a jeho přátelích. Velká část děje se odehrává v autorových rodných Hrusicích. Poprvé vyšla v letech 1934–1936.\n\n\n\n"}
{"id": "991310", "url": "https://cs.wikipedia.org/wiki?curid=991310", "title": "Mistrovství světa v judu 1979 — muži — polotežká váha (-95kg)", "text": "Mistrovství světa v judu 1979 — muži — polotežká váha (-95kg)\n\nZápasy v judu na X. mistrovství světa v kategorii polotěžkých vah mužů proběhly v Paříži, 6. prosinec 1979.\n\nDo oprav se dostali judisté, kteří během turnaje prohráli svůj zápas s jedním ze dvou finalistů.\n"}
{"id": "991312", "url": "https://cs.wikipedia.org/wiki?curid=991312", "title": "Utonulá", "text": "Utonulá\n\nUtonulá (v ukrajinském originále ) je lyricko-fantastická opera o třech dějstvích (čtyřech obrazech) ukrajinského skladatele Mykoly Lysenka. Libreto napsal ukrajinský spisovatel a dramatik Mychajlo Staryckyj podle Gogolovy povídky \"Májová noc aneb Utonulá\" ze sbírky \"Večery na samotě u Dikaňky\".\n\nMykola Lysenko se bezprostředně po uvedení definitivní verze své první opery na gogolovské téma, \"Vánoční noc\" (1883), obrátil k další Gogolově povídce ze stejné sbírky. Povídku \"Májová noc aneb Utonulá\" pro něj na libreto zpracoval (stejně jako u předchozích Lysenkových oper) dramatik Mychajlo Staryckyj a jím vedená kočovná divadelní společnost také operu poprvé nastudovala.\n\nStejně jako ostatní Lysenkovy opery a operety z tohoto období je hudba \"Utonulé\" postavena především na folklórní inspiraci, má písňový charakter v sólových i rozsáhlých sborových částech, melodie i rytmy mají základ v ukrajinské lidové hudbě. Náročnost pěveckých rolí i hudebního doprovodu odpovídá prostředkům, které Staryckého kočovné a teprve nedávno profesionalizované divadlo mělo; partitura ostatně naznačuje řadu variant, které se mohou použít podle talentu zpěváků. Na rozdíl od \"Vánoční noci\" však tentokrát libretista i skladatel zachovali plně pohádkovou, fantastickou atmosféru Gogolovy předlohy.\n\nPremiéra se konala 14. (podle juliánského kalendáře 2.) ledna 1885 v oděském operním divadle. Účinkovali nejvýznamnější herci tehdejšího ukrajinskojazyčného divadla – Maria Zaňkovecka, Mychajlo Sadovskyj, Marko Kropyvnyckyj a Panas Saksaganskyj, výpravu navrhoval Ital Sarti a zkouškám byl přítomen i skladatel. Noviny \"Oděsskij věstnik\" o premiéře napsaly: „Nová maloruská opereta \"Utonulá\" měla velký úspěch a bude bezpochyby významnou novinkou sezóny. Vyvolávání a potlesk, jimiž obecenstvo častovalo účinkující, autory libreta Staryckého, skladatele M. Lysenka a výtvarníka Sartiho, nebraly konce. Kus byl vskutku zahrán neobyčejně pěkně a se živostí, jaká je pro Staryckého soubor příznačná.“ I dále ji hrály ukrajinská kočovná divadla, např. soubor M. Sadovského, který ji v roce 1895 uvedlo poprvé v Kyjevě, nebo soubor P. Saksaganského.\n\nVe prvním stálém divadle, založeném M. Sadovským v Kyjevě roku 1907, se \"Utonulá\" hrála poprvé roku 1913. V titulní roli vystupovala slavná zpěvačka Maria Litvinenko-Wohlgemut a \"Utonulá\" se stala (spolu s \"Natalkou Poltavkou\") jednou z nejpopulárnějších inscenací, od premiéry v září do února 1914 se hrála 15krát. Ani později nezmizela ze scén, 28. července 1919 jí byl například zahájen provoz nově založeného kyjevského operního divadla \"Muzyčna drama\".\n\nStejně jako jiné Lysenkovy oper prodělala \"Utonulá\" od 30. let 20. století řadu neautorských přepracování, které měly přizpůsobit nenáročnou partituru mnohem rozsáhlejším schopnostem a kapacitám velkých profesionálních operních divadel. V roce 1937 ji na „velkou operu“ pro oděské divadlo – z iniciativy režiséra V. Manzije a dirigenta S. Stolermana – přepracoval sbormistr a skladatel P. Tolsťakov. Přeorchestroval partituru a doplnil v 1. dějství obraz ukrajinské noci, ve 3. symfonický obraz – pochod Holovy, a navíc dopsal zcela nové 4. dějství – svatbu Haly a Levka. Více se rozšířila nová, Lysenkovu duchu o něco věrnější úprava M. Verikovského po hudební a M. Rylského po textové stránce, která měla premiéru v Kyjevě 2. září 1950.\n\nMimo Ukrajinu je známější operní zpracování stejné Gogolovy látky od Nikolaje Andrejeviče Rimského-Korsakova pod názvem \"Májová noc\" (1880).\n\n\n(Vesnice na Ukrajině: chalupy Hanny (Halji) a Holovy, stavidlo rybníka) Stmívá se a z pole se vracejí po práci děvčata a hoši; domlouvají se ještě na večerních procházkách (č. 1 sbor \"Туманъ хвылямы лягае / Tuman chvyljamy ljagaje\"). Na koni přijíždí Levko a těší se na shledání se vou milou Haljou (č. 2 píseň Levka \"Ой, ты мисяцю-зоре / Oj, ty misjacju-zore\"). Když dorazí k její chalupě, láká ji svou písní ven (č. 3 recitativ a serenáda Levka \"Ничка спускаетьця / Nička spuskaeťcja\"; (aletrnativně) č. 4 árie Levka \"Не лякайся и не гайся / Ne ljakajsja i ne hajsja\"). Když dívka nevychází, předstírá, že se s ní navždy loučí, a Halja konečně vyběhne a ujišťuje Levka o tom, že myslí jen na něj (č. 5 kantiléna Halji \"Козаченьку мылый / Kozačeňku mylyj\"). Oba mladí lidé si vyznávají lásku (č. 6 duet Levka a Halji \"Дивчыно кохана / Divčyno kochana\").\n\nProcházejí se po hrázi a Levko Halji na její žádost vypráví pověst o rozpadlé chalupě na druhé straně rybníka. V ní kdysi žil setník se svou krásnou dcerou, na stará kolena si však vzal mladou ženu, která na dceru žárlila a navíc byla čarodějnice. Dívku často sledoval zlověstný černý kocour; jednou v komoře sebrala odvahu a zaútočila na něj nožem, uťavši mu tlap. Za chvíli na schodech před chalupou nalezla krvácející bezrukou macechu. Maceše se podařilo získat setníka na svou stranu a ten dceru proklel a vyhnal z domu. Dívka se ze žalu utopila v rybníce (č. 7 balada Levka \"Давно в тимъ будынку / Davno v tim budynku\"). Tam se stala královnou duší jiných utopených dívek a podařilo se jí nakonec stáhnout to vody i macechu, ta se však tak proměnila, že ji utonulá dívka nedokázala mezi svými družkami rozeznat.\n\nBrzy přichází na večerní procházku ostatní mládež ze vsi, zpívají a tancují (č. 8 sbor hochů a capella \"Та туманъ яромъ / Ta tuman jarom\", č. 9 sbor hochů \"Туманъ яромъ котытьця / Tuman jarom kotyťcja\" a č. 10 sbor dívek \"Ой, завью винкы / Oj, zavju vinky\"). Z krčmy se potácí opilý Kalenyk (č. 11 píseň Kalenyka \"Колы бъ мени зранку / Koly b meni zranku\") a moádež ho ze žertu posílá místo do jeho vlastní chalupy do chalupy starosty Holovy. Když se všichni rozejdou, stane se Levko nepozorovaným svědkem toho, jak se o Halju uchází jakýsi nápadník, v němž poznává vlastního otce, starostu Holovu. Holova Halji slibuje všechno možné a nedbá jejích námitek, že je zamilovaná do jeho syna; naopak tvrdí, že k Levkovu sňatku nikdy nesvolí (č. 12 tercet Halji, Levka a Holovy \"Боже, що жъ мени почати / Bože, što ž meny počaty\"). Levko je velmi rozzloben a obrací se s prosbou o pomoc na své kamarády, kteří jsou rovněž pohoršeni tím, že se takový plesnivý dědek uchází o mladé děvče místo toho, aby raději umřel (č. 13 finále 1. dějství – sbor hochů \"А въ нашого Головы / A v našoho Holovy\").\n\n"}
{"id": "991315", "url": "https://cs.wikipedia.org/wiki?curid=991315", "title": "Odlezelské vodopády", "text": "Odlezelské vodopády\n\nOdlezelské vodopády leží na Mladotickém potoce pod hrází kde tvoří kaskádu potoka v místech, kde vytéká z Odlezského jezera.\n\nŽije zde škeble říční (\"Anodonta anatina\"), u přítoku několik vodních rostlin – vodní mor kanadský, hvězdoš jarní, okřehek menší, rdest kadeřavý, rdest vzplývavý (\"Potamogeton natans\"), závar jednoduchý. Bylinné patro je tvořeno zejména válečkou prapořitou, přesličkou lesní, ostřicí chabou, sítinou sivou, skřípinou lesní a podbělem obecným.\n\nVodopády vznikly společné s jezerem po průtržích mračen 27.–28. května 1872 sesuvem permokarbonských sedimentů ze západního svahu Potvorovského vrchu (Žihelská pahorkatina) do údolí Mladotického potoka. Té noci se uvolnily obrovské masy půdy a kamení jako důsledek několika činitelů působících současně. Povodeň, dlouhodobý průnik vody do jílového podloží skrz eroze a trhliny, který způsobil plouživý posun celých bloků karbonských hornin (arkóz, pískovců a slepenců). Dalším faktorem byla řada pískovcových lomů snižující po staletí nekorigovanou těžbou pískovcových kvádrů stabilitu svahu Potvorovského vrchu. Stavba železniční trati vedoucí narušeným svahem a dlouhotrvající deště dílo zkázy dokonaly. Rychlý sesuv celého bloku přehradil údolí v délce 310 m čímž došlo ke vzniku jezera a vodopádů. Hloubka jezera byla v roce 1912 14 m, při měření v roce 1978 již jen 7,7 m a hloubka jezera v průběhu času vlivem sedimentů z okolních polí klesá i nadále – v roce 1999 už jen 6,7 m.\n\nVodopády, jezero i přilehlé sesuvné území o celkové rozloze 67,83 ha bylo vyhlášeno 7. března 1975 národní přírodní památkou. Vyhlášení bylo novelizováno 7. září 1989. Vodopády jsou přístupné po žlutě značené turistické cestě z Odlezel, případně po modře značné turistické cestě od železniční zastávky Potvorov. Celá oblast národní přírodní památky je pod ochranou dobrovolných strážců parku – CHANAPu.\n\n"}
{"id": "991318", "url": "https://cs.wikipedia.org/wiki?curid=991318", "title": "Gloryhammer", "text": "Gloryhammer\n\nGloryhammer je britsko-švýcarská powermetalová hudební skupina založená klávesistou Christopherem Bowesem, zpěvákem skotské metalové skupiny Alestorm, v roce 2010. Námětem textů je fantasy, epické příběhy a fiktivní skotská historie.\n\nSvé debutové album \"Tales from the Kingdom of Fife\" vydali v březnu 2013 skrze nahrávací společnost Napalm Records. Každý člen kapely představuje postavu, která je vyprávěná v příběhovém konceptu. Skupina také vystupuje na pódiu ve zbroji a kostýmech. Druhé studiové album \"\" vyšlo v roce 2015, třetí \"Legends from Beyond the Galactic Terrorvortex\" pak v roce 2019.\n\n\n\n"}
{"id": "991321", "url": "https://cs.wikipedia.org/wiki?curid=991321", "title": "Bulharská řeckokatolická církev", "text": "Bulharská řeckokatolická církev\n\nBulharská řeckokatolická církev patří mezi východní katolické církve užívající byzantský ritus. Jejím liturgickým jazykem je církevní slovanština.\n\nVznikla v roce 1861 v souvislosti s postupnou helenizací pravoslavných Bulharů žijících v Osmanské říši, jimž zprvu nebylo umožněno vytvořit si vlastní církevní hierarchii nezávislou na konstantinopolském patriarchátu. Část nespokojených pravoslavných věřících proto vyslala delegaci do Říma v čele s archimandritou Josifem Sokolskim, jehož papež Pius IX. vysvětil na katolického biskupa. Když pak roku 1870 osmanský sultán Abdulaziz povolil obnovení bulharské pravoslavné církve, velká část řeckokatolíků se vrátila k pravoslaví.\n\nBěhem komunistického režimu byla vystavena perzekuci, apoštolský exarcha přišel roku 1951 o život za záhadných okolností a mnoho kněží bylo uvězněno.\n\nOd roku 1926 ji tvoří pouze Apoštolský exarchát Sofie, v čele stojí biskup-exarcha. V r.2016 (i 2010 a 2014) měl 10.000 věřících v 16 farnostech. Slouží v něm (2016) 17 kněží: 4 diecézní a 13 řeholních, dále 15 řeholníků, 27 řeholnic a 1 seminarista.\n\nV současné době je apoštolským exarchou Christo Nikolov Projkov, Vysvěcen na kněze byl r. 1982 a 18.prosince 1993 byl Janem Pavlem II. jmenován apoštolským exarchou ( a 6.ledna 1994 vysvěcen – je titulární biskup z Briuly ) .\n\n"}
{"id": "991322", "url": "https://cs.wikipedia.org/wiki?curid=991322", "title": "Seznam léčivých rostlin (H)", "text": "Seznam léčivých rostlin (H)\n\n \n"}
{"id": "991325", "url": "https://cs.wikipedia.org/wiki?curid=991325", "title": "Peter Molnár (1944)", "text": "Peter Molnár (1944)\n\nPeter Molnár (3. prosince 1944 – 9. listopadu 2015) byl slovenský fotbalista, obránce a záložník.\n\nV československé lize hrál za Slovan Bratislava a Tatran Prešov. Nastoupil ve 132 utkáních a dal 2 góly. Dorostenecký mistr Československa 1961. V Poháru vítězů pohárů nastoupil v 5 utkáních. Za juniorskou reprezentaci nastoupil v 1 utkání.\n\n\n"}
{"id": "991349", "url": "https://cs.wikipedia.org/wiki?curid=991349", "title": "High Hopes (album)", "text": "High Hopes (album)\n\nHigh Hopes je osmnácté studiové album amerického hudebníka Bruce Springsteena, vydané v lednu 2014 u vydavatelství Columbia Records. Vedle nových písní obsahuje také několik nově nahraných písní, které vyšly již dříve. Jsou to například „High Hopes“ z roku 1995 či „The Ghost of Tom Joad“ z téhož roku. Přestože album oficiálně vyšlo až 14. ledna 2014, americký server Amazon.com jej kvůli chybě začal prodávat již koncem prosince 2013.\n\n"}
{"id": "991357", "url": "https://cs.wikipedia.org/wiki?curid=991357", "title": "Château de Saint-Germain-en-Laye", "text": "Château de Saint-Germain-en-Laye\n\nZámek svatého Germana u Saint-Germain-en-Laye (\"franc. Château de Saint-Germain-en-Laye\") je královským zámkem, ležící v departmentu Yvelines, 19 km západně od Paříže.\n\nKolem roku 1124 vybudoval Ludvík VI. Francouzský první hrad na místě dnešního zámku s výhledem na převorství Saint-Germain.\nSvatý Ludvík rozšířil hrad a postavil kapli (Sainte Chapelle), která byla dokončena v roce 1238.\n\n\n"}
{"id": "991359", "url": "https://cs.wikipedia.org/wiki?curid=991359", "title": "Swingujeme, rejdíme", "text": "Swingujeme, rejdíme\n\nSwingujeme, rejdíme je úspěšné studentské představení žáků z oddělení populární hudby v oboru \"populární zpěv\" na Pražské konzervatoři. Autorkou představení je Vlasta Žehrová. Jedná se o muzikálové divadelní představení, ve kterém v podání 18 herců zazní 19 písní z éry českého swingu. Představení se hrálo v Divadle Na Rejdišti.\n\nPředstavení mělo premiéru 7. února 2014 (v den zahájení Zimních olympijských her v Soči). Divadlo Na Rejdišti, mající kapacitu cca 110 míst, bylo na tento projekt pokaždé velice slušně zaplněné (většinou vyprodané). Představení se hrálo ve školních letech 2014/2015 a 2015/2016... Derniéra proběhla 17. března 2016.\n\n„Swingujeme, rejdíme“: Představení Pražské konzervatoře – Oddělení populární hudby, v Divadle Na Rejdišti:\n\n\n\n\n\n\n\n\n"}
{"id": "991362", "url": "https://cs.wikipedia.org/wiki?curid=991362", "title": "Letiště Malpensa", "text": "Letiště Malpensa\n\nLetiště Milán Malpensa (IATA: MXP, ICAO: LIMC) (italsky: \"Aeroporto di Milano-Malpensa\") je mezinárodní letiště, které se nachází v provincii Varese poblíž obce Ferno nedaleko Milána v Itálii. Je jedním ze tří hlavních letišť v okolí Milána (Malpensa, Linate a Orio al Serio) a po římském Fiumicinu druhým nejrušnějším v zemi. Je vzdáleno 49 kilometrů od centra Milána, je s ním propojené dálnicí a železničním spojením Malpensa Express. Vzniklo v roce 1948. Má dva terminály: T1 pro komerční lety a T2 pro charterové a nízkonákladové společnosti.\n\nV roce 2018 odbavilo 24 725 490 cestujících a bylo tak 25 nejrušnější v Evropě. Do roku 2008 bylo leteckou základnou pro aerolinie Alitalia. Následně se stalo hubem pro Air Italy, Ernest Airlines, Cargolux Italia, FedEx Express a je tzv. focus city pro Alitalia, Blue Panorama Airlines, EasyJet Europe, Neos a Ryanair.\n\n\n"}
{"id": "991364", "url": "https://cs.wikipedia.org/wiki?curid=991364", "title": "Probactrosaurus", "text": "Probactrosaurus\n\nProbactrosaurus („před baktrosaurem“) byl rod hadrosauroidního dinosaura ze spodnokřídového období (žil asi před 136 až 125 miliony let). Fosilie tohoto býložravého ptakopánvého dinosaura byly objeveny v letech 1959 a 1960 v Mongolsku (poušť Gobi). Šlo o poměrně robustního čtyřnohého býložravce, který se zřejmě pohyboval v malých stádech.\n\nPůvodně se předpokládalo, že se jedná o asijský druh iguanodona, který žil na západě Evropy zhruba ve stejné době. Dnes považujeme rod \"Probactrosaurus\" za bazálního zástupce skupiny Hadrosauroidea, příbuzného čeledi Hadrosauridae (kachnozobých dinosaurů). Tito dinosauři dosahovali délky kolem 3,5 až 5,5 metru a hmotnosti asi jedné tuny. Jiný odhad udává hmotnost 1500 kilogramů. Druh \"P. mongoliensis\" popsal roku 1966 ruský (tehdy sovětský) paleontolog Anatolij Konstantinovič Rožděstvenský. Vývojově blízkým příbuzným tohoto ornitopoda byl zřejmě čínský rod \"Zuoyunlong\", vědecky popsaný roku 2016.\n\n"}
{"id": "991366", "url": "https://cs.wikipedia.org/wiki?curid=991366", "title": "Oskeruše u Radostic", "text": "Oskeruše u Radostic\n\nOskeruše u Radostic roste na úpatí vrchu Ovčína přibližně 500 m jižně od osady Radostice místní části obce Vchynice. Roste na okraji lesního porostu, při cestě jdoucí ze Vchynic na Košťálov.\n\n\nKmen se větví ve 2 metrech na čtyři terminály, které vytvářejí 11 metrů širokou korunu.\n\n\n"}
{"id": "991370", "url": "https://cs.wikipedia.org/wiki?curid=991370", "title": "Caudron", "text": "Caudron\n\nCaudron (celým názvem Société des avions Caudron) byl francouzský letecký výrobce založený v roce 1909 bratry Gastonem Caudronem (1882–1915) a René Caudronem (1884–1959) (původně pod názvem Aéroplanes Caudron Frères). Byl to jeden z prvních leteckých výrobců ve Francii a vyráběl vojenská letadla, která bojovala v I. i II. světové válce.\n\nV roce 1933 jej po finančních obtížích odkoupil koncern Renault, poté se jmenovala Société anonyme des avions Caudron (známější název byl Caudron-Renault) a pokračovala ve vývoji a výrobě letadel. Po II. světové válce byla znárodněna a zanikla.\n\n"}
{"id": "991371", "url": "https://cs.wikipedia.org/wiki?curid=991371", "title": "Sochařská stezka na Baldov", "text": "Sochařská stezka na Baldov\n\nSochařská stezka na Baldov je naučná stezka, která vede z Domažlic, resp. z okraje Týnského předměstí, na Baldovské návrší. Její celková délka činí cca 1,5 km a na trase se nachází 7 zastavení. Ke slavnostnímu otevření došlo 6. října 2013. Za jejím vznikem stojí Společnost pro památník bitvy u Domažlic.\n\nNa začátek stezky turisty přivádí z centra Domažlic zelená a žlutá turistická značka. Vlastní naučná stezka začíná v místě odpojení obou turistický značek od silnice na Luženičky. Odtud stoupá úvozem na Baldovské návrší. Cestou míjí pětici soch-zastavení s autorskými popisky a texty, které odkazují na bitvu u Domažlic. Všechny tyto sochy byly vytvořeny během sochařského sympozia Tusta Sculpta. Další zastavení se nachází na začátku a na konci stezky.\n\nBitva u Domažlic se odehrála 14. srpna 1431 a husitská vojska pod velením Prokopa Holého zde téměř bez boje porazila účastníky čtvrté křížové výpravy vedené markrabětem Fridrichem Braniborským a kardinálem Juliánem Cesarinim.\n\n"}
{"id": "991382", "url": "https://cs.wikipedia.org/wiki?curid=991382", "title": "Street Fighting Years", "text": "Street Fighting Years\n\nStreet Fighting Years je osmé studiové album skotské rockové skupiny Simple Minds, vydané v květnu 1989 u vydavatelství A&M Records. Produkovali jej Trevor Horn a Stephen Lipson a vedle členů skupiny se na něm podíleli například Manu Katché či Lou Reed.\n\n"}
{"id": "991385", "url": "https://cs.wikipedia.org/wiki?curid=991385", "title": "Michal Lieberzeit", "text": "Michal Lieberzeit\n\nMichal Lieberzeit (14. září 1984) je český zpěvák, herec a režisér.\n\nStudoval v letech 2003 - 2009 klasický zpěv na plzeňské konzervatoři ve třídě Tahiry Menaždinové, v letech 2009 - 2011 pak soukromě u národního umělce Václava Zítka. V Payerbachu se zúčastnil studijních konzultací s barytonem a členem Metropolitní opery New York Vladimírem Chernovem. Vystudoval obor \"operní režie\" na Akademii múzických umění v Praze ve třídě MgA. Martina Otavy. Již při studiu na konzervatoři vystupoval na koncertech v ČR i zahraničí, v roce 2008 byl přijat jako hostující sólista opery J. K. Tyla v Plzni. Spolupracuje s Českým rozhlasem, Národním divadlem v Praze a dlouhodobě i s Komorní operou Praha.V roce 2009 založil Lieberzeit's concerts Prague se kterou pořádá a spolupořádá kulturní akce na Českých zámcích (Stráž nad Nežárkou, zámek Berchtold, Lichtenštejnský palác Praha adt...). na koncertech vystupují jak přední sólisté operních domů v ČR, tak i přední studenti Akademie múzických umění v Praze. V roce 2014 se stal tajemníkem uměleckého provozu Divadla J. K.Tyla v Plzni. Je členem Koruny České (monarchistické strany Čech, Moravy a Slezska). V roce 2019 založil spolu s Ing. arch Danielem Špičkou a JUDr. Václavem Fialou spolek Mozarteum Praga, který aktivně pečuje o odkaz W. A. Mozarta v Praze i celé ČR. \n\nV studni - 2011 \nskladatel: V .Blodek\nlibreto: K. Sabina\ndirigent a sbormistr: J. Bubák\nrežie: M. Lieberzeit\nscéna a kostýmy: akademický malíř A. Born\n\"premiéra: 22.3.2011 v divadle Hybernia (Praha)\"\n\nPoslední růže od Casanovy - 2012 \nscénář: F. Daniel, F. A.Dvořák, M. Lieberzeit\nhudba: W. A. Mozart, L. van Beethoven\ndirigent: P. Jiříkovský, K. Urbanová\nscéna a režie: M. Lieberzeit\nkostýmy: M. Šerých\n\"premiéra 27.5.2012 v divadle Mlejn (Praha)\"\n\nManželské kontrapunkty - 2013 \npředloha: S. Grodženská\nhudba: J. Pauer\ndirigent: P. Louženský, F. Macek\nkorepetice: J. Snítil\nscéna, kostýmy a režie: M. Lieberzeit\n\"premiéra: 3.4.2013 v divadle Inspirace (Praha)\"\n\nKouzelná flétna - 2014 \nlibreto: E. Schikaneder\nhudba: W. A. Mozart\ndirigent: L. Pohůnek, G. Galanis\nkorepetice: J. Snítil\nscéna, kostýmy a režie: M. Lieberzeit\n\"premiéra: 4.4.2014 ve Strašnickém divadle (Praha)\"\n\nPtáčník - 2017\n\nlibreto: M. West, L.Held / \npřeklad: M. Homolka, M. Otava\nhudba: C. Zeller \ndirigent: M. Kaňák, J. Snítil   \nsbormistr: J. Snítil\nrežie: M. Lieberzeit\n\nscéna: M. Otava\n\nkostýmy: D. Haklová\n\"premiéra: 22.12.2017 v Severočeském divadle (Ústí nad Labem)\"\nVeselá vdova - 2019\n\nlibreto: Victor Léon a Leo Stein / \npřeklad: E. Bezděková, M. Otava\nhudba: F. Lehár\ndirigent: M. Kaňák, M. Formáček \nsbormistr: J. Snítil\nrežie: M. Lieberzeit\n\nchoreografie: Jiří Pokorný\n\nscéna: D. Haklová\n\nkostýmy: D. Haklová\n\"premiéra: 24.2.2019 v Severočeském divadle (Ústí nad Labem)\"\n\nB. Smetana - Marko (Viola) - fragment opery\nG. B. Bononcini - Polyfém (Polyfém)\nP. I. Čajkovskij - voják \"posel\" (Panna Orleánská)\nR. Strauss - muž z Kappadocie (Salome)\n\nF. Lehár - Cascada (Veselá vdova)\n\nhrabě Valdštejn (Poslední růže od Casanovy)\n\nE. Puchová - král (Malý princ)\n\nTerrence McNally / David Yazbek - Teddy Slaughter (Donaha!)\n\nS. Prokofjev - Vévoda Veronský - Romeo a Julie\nTV role a filmové role\n\n2013 - Vyprávěj - návštěva v bytovém divadle\n\n2014 - Kriminálka Anděl - šéf bezpečnostní služby\n\n2014 - Svatby v Benátkách - obsluha \n\n2015 - Dítě č. 44 (Child 44) - důstojník NKVD\n\n"}
{"id": "991392", "url": "https://cs.wikipedia.org/wiki?curid=991392", "title": "Ostravské procházky", "text": "Ostravské procházky\n\nOstravské procházky je společný projekt Magistrátu města Ostravy a KČT oblasti Moravskoslezské. Jedná se o sérii stezek, značených klasickými KČT směrovkami, které mají za úkol seznámit turisty s přírodními a turistickými zajímavostmi Ostravy. Momentálně ji tvoří 6 částí, přičemž ta poslední byla zpřístupněna na konci roku 2013.\n\n\n"}
{"id": "991393", "url": "https://cs.wikipedia.org/wiki?curid=991393", "title": "Jakub Tomáš", "text": "Jakub Tomáš\n\nJakub Tomáš (* 4. dubna 1982 Jihlava) je český akademický malíř.\n\nStudoval na pražské AVU. Jeho dřívější obrazy jsou typické formátem plátna, které má zakulacené rohy, protože sám malíř nemá rád ostré hrany. Malíř často zobrazuje skupiny lidí, interakce mezi osobami a oblíbený je jeho cyklus Kina.\n\n\n"}
{"id": "991395", "url": "https://cs.wikipedia.org/wiki?curid=991395", "title": "Josef Zeman", "text": "Josef Zeman\n\nJméno Josef Zeman má více nositelů:\n\n"}
{"id": "991398", "url": "https://cs.wikipedia.org/wiki?curid=991398", "title": "Gelasius (papež)", "text": "Gelasius (papež)\n\nJméno Gelasius nosili dva papežové římskokatolické církve.\n\n\n"}
{"id": "991401", "url": "https://cs.wikipedia.org/wiki?curid=991401", "title": "Gelasius", "text": "Gelasius\n\nJméno Gelasius je latinského původu a znamená \"Radostný\".\n\n\na další osoby.\n"}
{"id": "991402", "url": "https://cs.wikipedia.org/wiki?curid=991402", "title": "Líčení", "text": "Líčení\n\nLíčení může být:\n\n\n"}
{"id": "991404", "url": "https://cs.wikipedia.org/wiki?curid=991404", "title": "Centrální údolí (Kalifornie)", "text": "Centrální údolí (Kalifornie)\n\nCentrální údolí, též Veké kalifornské údolí, je rozsáhlé, ploché údolí, které se rozkládá v centrální části státu Kalifornie, ve Spojených státech amerických. Je 60 až 100 km široké a 720 km dlouhé. Táhne se podél pobřeží Tichého oceánu, od kterého je odděleno Kalifornským pobřežním pásmem (které protíná jedině Sanfranciský záliv, který do údolí zčásti zasahuje). Na východě údolí pozvolna přechází ve svahy pohoří Sierra Nevada. Centrální údolí se rokládá na ploše přibližně 58 000 km², což činí 13,7% rozlohy Kalifornie.\n\nCentrální údolí se skládá ze dvou částí tvořených povodími dvou hlavních řek: z údolí Sacramento Valley na severu, kterým protéká řeka Sacramento, a z údolí San Joaquin Valley na jihu, kterým protéká řeka San Joaquin. Obě řeky končí v deltě, která ústí do Sanfranciského zálivu. Sacramentské údolí má suché středomořské podnebí, zatímco Sanjoaquinské údolí má podnebí pouštní až polopouštní. Centrální údolí však přesto patří mezi nejproduktivnější zemědělské oblasti světa díky závlahovému zemědělství.\n\nJedná se o hustě osídlenou oblast, největším městem je Sacramento, které je zároveň i hlavním městem Kalifornie. Mezi další velká města patří Bakersfield, Fresno a Redding. Protože se jedná o zemědělskou oblast, je zde vyšší hustota Hispánců než jinde. Po angličtině a španělštině je zde nejčastějším mluveným jazykem hmongština (kterou mluví Hmongové).\n\nCentrální údolí je nejproduktivnější zemědělskou oblastí v USA, je zde pěstováno více než 230 různých plodin. Na 1 % půdy se tu vypěstuje 8 % zemědělské produkce v USA podle tržní hodnoty, a to především díky vyspělému systému zavlažování, který využívá vodu z řek, studní a mnoha přehradních nádrží. Tyto přehrady napouštějí vodu v zimě, kdy je jí dostatek, a v letních měsících ji pomalu vypouští.\n\nCentrální údolí je hlavní oblast pěstování mnoha zemědělských produktů v USA, včetně rajčat, mandlí, hroznů, bavlny, meruněk a chřestu. 6000 farmářů tu vypěstuje 70% celkové světové produkce mandlí (v rámci USA prakticky 100%).\n"}
{"id": "991405", "url": "https://cs.wikipedia.org/wiki?curid=991405", "title": "Sport v Zákupech", "text": "Sport v Zákupech\n\nV Zákupech na Českolipsku jsou tři větší centra, provozující sportovní činnost, TJ Zákupy, základní škola a FC Kamenice. Významným sportovištěm je areál Emila Zátopka při škole.\n\nOd 19. století působilo ve městě několik spolků, zaměřených zprvu branného charakteru, později také na turistiku a sportovní činnost. Byli tu Ostrostřelci (od roku 1813), Střelecký spolek (od roku 1841), Spolek dobrovolných hasičů (v roce 1850), Společnost přátel hor (od roku 1885), Německý tělocvičný spolek (turnéři), Klub turistů. Protože v Zákupech žili lidé mluvící převážně německy, také názvy spolků byly v němčině. Ve spolcích byli v menšině, ale přece jen i Češi. Turistické spolky vyznačily na Kamenickém vrchu řadu stezek, postavily na něm rozhlednu, restauraci a vrcholovou boudu. Byly časem poškozeny a zlikvidovány tamním lomem kamene.\n\nPo vzniku Československé republiky zdejší postupně rostoucí česká menšina založila v roce 1919 pobočku Národní jednoty severočeské, v jejíž náplni byla i tělovýchovná činnost. V této jednotě byl o tři roky později vytvořen odbor mládeže, který se téhož roku sloučil s oddílem českých skautů. V roce 1936 byla založena česká národní garda, kde bylo evidováno 34 cvičících členů.\n\nV Zákupech žil před válkou automobilový závodník Willibald Gatter, zakladatel místní automobilky, který se v letech 1930 až 1935 zúčastnil řady automobilových závodů v Evropě.\n\nV období II. světové války tělovýchovná činnost ve městě ustala.\n\nPo 2. světové válce se místo vysídlených Němců do Zákup přistěhovali čeští osadníci, z nichž mnozí byli členy českého Sokola. Právě ti založili v září 1945 TJ Sokol Zákupy, která byla začleněna do sokolské župy v Mladé Boleslavi. Po Němcích převzali tělocvičnu (pozdější Kulturní dům) v Nádražní ulici.\n\nV roce 1946 vznikla v Zákupech druhá sportovní organizace Český atletický klub Zákupy (později přejmenován na AFK Zákupy), pak zdejší vojenská posádka založila fotbalové družstvo Mladá garda. \n\nV roce 1948 byl založen bratry Syrovátkovými, mistry sportu, zápasnický kroužek. Pak došlo k politické reorganizaci tělovýchovy a v roce 1950 zůstala pouze TJ Sokol Zákupy, v níž brzy převzali hlavní roli fotbalisté. O tři roky později byl zápasnický kroužek do TJ začleněn a došlo k několikerému přejmenování TJ. Nejprve roku 1953 na Spartak, o rok později Slavoj a v roce 1957 za předsednictví J. Štrubla na TJ Dynamo Zákupy. Roku 1960 byl založen oddíl odbíjené (volejbalu), roku 1965 gymnastický oddíl. Po srpnu 1968 zanikla zdejší vojenská tělovýchova (vojáci hráli fotbal, hokej). V roce 1979 zanikl oddíl zápasníků a roku 1983 byl založen oddíl stolního tenisu, o dva roky později oddíl lehké atletiky. Mnohé oddíly vznikaly na půdě zdejší školy a působily jak pod školou, tak TJ Zákupy.\n\nV systému pravidelných soutěží dospělých fungují fotbalové kluby TJ Zákupy a FC Kamenice, dále oddíl stolních tenistů při TJ Zákupy. V kategoriích dětí je aktivní základní škola, jejíž některé sportovní kroužky se zapojily i do soutěží ČSTV prostřednictvím ZRTV, resp. ASPV. Všechny zdejší sportovní celky působí na okresní, výjimečně krátkodobě na krajské úrovni. \n\nZákupské koupaliště vzniklo úpravou Velkého zákupského rybníka v roce 1933 a je provozováno dodnes. V roce 1935 byl v Nádražní ulici vybudován sportovní areál s budovou tělocvičny, cvičištěm a fotbalovým hřištěm.\nPozději byly vybudovány v prostoru zámeckého parku volejbalové kurty. Hlavní sportovní areál města byl vytvořen postupně při základní škole. Bylo zde postaveno hřiště s atletickým oválem, tělocvična, sportovní hala (byla slavnostně otevřena při Zákupských slavnostech v roce 2002), několik kurtů na volejbal. V zámeckém parku (chráněná památka) byly kurty v roce 2000 zrušeny.Zmodernizovaný areál byl pojmenován podle Emila Zátopka.\n\nDruhým sportovištěm na odpovídající úrovni pro okresní soutěže je fotbalové hřiště v Kamenici, původně samostatná vesnice, která je přes 30 let místní částí Zákup.\n\nPři letních Zákupských slavnostech v září 2008 byla poprvé předvedena veřejnosti umělá lezecká stěna v budově někdejší klášterní školy na náměstí. Stěnu v hodnotě 300 tisíc korun (plus dodatečné investice za 190 tisíc korun) uvedl do pravidelného užívání na konci prosince 2008 \"Boulder klub\" (členové horolezeckého oddílu TJ Zákupy). Později zde vznikly velké nedoplatky na energiích, které opakovaně řešily orgány města, i přesto bylo rozhodnuto stěnu znovu v roce 2014 pronajmout horolezeckému oddílu TJ Zákupy.\n\n\n\n\nŠkola s pomocí města i TJ Zákupy je po mnoho let organizátorem Zákupských sportovních her.\n\nV dubnu 2014 na stadionu proběhlo okresní kolo speciální soutěže Odznak všestrannosti olympijských vítězů. Zvítězila domácí škola a postupuje do krajského kola. V předchozích dvou ročnících se probojovala do celostátního finále.\n\nZákupská šajtle je turnaj malé kopané organizovaný Asociací Amatérských Sportovců Českolipska v Sportovním areálu Emila Zátopka. V července 2014 se konal již 16. ročník, jehož se zúčastnilo 15 týmů. Již potřetí se stal vítězem Cvrk Team.\n\n"}
{"id": "991406", "url": "https://cs.wikipedia.org/wiki?curid=991406", "title": "Létající pivovar", "text": "Létající pivovar\n\nLétající pivovar, nebo kočovný pivovar, anglicky \"gypsy brewery\", je společnost, sdružení nebo podnikatel bez sídla, který nemá vlastní stálé pivovarné zařízení, ale nechává si vařit své pivo od jiných pivovarů, případně si sám v pronajatém pivovaru uvaří pivo dle své receptury. To pak prodává pod svou značkou. Roční výtoč je velmi malá. Létající pivovar může být trvalou formou podnikání, nebo přechodnou marketingovou aktivitou před vstupem na trh s vlastním pivovarem klasického typu.\n\n\n"}
{"id": "991412", "url": "https://cs.wikipedia.org/wiki?curid=991412", "title": "Steel", "text": "Steel\n\nSteel ([\"stíl\"], angl. ocel) nebo Steele může znamenat:\n\n\n\n\n\n"}
{"id": "991418", "url": "https://cs.wikipedia.org/wiki?curid=991418", "title": "Týmový profil", "text": "Týmový profil\n\nTýmový profil umožňuje hlubší proniknutí do složení a fungování pracovního týmu, analýzu týmu jako celku a zjištění jeho hlavních charakteristik. Týmové profily jsou sestavovány na základě osobnostní psychodiagnostiky (např. Hoganových osobnostních dotazníků ) či jiných nástrojů (např. 360° zpětné vazby ). Zobrazení dat jednotlivců v kontextu celého týmu pak umožní nahlédnout na charakteristiky a rysy jeho členů a jejich vzájemnou provázanost. Metoda týmového profilu tak umožňuje pochopit fungování týmu jako celku, ale i úlohy jednotlivců v něm a jednotlivé role, které v rámci týmu daní aktéři sehrávají. \n\nVliv a role jednotlivce\n\nIndividuální charakteristiky a vlastnosti jednotlivce (svědomitost, stabilita, způsob interakce s ostatními) ovlivňují jeho roli a povahu vztahů s ostatními ve skupině. Každý člen sehrává určitou roli a svým vědomým i nevědomým jednáním ovlivňuje celkovou dynamiku a úspěšnost pracovní skupiny. To, zda bude či nebude tým výkonný, závisí na mnoha faktorech, které týmový profil odhaluje.\n\nCíle\n\nTýmový profil má za cíl odhalit silné a slabé stránky pracovní skupiny a zlepšit celkové fungování týmu a efektivitu jeho vedení. Je obvyklé, že na sebe mají členové týmu vliv, takže výkonnost týmu závisí jak na každém jednotlivci zvlášť, tak i na kooperaci členů týmu a jejich společném pracovním soužití a celkové komunikaci. Hlavním cílem týmového profilu je rozvoj týmové synergie. Týmový profil ale také umožňuje předem zjistit, jakou roli ve skupině zaujme nový člen a do jaké míry bude s týmem kompatibilní, zároveň tedy může sloužit jako podklad pro firemní benchmark. Dalším cílem metody je odhalení souvislostí a odlišností mezi jednotlivými členy a následný případný dopad na celý tým. Týmový workshop založený na analýze týmu pak umožňuje prohloubit vzájemné pochopení a poznání členů týmu a případně nalézt a odstranit neporozumění či problémy ve skupině.\n\nVýstupy a zobrazení dat\n\nVýstupy z analýzy týmového profilu mohou být zobrazeny formou základního statistického zpracováni dat do podoby grafu porovnávajícího výsledky jednotlivých členů se zobrazením středních hodnot týmu jako celku. Dále je možné provést analýzu týmu, ve smyslu grafického zobrazení podobnosti či odlišnosti profilů jednotlivých členů formou jejich vzájemné blízkosti či vzdálenosti. Rozdělení členů týmu podle pracovní a interakční typologie pak umožňuje lépe identifikovat jejich týmové role.\n"}
{"id": "991420", "url": "https://cs.wikipedia.org/wiki?curid=991420", "title": "Sunday Bloody Sunday (píseň)", "text": "Sunday Bloody Sunday (píseň)\n\n„Sunday Bloody Sunday“ je úvodní píseň z alba \"War\" od skupiny U2. Skladba má válečný rytmus hry na bicí, jednoduchý, ale drsný kytarový riff a harmonickou melodii.\n\nTato píseň je reakcí na severoirské spory, její název odkazuje na masakr tzv. Krvavé neděle z 30. ledna 1972, při kterém bylo ve městě Londonderry britskými vojáky zabito 13 neozbrojených účastníků protestního pochodu (a zraněno mnoho dalších). V písni se kromě odkazů na tuto událost objevují citace z Bible a píseň končí výzvou křesťanům, aby spolu přestali bojovat a přijali Ježíšova vítězství. Někteří píseň pochopili jako podporu irského boje a IRA, zpěvák Bono takový výklad striktně odmítl s tím, že ji na koncertech uváděl slovy: „Tohle není rebelská píseň, toto je Sunday Bloody Sunday“ a během písně mával bílou zástavou.\n"}
{"id": "991429", "url": "https://cs.wikipedia.org/wiki?curid=991429", "title": "Milan Izák", "text": "Milan Izák\n\nMilan Izák (19. června 1913, Banská Bystrica – 15. srpna 1954, tragicky na Oravské přehradě; pohřben v Banské Bystrici) byl slovenský protifašistický bojovník a notář.\n\nStudoval na Reformním reálném gymnáziu v Banské Bystrici (maturoval 1931–1932). Účastník protinacistického odboje během druhé světové války. Zachraňoval pronásledované obyvatele Banské Bystrice a dalších míst Slovenska před gestapem, vydal 460 falešných legitimací a vystavoval nebezpečí svůj život.\n\nPůsobil jako hlavní notář na Hrochoti a v Mičiné. Přednosta Městského národního výboru v Banské Bystrici (1945–1947).\n"}
{"id": "991433", "url": "https://cs.wikipedia.org/wiki?curid=991433", "title": "Centrální údolí", "text": "Centrální údolí\n\nCentrální údolí má více významů:\n\n"}
{"id": "991436", "url": "https://cs.wikipedia.org/wiki?curid=991436", "title": "Kawasaki GTR 1000", "text": "Kawasaki GTR 1000\n\nKawasaki GTR 1000 je sportovně turistický motocykl, vyvinutý firmou Kawasaki. Sportovně cestovní motocykl vyráběný od roku 1986 do roku 2006, kdy byl nahrazen modelem Kawasaki GTR 1400. V roce 1993 došlo k větším úpravám. Tradičně je pohonem řadový čtyřválec, který má sametový chod a výkon na rozdávání. Kardan naznačuje cestovní ambice, stejně jako dobrá ochrana před větrem. Výkonové parametry se měnily během výroby i podle státu určení.\n\nStejný motor používá i superbike Kawasaki GPZ 1000 a chopper Kawasaki ZL 1000 Eliminator.\n\n\n\n"}
{"id": "991439", "url": "https://cs.wikipedia.org/wiki?curid=991439", "title": "Chantiers Aéro-Maritimes de la Seine", "text": "Chantiers Aéro-Maritimes de la Seine\n\nChantiers Aéro-Maritimes de la Seine (zkratkou CAMS) byl francouzský letecký výrobce založený v roce 1920 Laurentem-Dominique Santonim. Specializoval se na výrobu hydroplánů (resp. létajících člunů).\n\nHistorie firmy se datuje k roku 1916, kdy se Laurent-Dominique Santoni stal oficiálním francouzským importérem létajících člunů italského výrobce Società Idrovolanti Alta Italia (SIAI). Santoni založil v roce 1920 ve městě Saint-Ouen společnost s názvem Chantiers Aéro-Maritimes de la Seine, která nejprve vyráběla licenčně létající čluny SIAI S.9, SIAI S.13 a SIAI S.16. V roce 1921 se stal italský letecký konstruktér Raffaele Conflenti (působil v SIAI) technickým ředitelem CAMS a pod jeho vedením začala společnost vyrábět vlastní stroje. Prvním z nich byl typ CAMS-30E. Šlo o dvoumístný jednomotorový létající člun – dvouplošník. Následoval vývoj a výroba dalších typů.\n\nV roce 1924 byl postaven závod v Sartrouville, městě výhodnému díky protékající řece Seině. Další montážní závod byl ve městě Berre-l'Étang. Na počátku 30. let 20. století se společnost dostala do finančních těžkostí a v roce 1933 ji odkoupila firma Potez. Firma CAMS pokračovala ve vývoji a výrobě letadel pod názvem Potez-CAMS. V roce 1936 po znárodnění leteckého průmyslu novou levicovou vládou se závod v Sartrouville stal součástí společnosti SNCAN (Société nationale de constructions aéronautiques du Nord) a závod v Berre-l'Étang součástí společnosti SNCASE (Société Nationale de Constructions Aéronautiques du Sud-Est).\n\n\n"}
{"id": "991443", "url": "https://cs.wikipedia.org/wiki?curid=991443", "title": "Jun Hjon-sok", "text": "Jun Hjon-sok\n\nJun Hjon-sok (korejsky: 윤현석, \"Yun Hyon-Seok\"; 7. srpen 1984 – 26. duben 2003) byl jihokorejský aktivista za lidská práva, gay básník a spisovatel, známý pod literárním pseudonymem \"Yook Woo-dang\" (육우당, 六友堂) nebo pod pseudonymy \"Sulheon\" (설헌 雪軒) a \"Midong\" (미동 美童, krásný chlapec).\nV roce 2003 spáchal sebevraždu v hlavní městě Jižní Koreje, Soulu, na protest proti homofobii vůči LGBT komunitě.\n\n"}
{"id": "991444", "url": "https://cs.wikipedia.org/wiki?curid=991444", "title": "Johariho okno", "text": "Johariho okno\n\nPojem Johari okno, někdy též Johari okénko, náleží do sféry kognitivní psychologie a označuje metodu sebepoznání, vytvořenou Josephem Luftem a Harringtonem Inghamem v roce 1955 v USA za účelem většího sebeuvědomění skupiny. Název \"johari\" je složeninou křestních jmen autorů metody (Jo-Harry). Nejčastěji bývá Johariho okno používáno v různých svépomocných skupinách jako heuristické cvičení.\n\nIrský filosof a spisovatel Charles Handy připodobnil Johariho okno k domu se čtyřmi místnostmi. V první místnosti se nacházejí ty osobní vlastnosti, o nichž ví jejich nositel i jeho okolí. Druhá místnost náleží těm aspektům, které ostatní vidí, zatímco člověk sám si jich není vědom. Třetí místnost pak slouží jako náš soukromý prostor, o němž my sami víme, ale před ostatními lidmi zůstává skryt. Čtvrtá, nejtajemnější z celého domu, je místnost nevědomí nebo také podvědomí. To, co ukrývá, je skryto majiteli domu i okolním lidem.\n\nSubjektu je předložen seznam asi 50 přídavných jmen, z nichž vybírá 5 nebo 6 takových, která charakterizují jeho vlastní osobnost.\nStejný seznam přídavných jmen obdrží také vrstevníci subjektu, kteří vyberou stejný počet přídavných jmen, které podle nich nejlépe vystihují povahu testovaného subjektu.\nVšechna slova ze seznamu se následně rozdělí do čtyř kvadrantů tabulky, zvané Johariho okno.\n\nAréna nebo Otevřený prostor\nPřídavná jména, která označili všichni zúčastnění, tedy subjekt i jeho vrstevníci, se řadí do prvního kvadrantu, označeného jako Otevřený prostor neboli Aréna, tedy zápasiště. Jsou to vlastnosti, které vidí všichni, subjekt i ostatní lidé v jeho okolí.\n\nBlind spot nebo Slepé místo\nPřídavná jména, která nebyla vybrána subjektem samotným, ale pouze jeho vrstevníky, jsou zařazena ve třetím kvadrantu tabulky, v tzv. Slepém místě. Tyto aspekty své osobnosti si subjekt sám neuvědomuje, ale pro jeho okolí jsou patrné. A záleží jen na jeho vrstevnících, zda vůbec a jakým způsobem bude o těchto vlastnostech jejich nositele informovat.\n\nFacade nebo Skrytý prostor\nDo této části Johariho okna náleží přídavná jména, která označil pouze sám subjekt, ale žádný z jeho vrstevníků. Představují informace, které si subjekt uvědomuje, avšak před jeho okolím zůstávají skryty.\n\nUnknown nebo Neznámý prostor\nZbylá přídavná jména ze seznamu, která neoznačil ani subjekt, ani jeho vrstevníci, se řadí do kvadrantu s označením Neznámé. Jsou to informace o chování a motivech subjektu, které nebyly rozpoznány žádným z účastníků buď proto, že k subjektu nesedí, anebo o těchto vlastnostech obecně neexistuje žádné povědomí.\nPatří sem například nerozvinutý lidský potenciál, o němž nemáme nejmenší ponětí ani my sami, ani naše okolí.\n\nTato adjektiva představují soubor základních lidských vlastností, které subjekty přiřazují k sobě a svým vrstevníkům.\n\nVlastnosti obsažené v jednotlivých kvartálech Johariho okna nejsou stejně početné ani neměnné. Množství a povaha vlastností ve všech oblastech se mění s věkem a životními zkušenostmi. Kromě toho s nimi lze také vědomě pracovat a učit se vnímat stále více aspektů své osobnosti.\n\nCílem snažení může být rozšíření otevřené oblasti na úkor skrytého, což přispívá k větší intimitě v mezilidských vztazích. Prospěšný je rovněž průzkum temných oblastí slepého místa (například pomocí analýzy videonahrávek sebe sama) a prostoru neznámých vlastností, který nám pomůže lépe vyjít s ostatními a také sami se sebou.\n\n\n"}
{"id": "991445", "url": "https://cs.wikipedia.org/wiki?curid=991445", "title": "Čeněk Musil", "text": "Čeněk Musil\n\nČeněk Musil (5. března 1889 Kolín – 1. listopadu 1947 Jičín) byl český architekt a urbanista, který působil převážně v Jičíně a významně ovlivnil podobu města v době první republiky. Jeho tvorba nese prvky neoklasicismu, funkcionalismu a konstruktivismu, inspiroval se také Janem Kotěrou. Ve své práci vždy věnoval pečlivou pozornost citlivému zasazení navrhovaných objektů do okolního prostoru, tento postup uplatnil také jako autor regulačního plánu Jičína (1930-1935). \n\nPocházel z Kolína, gymnaziální studia absolvoval v Jičíně, po maturitě v roce 1908 pokračoval na škole pozemního stavitelství ČVUT (1908-1913), souběžně studoval architekturu na Akademii výtvarných umění. Po první světové válce se usadil v Jičíně, kde si v roce 1923 otevřel projekční kancelář. I když v Jičíně nebyl jediným architektem, postupem doby získal výsadní postavení, vyhrával veřejné soutěže, řadu zakázek získával i přímo. Jeho první významnou realizací byl projekt areálu jičínské okresní nemocnice (1923-1930), poté projektoval řadu veřejných staveb (školy, finanční instituce) i soukromých domů. K jeho nejvýznamnějším pracem patří funkcionalistická budova Masarykovy obchodní akademie v ulici 17. listopadu pod zámeckou zahradou. Jeho regulační plán Jičína byl jedním z vůbec prvních regulačních plánů v Čechách (1930-1935) Souběžně pracoval také na regulačním plánu Lázní Bělohrad (1929-1931). Pokoušel se prosadit také v Praze, což se mu nepodařilo, ale na přelomu dvacátých a třicátých let 20. století se začal uplatňovat v rámci celého jičínského okresu. V několika obcích a městech byly podle jeho návrhů postaveny sokolovny a školy, budovou Městské spořitelny (1930-1934) vytvořil novou dominantu náměstí v Nové Pace. Během druhé světové války musel své aktivity omezit, po roce 1945 s kolegou Václavem Šťastným sepsal pojednání o poválečné obnově Jičína a spoluzakládal východočeský Stavoprojekt (1947). Své další záměry již nestihl realizovat, po jeho náhlém úmrtí v roce 1947 byla jeho projekční kancelář uzavřena. \n\nKromě profese architekta se uplatnil také jako scénograf a výtvarník, mimoto se v Jičíně aktivně zapojoval do veřejného života a byl členem řady spolků, byl též jičínským městským inženýrem. \n\n\n\n\n"}
{"id": "991450", "url": "https://cs.wikipedia.org/wiki?curid=991450", "title": "Paradise Tour", "text": "Paradise Tour\n\nParadise Tour je druhé koncertní turné americké zpěvačky Lany Del Rey na podporu jejího třetího EP Paradise. S tímto turné navštívila Evropu, Asii a Severní a Jižní Ameriku. V roce 2014 oznámila, že bude v koncertování pokračovat a zveřejnila data pro Severní Ameriku a později i pro evropské festivaly. Na druhé části turné propagovala svůj nový singl West Coast a později i pár dalších písní z nového alba Ultraviolence.\n\n\n"}
{"id": "991452", "url": "https://cs.wikipedia.org/wiki?curid=991452", "title": "Paschal (papež)", "text": "Paschal (papež)\n\nJméno Paschalis nebo též zkráceně Paschal nosili dva papežové římskokatolické církve a dva vzdoropapežové.\n\n\n\n\n"}
{"id": "991456", "url": "https://cs.wikipedia.org/wiki?curid=991456", "title": "Umělý trávník", "text": "Umělý trávník\n\nUmělý trávník je druh koberce z umělých hmot, který se svým charakterem a vzhledem podobá přírodnímu trávníku.\n\nVlastní trávník je všívaná plošná textilie s vlasem z materiálů s vysokou pevností. Pro určité účely použití se mezery mezi „stébly“ instalovaného trávníku zaplňují pryžovým granulátem nebo pískem.\nZnámé jsou speciální druhy zejména pro fotbal, baseball, rugby, golf, pozemní hokej\n\nna „stébla“, t.j. na výplň všívanou do podkladové tkaniny se vyráběla asi do roku 2005 výhradně z polyethylenových fóliových pásků. Potom se však pro tento účel začaly používat poněkud dražší, ale mnohem trvanlivější monofilní příze.\n\nPodle druhu sportu se doporučují monofily:\n\nUmělý trávník se „stébly\" z kombinace tvarovaných a hladkých monofilů se dá případně použít bez výplně granulátem.\nse vyrábí z polypropylenové příze. Všívání (tufting) se provádí na strojích s pracovní šířkou až 5 metrů, vlasy s hustotou cca 15 000-20 000/m se zpevňují na rubní straně tkaniny latexovým nebo polyuretanovým zátěrem a tkanina se \"perforuje\". „Stébla“ se stříhají na délku asi od 2 do 7 cm, hotový koberec váží 2–4 kg/m. \nZpůsob instalace (složení podkladové plochy, příp. odvodnění atd) je závislý na použití trávníku a lokálních podmínkách. U většiny trávníků se po instalaci mezi stébla sype granulát z použitých pneumatik (nebo v menší míře také písek), kterým se zlepšuje stabilita a pružnost trávníku.\n\nÚdržba trávníku na hřištích spočívá v kartáčování povrchu každých 10-14 dní. V roce 2008 se udávala životnost umělého trávníku na nejméně 10 let. Na přírodním trávníku se dá hrát např. fotbal asi 2000 hodin (na přírodním 400 hodin), celkové kapitálové a provozní náklady na hodinu hry obnášejí cca 27 €/m (u přírodního nejméně 107 €).\n\nTechnologie výroby byla vyvinuta v 50. letech 20. století v Itálii, první výrobky přišly na trh v USA v roce 1960, v roce 2006 dosáhla celosvětová výroba 110 milionů m.\n\nKoberce na umělý trávník sestávaly z 57 % PE, 32 % PP a 11 % PA. 40 % ploch bylo v roce 2006 instalováno na fotbalových hřištích, 40 % na tenisových, 10 % na hřištích pro pozemní hokej a 10 % na ostatních plochách.\n\nV roce 2010 stál např. v Německu umělý trávník včetně instalace na fotbalovém hřišti cca 60 €/m.\n\n"}
{"id": "991459", "url": "https://cs.wikipedia.org/wiki?curid=991459", "title": "Euro Hockey Challenge 2014", "text": "Euro Hockey Challenge 2014\n\nEuro Hockey Challenge 2014 byl čtvrtý ročník Euro Hockey Challenge, který začal 9. dubna 2014 a skončil 27. dubna 2014. Dvanáct nejlepších evropských týmů bylo rozděleno do tří skupin podle žebříčku IIHF. Nasazení zápasů pak probíhalo tak, aby nejlepší týmy hrály se středně silnými, ale ne mezi sebou ani s těmi nejslabšími (nikdy se tak neutkají týmy hrající EHT – CZE, FIN, SWE a RUS). Středně silné týmy hrály zápasy s lepšími i slabšími týmy, ale opět nikoli mezi sebou. Nejslabší dva týmy hrály se středně silnými, ale nikoli s nejsilnějšími. Vítězem EHCH 2014 se stalo Finsko .\n\n\"Každý tým ze skupiny 1 hrál vždy 2 zápasy s každým týmem ze skupiny 4.\"\n\n\"Každý tým ze skupiny 2 hrál vždy 2 zápasy s každým týmem ze skupiny 3.\"\n\n\n\"Z = Odehrané zápasy; V = Výhry; VP = Výhry v prodloužení/nájezdech; PP = Prohry v prodloužení/nájezdech; P = Prohry; B = Body\"\n\n"}
{"id": "991460", "url": "https://cs.wikipedia.org/wiki?curid=991460", "title": "Mezinárodní letiště Pierra Elliotta Trudeau", "text": "Mezinárodní letiště Pierra Elliotta Trudeau\n\nMezinárodní letiště Pierra Elliotta Trudeau (, nebo Montreal – Trudeau, IATA: YUL, ICAO: CYUL) je mezinárodní letiště v druhém největším městě Kanady a největší v provincii Québec. Letiště je hlavním leteckým uzlem montrealské aglomerace, která je domovem přibližně 4 milionové populace, což představuje přibližně 12 procent obyvatelstva Kanady. Nachází se na ostrově Montreal ve vzdálenosti 12 km od centra Montrealu. Letiště nese název po kanadském politikovi Pierru Trudeau. Využávají ho i cestující ze severního Vermontu a severního New Yorku.\n\nS počtem cestujících 13 660 862 v roce 2010 je třetí nejfrekventovanější letiště Kanady. Je jedním z uzlů a hlavní sídlo společnosti Air Canada. Linka mezi Montrealem a Torontem je čtrnáctá nejfrekventovanější letecká linka světa.\n\nVe čtyřicátých letech 20. století první letiště Montrealu, \"Saint Huberts Airport\", již kapacitně nestačilo a Ministerstvo dopravy se rozhodlo zakoupit pozemky bývalého závodního okruhu, \"Dorval Race Track\" s cílem výstavby nového letiště. 1. září 1941 bylo letiště otevřeno pod názvem Mezinárodní letiště Montreal – Dorval a sloužilo i jako základna Royal Canadian Air Force. V prosinci 1960 byl otevřen nový terminál, v těch dobách jeden z největších terminálů světa. Kanadská vláda předpokládala, že 20 milionová kapacita letiště bude překročena v roce 1985 a na konci šedesátých let naplánovala výstavbu letiště nového, Montreal Mirabel Airport, které bylo otevřeno v roce 1975.\n\nLetiště Mirabel přebralo část domácích a zahraničních letů letiště Dorval. Význam obou letišť ale v osmdesátých letech začal klesat, protože se letadla na transatlantických letech stala technicky dokonalejšími a už nepotřebovala dotankovat v Montrealu, jakož i z důvodu poklesu ekonomického významu města, což mělo za následek přesun části letů do torontského letiště. Plánovaná kapacita letiště se nenaplnila, část letů se vrátila na letiště Dorval a na letišti Mirabel v roce 2004 osobní letecká doprava skončila. V září 2007 bylo letiště přejmenováno na Mezinárodní letiště Pierra Elliotta Trudeau na počest Pierra Elliota Trudeau, významného kanadského státníka a dlouholetého ministerského předsedy Kanady.\n\nOd roku 2007 je letiště schopno přijímat velkokapacitní Airbus A380.\n\nLetiště má jeden terminál a v něm tři hlavní odbavovací haly. Hala A je určena pro domácí linky a má 26 východů, hala B pro mezinárodní linky, kromě USA má 13 východů a hala C pro linky do Spojených států má 18 východů (gates).\n\n"}
{"id": "991464", "url": "https://cs.wikipedia.org/wiki?curid=991464", "title": "Viktor (papež)", "text": "Viktor (papež)\n\nJméno Viktor nosili tři papežové římskokatolické církve a dva vzdoropapežové.\n\n\n\n"}
{"id": "991465", "url": "https://cs.wikipedia.org/wiki?curid=991465", "title": "Hana Sorrosová", "text": "Hana Sorrosová\n\nHana Sorrosová (* 4. listopadu 1958 Praha) je česká textařka a překladatelka.\n\nNarodila se v Praze. Její otec Pedro Sorrosa Erata pochází z Ekvádoru. V roce 1978 ukončila studium na gymnáziu. V roce 1982 pak na Filozofické fakultě Univerzity Karlovy. V letech 1985–1986 studovala na Divadelní fakultě Akademie múzických umění v Praze, obor dramaturgie. Od roku 1993 se věnuje psaní textů. Její nahrávky jsou zhruba na 480 hudebních nosičích. Je manželkou Jiřího Vondráčka, hudebního skladatele a producenta. Má dvě děti. Lucie Vondráčková (8. března 1980) je zpěvačka, herečka a dabérka a mladšího syna Davida Vondráčka (1985). Je členkou Ochranného svazu autorů, OSA, Svazu autorů a interpretů – SAI. Mezi její koníčky patří malování olejomalba, literatura, historická beletrie, středověk, dějiny Anglie a Francie.\n\ntextová tvorba – výběr:\n\nVýběr několika málo CD, kde se texty Hany Sorrosové nacházejí:\n\n\n"}
{"id": "991471", "url": "https://cs.wikipedia.org/wiki?curid=991471", "title": "Seznam dílů seriálu Ospalá díra", "text": "Seznam dílů seriálu Ospalá díra\n\nToto je seznam dílů seriálu \"Ospalá díra\". Americký hororový televizní seriál \"Ospalá díra\" vysílá od roku 2013 stanice FOX.\n\n<onlyinclude></onlyinclude>\n\n"}
{"id": "991476", "url": "https://cs.wikipedia.org/wiki?curid=991476", "title": "Burza cenných papírů v Bratislavě", "text": "Burza cenných papírů v Bratislavě\n\nBurza cenných papírů v Bratislavě (zkr. BSSE, BCPB) je burza v Bratislavě, která vznikla 15. března 1991 podle rozhodnutí Ministerstva financí SR v roce 1990. BCPB je jediný organizátor trhu s cennými papíry na Slovensku. Svou činnost vykonává od 26. června 2001 na základě povolení, které udělil úřad pro finanční trh SR. 26. března 2008 rozhodla Národní banka Slovenska rozšířit rozhodnutí o organizaci mnohostranného obchodního systému (MTF).\n\nObchodování na této burze se začalo 6. dubna 1993. Burza sídlí na Vysoké ulici č. 17 v bratislavském Starém Městě.\n\n\n"}
{"id": "991477", "url": "https://cs.wikipedia.org/wiki?curid=991477", "title": "SAX (index)", "text": "SAX (index)\n\nSAX (zkr. ze Slovenský akciový index) je oficiální akciový index Burzy cenných papírů v Bratislavě. Je to kapitálově vážený index založený na porovnání tržní kapitalizace vybraného souboru akcí s tržní kapitalizací téhož souboru akcí k referenčnímu dni. Je to index, který odráží celkovou změnu majetku spojenou s investováním do akcií, které jsou zařazeny do indexu. Zahrnuje změny cen a také dividendové příjmy a příjmy, které souvisí se změnami velikosti akciového kapitálu.\n\nPočáteční hodnota indexu je 100 bodů a váže se ke dni 14. září 1993. \n\n\n"}
{"id": "991478", "url": "https://cs.wikipedia.org/wiki?curid=991478", "title": "Arsenal de l'Aéronautique", "text": "Arsenal de l'Aéronautique\n\nArsenal de l'Aéronautique byl francouzský letecký výrobce založený v roce 1934 jako státní firma pod původním názvem Arsenal du matériel aérien. Prvotně měla tato státní společnost sloužit ke dvěma účelům:\nMimo vojenská letadla vyráběla také např. letecké motory, regulační ventily pro tlakové systémy atd.\n\nV roce 1936 došlo ke znárodnění leteckého průmyslu novou levicovou vládou. Firma byla přejmenována na Arsenal de l'Aéronautique a sídlo zřízeno v hangárech Breguet Aviation ve Villacoublay.\n\nV roce 1947 pracovalo v závodech Arsenalu (mj. v Châtillonu, Villeurbanne, Štrasburku, Villacoublay - zde letecká testovací stanice) celkem 2 380 zaměstnanců. Roku 1952 byla privatizována jako Société Française d’Etude et de Constructions de Matériel Aéronautiques Spéciaux (SFECMAS). V roce 1955 se SFECMAS sloučila se SNCAN, čímž vznikla firma Nord Aviation.\n\n\n"}
{"id": "991481", "url": "https://cs.wikipedia.org/wiki?curid=991481", "title": "Negotin", "text": "Negotin\n\nNegotin (srbskou cyrilicí ) je město a samosprávná obec v Borském okruhu na východě Centrálního Srbska.\n\nNachází se v blízkosti hranic mezi Srbskem, Rumunskem a Bulharskem. Je soudním centrem Borského okruhu. Populace města je 16 716 obyvatel, zatímco obec má 36 879 obyvatel.\n\nV roce 2011 byla populace samosprávné obce Negotin 36 879 obyvatel, ze kterého 16 716 žije ve městě Negotin. Etnické skupiny samosprávné obci (2002): Srbové 38 263 (88.13%) a Rumuni (Valachové) 3 000 (6,91%).\n\nSamosprávná obec Negotin zahrnuje město Negotin a následující vesnice (počet obyvatel je uveden v závorce):\nData pocházejí ze stránky Weatherbase \n"}
{"id": "991482", "url": "https://cs.wikipedia.org/wiki?curid=991482", "title": "Biotika", "text": "Biotika\n\nBiotika, a.s. je farmaceutická a biotechnologická společnost na Slovensku. Centrála sídlí v Slovenské Lupči, 8 km východně od Banské Bystrice.\n\nBiotika vznikla v roce 1953 jako národní podnik v rámci koncernu GR SPOFA Praha, který zastřešoval všechny farmaceutické výrobní podniky v Československu. Původním úkolem Biotiky byla výroba antibiotik, zpočátku od roku 1956 penicilinu, v té době nejmodernějšího léčiva. Od roku 1959 se začal vyrábět i streptomycin. \n\nPozději v roce 1964 přibyla výroba injekčních stříkaček. V roce 1966 byl podniku udělen Řád práce, v pozdějším období i vyznamenání Za zásluhy o výstavbu a Za vynikající práci. Sortiment firmy se v následujícím období rozšířil o výrobu aminokyselin (např. L-lysinu), chlortetracyklinu, a jiných.\n\n"}
{"id": "991483", "url": "https://cs.wikipedia.org/wiki?curid=991483", "title": "Mírové poselstvo Jiřího z Poděbrad", "text": "Mírové poselstvo Jiřího z Poděbrad\n\nMírové poselstvo krále Jiřího z Poděbrad, latinsky Tractatus pacis toti Christianitati fiendae, neboli Dohoda o míru veškerého křesťanstva, či prostě jen \"Cultus pacis\" nebo \"Tractatus pacis\" byl diplomatický projekt iniciovaný v 15. století českým králem Jiřím z Poděbrad. \n\nCílem projektu bylo dosažení všeobecného míru a spolupráce. Podmínkou úspěchu ovšem bylo současné nutné upuštění od dosavadní středověké myšlenky univerzální říše, jak ji praktikoval císař Fridrich III. společně s papežem, a nahrazení novou, do té doby neznámou ideou stálého společenství nezávislých a vzájemně rovných evropských států. Dohoda, nabízena Jiřím z Poděbrad, kromě toho, že měla zajistit mír pokud možno v celé Evropě, měla sloužit především jako pojistka k zamezení útoků na České království ze strany sousedních zemí. Dalším důvodem, však byla také snaha o získání možných politických spojenců v hrozícím konfliktu s papežem.\n\nK dosažení plánu podnikl český král konkrétní kroky. V letech 1462–1464 z Prahy do Štrasburku vyjela diplomatická mise pod diplomatickým vedením králův poradce, humanisty Antoina Marina z Grenoblu. Během těchto dvou let proběhla jednání s polským a uherským králem, poselstvo opakovaně navštívilo Serenissimu (Benátskou republiku), Francouzské království, Burgundské vévodství, Polské a Uherské království, Braniborské markrabství a Saské kurfiřtství. \n\nS příznivým ohlasem se však plán setkal jen u německých knížat, polského a francouzského krále. Benátčané odmítli dělat něco bez papeže. Uherský král Matyáš Korvín byl přímo uplacen papežskými subsidiemi, Burgundsko jako tehdejší rival Francie k záležitosti zaujalo chladný postoj. Ani tajné poselstvo z května 1464 určené zvlášť pro Francii, vedené Marinem společně s Albrechtem Kostkou z Postupic, nebylo, kvůli intrikám a tlaku kuriální diplomacie, úspěšné. Ludvík XI. souhlasil pouze s dvoustrannou smlouvou o přátelství.\n\nPlán krále Jiřího z Poděbrad měl mít podobu multilaterální dohody, což bylo v rámci tehdejších mezinárodních diplomatických nástrojů středověku, kdy většina smluv byla bilaterálních, velmi neobvyklé. Myšlenka mírové smlouvy byla na svoji dobu převratná a v mnohém svou dobu předběhla. I to byl zřejmě důvod, proč idea vytvoření středověkého „společenství národů“ nakonec nenašla pochopení. \n\nDalším z důvodů zřejmě byla také skutečnost, že plán ignoroval papežskou moc. V polovině 15. století nebylo možné do tak významného plánu nezahrnout Svatý stolec.\n\nProjekt nabízel řešení tří významných otázek středověké Evropy: \n\nDohoda měla vzájemně zavazovat strany (státy) na základě podobných práv k odpovědnosti v dosahování společných cílů. Všechny aspekty poukazují na to že \"Mírová dohoda\" českého krále byla z dnešním pohledu první multilaterální dohodou v Evropě vůbec.\n\n"}
{"id": "991486", "url": "https://cs.wikipedia.org/wiki?curid=991486", "title": "OTP Banka Slovensko", "text": "OTP Banka Slovensko\n\nOTP Banka Slovensko, a.s. (do roku 2002 působící pod názvem Investičná a rozvojová banka a.s.) je banka na Slovensku, která je členem bankovní skupiny OTP Group. Ve formě akciové společnosti působí na slovenském trhu a prostřednictvím svých korespondenčních bank i na zahraničních trzích jako univerzální banka. Majoritním vlastníkem banky (více než 90% akcií) je od roku 2002 maďarská OTP Bank.\n\nOTP Banka Slovensko má na Slovensku 69 poboček. Ústředí banky je v Bratislavě.\n\n"}
{"id": "991488", "url": "https://cs.wikipedia.org/wiki?curid=991488", "title": "Bordž-e Ázádí", "text": "Bordž-e Ázádí\n\nBordž-e Ázádí ( – doslova \"Věž svobody\") je věž v Teheránu.\n\nByla postavena v roce 1971 u příležitosti oslav 2 500 výročí vzniku Perské říše. Stala se symbolem města, pomyslnou vstupní branou do moderního Teheránu. Její původní název Šahjád Árjámehr (شهیاد آریامهر) by se dal přeložit jako „Památník na šáha“ (perský král), ale po íránské revoluci byla věž v roce 1979 přejmenována na dnešní název „Věž svobody“.\n\nVýška věže je 50 metrů. fasádu zdobí bloky z bílého mramoru. Byla postavena na návrh íránského architekta Hosajna Amanata. Věž je spolu s náměstím Azad součástí kulturního komplexu. Ve věži se nachází muzeum a v exteriéru několik fontán.\n"}
{"id": "991489", "url": "https://cs.wikipedia.org/wiki?curid=991489", "title": "O’bekiston fanlar Akademiyasining Mirzo Ulug’bek nomidagi Astronomiya Instituti", "text": "O’bekiston fanlar Akademiyasining Mirzo Ulug’bek nomidagi Astronomiya Instituti\n\nO'bekiston fanlar Akademiyasining Mirza Ulug'bek nomidagi Astronomiya Instituti (rusky \"Астрономический институт им. Улугбега Pеспублики Узбекистан\" (doslova \"Ulugbekův astronomický institut Akademie věd Uzbekistánu\") je observatoř v Taškentu (+69 ° 17,6 '; +41 ° 19,5 '; 470 m); nejstarší vědecká instituce ve Střední Asii, založená roku 1833. Do roku 1966 měla název \"Ташкентская Астрономическая Обсерватория\" (\"Taškentskaja astronomičeskaja observatorija\", doslova \"Taškentské astronomická observatoř\"), pak \"Астрономический Институт Академии Наук Узбекиской CCP\" (\"Astronomičeskij institut Akademii nauk Uzbekskoj SSR\" doslova \"Astronomický ústav Akademie věd Uzbecké SSR\").\n\nZaměřuje se na astrometrii, výzkum Slunce, nestacionárních hvězd , astroklímy a historie astronomie. \n\n\nMá vysunutou stanici mezinárodní šířkové služby v Kitáb (+66 ° 52,9 '; +39 ° 8,0'; 658 m), založenou roku 1930.\n\n"}
{"id": "991490", "url": "https://cs.wikipedia.org/wiki?curid=991490", "title": "Štěpán (papež)", "text": "Štěpán (papež)\n\nJméno Štěpán nosilo devět papežů římskokatolické církve a jeden epizodní papež.\n\n\n"}
{"id": "991491", "url": "https://cs.wikipedia.org/wiki?curid=991491", "title": "Hierapolis", "text": "Hierapolis\n\nHierapolis (řecky Ἱεράπολις) je bývalé antické město na kopci s termálními lázněmi Pamukkale na území dnešního Turecka v provincii Denizli. V dávných dobách bylo toto území součástí Frygického království, které bylo v 8. století př. n. l. založeno v západní části Anatolské vysočiny. Od roku 1988 je Hierapolis vedeno v seznamech UNESCO jako významná lokalita Světového dědictví v Evropě.\n\nMěsto bylo postaveno nad travertinovou terasou Pamukkale nad údolím řeky Lycus s minerálními prameny, mezi městy Sardy a Apameia Kibotos. Toto místo bylo již za antických dob známé díky impozantním bílým terasám, které vznikly usazením minerálů ze zdejších horkých pramenů.\n\nMěsto prosperovalo díky využití horkých pramenů při barvení vlněných tkanin a také díky vzkvétajícímu obchodu s tkaninami.\n\nSpolehlivé poznatky o existenci starověkého města pocházejí z 3. století př. Kr., ačkoli nejisté indicie byly známy již z mnohem dřívějšího období. Původní osídlení tvořily příslušníci řeckého království Frýgie. V roce 17 po Kr. bylo město zničeno silným zemětřesením. Později bylo znovu zrekonstruované a rozšířené. 1. a 2. století po Kr. bylo obdobím dalšího intenzivního rozvoje města a tehdy vznikly i mnohé stavby, termální lázně, divadla, amfiteátry a chrámy. Ačkoli mnoho budovy odolaly později i bojem během války mezi Turky a Byzantskou říší, město bylo zcela zničeno během druhého velkého zemětřesení v roce 1334.\n\nV Hierapoli působil i prvokřesťanský biskup Papias (někdy v počeštěném tvaru Papiáš, žil přibližně v letech 65-140 po Kr.).\n\nInformace o jeho životě i jeho dílo \"Zprávy o výrocích Pána\" (\"Logión kyriakón exegéseis\") se ztratily, ale zachovaly se jeho stručné citáty u Irenea z Lyonu (†202) a u Eusebia, které jako nejstarší svědectví o evangeliích mají velký význam.\n\nIreneus \"(Adv. haer. 5,33,4)\" se o Papiovi vyjadřuje jako o \"starším\" \"(presbyteros)\" uvádí o něm, že byl posluchačem apoštola Jana a přítel Polykarpa ze Smyrny († kolem r. 160).\n\nEusebius, který ve svých \"Církevních dějinách\" věnuje Papiovi 39. kapitolu 3. knihy, koriguje Ireneův omyl a ukazuje, že nešlo o apoštola Jana, ale o jiného Jana - kněze, který sbíral osobní svědectví starších o Ježíšově životě. Kritizuje také některé Papiovy názory, především chiliasmus.\n\n\n"}
{"id": "991492", "url": "https://cs.wikipedia.org/wiki?curid=991492", "title": "Pazar", "text": "Pazar\n\nPazar (tur. lidově i \"Atina\"; řecky \"Αθήνα του Πόντου\" - Athina tu Pontu - \"Pontské Athény\" , starořecky \"Αθήναι\" - Athenai - \"Athény\") je město v Turecku, v historickém kraji Pontos, 37 kilometrů od města Rize.\n\nMěsto založili v 8. stol. před Kr. Řekové z města Milétos a pojmenovali ho po bohyni Athéně, stejně jako Atény v Řecku. Město bylo obýváno Pontskými Řeky až do roku 1923, kdy byly během řecko-turecké výměny obyvatelstva přesídleni do Řecka. Turci nato město přejmenovali na Pazar, což znamená bazar, ale jméno \"Atina\" se používá dodnes.\n"}
{"id": "991493", "url": "https://cs.wikipedia.org/wiki?curid=991493", "title": "GGTS", "text": "GGTS\n\nGGTS bylo označení řady amerických umělých družic Země, určených na výzkum a využití gradientu zemské tíže pro geostacionární družice stabilizací na synchronní dráze.\n\n\n"}
{"id": "991494", "url": "https://cs.wikipedia.org/wiki?curid=991494", "title": "Kičevo", "text": "Kičevo\n\nKičevo (makedonsky , albánsky \"Kërçovë\" nebo \"Kërçova\") je město v západní části Severní Makedonie, která se nachází v údolí jihovýchodních svahů hory Bistra, mezi městy Ochrid a Gostivar. Hlavní město Skopje je 112 km daleko. Město Kičevo je sídlem samosprávné obce.\n\nKičevo má 27 067 obyvatel. Největší etnickou skupinou jsou Makedonci, kteří představují 55,5% (15 031 obyvatel), následují je Albánci s podílem 28,2% (7 641 obyvatel), Turci s 2 406 obyvateli (8,9%) a Romů je 4,9%. Ortodoxní křesťané jsou zastoupeni 55,9 % (15 139 lidí) na městské populaci, dle roku 2002. Zatímco muslimové, druhá největší náboženská skupina, čítá 11 759 věřících (43,4%).\n\nMezi nejčastější mluvené jazyky patří makedonština (62,5%), albánština (28,2%), turečtina (8,0%) a rómština 0,4%.\n"}
{"id": "991495", "url": "https://cs.wikipedia.org/wiki?curid=991495", "title": "ANNA 1B", "text": "ANNA 1B\n\nANNA 1B (z angl. \"Airforce Navy NASA Army\") byla americká geodetická družice NASA určená pro přesné zaměřování vzdálených míst na povrchu Země.\n\nStartovala 31. října 1962 z kosmodromu Eastern Test Range s pomocí rakety Thor na dráhu s perigeem 1079 km, apogeem 1180 km, sklonem 50,15 °, užitečným zatížením 158 kg. Po úspěšném dosažení oběžné dráhy byla katalogizována v COSPAR pod označením 1962-060A. Je odhadováno, že setrvá na své dráze 3000 let. \n\n"}
{"id": "991496", "url": "https://cs.wikipedia.org/wiki?curid=991496", "title": "Ariabhata", "text": "Ariabhata\n\nAriabhata byla první indická umělá družice Země. Byla vyrobena indickou agenturou ISRO, vypuštěna z území SSSR. Pojmenovaná je po středověkém indickém matematikovi a astronomovi Árjabhatovi.\n\nDružice byla vypuštěná sovětskou raketou Kosmos-3M 19. dubna 1975 z sovětského kosmodromu Kapustin Jar na dráhu 569-610 km, se sklonem 50,7 °, oběžnou dobou 96,4 min. Hmotnost 360 kg. Ariabhata registrovala i RTG záření z vesmíru, nabité částice ze Slunce a parametry vysoké atmosféry. Po dosažení oběžné dráhy byla katalogizována v COSPAR pod označením 1975-033A. Zanikla 11. února 1992 rozpadem v atmosféře.\n\n"}
{"id": "991498", "url": "https://cs.wikipedia.org/wiki?curid=991498", "title": "2014 v letectví", "text": "2014 v letectví\n\nTento článek obsahuje seznam událostí souvisejících s letectvím, které proběhly roku 2014.\n\nDne 8. 3. 2014 v 1:22 tamního času se ztratil let Malaysia Airlines 370 (MH 370), letící z Mezinárodního letiště Kuala Lumpur na Letiště Peking, kam však nedoletěl. Pátrání po letounu bylo bezvýsledné, a 17. ledna 2017 bylo zastaveno.\n\nDne 17. 7. 2014 zhruba ve 13:15 UTC se uskutečnil poslední kontakt s letem Malaysia Airlines 17 (MH 17), letící z amsterdamského letiště Schiphol v Nizozemsku směrem na Mezinárodní letiště Kuala Lumpur. Podle závěru šetření mezinárodní vyšetřovací komise v roce 2016 byl letoun sestřelen raketou protiletadlového systému 9K37 Buk, dopraveného z Ruska, která byla vystřelená z území drženého proruskými separatisty.\n\nAž několik desítek letadel ztratilo také Ukrajinské letectvo.\n"}
{"id": "991500", "url": "https://cs.wikipedia.org/wiki?curid=991500", "title": "Letiště Cork", "text": "Letiště Cork\n\nLetiště Cork (, IATA: ORK, ICAO: EICK, je jedno ze tří hlavních mezinárodních letišť v Irsku (spolu s letištěm Dublin a letištěm Shannon. Nachází se asi 8 km jižně od města Cork na území známém jako Ballygarvan v hrabství Cork. Letištěm přecházejí mnozí pasažéři z Irska, Velké Británie a evropských destinací. V roce 2007 letištěm prošlo 3,2 milionu cestujících, čímž se stalo třetím největším letištěm v Irsku v počtu odbavených pasažérů. Na letišti se nachází významná základna společnosti Aer Lingus, jakož i společností Aer Arann a Ryanair.\n\n\nletištní pozemní handling agenti:\n\n"}
{"id": "991501", "url": "https://cs.wikipedia.org/wiki?curid=991501", "title": "American Paint Horse", "text": "American Paint Horse\n\nAmerican Paint Horse, americký paint horse či jen paint horse patří mezi plemena koní vyšlechtěná v USA na dobytkářských rančích. V podstatě jde o strakatě zbarvené jedince plemene Quarter Horse. Popularita zbarvení, po němž je ostatně i pojmenováno, zapříčinila vznik plemene. Kromě čistokrevných koní může být do plemenné knihy rovněž zapsán kříženec plemen paint horse a quarter horse nebo paint horse a anglického plnokrevníka. Dnešní zástupci plemene jsou potomky španělských koní dovezených do Ameriky kolonizátory. Se vzrůstající oblibou rekreačního a westernového ježdění vzrůstá populace těchto koní i na Evropském kontinentě.\n\nZákladním plemenným rysem je pevná kostra s mohutným osvalením uzpůsobeným pro celodenní práci. Celé tělo působí kompaktním dojmem, hlava je krátká s širokým čelem a výraznými žuchvami a malýma ušima. Krk je široký a nízko nasazený. Hruď je dostatečně prostorná, hřbet krátký a pružný. Záď je široká, oblá a markantně a nasvalená. Končetiny jsou suché ale silné, s neobyčejnou akcelerační schopností. Požadovanými povahovými rysy jsou především mírnost a ochota k práci. Výška okolo 145 - 162 cm.\n\nU plemene American paint horse rozeznáváme tři základní typy zbarvení:\n\nToto zbarvení můžeme poměrně často vidět i u některých jiných plemen. Vyskytují se zde jedinci téměř bílý nebo naopak se skoro nepostřehnutelnými ostrůvky bílé barvy. Vyznačuje se kulatými nebo oválnými skvrnami, celkem běžné jsou malé skvrnky na bílé ploše (jako \"inkoustové kaňky\"). Bílá barva je jasně oddělená a rozmístěná vertikálně. Hranice mezi barvami je tvořena pigmentovanou kůží, překrytou bílými chlupy, takže vypadá jako stín vržený tmavší barvou na bílý podklad. Na hlavě se bílá barva objevuje pouze formou běžných odznaků (jako jsou lysina, hvězda, apod.), nebo vůbec není na hlavě přítomná, rovněž oči bývají obvykle tmavé. Tmavší barva přesahuje v některém místě mezi ušima a ocasem hřbet. Nohy jsou většinou bílé a stejně tak kopyta.\n\nOvero (španělsky \"jako vajíčko\") Zahrnuje tři další, geneticky zcela odlišná zbarvení:\n\nJedinci tohoto zbarvení vypadají jako \"orámovaní\". Hranice mezi bílou a tmavší barvou má jasně patrné zubaté okraje. Bílá barva se obvykle vyskytuje na hlavě, uprostřed krku a trupu a tmavší barva ji rámuje. Bílá barva nikdy nesahá přes hřbet. Nohy jsou většinou tmavé a mohou se na nich vyskytovat běžné odznaky jako u jednobarevných koní. Jedno nebo obě oči mohou být modré, rovněž se vyskytují světlá kopyta. U koní se zbarvením frame overo se nejčastěji vyskytuje genetická vada zvaná Overo Lethal White Syndrome , neboli syndrom smrtící bílé.\n\nJde o nejvzácnější zbarvení u všech plemen koní. Jak už název napovídá, tito koně vypadají jako namočení do kyblíku s bílou barvou. Předěl mezi barvami je jasně zřetelný a hladký. Hlava je často celá bílá, s výjimkou uší, které jsou často tmavé.Oči mohou být modré. Bílá barva téměř nikdy nesahá přes hřbet. Nohy a spodní partie krku trupu jsou obvykle celé bílé. Mnozí koně tohoto zbarvení se však rodí hluší.\n\nTento typ zbarvení se vykytuje celkem hojně i u ostatních plemen. Hranice mezi bílou a tmavší barvou je velmi nezřetelná a má roztřepené okraje, rovněž se vyskytují hojná prokvetlá místa. Někteří tito koně s minimální intenzitou tohoto zbarvení však mohou být k nerozeznání od jednobarevných koní s běžnými odznaky. Bílá barva se obvykle vyskytuje na nohou a spodní části trupu, odkud se rozlézá po břiše jakoby stoupá nahoru. V extrémních případech se mohou vyskytnout téměř bílí jedinci, avšak stále zůstávají patrné skvrnky na uších a u kořene ocasu. Toto zbarvení není spojeno s genem způsobujícím Overo Lethal White Syndrome.\n\nTovero vzniká ze spojením koně tobiano a overo, někdy i ze spojení jednobarevného koně a koně zbarvení tobiano. Krom extrémních případů se toto zbarvení vyznačuje obvykle tmavou pigmentací kolem uší, na čele, někdy kolem očí, nebo huby, odkud potom stoupá až na líce. Oči mohou být modré. Skvrny se rovněž vyskytují na hrudi a krku, rovněž na slabinách a na kořeni ocasu. Mohou se vyskytnout i téměř bílí jedinci jen s tmavými skvrnami na uších, nebo naopak tmaví jedinci, připomínající, až na bílou barvu na hlavě, zbarvení tobiano. Je proto velmi těžké tyto jedince správně zařadit.\n\nVlivem genetiky nelze zabránit, aby se z čistokrevných koní americam paint horse nerodila jednobarevná hříbata. Až do nedávna nebylo možné tyto koně nikde zaregistrovat, nyní je však pro tyto koně zřízen samostatný oddíl v plemenné knize zvaný jako Solid paint bred.\n\nK typu zbarvení se obvykle připojuje i název základní barvy koně (např.: sorrel tobiano), názvosloví se však někdy poněkud liší od českého:\n\n\nLethal white syndrome, neboli \"syndrom smrtící bílé\" je genetické onemocnění, které je často spojované se zbarvením overo, pravdou ale je že ne každý takto zbarvený kůň je nositelem tohoto genu. Jeho přítomnost lze dnes již poměrně snadno zjistit, pouze jeden tento gen však není pro koně nijak nebezpečný. Hříbě, které zdědí po rodičích od každého po jednom tomto genu, se rodí zcela bílé a umírá do několika hodin po porodu na poruchu trávicího traktu. Na druhou stranu se vyskytují i úplně bílá hříbata po dvou rodičích zbarvení overo, která nejsou nositeli tohoto genu a dožívají se dospělosti. Křížení dvou jedinců zbarvení overo tedy možné je, ale je zde téměř 25% riziko výskytu této choroby.\n\nAmerican paint horse je v podstatě skvrnitou variantou plemene quarter horse vzniklou v důsledku genetických zákonitostí. Po založení plemennnné knihy quarter horse se však ze strakatě zbarvených koní stal jakýsi \"koňský odpad\" nesplňující baravné standardy. Díky sklonu dávat barevná hříbata, který je patrný u všech významných linií quarterů, vznikla potřeba zařadit někam tyto neregistrovatelné, ač velmi kvalitní koně. Několik majitelů proto v roce 1961 založilo American Paint Quarter Horse Association, organizaci, která registruje strakaté quartery. Protože se však ukázalo, že se nelze vyhnout ani jednobarevným hříbatům ze strakatých koní, byl pro ně zřízen samostatný oddíl. V roce 1965 vznikla American Paint Horse Association a dnes patří plemeno k nejrychleji se rozrůstajícím na světě.\n\nTito koně se kromě původního zaměření k práci na rančích nyní uplatňují ve sportu v četných odvětvích jezdeckého sportu, nejčastěji jej ale ovšem můžeme vidět na westernových kolbištích. V poslední době si plemeno získává zájem z řad rekreačních jezdců a i v našich končinách se těší stále širší oblibě.\n\nVÝŠKA-Americký paint horse je od 150 do 160 cm vysoký. \n"}
{"id": "991502", "url": "https://cs.wikipedia.org/wiki?curid=991502", "title": "Michal Macek", "text": "Michal Macek\n\nJméno a příjmení Michal Macek má více známých nositelů:\n\n"}
{"id": "991506", "url": "https://cs.wikipedia.org/wiki?curid=991506", "title": "Milan Nikolić", "text": "Milan Nikolić\n\nMilan Nikolić (srbskou cyrilicí ; * 2. července 1979 Jagodina, SR Srbsko, Socialistická federativní republika Jugoslávie, dnes Srbsko) je srbský profesionální harmonikář, který spolu s Marko Konem zastupoval Srbsko na Eurovision Song Contest 2009 v Moskvě.\n\nNarodil se 2. července 1979 ve městě Jagodina. V 7 letech začal hrát na harmoniku.\n\nDokončil základní školu ve městě Svilajnac, nižší a střední hudební školu v Pančevu. Vystudoval akademii múzických umění v Paříži.\n\nVe finále \"Beovizija 2009\" se vybrálo z 11 skladeb a píseň \"\"Cipela\"\" získala nejvíce hlasů od poroty a diváků, kteří hlasovali prostřednictvím SMS. V porotě usedli zpěvák a skladatel Kornelije Kovač, zpěvák Zeljko Joksimović a hudební umělec Biljana Krstić.\n\nV květnu zastupoval Srbsko na Eurovision Song Contest 2009 spolu s Marko Konem. v Olympijské aréně v Moskvě. Píseň \"\"Cipela\"\" (Ципела, česky Bota) byla vybrána v srbském národním výběru \"Беовизија 2009\". Zúčastnil se 2. semifinále, ale do finále soutěže se nekvalifikoval. Pokud se podíváme na počet hlasů, které dostal v semifinále, Srbsko se umístilo na 10. místě a z tohoto místa by měla finálovou kvalifikaci jistou. Kdyby byl systém stejný jako před rokem 2008, tak by společně s nejlepší desítkou postoupil. Tehdy ale porotci dali přednost Chorvatsku, které bylo na 13. místě.\n"}
{"id": "991508", "url": "https://cs.wikipedia.org/wiki?curid=991508", "title": "Seznam kulturních památek v Blšanech", "text": "Seznam kulturních památek v Blšanech\n\n"}
{"id": "991510", "url": "https://cs.wikipedia.org/wiki?curid=991510", "title": "Topol šedý", "text": "Topol šedý\n\nTopol šedý ( \"Populus canescens\") je silný, statný strom z čeledi vrbovitých, 25 – 35 m vysoký, s korunou nejprve kuželovitou, později značně širokou (až 30m), kulovitou, na vysokém tlustém kmeni i 1 m širokém. Je hybridním druhem ( \"P. alba x tremula\"), nese znaky obou rodičů. Je to velmi proměnlivá dřevina, zejména ve tvaru a stupni odění listů. Uměle vzniklí kříženci \"P. alba x tremula\" vytvářejí klíčivá semena. V přírodě však u tohoto křížence nacházíme plody neobyčejně vzácně.\nKoruna je tvořena několika málo, avšak velice masivními, stoupavými hlavními větvemi. Největší šíře dosahuje v horní třetině. Borka je u mladších stromů s korkovými lištami, které se s přibývajícím věkem zvětšují v černé drsné pukliny. Základní barva v mládí zelenošedá, ve stáří černavá s vodorovnými pruhy lenticel. Letorosty jsou slabě šedavě plstnaté, olysávající, pupeny žlutohnědé, slabě pýřité.\nListy dlouze řapíkaté, na makroblastech trojúhelníkovitého tvaru, na krátkých větévkách vejčitě okrouhlé. Čepel 3-6 cm dlouhá, 3-5 cm široká, nepravidelně zubatá, většinou se 3-6 zuby na každé straně. V mládí většinou tence plstnatá, v dospělosti pak oboustranně lysá nebo olysávající. Řapík z boku smáčknutý a lysý. Listy na dlouhých větévkách vejčité, čepel 6-8(-10) cm dlouhá, hrubě zubatá nebo mělce laločnatá, svrchu tmavozelená, olysalá, na rubu šedavě plstnatá. Řapík 1,5-5 cm dlouhý, téměř oblý a pýřitý.\n\nSamčí jehnědy jsou 4-9 cm dlouhé, květní listeny hnědé a vějířovité, 3-4mm dlouhé, nepravidelně zubaté. Zuby hustě dlouze brvité. Tyčinek 8-15, prašníky červené. Samičí jehnědy 4-6 cm dlouhé, květní listeny jsou v obrysu klínovité, až do jedné třetiny dřípené, zuby řídce brvité. Semeník vejcovitě kuželovitý, se 4-6 čárkovitými bliznovými laloky asi 0,8mm dlouhými\n\nTopol šedý je dvoudomý, samčí a samičí květy nejsou na jedné rostlině, ale odděleně na různých jedincích. Květy topolů jsou velmi nenápadné a nepatrné, a nemají žádná výstavní opatření k lákání hmyzu, jelikož přenos pylu zajišťuje vítr. Doba květu únor až duben.\n\nMá podobné ekologické nároky jako topol bílý, je však odolnější k suchu a snáší kyselejší půdy, přednost dává vlhkým kyprým půdám a roste proto s oblibou na říčním štěrku nebo podél břehů vod.\n\nVyskytuje se roztroušeně od nížin do pahorkatin, zpravidla jen jednotlivě. Občas je též vysazován, sadovnicky pěstován jen zřídka, především jako solitér. V rozlehlých oblastech Evropy se hojně vysazuje, protože je vhodný zejména pro větrolamy a jako ochrana proti půdním erozím.\nV kultuře se vyskytuje několik kultivarů, např. cv. Aureovariegata se žlutě pestrými listy, cv. Pyramidalis s širokou kuželovitou korunou nebo cv. Pendula s převislými větvemi.\n\nStřední, východní a jižní Evropa (včetně ČR), západně po jihovýchod Anglie, západní část Asie.\n\n"}
{"id": "991511", "url": "https://cs.wikipedia.org/wiki?curid=991511", "title": "Seznam kulturních památek v Krásném Dvoře", "text": "Seznam kulturních památek v Krásném Dvoře\n\n"}
{"id": "991512", "url": "https://cs.wikipedia.org/wiki?curid=991512", "title": "Seznam kulturních památek v Kryrech", "text": "Seznam kulturních památek v Kryrech\n\n"}
{"id": "991514", "url": "https://cs.wikipedia.org/wiki?curid=991514", "title": "Seznam kulturních památek v Libčevsi", "text": "Seznam kulturních památek v Libčevsi\n\n"}
{"id": "991515", "url": "https://cs.wikipedia.org/wiki?curid=991515", "title": "Seznam kulturních památek v Liběšicích (okres Louny)", "text": "Seznam kulturních památek v Liběšicích (okres Louny)\n\n"}
{"id": "991516", "url": "https://cs.wikipedia.org/wiki?curid=991516", "title": "George Tenet", "text": "George Tenet\n\nGeorge John Tenet (* 5. ledna 1953 New York) je bývalý ředitel CIA. Tuto funkci zastával od prosince 1996 do července 2004.\n\nTenet se narodil v rodině emigrantů s řeckými kořeny. Vystudoval mezinárodní vztahy na Georgetownské a Kolumbijské univerzitě.\n\nV letech 1988 až 1993 zastával funkci personálního ředitele senátního výboru pro zpravodajské služby. Poté pracoval v Radě národní bezpečnosti a od roku 1995 byl zástupcem ředitele CIA. Do funkce ředitele jej dosadil prezident Bill Clinton.\n\nZ funkce oficiálně odcházel z osobních důvodů. Roli však mohlo hrát i špatné vyhodnocení zpravodajských informací a nedokonalá koordinace tajných služeb před 11. zářím 2001, což Tenet v minulosti připustil. Byl také kritizován za chyby tajné služby v souvislosti s válkou v Iráku. Ve funkci ho vystřídal Porter Goss.\n"}
{"id": "991518", "url": "https://cs.wikipedia.org/wiki?curid=991518", "title": "Seznam kulturních památek v Měcholupech (okres Louny)", "text": "Seznam kulturních památek v Měcholupech (okres Louny)\n\n"}
{"id": "991520", "url": "https://cs.wikipedia.org/wiki?curid=991520", "title": "Seznam kulturních památek v Novém Sedle (okres Louny)", "text": "Seznam kulturních památek v Novém Sedle (okres Louny)\n\n"}
{"id": "991522", "url": "https://cs.wikipedia.org/wiki?curid=991522", "title": "Seznam kulturních památek v Peruci", "text": "Seznam kulturních památek v Peruci\n\n"}
{"id": "991526", "url": "https://cs.wikipedia.org/wiki?curid=991526", "title": "Večernice vonná", "text": "Večernice vonná\n\nVečernice vonná (\"Hesperis matronalis\") je až metr vysoká bylina která nejen hezky kvete, ale v souladu se svým druhovým jménem i voní. Je to introdukovaný druh rodu večernice, který se do přírody České republiky dostal lidským přičiněním.\n\nDruh pochází z oblastí jižní Evropy a jižního Ruska, Střední Asie a severozápadní Číny. Následně se rozšířil do Střední Evropy, Severní a Jižní Ameriky, Austrálie i na Nový Zéland. Je bylinou které prospívají polostínná místa s vlhkou a na živiny bohatou půdou. Tato lehce zplaňující, nenáročná okrasná rostlina je často vysazována v parcích a zahradách odkud se šíří do volné přírody. V současnosti vyrůstá mnohde na okrajích lesů a houštin, u břehů vodních toků, okolo silnic i železničních tratí a v různých ruderálních společenstvech.\n\nObvykle dvouletá nebo krátkodobě vytrvalá s přímou, 50 až 100 cm vysokou lodyhou vyrůstající z dlouhého kořene s oddenky. Jednoduchá nebo rozvětvená, na průřezu oblá lodyha bývá někdy holá, jindy je porostlá jednoduchými, dolů ohnutými nebo odstávajícími chlupy do nichž jsou někdy vtroušeny vidlicovitě rozvětvené chlupy se žlázkami nebo bez. Přízemní i spodní lodyžní listy mají řapíky asi 2 cm dlouhé a v době kvetení již usychají, střední a horní střídavě rostoucí listy mají řapíky kratičké a směrem vzhůru se stávají přisedlými. Čepele všech listů, dlouhé 4 až 15 cm a široké 1 až 4 cm, jsou úzce podlouhlé, kopinaté nebo vejčité, báze mají uťaté, klínovité, vykrojené či jsou slabě objímavé, vrcholy mívají tupé nebo ostré, po obvodě jsou nejčastěji plytce zubaté a jsou různě porostlé chlupy obdobně jako lodyhy.\n\nNa odstálých chlupatých stopkách, dlouhých jako kalich nebo delších, vyrůstají čtyřčetné vonné květy vytvářející rozvětvené hroznovité květenství. Bílé a někdy červenofialově lemované vztyčené kališní lístky jsou 6 až 12 mm dlouhé a úzce vejčité či kopinaté. Korunní lístky mají široce obvejčité čepele, velké 9 až 18 × 6 až 14 mm, s oblým nebo slabě vykrojeným vrcholem a krátkým hrotem uprostřed, jsou proti dlouhému nehtu rovnovážně odstálé a mohou být zbarvené od bílé přes fialovou až po tmavě purpurovou, někdy mají i červené proužky. Šest čtyřmocných tyčinek nese velké prašníky, krátká čnělka je zakončena plochou dvoulaločnou bliznu.\n\nKvěty rozkvétají v květnu až červenci, za pěkného počasí obvykle v podvečer a noci libě voní, vábí takto večerní motýly s dlouhým sosákem kteří jsou hlavními opylovači.\n\nPlodem jsou oblé šešule sedící přímo na odstávajících, holých nebo chlupatých, někdy vzhůru ohnutých stopkách 1 až 3 cm dlouhých. Rovná, na průřezu kruhovitá, dvoudílná šešule dlouhá 6 až 12 cm je nejméně 10krát delší než širší a má na každé chlopni po jednom nervu. V oddílu jsou v jedné řadě uložena červenohnědá, podlouhlá, mírně zploštělá semena asi 3 mm dlouhá.\n\nVečernice vonná, vyskytující se v rozlehlém zeměpisném areálu, je poměrně variabilní druh a odborníky v taxonomii je uznáván nestejný počet jejích poddruhů. Podle posledních údajů vyrůstají v České republice tři poddruhy:\nMorfologicky se od sebe odlišují zbarvením korunních lístků, velikosti i tvarem listů a typem chlupů kterými porůstají.\n\nTento druh je, již od dob Říše římské, pěstován v zahradách i parcích jako nenáročná, květem ozdobná a příjemně vonící rostlina. Byly vyšlechtěny rostliny s květy různých odstínů, pěstují se i plnokvěté formy.\n\n \n"}
{"id": "991533", "url": "https://cs.wikipedia.org/wiki?curid=991533", "title": "Paradise (EP, Lana Del Rey)", "text": "Paradise (EP, Lana Del Rey)\n\nParadise je třetí EP americké zpěvačky Lany Del Rey. Album vyšlo 9. listopadu 2012 u vydavatelství Records a Interscope Records. Ve stažené podobě bylo nabízeno jako samostatné EP a ve fyzické jako re-edice jejího studiového alba \"Born to Die\" s názvem „Born to Die: The Paradise Edition“. Po vydání dosáhlo album pozitivní reakce od kritiků. Debutovalo na 10. místě v americkém žebříčku Billboard 200 s prodejem 67 000 kopií v prvním týdnu. Podobně dobře se mu dařilo i ve zbytku světa. Nejúspěšnějším singlem z alba se stala balada Ride, která se stala hitem v USA, Švýcarsku, Irsku a Francii a dostala se do top 10 v Rusku a Belgii. \n\nV prosinci 2013 vyšel 30 minutový film \"Tropico\" režírovaný Anthony Mandlerem. Zazněly v něm tři písně z alba a to: „Body Electric“, „Gods & Monster“ a „Bel Air“. Toho měsíce vyšlo i stejnojmenné EP, které bylo k dostání k prodeji na iTunes a obsahovala zmíněné tři písně a samotný film. V roce 2014 bylo \"Paradise\" nominováno na cenu Grammy.\n\nLana 15. června 2012 v rozhovoru pro RTVE oznámila, že pracuje na novém albu, které vyjde v listopadu. Dále uvedla, že má napsáno již pět písní a pracuje na dalších. Prozradila, že se na albu objeví Young and Beautiful, \"Gods & Monsters\" a \"Body Electric\", poslední zmíněnou píseň již dříve předvedla jako součást svého vystoupení na BBC Radio1's Hackney Weekend. V pozdějším rozhovoru pro australské rádio Nova FM řekla, že její nová nahrávka nebude studiové album, ale spíše re-edice Born to Die, která bude mít okolo 7 písní. V roce 2013 vyjela na světové turné Paradise Tour\n\nAlbum byl vydáno 12. listopadu 2012 ve Spojeném království a o den později ve Spojených státech. Při stažení na iTunes byla k albu přiřazena bonusová píseň \"Burning Desire\". Album vyšlo v Evropě jako dvou disková re-edice Born to Die a v Americe jako samostatné EP. Bylo dostupné na CD i vinylu nebo v deluxe boxu, ke kterému bylo přidáno osm remixů, DVD s šesti videoklipy a vinyl písně \"Blue Velvet\".\n\nV den vydání singlu \"Ride\" zveřejnila Lana i ukázky všech písní z připravovanému EP. Pro další propagaci alba vydala singl \"Blue Velvet\", který byl použit v televizní reklamě pro H&M. Propagačním singlem byla vybrána iTunes bonusová píseň \"Burning Desire\", která se objevila v reklamě na Jaguar F-Type. Video k této písni bylo vydáno na Valentýna 2013 a bylo natočeno Ridley Scottem v Londýně. 30. listopadu 2012 vystoupila Lana v Later... with Jools Holland se singlem \"Ride\". V roce 2013 vyjela na světové turné Paradise Tour.\n\n13. září 2012 bylo potvrzeno, že pilotní singl se bude jmenovat \"Ride\" a 25. září 2012 oficiálně vyšel. Videoklip byl natáčen v Las Vegas a vyšel 12. října, ale Lana ho představila v Aero Theatre v Santa Monice již 2 dny předem. Na propagaci singlu vyšla i spousta remixů. 19. září byl skrz reklamu na H&M zveřejněn videoklip k singlu \"Blue Velvet\". Lidé kteří si před objednali EP dostali i bonusovou píseň \"Burning Desire\", která sloužila jako propagační singl z EP. Videoklip pro tuto skladbu byl vydán 14. února.\n\nDruhým oficiálním singlem z \"Paradise\" měla být píseň \"Cola\". Bohužel vydání singlu se nikdy neuskutečnilo, protože Lanina společnost nechtěla tuto kontroverzní píseň, která se měla původně jmenovat \"Pussy\", vypustit jako singl. Del Rey při otázce na kontroverzní text \"My pussy taste like Pepsi Cola\" řekla: \"Měla jsem jednou skotského přítele, a toto on prostě říkal!\" Píseň \"Body Electric\" odkazuje na báseň Walta Whitmana \"I sing the body electric\". Již dříve Lana přiznala, že je pro ni Whitmanova básnická sbírka \"Stébla trávy\" inspirací. Na \"Paradise\" se objevuje i nová verze \"Yayo\", kterou v minulosti nahrála pro její EP Kill Kill a dala ji i na své první studiové album, Lana Del Ray a.k.a. Lizzy Grant. Video pro \"Bel Air\", které obsahuje scény z videa pro Summertime Sadness, bylo zveřejněno 8. listopadu 2012, aby propagovalo album\n\nV červnu 2013 natočil Anthony Mandler s Lanou krátký film nazvaný Tropico, který obsahoval písně \"Body Electric\", \"Gods and Monsters\" a \"Bel Air\". Film byl natočen podle biblických motivů, proto se před vydáním objevovalo spoustu plakátů, na kterých Lana pózuje jako Marie, matka Ježíše nebo Eva držící hada. Lana v srpnu zveřejnila, že film bude mít premiéru ve vybraných kinech a bude to jakési \"rozloučení\". Začalo se hodně spekulovat, že Lana končí kariéru zpěvačky. 22. listopadu 2013 byla zveřejněna oficiální ukázka k filmu. 5. prosince 2013 proběhla premiéra v Hollywoodu a poté byl film nahrán na její VEVO účet. Na této premiéře řekla, že film je rozloučení s Born to Die érou, a že další rok vydá album, které se bude jmenovat Ultraviolence.\n\nOd Metacritic se dostalo EP hodnocení 64 ze 100. Gil Kaufman z MTV napsal: \"Album se malátně táhne stejně jako tomu bylo u jejího předchozího alba. Nové písně dávají nahlédnout do gangsterského stylu Nancy Sinatry, který je doplněn ospale svůdnými zvyky a texty, které jsou jako mix holčičí skupiny ze staré školy, posedlé něčím profánním, a šokuje novodobé swaggery.\" Magazín Stuff ohodnotil velmi kladně pilotní singl \"Ride\", jediné co kritizovali byla obálka singlu. K té se vyjádřila i Jessica Sager z PopCrush a řekla, že je nejasné jak se může Lana houpat na houpačce, když není zavěšena na žádný strom. Také ale o Laně řekla: \"Toto není naposledy co ji vidíme.\". Singl také chválila jako její nejlepší práci vůbec. NME a Pitchfork Media byli dalšími, kdo vychvalovali singl \"Ride\", jako její nejlepší píseň a velký pokrok v kariéře. Billboard napsal: \"Ride je dlouhá, zasněná balada, která při refrénu pohlcuje. Další MTV reakcí bylo, že Lana v \"Ride\" zpívá o tom, co nejlépe zná: osamělost, problémy s chlapy a pití přes den.\"\n\nThe Huffington Post nazval písně \"Bel Air\" a \"Yayo\" vycpávkami alba. S tím nesouhlasil Carl Williot z Idolator, který napsal, že \"Yayo\" by se měl stát singlem. Willion také zmínil skrytou sexualitu, kterou je EP celé naplněné. AllMusic řekl, že EP je naplněno filmovou atmosférou z Born to Die, doprovázenou skvělými vokály a pomalými bubny. Její texty však byly zkritizovány Johnem Bushem. Text \"Body Electric\" označil za dětský a klišé, naopak ale pochválil \"Blue Velvet\". která podle něj má chutný obsah a \"Gods and Monsters\", což je podle něj ztělesnění alba. Los Angeles Times nazval EP překvapivě silným.\n\nSo So Gay magazín ukazuje na \"Yayo\" a \"Blue Velvet\" jako na nejslabší písně z \"Paradise\", které jako celek popisuje: \"Existující témata, ohromující hudba a divné texty jsou pro diváky víc toho stejného\". Slant magazín řekl, že se EP nemůže vyrovnat Born to Die, a že \"Gods and Monsters\" a \"Burning Desire\" stojí ve stínu. Rolling Stone nazval album \"koncepčně ostrým\". Billboard schválil narážky na Davida Lynche a přidal: \"Její retro půvab 60. let by mohl zabíjet.\" Prophet Blog napsal: \"Paradise zní jako nahrávka, kterou vždy měla udělat -ne tu, kterou musela udělat. Vzhledem k tomu, že Born to Die bylo rozpačité a bořilo hitparády, Paradise umožňuje Laně svobodu, aby byla trochu smělejší a mohla se plně oddávat lásku Davidu Lynchovi.\"\n"}
{"id": "991534", "url": "https://cs.wikipedia.org/wiki?curid=991534", "title": "Joan Fuster", "text": "Joan Fuster\n\nJoan Fuster i Ortells (23. listopadu 1922, Sueca, Valencijské společenství – 21. června 1992, Sueca) byl valencijský spisovatel, píšící katalánsky. \n\nProslavil se především svou esejistickou tvorbou a bývá považován za nejvýznamnějšího katalánskojazyčného esejistu po španělské občanské válce. Dalekosáhlý ohlas vzbudila jeho kniha \"Nosaltres els valencians\" (My Valencijci) z roku 1962. Stal se vedoucí postavou hnutí známého jako \"Fusterianisme\", které místo katalánského regionalismu dává přednost užší spolupráci tzv. katalánských zemí v zájmu přežití autochtonního jazyka a kultury nejen v Katalánsku. V letech 1978 a 1981 se stal terčem dvou neúspěšných pokusů o atentát.\n\n\n\n"}
{"id": "991535", "url": "https://cs.wikipedia.org/wiki?curid=991535", "title": "Seznam kulturních památek v Hájích nad Jizerou", "text": "Seznam kulturních památek v Hájích nad Jizerou\n\n\n"}
{"id": "991536", "url": "https://cs.wikipedia.org/wiki?curid=991536", "title": "Seznam kulturních památek v Dolní Sytové", "text": "Seznam kulturních památek v Dolní Sytové\n"}
{"id": "991537", "url": "https://cs.wikipedia.org/wiki?curid=991537", "title": "Seznam kulturních památek v Jablonci nad Jizerou", "text": "Seznam kulturních památek v Jablonci nad Jizerou\n\n"}
{"id": "991538", "url": "https://cs.wikipedia.org/wiki?curid=991538", "title": "Seznam kulturních památek v Nové Vsi nad Popelkou", "text": "Seznam kulturních památek v Nové Vsi nad Popelkou\n\n"}
{"id": "991539", "url": "https://cs.wikipedia.org/wiki?curid=991539", "title": "Seznam kulturních památek v Roprachticích", "text": "Seznam kulturních památek v Roprachticích\n\n"}
{"id": "991541", "url": "https://cs.wikipedia.org/wiki?curid=991541", "title": "Gottlieb Fiala", "text": "Gottlieb Fiala\n\nGottlieb Fiala (14. října 1891, Třebíč − 28. prosince 1970, St. Andrä an der Traisen) byl rakouský odborář a politik Komunistické strany Rakouska.\n\nGottlieb Fiala vystudoval základní školu ve Vídni a posléze se vyučil lisovačem. Později začal pracovat jako dělník v továrně na obuv. V první světové válce padl do ruského zajetí a stal se komunistou. Po návratu po konci války v roce 1918 se podílel na založení rakouské komunistické strany a stal se členem ústředního výboru.\n\nV roce 1945 se Gottlieb Fiala stal jedním ze zakladatelů Rakouského odborového svazu, po ustanovení svazu se stal viceprezidentem svazu. V roce 1950 při říjnové stávce byl na straně komunistů a byl tak z odborového svazu vyloučen. Od roku 1949 do roku 1954 byl členem Spolkové rady, v roce 1951 kandidoval na prezidenta a získal 5,1 % hlasů.\n\n\n"}
{"id": "991542", "url": "https://cs.wikipedia.org/wiki?curid=991542", "title": "Východní katolické církve", "text": "Východní katolické církve\n\nVýchodní katolické církve je souhrnné označení pro 23 katolických církví sui iuris, které na rozdíl od římskokatolické církve užívají ve své liturgii některý z východních ritů. Vznikly během 12. až 20. století, a to většinou odtržením od některé pravoslavné nebo starobylé východní církve, na rozdíl od nich však uznávají papežský primát. Řídí se Kodexem kánonů východních církví (CCEO), vydaným v roce 1990. Ty z nich, které používají byzantský ritus, se nazývají řeckokatolické církve.\n\nDělí se na:\n\nŘeckokatolické církve: je jich 16 : \n\n"}
{"id": "991545", "url": "https://cs.wikipedia.org/wiki?curid=991545", "title": "Rusko-turecká válka (1768–1774)", "text": "Rusko-turecká válka (1768–1774)\n\nRusko-turecká válka (1768–1774) byl klíčový válečný konflikt z řady válek mezi Ruskem a Tureckem, jehož výsledkem bylo definitivní připojení jižní Ukrajiny, Krymu a severozápadní části Předkavkazska k Rusku. Záminkou k válce na straně Ruska bylo získání přístupu k Černému moři, Turecko chtělo získat vliv na území Volyně a Podolí. Válce předcházela složitá mezinárodní situace v Evropě, kdy spolu vedly diplomatické spory Francie a Rusko a vnitropolitická krize v Polsku. \n\nNa základě francouzského popudu a pod požadavkem, aby se Rusko vzdalo svých zásahů do polských záležitostí vyhlásil osmanský vůdce Mustafa III. válku Rusku. Na stranu Turecka se přidaly Krymský chanát a Dubrovnická republika. Kromě toho Turecko vojensky podporovalo polské povstalce. Na straně Ruska vedle pravidelné armády a námořnictva bojovali donští a záporožští kozáci. Carská vojska dosáhla řady velkých vítězství, když obsadila Azov, dobyla Krym a Besarábii.\n\nRoku 1769 podnikli Tataři z Krymského chanátu nájezd na území Nového Srbska, při kterém bylo odvlečeno do otroctví několik tisíc lidí. Během války v roce 1770 vypuklo protiturecké povstání Řeků na Peloponésu a v roce 1771 v Egyptě a Sýrii.\n\nRuská armáda pod vedením Rumjanceva a Suvorova prošla Moldávií a porazil Turky v Bulharsku. Postupně zvítězila v bitvě u Largy, bitvě u Kahulu, a bitvě u Kozludži. Ruská středomořská flotila pod vedením Orlova a Spiridova porazila turecké námořnictvo v bitvě u ostrova Chios.\n\nVýsledkem války bylo vítězství Ruska, definitivní přístup k Černému moři, územní zisky na severním Kavkaze a protektorát nad Krymským chanátem. Mírová smlouva podepsaná 21. července 1774 potvrdila Rusku obrovské územní zisky - celé severní pobřeží Černého moře od Azova po Dněpr a jižní Bug a Rusko je prohlášeno \"ochráncem křesťanů na Balkáně\". Turecko také uznalo ruskou suverenitu nad Kabardou.\n\n"}
{"id": "991547", "url": "https://cs.wikipedia.org/wiki?curid=991547", "title": "Oskar Rosenfeld", "text": "Oskar Rosenfeld\n\nOskar Rosenfeld (13. května 1884, Koryčany - srpen 1944, Auschwitz-Birkenau) byl rakousko-židovským spisovatelem, novinářem, příznivcem sionistického hnutí. Byl zavražděn v srpnu 1944 ve vyhlazovacím táboře v Osvětimi.\n\nRosenfeld se po studiích na gymnáziu v Uherském Hradišti vydal na univerzitní studia do Vídně. Dějiny umění a filologie jej předurčily k celoživotnímu zájmu o kulturu a kulturní oblast. Ve Vídni se seznámil se sionistickou ideologií Theodora Herzla, která jej natrvalo ovlivnila. Již během studií přispíval do vídeňských židovských časopisů a novin (Die Welt, Wiener Morgenzeitung apod.). Psal eseje, recenze, překlady, seznamoval čtenáře s novinkami z židovského kulturního světa. V roce 1907/1908 založil společně s Adolfem Standem, Egonem Brecherem, Hugo Zuckermannem a Leo Goldhammerem židovské divadlo v hlavním říšském městě Vídeň. V tomto stánku se uváděly divadelní kusy týkající se židovské problematiky. Rosenfeld se snažil prosazovat sionistická témata a jeho celoživotní činnost byla trnem v oku nacistům. Po anšlusu uprchl do Prahy, kde se věnoval žurnalistické činnosti. 4. listopadu 1941 byl transportován do lodžského ghetta, kde působil v archivu. V srpnu 1944 byl z Lodže deportován do Osvětimi, kde byl s největší pravděpodobností okamžitě zplynován.\n\nRosenfeld byl především činným novinářem a překladatelem. Podílel se na řadě překladů východních židovských autorů (překládal nejen z jidiš, ale i češtiny, frančtiny či angličtiny), na protinacistické činnosti apod. Věnoval se i psaní románů, když k nejznámějším patří „Die vierte Galerie: ein Wiener Roman“. Velmi významná je i jeho encyklopedická a kronikářská práce z doby pobytu v Lodži. Zdejší židovská samospráva měla na starost některé správní činnosti, k nimž patřila i archivní práce. Zásadní pro futuro bylo sepisování kroniky lodžského ghetta, na níž se Rosenfeld významně podílel. Kronika byla psána v polštině i němčině. Vedle kroniky vznikaly i encyklopedie, jazykové lexikony a další významné vědecké práce.\n\n'Arbeitsstelle Holocaustliteratur\" [online]. Gießen : Arbeitsstelle Holocaustliteratur am Institut für Germanistik der Justus-Liebig-Universität Gießen, 2010 [cit. 2014-02-17]. Dostupný z: http://www.holocaustliteratur.de/.\n\n"}
{"id": "991548", "url": "https://cs.wikipedia.org/wiki?curid=991548", "title": "Damasus (papež)", "text": "Damasus (papež)\n\nJméno Damasus nosili dva papežové římskokatolické církve.\n\n\n"}
{"id": "991550", "url": "https://cs.wikipedia.org/wiki?curid=991550", "title": "Vini Lopez", "text": "Vini Lopez\n\nVini Lopez (* 1949) je americký bubeník. Od roku 1969 působil ve skupině Steel Mill, ve které s ním působil také zpěvák Bruce Springsteen. Skupina se rozpadla v roce 1971. Později Lopez se Springsteenem působil ještě ve skupině E Street Band, kterou opustil roku 1974, kdy jej nahradil Ernest Carter. Se skupinou nahrál její první dvě alba: \"Greetings from Asbury Park, N.J.\" a \"The Wild, the Innocent & the E Street Shuffle\", obě z roku 1973. Později vystupoval s různými dalšími skupinami, jako byla například The Lord Gunner Group, ale většímu úspěchu se mu již nedostalo.\n\nV roce 2014 byl uveden do Rock and Roll Hall of Fame jako člen skupiny E Street Band.\n"}
{"id": "991554", "url": "https://cs.wikipedia.org/wiki?curid=991554", "title": "Girolamo Frescobaldi", "text": "Girolamo Frescobaldi\n\nGirolamo Alessandro Frescobaldi (italská výslovnost [dʒiˌɾɔːlamo fɾeskoˈbaldi], též psaný Gerolamo, Girolimo či Geronimo Alissandro; září 1583, Ferrara – 1. března 1643, Řím) byl italský pozdně renesanční a raně barokní hudební skladatel a varhaník.\n\nStudoval ve Ferraře u Luzzaschiho a byl ovlivněn množstvím dalších skladatelů, jako byli Ascanio Mayone, Giovanni Maria Trabaci a Claudio Merulo. Od roku 1608 s několikaletou přestávkou působil jako varhaník u sv. Petra v Římě a v této funkci také zemřel. Nejznámějším Frescobaldiho dílem je sbírka varhanní liturgické hudby \"Fiori musicali\" (1635), ceněná i jako vzor přísného kontrapunktu. Frescobaldi měl značný vliv na další generace autorů, ovlivnil například Frobergera, Bacha, Purcella a mnohé další.\n\nJeho jménem je pojmenována planetka hlavního pásu (11289) Frescobaldi a také software Frescobaldi.\n\n"}
{"id": "991555", "url": "https://cs.wikipedia.org/wiki?curid=991555", "title": "Mistrovství světa v judu 1979 – muži – lehká váha (-71kg)", "text": "Mistrovství světa v judu 1979 – muži – lehká váha (-71kg)\n\nZápasy v judu na X. mistrovství světa v kategorii lehkých vah mužů proběhly v Paříži, 8. prosinec 1979.\n\nDo oprav se dostali judisté, kteří během turnaje prohráli svůj zápas s jedním ze dvou finalistů.\n"}
{"id": "991556", "url": "https://cs.wikipedia.org/wiki?curid=991556", "title": "Gouais blanc", "text": "Gouais blanc\n\nGouais blanc (\"Heunisch weiss\") je starobylá moštová odrůda révy vinné (\"Vitis vinifera\"), dnes pěstovaná pouze na malých plochách převážně na východě Evropy. \n\nPo celý středověk, až do poloviny 19. století, byla jednou z nejhojněji pěstovaných odrůd v Evropě. Poskytovala sice nepříliš kvalitní vína, jako kvantitativní odrůda však dávala vysoké výnosy a přitom byla nenáročná a odolná. Proto ji měli v oblibě zejména poddaní, kteří vyráběným vínem platili daně a desátky.\nNázev „Gouais“ je ostatně odvozen od starého francouzského přídavného jména \"gou\", což byl poněkud výsměšný termín, přisuzující odrůdě a vínu roli podřadného pití pro sedláky.\n\nSpolečně s rodinou odrůd Tramín a Pinot je odrůda Gouais blanc považována za základ moderních středoevropských odrůd. Je rodičem mnoha známých a kvalitních evropských odrůd révy. Genetické výzkumy ukazují, že nejméně 75 dnes pěstovaných odrůd vzniklo spontánním křížením této odrůdy s rodinou odrůd Pinot, jako příklad lze uvést odrůdy Aligoté, Chardonnay či Gamay. Úspěšnost a množství kříženců je vysvětlováno tím, že rodiče jsou geneticky velmi odlišní (rodina Pinot pochází z Burgundska, zatímco Gouais blanc odněkud z Panonie) a na vinohradech centrální Francie se obě odrůdy několik století pěstovaly vedle sebe. Odrůda Ryzlink rýnský je naproti tomu křížencem odrůd Gouais blanc x Tramín.\n"}
{"id": "991557", "url": "https://cs.wikipedia.org/wiki?curid=991557", "title": "Ploskolebec zakavkazský", "text": "Ploskolebec zakavkazský\n\nPloskolebec zakavkazský (\"Gloydius intermedius\") je jedovatý had z čeledi zmijovitých, vyskytující se ve střední až severní Asii. Dorůstá délky asi 40 centimetrů, ve vzácnějších případech 60 centimetrů.\n\nTento had se vyskytuje především ve stepních biotopech, nejčastěji suchých. Loví malé ptáky, drobné savce a ještěrky. Je živorodý, neklade vejce. Samice rodí mláďata na podzim, může jich být až 20. Jed ploskolebce zakavkazského zatím nebyl podrobně zkoumán, má však zřejmě podobné účinky, jako zmijí jed.\n\n"}
{"id": "991558", "url": "https://cs.wikipedia.org/wiki?curid=991558", "title": "Útok titánů", "text": "Útok titánů\n\nÚtok titánů ( 進撃の巨人, \"Šingeki no kjodžin\", známo také pod oficiálním anglickým názvem Attack on Titan) je japonská manga, kterou kreslí a píše Hadžime Isajama. Manga začala vycházet v časopise \"Bessacu šónen Magazine\" od září 2009 a dosud byla vydána v dvaceti sedmi svazcích tankóbon. Manga získala velkou popularitu zejména poté, co se začala od dubna do září 2013 vysílat její stejnojmenná 25dílná anime adaptace z dílny studií Production I.G a Wit Studio. Vydáno bylo také několik dalších doprovodných mang, her, light novel a na motivy mangy se také chystá dvojice celovečerních hraných filmů.\n\nPříběh se odehrává v postapokalyptickém světě, kde lidstvo žije ve městech obehnaných vysokými zdmi. Tyto zdi mají obyvatele chránit před titány, obřími humanoidy, kteří bez zjevného důvodu požírají lidi. Hlavními postavami jsou Eren Yeager, jeho nevlastní sestra Mikasa Ackerman a jejich kamarád z dětství Armin Arlert. Po útoku kolosálního titána přísahá Eren pomstu a vyhlazení všech titánů. Později se trojice přidává k průzkumné legii, která bojuje proti titánům vně hradeb.\n\nKoncem roku 2014 začalo tuto mangu vydávat nakladatelství CREW v češtině.\n\nTitáni ( 巨人, \"kjodžin\") se poprvé objevili před stovkou let před začátkem příběhu a téměř vyhladili většinu lidské populace. Lidé, kterým se podařilo přežít, vybudovali 50 metrů vysoké hradby kruhového půdorysu, které jsou vyšší než titáni. Tři hlavní hradby jsou pojmenovány – zeď Maria ( ウォール・マリア, \"Wóru Maria\"), zeď Rose ( ウォール・ローゼ, \"Wóru Róze\") a zeď Sina ( ウォール・シーナ, \"Wóru Šína\"). Uvnitř těchto hradeb žili lidé více jak sto let v míru, mnoho lidí se dokonce za celý svůj život nesetkalo s žádným titánem.\n\nTitáni jsou obři, vzhledem připomínající člověka bez genitálií a v některých případech i bez kůže. Jsou vysocí 3 až 15 metrů, výjimečně se objevují i vyšší. Titáni jednají instinktivně a bez zjevné inteligence; dokud cítí přítomnost člověka, snaží se k němu přiblížit a sežrat ho. I přes to dokáží přežít bez potravy libovolně dlouhou dobu, energii pravděpodobně čerpají ze slunce. Jejich těla jsou vzhledem k velikosti nepřiměřeně lehká, kůži mají tvrdou a velmi rychle se regenerují (dokonce i při ztrátě celé končetiny nebo hlavy se dokáží během chvíle regenerovat). Titáni mají jediné známé slabé místo – šíji, která pokud je přeseknuta způsobí okamžitou smrt titána. Jejich původ nebo motivace je lidstvu dlouho neznámá, nakonec se však ukáže, že jde o lidi z rasy eldianů, které do titání podoby přeměňuje totalitní vláda země Marley, a to za protistátní prohřešky (například snahu o obnovu Eldie). Jediným známým způsobem, jak se titán může navrátit do lidské podoby, je sežrat někoho, kdo má schopnost se přeměňovat vědomě (například tedy Erena), přičemž převezme i jeho moc a specifické druhy titánů, které předchozí majitel držel. Nicméně i po této přeměně může daná osoba žít pouze dalších 13 let. Pokud držitel titání moci zahyne, aniž by byl sežrán jiným titánem, přejde jeho moc na náhodného eldiana, který se narodí po jeho smrti.\n\nAby mohlo lidstvo proti titánům bojovat, bylo vynalezeno speciální zařízení, připomínající horolezecký sedací úvaz s dvojicí navíjecích ocelových lanek poháněných stlačeným plynem a sadou výměnných čepelí, které nositeli umožňuje pohyb do stran i do výšky. Toto zařízení se nazývá \"prostorové manévrovací zařízení\" ( 立体機動装置 \"Rittai kidó sóči\"). S tímto vybavením se učí pracovat všechny armádní jednotky a je nezbytné k boji proti titánům, jelikož představuje jediný účinný způsob, jak přeseknou titánovu šíji.\n\nArmáda je ve městě založena za účelem obrany a výzkumu titánů. Dělí se na tři hlavní divize – Vojenskou policii ( 憲兵団, \"Kenpeidan\"), Armádní sbor ( 駐屯兵団, \"Čúton heidan\") a Průzkumnou legii ( 調査兵団, \"Čósa heidan\"). Nováčci jsou automaticky zařazeni do výcvikové jednotky, kde se několik let trénují a poté si mohou na základě svých schopností svolit jednu ze tří divizí.\n\nVojenská policie se skládá z elitních vojáků, jejichž hlavním úkolem je chránit krále, udržovat pořádek a vynucovat právo v hlavní části města, uvnitř hradeb Sina. Každý rok se do vojenské policie může zařadit deset nejschopnějších nováčků z výcvikové jednotky. Vojenská policie by tak měla být nejschopnější a nejlépe vybavená divize. Jejich členové jsou ale líní, úplatní a zneužívají své postavení. I přesto se většina nováčků chce k této divizi připojit, protože jsou jediní, kteří nemusí bojovat s titány.\n\nArmádní sbor je největší ze všech divizí, má za úkol chránit a spravovat hradby. Členové sboru tak tvoří první obranou linii lidstva proti titánům. Před útokem a zničením zdi Maria byl armádní sbor plný neschopných vojáků, kteří neplnili své povinnosti. Po pádu hradby Maria se jejich přístup změnil a stali se velmi schopnými.\n\nPrůzkumná legie je divize s největší úmrtností svých vojáků. Hlavním úkolem tohoto sboru je bojovat s titány v jejich vlastním prostředí mimo hradby města. Zároveň se snaží odhalit více informací o titánech, jejich původu a možnostech, jak je zničit.\n\nDěj začíná přibližně sto let od doby, kdy se objevili titáni a téměř vyhladili lidstvo. Eren, Mikasa i Armin jsou svědky útoku Kolosálního titána ( 超大型巨人, \"Čó-ógata kjodžin\"), který poničí hradbu Maria v blízkosti jejich usedlosti. Po tomto útoku začnou do města proudit menší titáni a požírat lidi. Eren je později svědkem smrti své matky, která uvázla v troskách jejich domu a je sežrána titánem. Po prvotním překvapení začne Armádní sbor evakuovat obyvatele žijící mezi zdí Rose a nyní pobořenou zdí Maria. Přeživší uprchlíci jsou dočasně ubytováni za zdí Rose.\n\nEren, Mikasa a Armin se přidají k armádě a jsou zařazeni do 104. výcvikové jednotky. Do ukončení základního výcviku jsou členové 104. jednotky dočasně umístěni na hradby Rose, poblíž městské čtvrti Trost. V tu chvíli se opět objeví gigantický titán a stejně jako před 5 lety i teď poničí část hradeb. Během nastávající bitvy je Eren před zraky Armina pozřen titánem.\n\nPřed svou smrtí Eren zjistí, že se dokáže silou vůle přeměnit v titána a tím se zachrání. Po skončení útoku a zabezpečení čtvrti Trost je zatčen, jelikož může představovat hrozbu. Během soudního procesu je Eren a jeho nově objevená schopnost předán průzkumné legii, kde je zařazen do elitní jednotky vedené kapitánem Levim.\n\nEren Yeager ( エレン・イェーガー, \"Eren Iégá\")\n\nMikasa Ackerman ( ミカサ・アッカーマン, \"Mikasa Akkáman\")\n\nArmin Arlert ( アルミン・アルレルト, \"Arumin Arureruto\")\n\nLevi Ackerman ( リヴァイ・アッカーマン, \"Rivai Akkāman\")\n\nPůvodní příběh píše a kreslí Hadžime Isajama a od roku 2009 jej vydavatelství Kódanša publikuje ve svém měsíčníku \"Bessacu šónen Magazine\". Kapitoly jsou také vydávány v tankóbon formátu. Doposud bylo vydáno již 27 svazků o celkovém nákladu 36 milionů kopií. V pořadí dvanáctý díl ve formátu tankóbon vyšel v celkovém nákladu 2,2 milionu kopií, což z této mangy dělá druhou sérii, která překročila hranici 2 miliony výtisků na jeden díl.\n\nV květnovém díle \"Bessacu šónen Magazine\" roku 2012 vyšla komediální spin-off série s názvem \"Šingeki! Kjodžin čúgakkó\" ( 進撃！巨人中学校), kterou napsal Saki Nakagawa. Děj této série sleduje hlavní hrdiny jako studenty nižší střední školy, kteří bojují proti titánům. Další podobná série s názvem \"Šingeki no kjodžin: Before the Fall\" vyšla v srpnu 2013 v měsíčníku \"Gekkan šónen Sirus\", jenž taktéž vydává nakladatelství Kódanša. Příběh této druhé série je založen na stejnojmenném románu autora Rjó Suzukazeho.\n\nV Česku začala koncem roku 2014 manga vycházet pod názvem \"Útok titánů\". Vydává ji nakladatelství CREW.\n\nV roce 2011 vyšla třídílná série light novel s názvem \"Šingeki no kjodžin: Before the Fall\" ( 進撃の巨人 Before the fall). Příběh napsal Rjó Suzukaze a ilustroval Thores Šibamoto. Děj všech tří dílů se odehrává před hlavní dějovou linií mangy. První díl sleduje kováře jménem Anheru, který sestrojil první prostorové manévrovací zařízení. Hrdinou zbylých dvou dílů je mladý muž, který byl jako dítě nalezen v břiše titána. Kromě Japonska tato série vyšla i ve Spojených státech.\n\nAnimovanou adaptaci mangy režíroval Tecuró Araki (\"Death Note\") a za její realizací stojí Wit Studio v koprodukci Production I.G. Svou premiéru si 25dílné anime v Japonsku odbylo od dubna do září 2013. Druhá řada anime seriálu se vysílala od 1. dubna do 17. června 2017. Třetí řada se chystá na červenec 2018.\n\n"}
{"id": "991559", "url": "https://cs.wikipedia.org/wiki?curid=991559", "title": "Tropico (Lana Del Rey)", "text": "Tropico (Lana Del Rey)\n\nTropico je čtvrté EP americké zpěvačky Lany Del Rey. Album vyšlo 6. prosince 2012 u vydavatelství Polydor Records a Interscope Records. Bylo k dostání pouze v digitální podobě a zahrnovalo písně \"Body Electric\", \"Gods & Monsters\" a \"Bel Air\" z jejího předešlého EP Paradise a 27 minutový film \"Tropico\". Byl režírován Anthonym Mandlerem. Lana si zde zahrála roli Evy a Shaun Ross Adama. Celý film je natočen na biblické motivy.\n\nPrvní část - Body Electric:\nFilm začíná se záběry na Adama (Shaun Ross) a Evu (Lana Del Rey) v Zahradě Eden. Je zde ještě Bůh (zobrazen Johnem Waynem), Ježíš, Marilyn Monroe a Elvis Presley. Do děje hraje píseň \"Body Electric\". Eva se nechá zlákat hadem, kousne do jablka a upadne do spánku. Adam si kousne poté do jablka také. Jsou Bohem vyhnáni z ráje do světa smrtelnosti, hříchu a bolesti.\n\nDruhá část - Gods & Monsters:\nDruhá část začíná tím, že Lana recituje \"I Sing the Body Electric\" od Walta Whitmana. Děj se odehrává v Los Angeles, kde Lana pracuje jako striptérka v klubu a Shaun je člen gangu, který přes den pracuje v obchodě. Hraje píseň \"Gods & Monsters\". Po skončení písně Lana recituje \"Howl\" od Allena Ginsberga, zatím co skupina postarších bohatých pánů objedná svému příteli k narozeninám striptérky. Po chvíli vtrhne do místnost gang se Shaunem a ukradnout pánům peníze.\n\nTřetí část - Bel Air:\nNa začátku třetí a poslední části filmu se objevuje Bůh, který recituje \"Why I Love America\" od Johna Mitchuma. Lana a Shaun se rozhodli vykoupit se ze svých hříchů, proto odjíždí daleko do pole. Mezitím hraje \"Bel Air\". Lana a Shaun vzlétnou do nebes, aby se zde setkali se svým Pánem.\n\n\nFilm se natáčel na konci června 2013, režíroval ho Anthony Mandler, který s Lanou dříve spolupracoval na tvorbě videoklipů National Anthem a Ride. Lana před vydáním propagovala film sdílením plakátů z filmu. Lana v srpnu zveřejnila, že film bude mít premiéru ve vybraných kinech a bude to jakési \"rozloučení\". Začalo se hodně spekulovat, že Lana končí kariéru zpěvačky. 22. listopadu 2013 byla zveřejněna oficiální ukázka k filmu. 5. prosince 2013 proběhla premiéra v Hollywoodu a poté byl film nahrán na její VEVO účet. Na této premiéře řekla, že film je rozloučení s Born to Die érou, a že další rok vydá album, které se bude jmenovat Ultraviolence.\n\nPo vydání se dostalo filmu docela pozitivních recenzí. Examiner dal filmu plných 5 hvězdiček s komentářem, že film je dech beroucí umělecké dílo. Naopak Daily Beast napsalo o filmu, že postrádá kreativitu. Magazín Fader řekl: \"Vypadá to, že provokuje konverzaci o jiné formě síly, o síle pěsti a zbraně.\n"}
{"id": "991565", "url": "https://cs.wikipedia.org/wiki?curid=991565", "title": "Jean-Pierre Serre", "text": "Jean-Pierre Serre\n\nJean-Pierre Serre (* 15. září 1926 Bages) je francouzský matematik. Je nositelem nejvýznamnějších ocenění ve svém oboru: Fieldsovy medaile (1954), Wolfovy ceny za matematiku (2000) i Abelovy ceny, kterou získal roku 2003 jako vůbec první v historii. Zaobírá se problémy algebraické topologie, algebraické geometrie a algebraické teorie čísel, kterou do značné míry ustavil. V letech 1956–1994 byl profesorem matematiky na Collège de France. Byl žákem Henri Cartana. Byl jedním z matematiků publikujících pod pseudonymem Nicolas Bourbaki.\n\n"}
{"id": "991566", "url": "https://cs.wikipedia.org/wiki?curid=991566", "title": "Czerniawa Zdrój", "text": "Czerniawa Zdrój\n\nCzerniawa Zdrój (do roku 1945 \"\") je lázeňské sídlo na jihozápadě Polska u státních hranic s Českou republikou. Je součástí města Świeradów-Zdrój v okrese Lubań v Dolnoslezském vojvodství. Řadí se mezi nejstarší lázeňská místa tohoto vojvodství.\n\nSídlo se nachází v dolině Černého potoka při úpatí jizerskohorské Czerniawské Kopy (776 m n. m.). Procházejí tudy polské silnice číslo 358 a 361, která přechází na hraničním přechodu do České republiky, kde následně pokračuje jako silnice II/291 směrem k Novému Městu pod Smrkem a Frýdlantu.\n\nCzerniawa-Zdrój sestává z několika osad, které byly původně samostatné. Krom vlastní Czerniawy (\"Bad Schwarzbach\") jsou to následující:\n\nOsada vznikla během 17. století kolem sklárny patřící šlechtickému rodů Schaffgotschů. V polovině tohoto století se tu totiž začali usidlovat protestanští emigranti, kteří prchali z Čech před tamní rekatolizací. Během osmdesátých let 18. století existoval u obce důl „Jan Nepomucký“, v němž se těžil kobalt. Roku 1782 došlo k objevu prvních minerálních pramenů s nízkou mineralizací obsahující hydrogenuhličitan vápníku a hořčíky železa, fluoru a radonu.\n\nNa počátku 19. století vyrostla v obci lázeň, což přineslo její rozvoj. Roku 1860 byl postaven první lázeňský dům a roku 1910 se vybudoval lázeňský dům, který stále stojí.\n\nBěhem roku 1945, kdy obec přešla na základě rozhodnutí jaltské konference z německé pod polskou správu, došlo ke změně názvu na \"\", které se pak ještě během následujícího roku (1946) změnilo na .\n\nKe chráněným nemovitým památkám v Czerniawě Zdróji patří:\n\nMezi další pamětihodnosti lze zařadit:\n\n"}
{"id": "991570", "url": "https://cs.wikipedia.org/wiki?curid=991570", "title": "Video Games", "text": "Video Games\n\nVideo Games je píseň americké zpěvačky a skladatelky Lany Del Rey. Byla vydána dne 7. října 2011 jako první singl z jejího druhého studiového alba \"Born to Die\". Napsala ji sama Lana Del Rey společně s Justinem Parkerem. Produkce se ujal Robopop. Jedná se o popovou baladu. Píseň vypráví o dívce, která svého přítele miluje natolik, že si váží každé maličkosti, kterou spolu dělají, jako třeba hraní videoher. Sing obdržel od kritiků velmi kladné recenze, které chválili jak genialitu textu, tak i Lanin neuvěřitelný hlas.\n\nRežie se ujala sama Lana Del Rey. Ve videoklipu můžeme vidět různé jednoduché záběry ze starých filmů, kreslené záběry a Lanu jak zpívá. Videoklip byl nahrán na její VEVO účet 18. října 2011.\n"}
{"id": "991573", "url": "https://cs.wikipedia.org/wiki?curid=991573", "title": "Born to Die (píseň)", "text": "Born to Die (píseň)\n\nBorn to Die je píseň od americké zpěvačky a skladatelky Lany Del Rey. Byla vydána dne 22. prosince 2011 jako druhý singl z jejího stejnojmenného druhého studiového alba \"Born to Die\". Napsala ji sama Lana Del Rey společně s Justinem Parkerem. Produkce se ujal sám Parker a Emile Haynie. Stejně jako Lanin předešlý singl „Video Games“ sklidil i tento singl velmi pozitivní kritiky.\n\nVideo režíroval Yoann Lemoine. Jedná se o Lanin první profesionálně natočený videoklip. Natáčel se ve Francii na zámku ve Fontainebleau. Stejně jako píseň, tak i video se dočkalo kladné odezvy.\n"}
{"id": "991574", "url": "https://cs.wikipedia.org/wiki?curid=991574", "title": "Mistrovství světa v judu 1979 – muži – superlehká váha (-60kg)", "text": "Mistrovství světa v judu 1979 – muži – superlehká váha (-60kg)\n\nZápasy v judu na X. mistrovství světa v kategorii superlehkých vah mužů proběhly v Paříži, 9. prosinec 1979.\n\nDo oprav se dostali judisté, kteří během turnaje prohráli svůj zápas s jedním ze dvou finalistů.\n"}
{"id": "991581", "url": "https://cs.wikipedia.org/wiki?curid=991581", "title": "Petr Freiwillig", "text": "Petr Freiwillig\n\nPetr Freiwillig (* 1979) je český historik a publicista.\n\nVystudoval libereckou Integrovanou střední školu dopravní a stavební. Následně pokračoval ve studiu na Přírodovědecké fakultě Ostravské univerzity v Ostravě. Toto studium však ukončil a od roku 1999 pracoval pro pražský dopravní podnik, odkud po jednom roce odešel do společnosti ČSAD Liberec. Roku 2005 začal dálkově na Filozofické fakultě brněnské Masarykovy univerzity studovat obor Historické vědy. Následně pokračoval ve studiu na Fakultě přírodovědně-humanitní a pedagogické Technické univerzity v Liberci, které úspěšně zakončil obhajobou diplomové práce. Od roku 2013 studoval v kombinovaném doktorském studiu obor Trvale udržitelný rozvoj a průmyslové dědictví na katedře architektury Fakulta stavební ČVUT. Roku 2017 zde obhájil disertační práci na téma Transformace proto-industrie na tovární způsob výroby: vliv změny výrobního způsobu na stavební podobu výrobních objektů na příkladu Frýdlantska. Od roku 2009 je zaměstnán na Odboru péče o památkový fond na libereckém pracovišti Národního památkového ústavu. Svými názory přispívá do celostátních periodik, na odborné webové stránky „Liberec:Reichenberg, architektura na severu Čech“ či do vysílání Českého rozhlasu.\n\n\n"}
{"id": "991583", "url": "https://cs.wikipedia.org/wiki?curid=991583", "title": "Blue Jeans", "text": "Blue Jeans\n\nBlue Jeans je píseň od americké zpěvačky a skladatelky Lany Del Rey. Byla vydána dne 6. dubna 2012 jako třetí singl z jejího druhého studiového alba \"Born to Die\". Napsala ji sama Lana Del Rey společně s Emilem Haynie a Danem Heathem. Produkce se ujal sám Haynie. Je to surf rocková balada s prvky hip hopu. I Tato píseň se setkala s pozitivní kritikou.\n\nRežie se ujal stejně jako u \"Born to Die\" Yoann Lemoine. Videoklip je natočen černobíle a byl vydán 19. března 2012.\n"}
{"id": "991585", "url": "https://cs.wikipedia.org/wiki?curid=991585", "title": "Danis Zaripov", "text": "Danis Zaripov\n\nDanis Zinnurovič Zaripov (Данис Зиннурович Зарипов * 26. březen 1981, Čeljabinsk) je ruský hokejový útočník, který v současnosti působí v klubu Metallurg Magnitogorsk v ruské KHL.\n\nS ruskou hokejovou reprezentací se v roce 2008 a 2009 stal mistrem světa. Je též vítězem Superligy a čtyřnásobným vítězem Gagarinova poháru s týmem Ak Bars Kazaň (dvakrát) a Metallurg Magnitogorsk (dvakrát).\n\n\n\n"}
{"id": "991587", "url": "https://cs.wikipedia.org/wiki?curid=991587", "title": "Ben Gibbard", "text": "Ben Gibbard\n\nBen Gibbard (* 11. srpna 1976) je americký zpěvák, kytarista a multiinstrumentalista. Od roku 1997 působí ve skupině Death Cab for Cutie a v letech 2001 až 2005 hrál ve skupině The Postal Service (ta byla krátce obnovena v roce 2013). Roku 2009 nahrál společné album se zpěvákem Jayem Farrarem nazvané \"One Fast Move or I'm Gone\" a téhož roku hrál menší roli ve filmu \"Něco na těch mužích je\". V září 2010 vystoupil jako host při koncertě Johna Calea v Los Angeles. Roku 2012 vydal své první sólové album s názvem \"Former Lives\". Roku 2014 složil hudbu k filmu \"Laggies\". V letech 2009 až 2012 byla jeho manželkou herečka Zooey Deschanelová.\n\n"}
{"id": "991589", "url": "https://cs.wikipedia.org/wiki?curid=991589", "title": "Summertime Sadness", "text": "Summertime Sadness\n\nVlastní verzi písně Summertime Sadness vydala skupina Within Temptation na svém albu Hydra z roku 2014.\nSummertime Sadness je píseň od americké zpěvačky a skladatelky Lany Del Rey. Byla vydána dne 22. června 2012 jako čtvrtý singl z jejího druhého studiového alba \"Born to Die\". Napsala ji sama Lana Del Rey společně s Rickem Nowelsem. Produkce se ujal sám Nowels spolu s Emile Haynie a Devrim Karaoglu. Stejně jako Lanin předešlé singly sklidil i tento singl velmi pozitivní kritiky. Někteří dokonce napsali že spolu s Video Games a Dark Paradise tvoří nejlepší písně na albu. O rok později vyšel velmi úspěšný remix s názvem Cedric Gervais remix.\n\n11. července 2013 vyšel remix k \"Summertime Sadness\", který slavil velký úspěch po celém světě. V některých zemích se dostal v žebříčku na lepší pozici než originální verze. Tento remix získal cenu Grammy.\n\nVideo režírovali Kyle Newman a Spencer Susser. Video se natáčelo v dubnu a květnu 2012 a bylo vydáno 20. července 2012. Video vypráví smutný milostný příběh dvou žen, z nichž jedna spáchá sebevraždu. Jednu ženu hrála Lana a druhou manželka režiséra videa Kyle Newmana.\n"}
{"id": "991593", "url": "https://cs.wikipedia.org/wiki?curid=991593", "title": "Seznam medailistů na mistrovství světa ve volném stylu – ženy do 65 kg", "text": "Seznam medailistů na mistrovství světa ve volném stylu – ženy do 65 kg\n\nToto je seznam medailistek na mistrovství světa žen ve volném stylu (střední váha).\n\n"}
{"id": "991598", "url": "https://cs.wikipedia.org/wiki?curid=991598", "title": "National Anthem", "text": "National Anthem\n\nNational Anthem je píseň od americké zpěvačky a skladatelky Lany Del Rey. Byla vydána dne 6. července 2012 jako pátý singl z jejího druhého studiového alba \"Born to Die\". Napsala ji sama Lana Del Rey společně s Justinem Parkerem a s The Nexus. Produkce se ujal jako tradičně Emile Haynie a spolu s ním i Jeff Bhasker, David Sneddon a James Bauer-Mein. Stejně jako celé album i tato píseň sklidila od kritiků úspěch.\n\nRežie se ujal Anthony Mandler a spolu s Lanou video natočili v květnu 2012. Video začíná Lanou jako Marilyn Monroe jak zpívá \"Happy Birthday Mr. President\" stejně jako Marilyn v roce 1962. Johna F. Kennedyho hraje ve videu ASAP Rocky.\n"}
{"id": "991602", "url": "https://cs.wikipedia.org/wiki?curid=991602", "title": "Blanka Stárková", "text": "Blanka Stárková\n\nBlanka Stárková (* 9. října 1944, Praha) je česká překladatelka ze španělštiny, redaktorka, dramaturgyně a moderátorka Českého rozhlasu.\n\nV roce 1962 maturovala na Střední uměleckoprůmyslové škole v Praze. V letech 1962–68 studovala obor španělština – výtvarná výchova na Filozofické fakultě Univerzity Karlovy. Od roku 1970 pracuje v Československém, později Českém rozhlasu. Působila v redakci španělského vysílání pro zahraničí. V letech 1984–1989 studovala na Fakultě žurnalistiky Univerzity Karlovy a studium zakončila doktorátem. Od roku 1990 pracovala v hlavní redakci literárně dramatického vysílání. V letech 1999-2002 byla šéfredaktorkou stanice Český rozhlas 3 - Vltava. Od roku 2002 pracuje v redakci dokumentu a speciálních projektů téže stanice.\n\nPřekládá ze španělštiny. \n\n\n\n\n"}
{"id": "991604", "url": "https://cs.wikipedia.org/wiki?curid=991604", "title": "Jost", "text": "Jost\n\nJost je mužské křestní jméno. Pochází z keltského jména Josse. Latinizovaná forma bretonského jména Judoc znamenající \"Pán\" či \"bojovník\". Dřív se toto jméno užívalo jen vzácně, ale od 14. století se z něho stalo ženské jméno, které bylo vytvořené ze středoanglického \"joise,\" \"radovat se\". Další českou variantou je Jošt.\n\n\n\nMiloslava Knappová, Jak se bude dítě jmenovat\n\n"}
{"id": "991607", "url": "https://cs.wikipedia.org/wiki?curid=991607", "title": "Dark Paradise", "text": "Dark Paradise\n\nDark Paradise je píseň od americké zpěvačky a skladatelky Lany Del Rey. Byla vydána dne 1. března 2013 jako šestý singl z jejího druhého studiového alba \"Born to Die\".Napsala ji sama Lana Del Rey společně s Rickem Nowelsem. Produkce se ujal Emile Haynie s Nowelsem. Je to popová skladba s prvky trip hopu. Singl obdržel rozpolcené ohlasy. Někteří ji považovali za jednu z nejlepších skladeb z alba a někteří právě naopak. Spousta fanoušků si přála právě tuto skladbu jako další singl z alba. Lana ale oznámila, že ji jako singl nevydá, ale natočí k ní video. Videa se ale veřejnost nikdy nedočkala. V březnu byla skladba alespoň vydána jako singl pouze pro Německo, Rakousko a Švýrarsko.\n"}
{"id": "991608", "url": "https://cs.wikipedia.org/wiki?curid=991608", "title": "Seznam medailistů na mistrovství světa ve volném stylu – ženy do 59 kg", "text": "Seznam medailistů na mistrovství světa ve volném stylu – ženy do 59 kg\n\nToto je seznam medailistek na mistrovství světa žen ve volném stylu (velterová váha).\n\n"}
{"id": "991610", "url": "https://cs.wikipedia.org/wiki?curid=991610", "title": "Seznam medailistů na mistrovství světa ve volném stylu – ženy do 57 kg", "text": "Seznam medailistů na mistrovství světa ve volném stylu – ženy do 57 kg\n\nToto je seznam medailistek na mistrovství světa žen ve volném stylu (lehká velterová váha).\n\n"}
{"id": "991611", "url": "https://cs.wikipedia.org/wiki?curid=991611", "title": "Mezinárodní asociace sociálního zabezpečení", "text": "Mezinárodní asociace sociálního zabezpečení\n\nMezinárodní asociace sociálního zabezpečení (\"International Social Security Association\", \"ISSA\") je organizace, která sdružuje nositele sociálního pojištění a sociálního zabezpečení z celého světa. Členské organizace MASZ pocházejí z regionů jako je Afrika, Amerika, Evropa, Asie a Tichomoří.\n\nMezinárodní asociace sociálního zabezpečení má sídlo v Ženevě a jejími úředními jazyky jsou angličtina, francouzština, němčina a španělština.\n\nTato asociace vznikla v roce 1927. U jejího zrodu stálo 17 organizací z 9 států. Mezi zakládající státy patřila Belgie, Československo, Francie, Lucembursko, Německo, Polsko, Rakousko, Švýcarsko a Velká Británie. Od roku 1947 organizace používá název International Social Security Association. Nyní tato mezinárodní organizace sdružuje 340 členských organizací ve více než 150 zemích světa.\n\nMASZ organizuje odborná jednání, diskuze, vzdělávací kurzy a semináře o sociálním zabezpečení. Dále zprostředkovává kontakt mezi jednotlivými členskými organizacemi, aby si mohly vyměnit informace a zkušenosti, provádí různé výzkumy o sociálním zabezpečení, vydává publikace a dokumenty (\"International Social Security Review, Trends in Social Security, Social Security Programs Throughout the World\") a spolupracuje s jinými mezinárodními organizacemi.\n\nCílem Mezinárodní asociace sociálního zabezpečení je snaha o větší ochranu, zlepšení a rozvoj sociálního zabezpečení skrze mezinárodní spolupráci.\n\nCo se týká financování sociálního zabezpečení, tak vnitrostátní systémy sociálního zabezpečení přispívají na ochranu obyvatelstva skrze přerozdělování významné části HDP. Velké množství zdrojů se tedy skládá z příspěvků na sociální zabezpečení ze stran zaměstnanců, zaměstnavatelů, vlád, vládních převodů či jiných opatření jako jsou mikroúvěry nebo mikropojištění.\n\nNejvyšším orgánem Mezinárodní asociace sociálního zabezpečení je Valné shromáždění, které se svolává každé tři roky. Mezi účastníky Valného shromáždění patří všechny členské organizace MASZ.\n\nRada je volebním orgánem MASZ. Rada volí vysoké funkcionáře, sestavuje program činností, rozpočet organizace a určuje koeficient pro výpočet příspěvků členských organizací. Rada se schází při příležitosti zasedání Valného shromáždění.\n\nÚřad (Byro) je administrativním orgánem MASZ, který se skládá z prezidenta, pokladníka, generálního tajemníka a zvolených zástupců jednotlivých orgánů MASZ. Úřad navrhuje program činností, zřizuje Kontrolní komisi, stanovuje programové priority, finanční předpisy a rozhoduje o přijetí nových členů. Úřad se schází jednou za kalendářní rok.\n\nKontrolní komise zkoumá finanční záznamy asociace, výroční zprávy, výkazy a finanční transakce, které musí být v souladu s finančními nařízeními. Komise pak svou zprávu, která obsahuje připomínky, doporučení a zjištění, předkládá Úřadu (Byro).\n\nMezi hlavní představitele Mezinárodní organizace sociálního zabezpečení patří prezident Errol Frank Stoové, viceprezident Datuk Kathiravelu Selvarajah, pokladník Phillip Conus a generální tajemník Hans Horst Konkolewski.\n\nEvropské systémy sociálního zabezpečení vytvářejí inovativní a účinné reakce na hospodářskou krizi. Sehrávají klíčovou roli ve zmírnění dopadů na tuto krizi. V Evropě však dochází k velkým tlakům v důsledků rekordní nezaměstnanosti a účinků demografického stárnutí populace.\n\nVe dnech 28. až 30. května 2013 se v Istanbulu uskutečnilo \"Regionální fórum\", kterého se účastnilo přes 300 správců a vedoucích pracovníků z 35 zemí. Závěrem fóra bylo to, že je důležité, aby systémy sociálního zabezpečení v Evropě posílily aktivní a preventivní přístupy, které povedou ke zlepšení správy, porozumění a odpovědnosti příjemců a občanů.\n\nV rámci asociace byly uděleny i ceny za dobrou praxi za rok 2013 a to v Belgii a Itálii. Dále asociace udělila osvědčení Německu, Lotyšsku, Polsku, Španělsku, Švédsku a Turecku.\n\n"}
{"id": "991620", "url": "https://cs.wikipedia.org/wiki?curid=991620", "title": "Friedrich Gerstäcker", "text": "Friedrich Gerstäcker\n\nFriedrich Wilhelm Christian Gerstäcker (10. května 1816, Hamburk – 31. května 1872, Brunšvik) byl německý cestovatel a spisovatel cestopisů a dobrodružných knih.\n\nFriedrich Gerstäcker se narodil roku 1816 v Hamburku v umělecké rodině (jeho otec i matka byli zmámí operní pěvci). Po otcově smrti roku 1825 žil u svého strýce v Brunšviku, kde studoval na gymnáziu, a poté se mě stát na strýcovo přání podnikatelem. Učil se proto obchodní profesi v Kasselu, brzy se však vrátil ke své matce do Lipska a sdělil jí, že chce emigrovat do USA a stát se farmářem. Touha po dobrodružství u něj vyplynula především z četby \"Robinsona Crusoe\" od Daniela Defoea a \"Příběhů Kožené punčochy\" od Jamese Fenimore Coopera. Matka jej však přesvědčila, aby před odjezdem získal v zemědělství nějaké zkušenosti, a proto dva roky pracoval na panství Döben u saského města Grimma.\n\nRoku 1837 se nechal najmout v Brémách jako plavčík na loď plující do New Yorku a pak procestoval (často pěšky) velkou část Spojených států. Nejdelší část svého amerického pobytu strávil v Arkansas, ale procestoval také Texas, Ohio a Louisianu. Živil se příležitostnými pracemi jako pomocný dělník, hasič, zemědělec, kuchař, dřevorubec, topič na parníku, stříbrotepec nebo lovec (i na indiánských územích). Poslední rok před svým návratem do Evropy strávil jako hoteliér v Point Coupee v Louisianě. Všechny své cestovní zážitky si pečlivě zapisoval do svého deníku, který posílal po částech domů své matce místo dopisů a které obsahují mnoho zajímavého o životě v Arkansasu. Některé jejich části byly publikovány v časopise \"Rosen\" a měly velký úspěch.\n\nRoku 1843 se Gerstäcker vrátil zpět do Německa, usadil se v Drážďanech a oženil se s Annou Aurorou Bauerovou, dcerou drážďanského malíře. Začal se živit jako překladatel amerických autorů (např. Hermana Melvilla) a začal také svou vlastní literární dráhu. Využil oblíbenosti svých deníkových zápisků a vydal je roku 1844 knižně pod názvem \"Streif- und Jagdzüge durch die Vereinigten Staaten Nordamerikas\" (Toulky a lovy ve Spojených státech severoamerických). Proslulým spisovatelem se stal již svým prvním románem z roku 1845 \"Die Regulatoren in Arkansas\" (Regulátoři v Arkansasu). a roku 1849 vydal svůj druhý nejslavnější román \"Die Flußpiraten des Mississippi\" (Piráti na Mississippi).\n\nRoku 1849 se vydal na další cestu, tentokrát po Jižní Americe (zde měl za úkol shromažďovat informace pro případné německé emigranty), po Kalifornii v období zlaté horečky), Polynésii a Austrálii. Z cesty se vrátil až roku 1852 a usadil se v Lipsku. Na další cestu, opět do Jižní Ameriky, se vydal roku 1860 a vrátil se roku 1861, měsíc poté, co zemřela jeho manželka, která byla jeho cestováním stresována. Jejich tři děti, Georg, Marie a Ernst, tak žili bez rodičů, dokud se z cesty nevrátil.\n\nRoku 1862 přenechal péči o děti jejich babičce a odjel se sasko-kobursko-gothajským vévodou Ernestem II. do Egypta a Habeše a po svém návratu se usadil v Coburgu. Roku 1863 se podruhé oženil s devatáctiletou Holanďankou Marií Luisou Fischer van Gaasbeekovou, se kterou měl dvě dcery, Elisabeth a Margarethe.\n\nV letech 1867–1868 opět podnikl dlouhou cestu do Severní Ameriky, Venezuely a Západní Indie. Navštívil také Mexiko v období po pádu druhého Mexického císařství. Po návratu žil nejprve v Drážďanech a pak Brunšviku. V letech 1870–1871 působil jako válečný zpravodaj z prusko-francouzské války pro časopis \"Die Gartenlaube\", přičemž jako německý nacionalista hlásil pruské úspěchy na bitevních polích se značným uspokojením.\n\nPo skončení války se Gerstäcker chystal na další cestu, tentokrát do Asie. Zemřel uprostřed příprav roku 1872 v Brunšviku na mrtvici způsobenou záchvatem vzteku po hádce s policistou a je zde také pohřben.\n\nGerstäcker je tvůrce německého dobrodružného románu, ve kterém se po vzoru Daniela Defoea a Jamese Fenimore Coppera slučují prvky napětí s realistickým líčením prostředí a lidských typů. Ve svých knihách zpracovával hlavně zážitky ze svých cest a často v nich vyjadřuje obdiv k americké demokracii a pionýrství. Jeho cílem bylo nejen čtenáře bavit, ale přinášet mu také geografické a etnografické poznatky. Zanechal po sobě dílo čítající 44 svazků a obsahující cestopisy, dobrodružné romány a povídky, ale i vesnické příběhy.\n\n\n\n\n\n"}
{"id": "991628", "url": "https://cs.wikipedia.org/wiki?curid=991628", "title": "Cchao Cchao", "text": "Cchao Cchao\n\nCchao Cchao (; 155–220) byl vojevůdce a ministr dynastie východní Chan, který se dostal k moci v závěru vlády dynastie. Byl jednou z nejdůležitějších osob období tří říší. Podílel se na potlačení rolnického povstání Žlutých šátků. Od roku 196 vládl severní části říše Východní Chan. Snažil se o dobytí jižní Číny, ale byl poražen v říční bitvě u Rudých útesů svými rivaly Liou Pejem a Sun Čchüanem (což bylo zpracováno v moderním čínském velkofilmu Krvavé pobřeží).\n\nCchao Cchao byl také básníkem, mnoho jeho básní se zachovalo dodnes a patří ke klasickému repertoáru čínské poezie. Se svými syny Cchao Pchejem a Cchao Č’em založil nový styl poezie, zvaný ťien-an. Cchao Pchej v roce 220 založil stát Wej a Cchao Cchao byl posmrtně jmenován jeho prvním císařem (posmrtné jméno císař Wu).\n"}
{"id": "991653", "url": "https://cs.wikipedia.org/wiki?curid=991653", "title": "Mistrovství světa v judu 1979 – muži – polostřední váha (-78kg)", "text": "Mistrovství světa v judu 1979 – muži – polostřední váha (-78kg)\n\nZápasy v judu na X. mistrovství světa v kategorii polostředních vah mužů proběhly v Paříži, 7. prosince 1979.\n\nDo oprav se dostali judisté, kteří během turnaje prohráli svůj zápas s jedním ze dvou finalistů.\n"}
{"id": "991654", "url": "https://cs.wikipedia.org/wiki?curid=991654", "title": "Hvězdy nám nepřály (film)", "text": "Hvězdy nám nepřály (film)\n\nHvězdy nám nepřály (v originále The Fault in Our Stars) je americký dramatický a romantický film režiséra Joshe Boona z roku 2014. Jedná se o adaptaci stejnojmenného románu od Johna Greena. Hlavní role ztvárňují Shailene Woodley a Ansel Elgort. Natáčení proběhlo v Pittsburghu a Amsterdamu. Film měl premiéru ve Spojených státech dne 6. června, do českých kin přišel o den dříve.\n\nI když ji lékařský zákrok věnoval několik let života, tak pro Hazel to není nic víc, než prodloužení jejího posledního stádia rakoviny. Ale když se v jejím životě náhle objeví zvrat jménem Augustus Waters, tak se dá, že Hazelin příběh má být kompletně přepsán.\n\nJohn Green, autor knižní předlohy, má ve filmu cameo, které bylo ale při konečné fázi z filmu vystřiženo. Nicméně se tato scéna objevila na DVD ve vystřižených scénách.\n\nPrvní trailer k filmu byl vydán dne 29. ledna 2014 a během jednoho dne měl přes 3 miliony zhlédnutí. O týden později měl trailer více než 15 milionů zhlédnutí. Během předávání MTV Movie Awards 2014 byla odhalena ukázka z filmu a o dva týdny později vyšel rozšířený trailer. Těsně před premiérou filmu vydala společnost 20th Century Fox několik videí k filmu a umístila je na YouTube.\n\nFilm vydělal přes 124,8 milionů dolarů v Severní Americe a přes 181,6 milionů dolarů v ostatních oblastech, celkově tak vydělal přes 306 milionů dolarů po celém světě. Rozpočet filmu činil 14 milionů dolarů. Za první týden vydělal 48 002 523 amerických dolarů.\n\nFilm získal pozitivní kritiku. Na recenzní stránce Rotten Tomatoes získal z 199 započtených recenzí 80 procent s průměrným ratingem 6,9 bodů z deseti. Na serveru Metacritic snímek získal z 45 recenzí 69 bodů ze sta. Na Česko-Slovenské filmové databázi snímek získal 77% a aktuálně si drží 223. místo v žebříčku nejoblíbenějších filmů.\n\n"}
{"id": "991657", "url": "https://cs.wikipedia.org/wiki?curid=991657", "title": "Seznam kulturních památek v Kdyni", "text": "Seznam kulturních památek v Kdyni\n\n"}
{"id": "991658", "url": "https://cs.wikipedia.org/wiki?curid=991658", "title": "Seznam kulturních památek v Koutě na Šumavě", "text": "Seznam kulturních památek v Koutě na Šumavě\n\n"}
{"id": "991659", "url": "https://cs.wikipedia.org/wiki?curid=991659", "title": "Seznam kulturních památek v Poběžovicích", "text": "Seznam kulturních památek v Poběžovicích\n\n"}
{"id": "991663", "url": "https://cs.wikipedia.org/wiki?curid=991663", "title": "Prackovský vulkán", "text": "Prackovský vulkán\n\nPrackovský vulkán, jinak též \"Prackovská sopka\", \"vulkán Prackov\" atp., je vyhaslá sopka v nadmořské výšce asi 471 m v okrese Semily Libereckého kraje. Leží západně od osady Prackov, na katastrálním území Vesec pod Kozákovem. Útvar je součástí CHKO Český ráj. Nenápadný zalesněný kopeček je nejlépe zachovanou sopkou v Čechách, má nejlépe zachovaný sopečný kráter.\n\nJe to v krajině nenápadný útvar na jihozápadním svahu Hamštejnského hřbetu (na jehož hřbetnici poblíž Prackova leží \"Prackovský vrch\" (584 m n. m.), se kterým je třeba nezaměňovat samotný vulkán). Útvar je zarostlý travou, místy jsou stromky, roste zde náletová vegetace.\n\nVulkán náleží do celku Ještědsko-kozákovský hřbet, podcelku Kozákovský hřbet, okrsku Komárovský hřbet, podokrsku Koberovský hřbet a části Hamštejnský hřbet.\n\n\n"}
{"id": "991664", "url": "https://cs.wikipedia.org/wiki?curid=991664", "title": "Průmyslově zpracované potraviny", "text": "Průmyslově zpracované potraviny\n\nPrůmyslově zpracované potraviny, ultrazpracované nebo terciárně zpracované potraviny jsou potraviny komerčně vyrobené průmyslovým zpracováním potravinových surovin za účelem zjednodušit a zlevnit jejich výrobu, skladování, přípravu a konzumaci a zároveň upravit jejich chuť. Zpracované potraviny jsou snadno dostupné kvůli typicky dlouhé skladovatelnosti a snadno konzumovatelné díky jejich zpracování. Takové potraviny obvykle obsahují potravinářské přídatné látky (aditiva), vysoké množství soli, cukru a jejich konzumace je spojena s zvýšeným rizikem rakoviny a různých civilizačních chorob.\n\nUltrazpracované, průmyslově nebo terciárně zpracované potraviny se liší od čerstvých, sušených a čerstvě tepelně zpracovaných (primárně zpracovaných) potravin – studené jídlo a tepelně připravené jídlo (vařené, pečené, apod.) z čerstvých surovin (čerstvá zelenina a ovoce, maso, ovesné vločky, rýže, luštěniny, mléko, vejce, ořechy apod.) – ale také od standardně sekundárně zpracovaných potravin jako jsou kysané zelí a nakládané okurky (zpracovaná zelenina), ovocná marmeláda, kompot nebo víno (zpracované ovoce), sýr a jogurt (zpracované mléko), čerstvý chléb (zpracované obiloviny) apod.\n\nTerciárně zpracované potraviny jsou vytvořeny průmyslovými procesy během kterých jsou suroviny komplexně upraveny nebo rozloženy a následně použity k vytvoření nových výrobků ke konzumaci: proces během kterého ztratí látky, které jsou nezbytné pro zdravou výživu jako je vláknina či různé mikronutrienty – vitamíny, minerály apod. Obvykle obsahují potravinářské přídatné látky (aditiva), vysoké množství soli, cukru a jejich konzumace je spojena s zvýšeným rizikem rakoviny a různých civilizačních chorob jako obezita, cukrovka a současná podvýživa v oblasti mikronutrientů a vitamínů; trávící a jiné dysfunkce kvůli nedostatku vlákniny nebo nadbytku cukru apod.\n\nMezi ultrazpracované potraviny patří mimo jiné:\nMnohdy jsou zpracované potraviny určeny k přímé konzumaci (např. sendviče). Jindy se může jednat o polotovar. Ultrazpracované potraviny mohou být ale také použity k výrobě dalšího jídla nebo v restauracích.\n\nPrůmyslově zpracované potraviny se staly pevnou součástí hektického života moderní společnosti. Někdy jsou kritizovány z hlediska chuti, vzhledu a konzistence, jindy jako jeden z prvků nezdravého životního stylu. Na jejich oblibě se tím mnoho nemění.\n\n"}
{"id": "991665", "url": "https://cs.wikipedia.org/wiki?curid=991665", "title": "Koupaliště v Hradci Králové", "text": "Koupaliště v Hradci Králové\n\nHistorie veřejných koupališť a plováren v Hradci Králové sahá až do poloviny 19. století, kdy byla na Orlici vybudována tzv. vojenská plovárna.\n\nVojenská plovárna byla vybudována již v polovině 19. století v místě u dnešního Moravského jezu na levém břehu Orlice (naproti dnešnímu zimnímu stadionu). V rámci druhé fáze regulace Orlice v letech 1910–1912 byla plovárna přemístěna k Malšovickému mostu a později, v roce 1918, na jejím místě vznikla loděnice, kde dnes působí vodácký klub VK Slavia Hradec Králové.\n\nZaložena roku 1891 u dnešního Orlického mostu. Později musela ustoupit II. silničnímu (Gočárovu) okruhu.\n\nPravděpodobně nejznámější z hradeckých plováren na Orlici. Byla otevřena v létě roku 1928. Hlavním důvodem pro její zřízení byl počet utonulých lidí, kteří se koupali v Orlici pod \"jezem mlejnek\", což bylo oblíbené místo na koupání zejm. obyvatel Slezského Předměstí a Malšovic. Voda zde vytvářela vír, který strhával plavce ke dnu. Každý rok se zde utopilo několik lidí, přestože koupání zde bylo i pod hrozbou vězení zakázáno.\n\nV letech 1923–1927 byl v rámci čtvrté etapy úprav řeky Orlice postaven nový Malšovický jez. Následně byla postavena i Slezská plovárna. V srpnu 1928 na ní v rámci oslav otevření probíhaly různé akce – významnou událostí byl např. sportovní den nazvaný „Hold Slunci“, jehož součástí byly např. jízda na kole přes lávku či závody v plavání.\n\nPlovárna byla obcí Slezské Předměstí a následně městem Hradec Králové provozována nejméně do roku 1980. Dnes v jejím areálu působí zejm. sportovní klub vodního slalomu SKVS Slavia Hradec Králové, jehož součástí je i královéhradecký studentský Akademický vodácký klub, dále Raft klub, Vodácký klub nebo Daneta.\n\nDodnes se sem lidé chodí koupat, ačkoli plovárna již dávno oficiálně neexistuje – zbyly tu jen dřevěné šatny. V současné době se však jedná o jejím obnovení.\n\nV roce 2004 byla v Hradci Králové na levém břehu řeky Labe na náplavce u Tyršova mostu vybudována první umělá písečná pláž v České republice. Byla otevřena 11. července 2004 a bylo třeba na ni navézt 160 m písku. Její součástí byla převlékárna, slunečníky, stánky s občerstvením a schůdky do Labe. Potápěči též před jejím otevřením vyčistili dno řeky. Vybudování a provoz sponzorovala částkou 270 tisíc Kč společnost Algida. V dalších letech byla sice pláž obnovena, ale již bez písku, protože se nepodařilo sehnat sponzora na její provoz. Vybudování městské pláže stálo nakonec u počátku královéhradecké tradice nazvané Den Labe, ze které se stala jedna z nejnavštěvovanějších akcí ve městě.\n\nMěstské lázně byly v Hradci Králové postaveny v roce 1933. V roce 1993 u nich byl vybudován také padesátimetrový plavecký bazén. Od roku 1993 do roku 1998 byly původní lázně uzavřené a procházely rekonstrukcí. V roce 1998 byly znovuotevřeny jako královéhradecké aquacentrum s tobogánem a mnoha dalšími atrakcemi.\n\nKoupaliště Flošna je letní koupaliště pod širým nebem nacházející se naproti Všesportovnímu stadionu nedaleko centra města. Bylo otevřeno v květnu 2010. Disponuje třemi bazény – padesátimetrovým plaveckým, rekreačním s tobogánem a jinými atrakcemi a dětským bazénem se skluzavkou. Po celou sezonu je voda vyhřívána na 26–28 °C. V areálu se mj. nachází i wellness studio s celoročním provozem, hřiště na plážové sporty, squash, bowling, fitness, restaurace a další. Ve vybraných dnech je možné i noční koupání.\n\nKromě těchto koupališť je populární koupání např. na Stříbrném rybníku („Stříbrňák“), na rybníku Biřička a v písnících v okolí Hradce Králové – oblíbený je zejm. Opatovický písník („Opaťák“), který se již ale nachází těsně za hranicí Hradce Králové na území Pardubického kraje, dále např. Bělečský písník (na území obce Běleč nad Orlicí) či největší vodní plocha v okolí Hradce Králové – Správčický písník („Správčák“).\n"}
{"id": "991667", "url": "https://cs.wikipedia.org/wiki?curid=991667", "title": "Mimozemšťan ze Solway Firth", "text": "Mimozemšťan ze Solway Firth\n\nMimozemšťan ze Solway Firth je označení jedné z nejznámějších fotografií zobrazujících údajného návštěvníka z jiné planety. Pořídil ji 23. května 1964 hasič z Carlisle Jim Templeton (1920—2013) během rodinného výletu na místo zvané Burgh Marsh na břehu zálivu Solway Firth. Když nechal vyvolat snímky, které toho dne pořídil, překvapila ho na fotografii zachycující mladší dceru Liz záhadná postava v pozadí. Měla na sobě jakýsi skafandr s přilbou a podle odhadu vzdálenosti byla přes dva metry vysoká. Přitom si pan Templeton pamatoval, že během focení široko daleko nikdo nebyl. Snímky vyšly v novinách a vyvolaly bouřlivou diskusi, policejní zkoumání neodhalilo na negativu nic podezřelého. Nejčastější vysvětlení případu prohlašuje, že zobrazenou postavou je Templetonova manželka, jejíž modré šaty v ostrém slunci vypadaly jako bílé. Fotograf si jí nemusel všimnout, protože používal aparát Zeiss Contax Pentacon F SLR, který ukazoval v hledáčku pouze výřez budoucího snímku.\n"}
{"id": "991668", "url": "https://cs.wikipedia.org/wiki?curid=991668", "title": "SSC Říčany", "text": "SSC Říčany\n\nSSC Říčany (celým názvem: Studentský sportovní club Říčany) je český klub ledního hokeje, který sídlí ve městě Říčany ve Středočeském kraji. Založen byl v roce 1930 jako Studentský sportovní club SSC Říčany. V roce 1947 se SK Říčany sloučil s SSC a vytvořil klub ČSK Říčany. V sezóně 1947/48 se klub zúčastnil nejvyšší hokejové soutěže v zemi. ČSK bylo přiřazeno do skupiny B, ve které skončilo na sestupovém 5. místě. Od sezóny 2017/18 působí ve 2. pražské hokejové lize, neregistrované soutěži v České republice. Klubové barvy jsou zelená, bílá a černá.\n\nV roce 2016 byla v Říčanech otevřena nová aréna. V témže roce byl založen nový hokejový klub HC Merkur Říčany. V prosinci 2016 si říčanský SSC po dlouhých deseti letech znovu zahrál na domácím říčanském ledě v přátelském utkání proti béčku Velkých Popovic. Domácí tým ve slavnostním utkání zvítězil poměrem 6:2.\n\n\nZdroj: \n\n\n\nZdroj: \n\n"}
{"id": "991670", "url": "https://cs.wikipedia.org/wiki?curid=991670", "title": "Makedonska radio televizija", "text": "Makedonska radio televizija\n\nMakedonska radio televizija (makedonsky \"Македонска радио телевизија\" nebo MRT makedonsky \"МРТ\") je makedonská veřejnoprávní vysílací stanice. Byla založena v roce 1993, Valným shromážděním republiky Makedonie. Ze zákona je definována jako služba, která vyrábí a vysílá rozhlasové a televizní programy všech žánrů, které by měly splňovat veřejné, kulturní, vzdělávací a rekreační potřeby obyvatel Severní Makedonie.\n\nMakedonský rozhlas začal vysílat 28. prosince 1944, pod názvem \"Radio Skopje\", kdy živě vysílal druhé zasedání Antifašistického shromáždění pro národní osvobození Makedonie. Toto datum je oslavováno jako den MRT.\n\nDen 14. prosinec 1964 je oficiálně považován za začátek makedonské televize (dříve Televize Skopje).\n\nV roce 1993 byl Makedonský rozhlas a televize oddělen od sdružení jugoslávského rozhlasového a televizního vysílání. V červenci 1993 byl MRT přijat jako právoplatný aktivní člen Evropské vysílací unie. Protože Makedonie s Řeckem vedla spor o pojmenování \"\"Makedonie\"\", bylo MRT přijato pouze pod zkratkou \"MKRT\".\n\nS přijetím nového vysílacího zákona dne 24. dubna 1997 byl Makedonský rozhlas a televize rozdělen do dvou částí: \"Macedonian radio-diffusion\" a \"Macedonian Radio-Television\". Podle paragrafu 77 vysílacího zákona, 61% vybraných daní z vysílání patří Makedonskému rozhlasu a televizi.\n\nMakedonská televize vysílá denně 73 hodin programů na svých třech kanálech a na satelitním kanálu.\n\n\nStruktura Makedonského rozhlasu zahrnuje 3 národní kanály, satelitní kanál a neziskový regionální kanál. Denně vysílá 86,5 hodin programů na svých národních a satelitních kanálech.\n\n\n\nMakedonský rozhlas také vysílá své programy přes internet.\n"}
{"id": "991671", "url": "https://cs.wikipedia.org/wiki?curid=991671", "title": "Mue", "text": "Mue\n\nMue je v pořadí 6. studiové album francouzské umělkyně Émilie Simon. Album je složeno z jedenácti skladeb, po předchozích dvou albech textovaných převážně v angličtině (The Big Machine a Franky Knight) se Émilie vrací k francouzštině.\n\n\n"}
{"id": "991672", "url": "https://cs.wikipedia.org/wiki?curid=991672", "title": "Mistrovství světa v judu 1979 – muži – těžká váha (+95kg)", "text": "Mistrovství světa v judu 1979 – muži – těžká váha (+95kg)\n\nZápasy v judu na X. mistrovství světa v kategorii těžkých vah mužů proběhly v Paříži, 6. prosinec 1979.\n\nDo oprav se dostali judisté, kteří během turnaje prohráli svůj zápas s jedním ze dvou finalistů.\n"}
{"id": "991673", "url": "https://cs.wikipedia.org/wiki?curid=991673", "title": "HC Stadion Podolí", "text": "HC Stadion Podolí\n\nHC Stadion Podolí (celým názvem: Hockey Club Stadion Podolí) byl československý klub ledního hokeje, který sídlil v Praze. Klub byl založen v roce 1946, těsně před zahájením sezóny 1946/47, sloučením prvoligových mužstev HC Stadion Praha a SK Podolí Praha. Přiřazen byl do skupiny A, ve kterém skončil na 3. místě. Sezónu 1947/48 odehrál opět ve skupině A, kde skončil na 2. místě, čímž bral bronzovou medaili společně s ŠK Bratislava. Po odehrání sezóny byl ovšem rozpuštěn bez náhrady.\n\n\nZdroj: \n\n\n\nZdroj: \n"}
{"id": "991674", "url": "https://cs.wikipedia.org/wiki?curid=991674", "title": "Lubumbashi", "text": "Lubumbashi\n\nLubumbashi (v letech 1910 až 1966 \"Élisabethville\") je město v Demokratické republice Kongo. Leží na stejnojmenné řece v jihovýchodní části země a je centrem provincie Katanga. S více než půldruhým milionem obyvatel je druhým největším městem v zemi. Lubumbashi je centrem těžby a zpracování mědi.\n\nMěsto bylo založeno v roce 1910 a pojmenováno po belgické královně Alžbětě. V letech 1960—1963 bylo hlavním městem mezinárodně neuznávané republiky Katanga. V lednu 2014 probíhaly ve městě a okolí srážky mezi konžskou armádou a katanžskými separatisty.\n\nLubumbashi má vlhké subtropické podnebí (Köppenova klasifikace podnebí), doba dešťů trvá od prosince do února.\n\nMěsto má letištní i železniční spojení, je sídlem univerzity, nachází se zde zoologická zahrada.\n\n"}
{"id": "991675", "url": "https://cs.wikipedia.org/wiki?curid=991675", "title": "Jaroslav Brůha", "text": "Jaroslav Brůha\n\nJaroslav Brůha (11. února 1889, Praha – 31. ledna 1969, Praha) byl český sochař a medailér.\n\nJaroslav Brůha v šesti letech ztratil otce a při dětské hře se zranil a přišel o oko. Vyučil se štukatérem, což mu umožnilo vydělávat si na vlastní studia. V letech 1908–1911 absolvoval střední Uměleckoprůmyslovou školu u prof. Drahoňovského.\n\nNa Akademii výtvarných umění začal studovat ve 22 letech, nejprve u Josefa Myslbeka (1911–1914) a poté u Stanislava Suchardy (1915–1916). Během studií se věnoval portrétu a byl oceněn za sochu Šimon Lomnický žebrá na mostě – motiv ztvárněný ve slavném obrazu malíře Jaroslava Čermáka.\n\nMyslbek v době Brůhových studií dokončoval sochu Hudba pro Národní divadlo a pomník Karla Hynka Máchy, ale lyrizmus Myslbekovy pozdní tvorby ovlivnil jeho žáka méně, než poválečná vlna sociálního civilismu.\n\nJaroslav Brůha měl blízko k sokolskému hnutí a již ve dvacátých letech vytvořil dva rozměrné pískovcové reliéfy pro budovu Sokola na Malé Straně. Jeho reliéfy zdobí také fasádu budovy Zdravotní pojišťovny na Žižkově, nerealizované zůstaly návrhy pro dveře Svatovítského chrámu. Brůha je autorem několika návrhů medailí a platidel.\n\nJeho první velká zakázka plastik pro veřejnou budovu je 19 reliéfů znázorňujících jednotlivá řemesla a čtyři robustní sochy nad portálem bývalého Domu odborů na Perštýně jako symboly práce. Alegorická zobrazení lidských činností byla oblíbeným motivem a Brůha je spolu s Karlem Štiplem realizovali např. pro budovu Ministerstva zemědělství. Ve stejné době realizovali podobné zakázky i Otto Gutfreund nebo Karel Dvořák.\n\nPři návrzích pomníků uplatnil sochař realistický portrét (Dr. Podlipný, 1935), patos (Pomník padlým, 1938) i schopnost ztvárnit monumentální gesto (J.A. Komenský pro Naarden, nerealizováno).\n\nAlegorické sochy Republiky a Vítězství pro všesokolský slet v Praze patřily mezi vrcholná Brůhova díla a byly vytvořeny v atmosféře blížící se války jako antické ideály krásné ženy-bojovnice. Díla se zachovala pouze na dobových fotografiích.\n\nMnohé návrhy pomníků získaly ocenění, ale nebyly realizovány (ve 20. letech T. G. Masaryk, za Protektorátu Neruda, Smetana).\n\nPo válce Brůha vyhověl požadavkům na realistické ztvárnění postav a vytvořil pomník Rudé armády pro Olšanské hřbitovy, nebo plastiky ke II. celostátní spartakiádě s dělníky a nezbytným symbolem dívky s holubicí. Jeho návrh pomníku Barikádníků pro Vinohrady nebyl realizován.\n\nVracel se ale i k soutěžním návrhům pomníků osobností (B. Němcová, Jan Hus) a vytvořil busty V. Zítka, S.K. Neumanna, malíře Podešvy a básníka Hlaváčka.\n\nK jeho posledním dílům patří socha dívky Prodavačka karafiátů (1958) v hale železničního nádraží v Klatovech.\n\nJaroslav Brůha zemřel v Praze 31. ledna 1969 ve věku nedožitých 80 let.\n\n\n\n\n\n\n\n"}
{"id": "991678", "url": "https://cs.wikipedia.org/wiki?curid=991678", "title": "MRT 1", "text": "MRT 1\n\nMRT 1 je makedonská televizní stanice, kterou vlastní a obsluhuje Makedonska radio televizija.\n\nMRT 1 HD je souběžné vysílání MRT 1 v HD rozlišení, vysílat začalo v roce 2012.\n\n\n\n\n\n\n\n\n"}
{"id": "991679", "url": "https://cs.wikipedia.org/wiki?curid=991679", "title": "TJ Kovosvit Holoubkov", "text": "TJ Kovosvit Holoubkov\n\nTJ Kovosvit Holoubkov (celým názvem: Tělovýchovná jednota Kovosvit Holoubkov) byl československý klub ledního hokeje, který sídlil v obci Holoubkov v Západočeském kraji. Založen byl v roce 1931. V sezóně 1952/53 se klub zúčastnil nejvyšší hokejové soutěže v zemi. Ve skupině A skončil na sestupovém šestém místě. Zanikl v roce 1978 v důsledku chybějícího zimního stadionu v samotné obci a okresu Rokycany.\n\nSvé domácí zápasy odehrával na místním Holoubkovském rybníku.\n\n\nZdroj: \n\n\n\nZdroj: \n\n"}
{"id": "991682", "url": "https://cs.wikipedia.org/wiki?curid=991682", "title": "Gobivenator", "text": "Gobivenator\n\nGobivenator (\"lovec z Gobi\") byl drobný masožravý dinosaurus (teropod) z čeledi Troodontidae, který žil asi před 72 miliony let na území dnešního Mongolska.\n\nFosilie tohoto svrchnokřídového dinosaura byly objeveny v proslulém souvrství Džadochta a v roce 2014 byly formálně popsány Rinchenem Barsboldem a týmem japonských paleontologů jako \"Gobivenator mongoliensis\". Jde o nejlépe zachovanou fosíli troodontida, která představuje téměř kompletní kostru.\n\nTento menší predátor dosahoval délky kolem 1,7 metru a hmotnosti zhruba 9 kilogramů. Byl blízce příbuzný rodům \"Troodon\", \"Saurornithoides\" a \"Zanabazar\".\n\n\n"}
{"id": "991685", "url": "https://cs.wikipedia.org/wiki?curid=991685", "title": "Čertí kopeček", "text": "Čertí kopeček\n\nČertí kopeček (433 m n. m.) je vrch a vyhaslá sopka v okrese Jablonec nad Nisou Libereckého kraje. Leží při jižním okraji obce Koberovy na stejnojmenném katastrálním území. Vrch je součástí CHKO Český ráj.\n\nPyroklastika Čertího kopečku jsou odkryta v několika drobných lůmcích na vrcholu tohoto malého, přesto ale nápadného kopečku.\n\nVrch náleží do celku Jičínská pahorkatina, podcelku Turnovská pahorkatina, okrsku Turnovská stupňovina a okrsku Rovenská brázda .\n\nVršek je snadno dostupný z Koberov. Automobilem lze přijet přímo k němu.\n\n"}
{"id": "991686", "url": "https://cs.wikipedia.org/wiki?curid=991686", "title": "1492: Dobytí ráje", "text": "1492: Dobytí ráje\n\n1492: Dobytí ráje je dobrodružný film, na kterém se podílela Francie, Španělsko a Spojené království. Jeho režisérem byl Ridley Scott a pojednává o objevu Ameriky španělským mořeplavcem Kryštofem Kolumbem, kterého ve filmu hrál Gérard Depardieu. Film měl premiéru 500 let po Kolumbově objevu. Autorem hudby k filmu je řecký skladatel Vangelis.\n\n"}
{"id": "991693", "url": "https://cs.wikipedia.org/wiki?curid=991693", "title": "MRT 2", "text": "MRT 2\n\nMRT 2 je makedonská televizní stanice, kterou vlastní a obsluhuje Makedonska radio televizija.\n\n"}
{"id": "991694", "url": "https://cs.wikipedia.org/wiki?curid=991694", "title": "Talant Dujšebajev", "text": "Talant Dujšebajev\n\nTalant Mušanbetovič Dujšebajev (\"Талант Мушанбетович Дуйшебаев\"; * 2. června 1968, Frunze) je bývalý španělský házenkář kyrgyzského původu.\n\nHrál za CSKA Moskva, vyhrál olympiádu 1992 s týmem Společenství nezávislých států (se 47 brankami byl nejlepším střelcem turnaje) a Mistrovství světa v házené 1993 už s reprezentací samostatného Ruska. V roce 1993 přestoupil do klubu Teka Cantabria (v roce 1994 mu pomohl k vítězství v Lize mistrů) a v roce 1995 získal španělské občanství. Reprezentoval Španělsko na třech olympiádách (1996, 2000 a 2004, na třech mistrovstvích světa (v roce 1997 byl zvolen nejlepším hráčem šampionátu) a třech mistrovstvích Evropy. V národním týmu nastřílel 569 branek.\n\nPo skončení aktivní kariéry se stal trenérem, působil v klubech Balonmano Ciudad Real (v letech 2005 až 2007 jako hrající trenér), Club Balonmano Neptuno a Vive Targi Kielce.\n\nMezinárodní házenkářská federace ho zvolila nejlepším hráčem roku 1994 a 1996 a druhým nejlepším hráčem 20. století.\n\nJeho syn Alex Dujšebajev (* 1992) je nadějným házenkářem.\n\n"}
{"id": "991697", "url": "https://cs.wikipedia.org/wiki?curid=991697", "title": "MRT sobraniski kanal", "text": "MRT sobraniski kanal\n\nMRT sobraniski kanal (makedonsky МРТ собраниски канал) je severomakedonská televizní stanice, kterou vlastní a obsluhuje Makedonska radio televizija. Byl založen 7. ledna 1991 pod názvem 3 канал a nyní vysílá přenosy ze shromáždění Severní Makedonie.\n\n"}
{"id": "991699", "url": "https://cs.wikipedia.org/wiki?curid=991699", "title": "Karel Košvanec", "text": "Karel Košvanec\n\nKarel Košvanec (? – 28. dubna 1950) byl československý občan a železničář, který během druhé světové války pašoval potraviny Židům, vězněným v koncentračním táboře Terezín, díky čemuž desítky z nich zachránil od smrti hladem. Za jeho činy a osobní statečnost mu byl v roce 2013 in memoriam udělen titul Spravedlivý mezi národy, jenž označuje lidi nežidovského původu, kteří přispěli k záchraně Židů před holocaustem.\n\nKošvanec, který byl povoláním železničář, žil v Nových Kopistech na Litoměřicku, a měl tři děti (nejstarší dcera Vlasta se narodila roku 1931). Během druhé světové války pracoval na železnici v nedalekých Bohušovicích nad Ohří. Právě tam směřovaly nacistické transporty Židů, kteří poté putovali do koncentračního tábora v Terezíně. Košvanec je během své práce na nádraží viděl a rozhodl se Židům nezištně pomáhat.\nV letech 1942 až 1945 jim do terezínského ghetta pašoval potraviny, léky, cigarety a další zboží, a rovněž udržoval necenzurovanou korespondenci s jejich blízkými. Část věcí pořizoval na černém trhu za cennosti, které mu Židé za tímto účelem dali, protože pouze ze svého by vše koupit nedokázal. Do hlídaného tábora je pašoval pravidelně každý týden, někdy i dvakrát. Nebylo to však snadné. S nákladem vážícím někdy i desítky kilogramů se musel proplížit mezi strážemi. Někdy pašování trvalo i celou noc, během níž musel v zimě ležet na sněhu, jelikož nemohl odejít skrze stráž. S jeho činností mu kromě manželky pomáhala i nejstarší dcera Vlasta. Sebe i celou rodinu tak vystavoval riziku trestu smrti, který by mu při odhalení hrozil ze strany nacistů.\n\nKošvanec zemřel v roce 1950 ve čtyřiceti devíti letech na zápal plic, aniž by se o jeho hrdinství mimo rodinu vědělo. Častá plížení do terezínského ghetta, která za války podstupoval, patrně podlomila jeho zdraví. Část Židů zůstala s Košvancovou rodinou ve styku i po válce a na Vánoce jim posílali peníze. Jeho rodina však čelila v 50. letech kvůli pomoci Židům komunistickým represím, v jejichž důsledku se přestěhovala z Nových Kopist do Liberce. Košvancova manželka byla v roce 1957 ve vykonstruovaném soudním procesu odsouzena k šestiletému odnětí svobody „za obohacování na úkor obětí fašismu a spekulace se zlatými předměty“, a trest nastoupila v pracovním lágru na Slovensku. Košvancova dcera Vlasta strávila tři týdny ve vazbě a komunistický režim rodině zabavil dům a ostatní majetek. Důvodem bylo udání závistivého souseda, který Košvancovy obvinil z údajného prodeje židovského zlata.\n\nRodina Karla Košvance se dočkala rehabilitace až po roce 1990. Městský soud v Praze tehdy v roce 1994 všechna obvinění proti Košvancovým zrušil. Jeho příběh a osobní statečnost během války byly odhaleny díky spolku Post Bellum, který v roce 2009 začal dokumentovat příběhy jeho dcery Vlasty a Evy Roubíčkové, židovské dívky, které Košvanec v Terezíně pomáhal. V roce 2011 byl na nádraží v Bohušovicích nad Ohří odhalen památník Karlu Košvancovi. O dva roky později mu bylo in memoriam uděleno ocenění Spravedlivý mezi národy. Dne 27. ledna 2014, tedy v Mezinárodní den památky obětí holocaustu, převzala jeho 83letá dcera Vlasta Rypáčková v Liberci při slavnostní ceremonii z rukou izraelského velvyslance Garyho Korena pro svého otce in memoriam pamětní medaili a certifikát k tomuto ocenění.\n"}
{"id": "991700", "url": "https://cs.wikipedia.org/wiki?curid=991700", "title": "MRT Sat", "text": "MRT Sat\n\nMRT Sat je makedonská satelitní stanice. Provozovatelem je Makedonska radio televizija. Vysílání bylo zahájeno 2000. Poskytuje televizní vysílání pro makedonské diaspory po celém světě. Pořady jsou převzaty od MRT 1. MRT Sat je k dispozici v Austrálii a na Novém Zélandu. Současně vysílán přes TotalTV a UBI World TV.\n\n"}
{"id": "991702", "url": "https://cs.wikipedia.org/wiki?curid=991702", "title": "Samuel Mráz", "text": "Samuel Mráz\n\nSamuel Mráz (* 13. května 1997, Malacky) je slovenský fotbalový útočník či záložník, od roku 2018 hráč klubu Empoli FC. Je mládežnickým reprezentantem Slovenska. Jeho starší bratranec Branislav Mráz je trenérem.\n\nSvoji fotbalovou kariéru začal v klubu ŠK Malacky. V průběhu mládeže přestoupil do nejprve do Záhoranu Kostolište a poté do mužstva Senice. 28. 7. 2013 o hráče projevil zájem skotský tým Celtic Glasgow, ale fotbalista nakonec zůstal v Senici. 21. února 2014 vyhrál anketu o nejlepšího sportovce města roku 2013 v kolektivní kategorii mladší dorostenci U17.\n\nV průběhu jarní části sezony 2013/14 se propracoval do prvního mužstva.\n\nK prvnímu zápasu za A-tým Záhoráků nastoupil pod trenérem Pavlem Hapalem 12. 4. 2014 ve 26. kole slovenské nejvyšší soutěže proti FK AS Trenčín (výhra 2:1), odehrál 62 minut. V ročníku nastoupil k osmi zápasům.\n\n30. června 2014 podepsal s mužstvem nový kontrakt do konce sezony 2016/2017. 9. 11. 2014 v 17. kole nejvyšší soutěže porazil se svým mužstvem po více než čtyřech letech v lize Slovan Bratislava. Svůj první gól za Senici v sezoně vstřelil v ligovém utkání 19. kola 28. listopadu 2014 v krajském derby proti FC Spartak Trnava (remíza 1:1). 25. února 2015 vyhrál za podzim 2014 anketu o nejlepšího sportovce města roku 2014 v kolektivní kategorii U19. V ročníku odehrál 15 utkání.\n\nPoprvé v sezoně se prosadil v 5. kole (15. 8. 2015) proti ŠK Slovan Bratislava, v 68. minutě vsítil vyrovnávací branku na 1:1. Další branku dal opět proti Slovanu (prohra 1:2). Celkem za sezonu nastoupil do 21 střenutí.\n\nSvůj první gól v ročníku dal 30. července 2016 v zápase 3. kola proti MFK Zemplín Michalovce (výhra 2:0), když vsítil první branku utkání.\n\nV únoru 2017 přestoupil do jiného slovenského klubu MŠK Žilina, kde podepsal kontrakt na 3,5 roku.\n\nAktuální k 11. srpnu 2016\nV minulosti reprezentoval svoji zemi do 15, 16, 17 a 18 let. Nyní je reprezentantem U19.\n\n"}
{"id": "991704", "url": "https://cs.wikipedia.org/wiki?curid=991704", "title": "Hanuš Ringhoffer", "text": "Hanuš Ringhoffer\n\nHanuš Ringhoffer, německy Hans Ringhoffer, plným jménem Johanes Emanuel Viktor Maria svobodný pán z Ringhofferů (3. ledna 1885, Smíchov – 1946, Mühlberg, Braniborsko) byl český průmyslník z rodiny Ringhofferů, poslední ředitel stejnojmenného koncernu.\n\nHanuš Ringhoffer se narodil jako nejmladší ze čtyř dětí Františka Ringhoffera III. a jeho ženy Franzisky Klein von Wisenberg. Vystudoval práva na německé Karlo-Ferdinandově universitě v Praze. V roce 1909 nastoupil do rodinné firmy jako společník. Na počátku 20. let vedl fúzi podniku Ringhoffer s Kopřivnickou vozovkou a dalšími podniky. Roku 1923 se stal generálním ředitelem nově vzniklého koncernu Ringhoffer-Tatra.\nKromě toho byl generálním ředitelem pivovaru ve Velkých Popovicích a členem správních rad řady dalších podniků a bank. Zastával také pozice viceguvernéra Národní banky Československé a norského honorárního konzula.\n\nPo obsazení českých zemí v březnu 1939 přijala celá rodina Ringhofferů (včetně Hanuše) říšskoněmecké občanství. Dne 1. dubna 1939 byl přijat za člena NSDAP (spolu s dalšími třemi členy rodiny). Mimoto byl i členem NSV. Během války také spolupracoval s vysokými nacistickými činiteli, především se spolupracovníky Alberta Speera. Tyto kroky byly pravděpodobně vedeny pragmatickou snahou o zachování nezávislosti rodinného koncernu. Hanuš Ringhoffer byl později z NSDAP vyloučen, údajně kvůli dřívějšímu působení v čs. diplomatických službách a jeho čestnému legionářství.\n\nHanuš Ringhoffer zůstal po celý život svobodný a bezdětný. V roce 1943 však adoptoval syny své neteře Alžběty Serényi, dcery svého nejstaršího bratra Františka Ringhoffera IV.\n\nPo skončení války v květnu 1945 byl Hanuš Ringhoffer zatčen ve svém bytě na Smíchově a bylo mu uloženo domácí vězení. Skupina odbojářů, kterým během války pomohl, a někteří spolupracovníci prezidenta Beneše se pokusili zajistit mu svobodný odjezd z republiky. Hanuš však tuto pomoc odmítl. Z tábora v Modřanech byl přesunut do věznice v Drážďanech a odtud 15. srpna 1946 do zvláštního tábora NKVD u Mühlbergu v Braniborsku (uvnitř tehdejší Sovětské okupační zóny Německa). Tam pak zemřel, pravděpodobně koncem prosince 1946.\n\n"}
{"id": "991709", "url": "https://cs.wikipedia.org/wiki?curid=991709", "title": "Ride (píseň, Lana Del Rey)", "text": "Ride (píseň, Lana Del Rey)\n\nRide je píseň od americké zpěvačky a skladatelky Lany Del Rey. Byla vydána dne 25. září 2012 jako první singl z jejího třetího EP \"Paradise\". Napsala ji sama Lana Del Rey společně s Justinem Parkerem. Produkce se ujal Rick Rubin. Singl dostal velmi pozitivní kritiky.\n\nRežie se ujal Anthony Mandler, který sní spolupracoval již na videoklipu k singlu National Anthem. Video má přes 10 minut a Lana se v něm objevuje na spoustě místech.\n"}
{"id": "991711", "url": "https://cs.wikipedia.org/wiki?curid=991711", "title": "Večernice smutná", "text": "Večernice smutná\n\nVečernice smutná (\"Hesperis tristis\") je vzácně se v České republice vyskytující bylina s nápadným a vonným květem, jeden z asi 25 druhů rodu večernice.\n\nDruh je rozšířen hlavně na jihu evropské části Ruska odkud západním směrem zasahuje přes Ukrajinu do Rumunska, Bulharska, na Balkánský poloostrov, Slovensko, do Maďarska a částečně i Rakouska a Česka; východním směrem se vyskytuje až po Kavkaz, střední Ural a ke Kaspickému moři. Severozápadní hranice přirozeného výskytu probíhá přes Moravu, večernice smutná roste v teplých oblastech v okolí Znojma, Hustopečí a na Pálavě.\n\nDává přednost slunným, teplým stanovištím převážně s vápencovitým podložím. Roste hlavně na xerotermních travnatých stráních a v řídkých křovinatých porostech, na mezích, okrajích cest i ve slunných příkopech v planárním a kolínním stupni.\n\nRostlina dvouletá nebo méně často krátce vytrvalá, dorůstá obvykle do výše 30 až 60, ojediněle až 80 cm. Přímá lodyha je v průřezu oblá nebo hranatá, ve svrchní části rozvětvená a celá porostlá delšími jednoduchými i kratšími žláznatými chlupy. Přízemní listy s dlouhými řapíky vyrůstají v listové růžici, jejich čepele dlouhé 5 až 12 a široké 1 až 3 cm jsou eliptické, podlouhlé až kopinaté a na koncích tupé, okraje bývají celistvé nebo řídce zubaté. Spodní lodyžní listy jsou s kratičkými řapíky a výše postavené přisedlé, čepele mají stejně velké jako listy v růžici avšak jsou celokrajné, u báze uťaté nebo srdčité a na vrcholku zašpičatělé. Všechny listy jsou poměrně masité a obdobně chlupaté jako lodyha.\n\nKvětenství je bohatý větvený hrozen složený z 10 až 70 čtyřčetných květů. Stopky oboupohlavných velkých květů rostou vodorovně nebo šikmo odstávají, jsou do 2 cm dlouhé a chlupaté. Vztyčené kopinaté kališní lístky bývají 10 až 12 mm dlouhé, mají bílý blanitý okraj, vně jsou chlupaté a dva vnitřní jsou vespod vakovitě vypouklé. Korunní lístky mají pozvolna zúžený nehet od kterého rovnovážně odstávají a později se slabě obracejí dozadu, jsou úzce podlouhle obvejčité a vpředu zakulacené; bývají zelenavě žluté až žlutohnědé se žlutým, fialovým nebo purpurovým žilkováním, jsou 20 až 25 ×  2 až 6 mm velké a bělavý nehet mívá délku 8 až 14 mm. Zbarvení je poměrně variabilní, podíl jednotlivých barev se mění. V květu je šest čtyřmocných tyčinek, svrchní semeník srostl ze dvou plodolistů a blizna je hluboce rozeklaná.\n\nKvete od května do června, v podvečer květy začínají vonět a vábit hmyz k opylení. Ploidie druhu je 2n =  14. Na vodorovně odstávajících chlupatých stopkách 2 až 4 cm dlouhých vyrůstají čárkovité, dvouchlopňové, lehce pukající, na hřbetu stlačené a mezi semeny zúžené šešule. Jsou lysé, bývají dlouhé 5 až 15 cm, mají výraznou střední a dvě boční žílky a obsahují až 40 hnědých, do 3 mm velkých semen umístěných v jedné řadě.\n\nVečernice smutná je v \"Červeném seznam cévnatých rostlin České republiky\" uváděna jako silně ohrožený druh (C2b). Je tomu proto, že z řady obvyklých míst zcela vymizela nebo se její populace výrazně zmenšily, některá místa zarostla náletovými dřevinami nebo agresivnějšími rostlinami a jiná se změnou obhospodařování polí a pastvin postihla eutrofizace. V současnosti je řada lokalit s večernici smutnou územně chráněna, to dává naději na zachování tohoto rostlinného druhu v ČR i v budoucnu.\n\n\n \n"}
{"id": "991717", "url": "https://cs.wikipedia.org/wiki?curid=991717", "title": "Once Upon a Dream", "text": "Once Upon a Dream\n\nOnce Upon a Dream je přezpívaná píseň od americké zpěvačky a skladatelky Lany Del Rey. Byla vydána dne 26. ledna 2014 jako soundtrack pro temný fantasy film od Disney, Maleficent, což je moderní předělávka Šípkové Růženky. Sama hlavní herečka filmu Angelina Jolie si Lanu vybrala, aby tuto píseň nahrála. Předělávka se potýkala s docela kladnými recenzemi. Někteří dokonce o Laniné verzi napsali, že je mnohem temnější než originál. Je to nejrychleji stahovaná píseň v historii Google Play.\n"}
{"id": "991719", "url": "https://cs.wikipedia.org/wiki?curid=991719", "title": "Mistrovství světa v judu 1979 – muži – bez rozdílu vah", "text": "Mistrovství světa v judu 1979 – muži – bez rozdílu vah\n\nZápasy v judu na X. mistrovství světa v kategorii bez rozdílu vah mužů proběhly v Paříži, 9. prosinec 1979.\n\nDo oprav se dostali judisté, kteří během turnaje prohráli svůj zápas s jedním ze dvou finalistů.\n"}
{"id": "991720", "url": "https://cs.wikipedia.org/wiki?curid=991720", "title": "Petr Blažek (historik)", "text": "Petr Blažek (historik)\n\nPetr Blažek (* 20. června 1973 Hradec Králové) je český historik. Pracuje v Ústavu pro studium totalitních režimů a je předseda Odborové organizace vědeckých pracovníků ÚSTR. Je zástupcem ředitele zájmového spolku Centrum pro dokumentaci totalitních režimů.\n\nV letech 1993–1998 absolvoval magisterské studium učitelství pro 3. stupeň na Univerzitě Hradec Králové (obor: český jazyk a literatura – dějepis). V letech 1996–2001 absolvoval magisterské studium na Ústavu českých dějin Filozofické fakulty Univerzity Karlovy v Praze (obor: historie). V roce 2002 zde obhájil rigorózní práci (PhDr.) a v roce 2008 disertační práci (Ph.D.).\n\nZabývá se československými dějinami, dějinami odboje a opozice proti komunistickému režimu a československo-polskými vztahy. Publikoval řadu historických studií, edic dokumentů a rozhovorů s pamětníky. Působil jako odborný poradce u vzniku řady dokumentárních (např. \"Proces H\", \"Nikomu jsem neublížil\", \"Neznámí hrdinové\",\" Nízká vysoká hra\") a hraných (např. \"Pouta\", \"Hořící keř\") historických filmů. Je autorem či spoluautorem výstav o králích Šumavy, dějinách K-231, Janu Palachovi, případech sebeupálení ve světě, vzniku Charty 77 a procesu s členy Výboru na obranu nespravedlivě stíhaných (VONS) v roce 1979. Je hlavním autorem webových stránek o Palachovi, expozice Národního muzea v Památníku Jana Palacha ve Všetatech a webových stránek o dějinách VONS. Je členem redakční rady časopisu Securitas Imperii. V lednu 2017 byl Senátem Parlamentu České republiky zvolen členem Etické komise České republiky. Petr Blažek je členem správní rady Muzea paměti XX. století, jehož založení schválilo 19. září 2019 Zastupitelstvo hlavního města Prahy.\n"}
{"id": "991723", "url": "https://cs.wikipedia.org/wiki?curid=991723", "title": "Filip Pyrochta", "text": "Filip Pyrochta\n\nFilip Pyrochta (24. června 1996, Třebíč) je český hokejový obránce. Do roku 2018 hrál za klub Bílí Tygři Liberec, od roku 2018 hraje v NHL za Nashville Predators.\n\nV roce 2017 dvakrát nastoupil za českou hokejovou reprezentaci v srpnovém dvojzápase proti Slovensku. Po jeho velmi úspěšném Play-Off v sezóně 2017/18, kdy se svými Tygry vypadl ve čtvrtfinále s týmem Mountfield HK, získal pozvánku na přípravu s Českou reprezentací, aby se probojoval na Mistrovství světa v ledním hokeji 2018, kdy v 10 zápasech posbíral 2 asistence a na MS se však do Kodaně nedostal do sestavy. V mládežnické reprezentaci patřil mezi velké talenty ročníku 1996 a také s nimi získal stříbrnou medaili z mistrovství světa v ledním hokeji do 18 let 2014. V roce 2018 podepsal smlouvu s Nashvillem Predators a Filip Pyrochta bude moct tedy zabojovat o National Hockey League na farmě v Milwaukee Admirals. V létě 2019 přestoupil do brněnské Komety.\n\n"}
{"id": "991724", "url": "https://cs.wikipedia.org/wiki?curid=991724", "title": "Ville Pörhölä", "text": "Ville Pörhölä\n\nFrans Wilhelm \"Ville\" Pörhölä (původním jménem Horneman) (24. prosince 1897 Alatornio — 28. listopadu 1964 Oulu) byl finský atlet, olympijský vítěz ve vrhu koulí.\n\nPři svém prvním startu na olympiádě v roce 1920 v Antverpách zvítězil ve vrhu koulí, v hodu diskem obsadil osmé místo a v hodu břemenem skončil devátý. Na následující olympiádě v Paříži o čtyři roky později obsadil mezi koulaři sedmé místo. Byl to pro něj neúspěch, po kterém zanechal na několik let atletiky. Vrátil se k ní v roce 1929 a přeorientoval na hod kladivem. V roce 1932 na olympiádě v Los Angeles v této disciplíně vybojoval stříbrnou medaili. Stal se rovněž vítězem v soutěži kladivářů při premiéře evropského šampionátu v roce 1934. Při svém čtvrtém olympijském startu v roce 1936 v Berlíně skončil mezi kladiváři jedenáctý.\n"}
{"id": "991727", "url": "https://cs.wikipedia.org/wiki?curid=991727", "title": "Clarence Houser", "text": "Clarence Houser\n\nLemuel Clarence (\"Bud\") Houser (21. září 1901 Winigan — 1. října 1994 Gardena) byl americký atlet, specializující se na vrh koulí a hod diskem, trojnásobný olympijský vítěz.\n\nNa olympiádě v Paříži v roce 1924 zvítězil ve vrhu koulí i v hodu diskem (to se mu podařilo jako jedinému atletu v historii, mezi atletkami tohoto úspěchu dosáhla jen Tamara Pressová v roce 1964). Při další olympiádě v Amsterdamu v roce 1928 byl vlajkonošem výpravy USA. Startoval zde pouze v hodu diskem a obhájil vítězství.\n\nDne 3. dubna 1926 vytvořil světový rekord v hodu diskem výkonem 48,20 m. Mistrem USA v hodu diskem byl v letech 1925, 1926 a 1928, ve vrhu koulí v letech 1921 a 1925.\n\n"}
{"id": "991728", "url": "https://cs.wikipedia.org/wiki?curid=991728", "title": "FK Senica 2009/10", "text": "FK Senica 2009/10\n\nTento článek se podrobně zabývá sestavou a statistikami týmu FK Senica v sezoně 2009 – 2010. V této sezoně FK Senica neobhajuje žádnou trofej z předchozí sezony. Jedná se o historicky první sezonu týmu v nejvyšší soutěži pod aktuálním názvem. Mužstvo skončilo v Corgoň lize na 6. místě.\n\n\nPoslední úprava: 13. dubna 2014 (po 33. kole)\nVysvětlivky: † = \"odehrál pouze podzimní část\", ± = odehrál pouze jarní část\n\nPoslední úprava: 13. dubna 2014 (po 33. kole).\nVysvětlivky: Z = Zápasy; V = Výhry; R = Remízy; P = Prohry; VG = Vstřelené góly; OG = Obdržené góly; B = Body.\n\n"}
{"id": "991729", "url": "https://cs.wikipedia.org/wiki?curid=991729", "title": "Convair F2Y Sea Dart", "text": "Convair F2Y Sea Dart\n\nConvair F2Y Sea Dart byl unikátní americký stíhací proudový hydroplán, který ke svému startu používal dvojici vodních lyží. Letoun létal jen ve fázi prototypu a nikdy nebyl vyráběn. Byl to první hydroplán, který byl schopen překročit rychlost zvuku.\n\nLetoun Sea Dart má svůj počátek v účasti společnosti Convair v soutěži námořnictva Spojených států (dále jen US Navy) z roku 1948 na nový nadzvukový stíhací letoun. V té době panovaly velké pochyby o schopnosti nadzvukových letounů působit z palub letadlových lodí. To také vysvětluje proč US Navy v té době objednalo velký počet podzvukových letounů. Obavy zde byly z několika důvodů, jednak mnoho tehdejších nadzvukových strojů potřebovalo ke vzletu dlouhou dráhu a přistávaly ve vysoké rychlosti, a za druhé nebyly moc stabilní nebo byly náročné na pilotáž – všechny tyto faktory hovořily proti jejich působení na palubách letadlových lodí.\n\nSpolečnost Convair svůj návrh označila Convair model 2-2. Návrh byl přijat a 19. ledna 1951 byla vystavena objednávka na prototyp XF2Y-1. Ještě než vůbec poprvé vzlétnul byla 28. srpna 1952 vystavena objednávka na 12 sériových strojů F2Y-1. Později byla objednávka rozšířena o 4 ověřovací stroje YF2Y-1. Svůj první oficiální let (viz níže) letoun vykonal 9. dubna 1953. Letouny Sea Dart nebyly nikdy vybaveny žádnými zbraněmi, ale počítalo se zástavbou čtveřice leteckých kanónů ráže 20 mm a neřízenými raketami. Objednávka sériových strojů byla brzy zrušena, byly postaveny jen 4 ověřovací YF2Y-1, přičemž první z nich je označován jako druhý prototyp XF2Y-1.\n\nLetoun byl navržen jako stíhací letoun s křídlem ve tvaru delta, velkou svislou ocasní plochou a s vodotěsným trupem a s dvojicí zatahovacích lyží pro vzlet a přistání. Pokud se letoun nepohyboval nebo se pohyboval jen pomalu, plaval na vodě, přičemž se odtokovou hranou křídel dotýkal hladiny. Lyže se vysouvaly, když letoun dosáhnul během vzletu rychlosti 10 mph (16 km/h). Při vyšší rychlosti lyže vykazovaly takový vztlak, že dokázaly zvednout letoun nad hladinu a na těchto ližinách letoun klouzal až do odlepení od vodní hladiny.\n\nPohon zajišťovala dvojice proudových motorů Westinghouse XJ46-WE-02, které měly vstupy vzduchu nad křídlem, aby nedocházelo k nasátí vodní tříště. Zpočátku však nebyly tyto motory k dispozici, a proto byly do prototypu a prvního YF2Y-1 (ten byl později vybaven novějšími motory) namontovány motory Westinghouse J34-WE-32 s polovičním tahem 13,7 kN.\n\nPrototyp byl vybaven pokusně jednou lyží, což se nakonec ukázalo jako lepší řešení než použití dvou lyží u dalších letounů. Aerodynamická stabilita dlouhé přímé jednoduché lyže nezůstala nepovšimnuta ze strany leteckých konstruktérů. To nakonec vedlo k umístění aerodynamické brzdy podobného uspořádání na stíhací letouny McDonnell Douglas F-15 Eagle.\n\nV 50. letech 20. století US Navy uvažovalo o vnitřním uspořádání svých ponorek, které by umožnilo nést trojici těchto letounů. Měly být umístěny v tlakových komorách, které neměly vyčnívat z trupu. Letouny měly být schopny odstartovat i z neklidného moře. Program zůstal jen na papíře, protože se nepodařilo vyřešit dva základní problémy. Jednak otvor pro zdviž pro vyzdvižení letounu vážně oslaboval pevnost trupu a za druhé zatížená zdviž by jen s velkými obtížemi přenášela zatížení do zbytku trupu.\n\nLetoun byl postaven společností Convair v San Diegu (stát Kalifornie) v závodě na Lindbergh Field. Poté byl přemístěn do zátoky San Diego Bay k testování. 14. ledna 1953 letoun, který řídil E. D. \"Sam\" Shannon, vykonal neočekávaně krátký let během rychlého pojíždění. Oficiální první let proběhl 9. dubna 1953.\nPoddimenzované motory zapříčinily to, že letoun byl pomalý. Vodní lyže také nenaplnily očekávání, protože způsobovaly nepříjemné vibrace během startu a přistání. Instalace olejového odpružení situaci poněkud zlepšila, ale problém s výkonem neodstranil. Letoun Sea Dart nedokázal s motory J34 překročit při vodorovném letu rychlost zvuku. Rychlost zvuku při mírně klesavém letu letoun překročil 3. srpna 1953.\n\nStavba druhého prototypu byla zrušena a jako druhý prototyp sloužil první ze čtveřice ověřovacích strojů. Tento letoun byl následně vybaven motory J46, které umožňovaly letounu dosáhnout výkonů uvedených níže. Nicméně rychlostí přesahující rychlost zvuku bylo dosahováno jen při mírném klesání, přesto se jedná o jediný dosud postavený nadzvukový hydroplán. 4. listopadu 1954 se Sea Dart č. 135762 rozpadl ve vzduchu nad zálivem San Diego během předváděcí akce pro důstojníky US Navy a tisk, přičemž zahynul zkušební pilot společnosti Convair Charles E. Richbourg, který během letu nechtěně překročil omezující limity draku letounu. Richbourg byl 31 let starý veterán US Navy z 2. světové války. Byl sice rychle vytažen z vody, ale nepřežil rozpad letounu. Je pohřben na Saint Augustine National Cemetery na Floridě.\n\nJeště před touto nehodou však námořnictvo začalo o projekt ztrácet zájem, protože problémy s nadzvukovými letouny na palubách letadlových lodí byly překonány. Nehoda projekt definitivně odsoudila do experimentální roviny. Výroba všech sériových strojů byla zrušena, ačkoliv 3 zbývající testovací stroje byly dostavěny. Poslední dva však nikdy nevzlétly. Poslední zkoušky byly provedeny v roce 1956.\n\nNavzdory skutečnosti, že letoun byl oficiálně zrušen a nelétal od roku 1957, se v roce 1962 stále nacházel poslední letoun F2Y ve skladu. Proto bylo rozhodnuto o jeho přeznačení na YF-7A podle nového jednotného značení letounů ozbrojených složek USA z roku 1962.\n\nVšechny zbývající 4 letouny Sea Dart se dochovaly do dnešních dnů:\n\n\"Technické údaje pocházejí z publikace „Encyklopedie stíhacích letounů“\" \"a „The World's Worst Aircraft: From Pioneering Failures to Multimillion Dollar Disasters“.\"\n\n\n\n\n Spojené státy americké\n\n\n"}
{"id": "991731", "url": "https://cs.wikipedia.org/wiki?curid=991731", "title": "Kuzněcká pánev", "text": "Kuzněcká pánev\n\nKuzněcká pánev neboli Kuzbas ( – \"Kuzněckij bassejn\"; zkráceně \"\" – \"Kuzbass\") je černouhelná pánev v Kemerovské oblasti na Sibiři v Rusku. Má rozlohu zhruba 70 tisíc čtverečních kilometrů a její nejvýznamnější města jsou Novokuzněck, Prokopjevsk, Leninsk-Kuzněckij, Meždurečensk, Anžero-Sudžensk, Kiseljovsk a Kemerovo, které je správním střediskem oblasti. Leží v Kuzněcké kotlině v povodí Tomu, z jihu je ohraničena Abakanským hřbetem, ze západu Salairským masivem a ze severu Kuzněckým Alatauem.\n\nŽelezo se zde začalo zpracovávat už v roce 1697, uhlí bylo objeveno v roce 1721 a od druhé poloviny 19. století probíhá těžba ve velkém. Ta byla dále podpořena výstavbou transsibiřské magistrály a celkovou industrializací Ruského impéria.\n\nDalší vlna industrializace nastává začátkem třicátých let dvacátého století v rámci první pětiletky za vlády Josifa Vissarionoviče Stalina. Tehdy se rozvíjí zpracování železa, ocele, zinku a hliníku. Na začátku druhé světové války se do Kuzbasu navíc stěhují velké průmyslové podniky z Donbasu před ohrožením postupující armádou nacistického Německa.\n\nKe konci osmdesátých let dvacátého století se Sovětský svaz dostává do hospodářských potíží.To má za následek stávky horníků v letech 1989 a 1990 namířené proti reformní vládě Michaila Sergejeviče Gorbačova. Po rozpadu Sovětského svazu a jeho plánované ekonomiky se problémy dále prohlubují. Později se situace\nzačíná postupně zlepšovat.\n\nProblémem zůstává bezpečnost v dolech: V roce 2007 zahynulo 108 horníků při výbuchu metanu v dole \"Uljanovskaja\" a v roce 2010 zahynulo přes šedesát horníků v dole \"Raspadskaja\".\n"}
{"id": "991733", "url": "https://cs.wikipedia.org/wiki?curid=991733", "title": "Camogli", "text": "Camogli\n\nCamogli je obec v provincii Genova, v italském regionu Ligurie. Nachází se 25 km východně od centra Janova na pobřeží Ligurského moře. Je součástí Italské riviéry, respektive její východní části Riviery di Levante.\nCamogli má rozlohu 10 km a žije zde okolo 5 300 obyvatel.\n\nV rámci archeologického výzkumu v 70. letech 20. století byla nalezena keramika pocházející z 16. a 13. století před naším letopočtem a dále různé pozůstatky z období 2. století před naším letopočtem. První zmínky o obci, nazývané ve své době \"Vila Camuli\", jsou z roku 1000. Ve středověku se obec rozvíjí jako přístav a nejčastěji je zmiňována v souvislosti s Janovem. Ve 12. století byl postaven k obraně obce hrad \"Castello Dragone\". V 16. století je Camogli občasným terčem útoků Saracénů, na přelomu 16. a 17. století je dostavěno přístavní molo a přístav je lépe opevněn. Na konci 18. století a počátkem 19. století dochází k významnému rozvoji obchodní plavby, pro Camogli to značí výrazný rozvoj obce. V roce 1814 se Camogli stává součástí Sardinského království a v roce 1861 Italského království.\n\nCentrum obce je v okolí přístavu a městské pláže. Nejvýznamnějšími památkami jsou pevnost \"Castello della Dragonara\" a kostel \"Santa Maria Assunta\". Jedním z charakteristických rysů Camogli jsou vysoké pěti až šestipodlažní domy s barevnými fasádami.\nObec je obklopená kopcovitou krajinou, výškově okolo 700 metrů.\nVýchodně od Camogli leží \"Přírodní park Portofino\" a \"opatství San Fruttuoso\".\n"}
{"id": "991734", "url": "https://cs.wikipedia.org/wiki?curid=991734", "title": "Overview effect", "text": "Overview effect\n\nOverview effect, tedy \"Pocit přehledu\", je hluboký prožitek, který byl zaznamenán u celé řady kosmonautů poté, kdy na vlastní oči z vesmíru pozorovali planetu Zemi.\n\nU mnoha kosmonautů (nikoli ovšem u všech) dochází při zážitku z vesmírného pozorování planety Země k hlubokému prožitku, který v sobě kombinuje hluboce racionální i emocionální faktory. V žádném případě ovšem nejde o iracionální stavy. Kosmonauti si při výškovém pohledu na planetu Zemi prostě hlouběji začnou uvědomovat jedinečnost planety ve srovnání s okolním vesmírem. Zatímco okolní vesmír je černý a tichý, na planetě Zemi pulsuje život (sám o osobě velice složitý) a spolu s ním na Zemi probíhá i celá řada dalších složitých procesů. Planeta v tomto smyslu působí jako křehká oáza uprostřed černé pouště, kterou je třeba ochraňovat. Kosmonauti, kteří prožijí \"Overview effect\", mají nesmírný pocit úžasu z planety a silnou potřebu angažovat se například v otázkách udržitelného rozvoje.\n\nPojem \"Overview effect\" vytvořit v roce 1987 americký spisovatel a popularizátor kosmologie Frank White. \n\n"}
{"id": "991735", "url": "https://cs.wikipedia.org/wiki?curid=991735", "title": "Čínská aliance", "text": "Čínská aliance\n\nČínská aliance (Tchung-meng-chuej) nazývaná také \"Čínská spojenecká liga\" nebo \"Čínská revoluční aliance\" byla tajná politická skupina založená politiky Sunjatsenem a Sung Ťiao-ženem v dobách zrodu odboje proti dynastii Čching v jižní Číně. Samotná skupina se zformovala 20. srpna 1905 poté, co se v japonském Tokiu sešli vůdci všech čínských odbojových organizací. Právě vznikem aliance byli všichni jejich stoupenci spojeni a povstalci mohli udeřit. Události spojené se vznikem Čínské aliance pak vedly přímo k první revoluci a následně pádu dynastie Čching. Své operace započal Tongmenghui v roce 1906 v malajském Singapuru.\nDo roku 1911 sídlila aliance v Tokiu, po obsazení Šanghaje se sídlo přesunulo do Číny, nejdříve do Šanghaje a poté do Nankingu, v roce 1912, když se Aliance stala řadovou politickou stranou, přesídlila do Pekingu. Na vrcholu svého politického vlivu poté stranu podporovalo přes 550 tisíc Číňanů a v některých částech Číny pak byl vliv aliance téměř stoprocentní. Aliance se v srpnu roku 1912 pak začala reformovat do jádra později vzniknuvšího Koumintangu a několika dalších stran, kterými byla nahrazena.\n"}
{"id": "991738", "url": "https://cs.wikipedia.org/wiki?curid=991738", "title": "Maria Anna Mozartová", "text": "Maria Anna Mozartová\n\nMaria Anna Walburga Ignatia Mozart (30. července 1751, Salzburg – 29. října 1829, tamtéž) byla sestra Wolfganga Amadea Mozarta. Byla známa pod přízviskem \"Mariana\" nebo pod přezdívkou \"Nannerl\". Za svých mladých let cestovala se svým o 4,5 roku mladším bratrem a otcem po celé Evropě, aby předvedli svůj hudební talent jako zázračné děti.\n\nNarodila se, stejně jako její bratr Wolfgang, v domě č. 9 salcburské ulice Getreidegasse, jako čtvrté dítě Anny Marie a Leopolda Mozartových. První tři jejich děti ale zemřely záhy po porodu a společně se slavnějším bratrem byly jediné, které se ze sedmi sourozenců dožily dospělosti. V mládí absolvovala se svým otcem a bratrem cesty po mnoha evropských městech, kde společně vystupovali. Ukázala se jako výborná hráčka na cembalo a klavír. Od svých 18 let však s cestováním přestala a začala si v Salcburku hledat ženicha. Napsala sama několik skladeb a samotný Wolfgang jí je v jejich korespondenci chválil. Její otec jí však tyto dopisy zatajil a ona se o chvále svého bratra nikdy nedozvěděla. \n\nNedlouho poté se provdala za Jana Baptistu Františka Berchtolda ze Sonnenburgu a přestěhovali se na jeho panství nedaleko Salcburku. Jan měl již z předchozích dvou manželství pět dětí a s Marianou se mu podařilo zplodit další tři, z nichž dvě se dožily dospělosti - Leopolda Aloise Pantaleona (1785–1840) a Jeanette (1789–1805). Mariana nechala od svého narození vychovávat Leopolda u svého stejnojmenného otce, jenž ho začal vychovávat ve Wolfgangových šlépějích. I přes důkladnou péči (dědeček ho učil i mluvit či základním hygienickým návykům) malý Leopold matčinu péči potřeboval a po smrti dědečka byl od dvou let opět vychováván svými rodiči.\n\nPo smrti svého manžela roku 1801 Mariana odešla se čtyřmi adoptovanými a dvěma vlastními dětmi zpět do Salcburku, kde se živila jako učitelka hudby. Roku 1820 pomáhala novému manželovi své bývalé švagrové Constanze sestavit Mozartův další životopis, přinesla mu dokonce osobní korespondenci Wolfganga s jejich otcem. O rok později se setkala se svým synovcem Františkem Xaverem Mozartem, kterého neviděla od doby, kdy byl jeho otec ještě naživu. \nV roce 1824 přišla Mariana o zrak. Zemřela v 78 letech, je pohřbena na hřbitově sv. Petra v Salcburku.\n\nO životě Mariany bylo sepsáno mnoho knih s historicky podloženým i smyšleným obsahem.\n\nPro svého slavnějšího bratra byla sestra vzorem, jenž se ji snažil v dětství ve všem napodobovat. Později jí psal i skladby. Na jejich vztahy v dospělosti se pohledy historiků liší, jisté však je, že ochably a od roku 1783, kdy Mariana poznala v Salcburku Mozartovu družku Constanze, se již neviděli. Korespondence mezi nimi byla prý také ukončena roku 1788 (tři roky před Mozartovou smrtí). Po přečtení jeho biografie od Františka Xavera Niemetscheka mu napsala dopis, v kterém vyjádřila překvapení z jeho životních faktů a uvedla, že se její sesterský vztah k zesnulému bratrovi změnil. \n"}
{"id": "991739", "url": "https://cs.wikipedia.org/wiki?curid=991739", "title": "Okruží", "text": "Okruží\n\nOkruží je část renesančního oděvu. Jedná se o hustě nařasený límec, většinou bílé barvy. Muži i ženy ho nejčastěji nosili společně s rukavicemi na slavnostnější události. Okruží bylo součástí renesančního oděvu šlechty první poloviny 17. století.\n"}
{"id": "991741", "url": "https://cs.wikipedia.org/wiki?curid=991741", "title": "Josef Prokeš (kněz)", "text": "Josef Prokeš (kněz)\n\nJosef Prokeš (* 12. září 1980, Rudolfov, okr. České Budějovice) je knězem českobudějovické diecéze. V letech 2008-2015 působil jako spirituál Biskupského gymnázia. Zasloužil se o obnovu kostela Svaté Rodiny v Českých Budějovicích.\n\nPochází z věřící rodiny z Rudolfova, je druhý nejstarší z pěti dětí. O kněžství uvažoval už v mládí, po maturitě na gymnáziu se ovšem rozhodl pro studium dopravního inženýrství na ČVUT. Jeho hledání ho nakonec dovedlo k rozhodnutí pro kněžství. Po dvou letech tak odešel do Teologického konviktu v Litoměřicích. Poté tři roky studoval Katolickou teologickou fakultu UK v Praze a další tři roky na Lateránské univerzitě v Římě. Na kněze byl vysvěcen v červnu roku 2009. Věnuje se především pastoraci mladých. V prvních letech svého kněžství působil jako spirituál Biskupského gymnázia v Českých Budějovicích. Během této doby inicioval např. vznik diskusního cyklu o křesťanství pro veřejnost s názvem „Bez vytáček o křesťanství“, setkání pro studenty českobudějovických středních škol „Studentské středy“ či modlitební skupiny na středních školách – „Buňky modliteb“. Od roku 2015 studoval obor misiologie na papežské univerzitě Gregoriana v Římě. Po návratu ze studií byl s platností od 1. července 2017 ustanoven administrátorem farnosti Vodňany a ex currendo administrátorem farností Chelčice, Lomec a Skočice.\n\nJosef Prokeš je skaut, přezdívkou Křik. Během studia na dopravní fakultě ČVUT byl vůdcem 20. skautského oddílu Ginkgo v Českých Budějovicích, od 17. 2. 2017 byl ustanoven diecézním duchovním rádcem skautů českobudějovické diecéze. Mezi osobnosti, které ho v životě silně inspirovaly, řadí mj. kněze Václava Dvořáka a Karla Fořta, rovněž duší skauty.\n\nRád se věnuje sportu – běhu, plavání, jízdě na kole a na běžkách, lezení po horách.\n\n\n"}
{"id": "991743", "url": "https://cs.wikipedia.org/wiki?curid=991743", "title": "Julius Lothar Meyer", "text": "Julius Lothar Meyer\n\nJulius Lothar (od roku 1892: von) Meyer (19. srpna 1830 Varel – 11. dubna 1895 Tübingen) byl německý lékař a chemik.\n\nRoku 1862 vytvořil jako první na světě periodickou tabulku chemických prvků. Byla však neúplná (obsahovala 28 prvků rozdělených do šesti skupin podle jejich valence), doplnil ji až po zveřejnění úplnější verze Dmitrije Mendělejeva roku 1869, tomu je proto objev přičítán. Roku 1876 se stal prvním profesorem chemie na univerzitě v Tübingenu.\n\n"}
{"id": "991748", "url": "https://cs.wikipedia.org/wiki?curid=991748", "title": "Viktor Trast", "text": "Viktor Trast\n\nViktor Kustaa (V. K.) Trast (14. ledna 1878, Sankt-Petěrburg (Petrohrad) – 30. ledna 1953, Helsinky) byl finský filolog, pedagog a překladatel slovanských literatur, mimo jiné překládal Otokara Březinu.\n\nViktor Kustaa (V. K.) Trast se narodil v Sankt-Petěrburgu (Petrohradu) ve finské rodině ševce dne 14. ledna 1878, v době, kdy Finsko bylo součástí carského Ruska jako autonomní velkoknížectví (1809 - 1917). Maturoval v roce 1897 a dále studoval, mj. v Moskvě v letech 1902-1904. Získal titul kandidáta filozofie v roce 1902 a licenciáta filozofie roku 1922. Svou disertační doktorskou práci o finském básníkovi Juliu Krohnovi, vydanou i knižně, obhájil v roce 1923. Roku 1912 se oženil s Enny Rosbergovou. Od roku 1926 vyučoval finský jazyk jako jazyk mateřský na dívčí škole v Helsinkách, dříve (1907 - 1926) rovněž jazyk ruský a německý na různých místech a školách ve Finsku (Nurmes/Nurmo, Tornio, Iisalmi).\nV roce 1913 krátce působil jako odpovědný redaktor v lokálním časopise. Vedle studie o Adamu Mickiewiczovi rovněž ve finštině vydal průvodce po Petrohradu a jeho okolí a finsko-ruskou konverzaci.\nV. K. Trast zemřel dne 30. ledna 1953 v Helsinkách.\n\nDo finštiny přeložil autory ruské jako:\na spisovatele polské jako:\n\nV. K. Trast také zredigoval finskojazyčnou antologii slovanských literatur \"Slaavilaisten kirjallisuuksien kultainen kirja\" (Zlatá kniha slovanských literatur; 1936), v níž je zastoupeno i několik českých autorů, mj. Otokar Březina.\n\n"}
{"id": "991749", "url": "https://cs.wikipedia.org/wiki?curid=991749", "title": "SK Podolí Praha", "text": "SK Podolí Praha\n\nSK Podolí Praha (celým názvem: Sportovní klub Podolí Praha) byl československý klub ledního hokeje, který sídlil v Praze. Klub zanikl v roce 1946 sloučením s HC Stadion Praha do HC Stadion Podolí. V letech 1942–1946 působil v československé nejvyšší soutěži ledního hokeje.\n\n\nZdroj: \n\n\n\nZdroj: \n"}
{"id": "991752", "url": "https://cs.wikipedia.org/wiki?curid=991752", "title": "Tulský strom", "text": "Tulský strom\n\nTulský strom ( \"El Árbol del Tule\") je tisovec druhu \"Taxodium mucronatum\" rostoucí na pozemcích kostela v centru mexického města Santa María del Tule ve státě Oaxaca. Je významný obrovským průměrem kmene. Jde zřejmě o nejobjemnější strom na americkém kontinentě. Ve světovém měřítku s ním může soutěžit jen baobab z Glencoe v Jižní Africe, který se ovšem již začal rozpadat. \n\nV roce 2005 bylo při měření obvodu kmene Tulského stromu naměřeno 42 m a průměr činil 14 m. Strom je vysoký asi 35 m a odhady jeho stáří se pohybují mezi 1200 a 3000 roky. Vlivem ekologické zátěže a silného automobilového provozu v blízkosti strom jeví známky špatného zdraví a zřejmě pomalu umírá. \n"}
{"id": "991753", "url": "https://cs.wikipedia.org/wiki?curid=991753", "title": "HC Stadion Praha", "text": "HC Stadion Praha\n\nHC Stadion Praha (celým názvem: Hockey Club Stadion Praha) byl československý klub ledního hokeje, který sídlil v Praze. Jednalo se o farmu pražského LTC. Formou střídavých startů za něj hrál například brankář Bohumil Modrý. V sezóně 1945/46 se klub zúčastnil nejvyšší hokejové soutěže v zemi. Ve skupině A skončil klub na 5. místě, což mu zajišťovalo setrvání v lize i pro další ročník. Klub zanikl v roce 1946 sloučením s SK Podolí Praha do HC Stadion Podolí.\n\n\nZdroj: \n\n\n\nZdroj: \n"}
{"id": "991754", "url": "https://cs.wikipedia.org/wiki?curid=991754", "title": "Ucháč obrovský", "text": "Ucháč obrovský\n\nUcháč obrovský (\"Gyromitra gigas\" (Krombh.) Cooke 1878) je jedlá jarní vřeckovýtrusná houba z čeledi desticovité (Discinaceae) vyznačující se mozkovitě zprohýbaným kloboukem.\n\nPlodnice, typu apothecium, je velká asi 5–20 cm, rozdělená na mohutný klobouk a zpravidla krátký třeň. Uvnitř je sklípkatě členěná na nepravidelné dutiny.\n\nKlobouk je nepravidelného oblého tvaru, na celém povrchu nápadně široce laločnatě zvrásněn do podlouhlých oblých hrbolů, stočených lalůčků až zkroucených širokých střevovitých kliček, místy až charakterem připomínajícím povrch lidského mozku. Barva klobouku je okrová, později žlutohnědá až olivově či rezavě žlutohnědá. Povrch klobouku je pokryt výtrusorodým rouškem (theciem). Rozměry klobouku činí 5–18 cm na výšku i šířku.\n\nTřeň je široký až téměř stejně jako klobouk, obvykle poměrně krátký (3-8 cm), nepravidelně tvarovaný, na povrchu zprohýbaný. Jeho barva je špinavě bělavá, nažloutlá, až okrově šedavá.\n\nDužnina je poměrně tenká, dosti křehká, bělavá, v duté plodnici tvořící přepážky mezi jednotlivými dutinami. Má příjemnou vůni i chuť.\n\nVýtrusy jsou uloženy po osmi ve vřecku, mají elipsoidní tvar, na pólech bradavkovité výrůstky, rozměry 25–40 × 10–15 µ. Výtrusný prach je bíle zbarven.\n\nUcháč obrovský není hojný, roste od března do května zpravidla na zbytcích dřeva ponořených v zemi a na kořenech trouchnivých pařezů jehličnanů i listnáčů nebo i na tlejících pařezech a kmenech, na vlhčích mýtinách se smrkovými pařezy, v pařezinách, smrčinách i dalších jehličnatých lesích, ale rovněž i v doubravách, olšinách, lipových hájích se zbytky dřeva apod.\n\nUcháč obrovský je jedlý a velmi chutný. Je však doporučováno jej před přípravou jídla povařit a vodu slít. Rovněž je radno vyhnout se sběru starších plodnic. Nebezpečí při sběru tohoto druhu tkví zejména v možnosti záměny za značně podobný jedovatý druh ucháč obecný (rozdíly viz dále). Sběr ucháče obrovského proto bývá doporučován jen osobám, které oba druhy spolehlivě znají a rozeznají.\n\n\n\n"}
{"id": "991762", "url": "https://cs.wikipedia.org/wiki?curid=991762", "title": "Chingo Bling", "text": "Chingo Bling\n\nChingo Bling, vlastním jménem Pedro Herrera III (* 5. září 1979) je americký rapper a hudební producent mexického původu. Na počátku své kariéry vydal několik nahrávek u nezávislých vydavatelství; počátkem roku 2006 podepsal smlouvu se společností Asylum Records a v srpnu 2007 vydal album \"They Can't Deport Us All\". Mimo svých vlastních nahrávek se podílel i na nahrávkách ostatních interpretů, jako jsou například Baby Bash, N.O.R.E. a A-Wax.\n\n\n"}
{"id": "991766", "url": "https://cs.wikipedia.org/wiki?curid=991766", "title": "Franky Knight", "text": "Franky Knight\n\nFranky Knight je v pořadí 5. studiové album francouzské umělkyně Émilie Simon. Několik skladeb je použito jako soundtrack k filmu \"La Délicatesse\", film natočený na motivy stejnojmenného románu spisovatele Davida Foenkinose.\n\nKdyž David Foenkinos požádal Émilie, aby napsala soundtrack pro La Délicatesse, přemýšlela už o některých písních, které chtěla použít pro své nové album. Písně byly velmi osobní a cítila, že jsou pro příběh perfektní.\n\nFranky Knight odkazuje na jejího snoubence a hudebního partnera François Chevalliereho, který zemřel na komplikace s pandemií chřipky A (H1N1), při pobytu na dovolené v Aténách. Chevallier zemřel ve svých 29 letech 15. září 2009, týden před vydáním jejich předchozí spolupráce, alba Big Machine. Pracoval také jako zvukový inženýr a producent s Coldplay, Arcade Fire a dalšími kapelami.\n\n"}
{"id": "991767", "url": "https://cs.wikipedia.org/wiki?curid=991767", "title": "Mondial", "text": "Mondial\n\nMondial byla italská firma zabývající se výrobou motocyklů. Vznikla v roce 1936, kdy italský hrabě Giuseppe Boselli založil se svými třemi bratry firmu Fratelli Boselli, která v Croce di Casalecchio začala vyrábět nákladní tříkolky pod značkou FB. Po zničení výrobního závodu v roce 1944 přesídlila firma do Milána a v roce 1948 byl pověřen vývojem rychlého motocyklu 125 cm³ technik Alfonso Drusiani z Boloně. V době, kdy značky MV Agusta a Ducati vyráběly lehké dvoudobé motocykly, mopedy a skútry, vyráběla firma Mondial vysoce kvalitní sportovní motocykly. Továrna Mondial byla mnohem menší než Moto Guzzi, Gilera nebo Benelli, velká část výroby byla ruční a roční produkce motocyklů byly mezi 1000 a 2000 kusů.\n\nV roce 1949, kdy se MV Agusta rozhodla vyrábět čtyřdobý motocykl, koupila jako vzor Mondial.\nV roce 1949 na něm Nello Pagani získal titul historicky prvního mistra světa. V mistrovství světa ve třídě do 125 cm³ dominovala značka až do roku 1952, v roce 1957 se Cecil Sandford stal na Mondialu mistrem světa ve třídě do 250 cm³. Na konci roku 1957 se hlavní italští výrobci motocyklů včetně Gilery, Moto Guzzi, MV Agusty a Mondialu rozhodli seriál Grand Prix vzhledem k rostoucím nákladům a klesajícím prodejům opustit (MV Agusta svůj postoj později přehodnotila).\n\nV roce 1957 věnoval Giuseppe Boselli dva závodní stroje k prostudování Soichiro Hondovi. Po vzestupu v roce 1966 začíná firma v roce 1969 vyrábět terénní motocykly a dále modely pro mládež již s kotoučovými brzdami. Vzhledem k malému počtu vyrobených kusů jsou ale dražší než konkurence a v roce 1977 je výroba ukončena. V roce 1999 znovuoživuje značku Mondial obchodník Roberto Ziletti s finančním podílem rodiny Boselli. V roce 2000 je představen model Mondial Piega v V-twinem z Hondy VTR 1000, ale pro nedostatek zákazníků je v roce 2004 výroba opět zastavena.\n\n\n"}
{"id": "991768", "url": "https://cs.wikipedia.org/wiki?curid=991768", "title": "Alexornis", "text": "Alexornis\n\nAlexornis (\"pták Alexe (Wetmora)\") je druh ptáka z podtřídy \"Enantiornithes\" ze souvrství La Bocana Roja v mexickém státě Baja California z období křídy, konkrétně věku kampán, stáří kolem 84 až 71 milionů let. Typovým a jediným druhem tohoto rodu je \"Alexornis antecedens\". \"Alexornis\" vzniklo složeninou ze jména ornitologa Alexandra Wetmorea a starořeckého slova \"ornis\", což znamená „pták“, latinsky pak název druhu znamená „rodný“. Odhadovaná hmotnost tohoto praptáka činila asi 37 gramů. Jeho přesné rozměry neznáme, byl však velký přibližně jako současný vrabec.\n\n\"Alexornis antecedens\" je znám pouze z jediného fragmentu kostry, který postrádá lebku. Pták byl asi velikosti vrabce. Druh byl objeven v roce 1971, během roku 1976 ho pojmenoval a popsal vědec Pierce Brodkorb. Brodkorb předpokládal podobnost dnešním druhům ptáků a svého času jej definoval jako jediný známý druh pozemního ptáka z období křídy po \"Gobipteryx minuta\" (mhoho dalších ptáků z období křídy bylo považováno za vodní nebo osidlujících ekosystémy blízko vody).\n\n\"Alexornis\" byl původně označen za přímého předchůdce dnešních ptáků, konkrétně řádů srostloprstých a šplhavců. Nicméně při nálezu fosilií byla zjištěna pouhá podobnost s těmito řády. \"Enantiornithes\" se vyznačují otočeným kloubem mezi lopatkou (\"scapula\") a krkavčí kostí (\"os coracoideum\") v rameni, přičemž Larry Martin v roce 1983 poukázal na Brodkorbův omyl, když tyto kosti v jeho původním popisu vinou anatomie kloubu zaměnil.\n\nPozději se zjistilo, že \"Alexornis\" byli příbuzní se středoasijským rodem \"Kizylkumavis\" spojeným s ostatními ptáky řádu \"Enantiornithes\" z období křídy. Evženij Nikolajevič Kuročkin v roce 1996 trvdil, že \"Alexornis\" tvořili čeleď \"Alexornithidae\", spolu s rody \"Kizylkumavis\" a \"Sazavis\". \"Alexornis\" nesou podobné znaky skeletální anatomie jako ptáci z Jižní Ameriky z přibližně stejné doby, kteří spolu s rody \"Martinavis\" a \"Elbretornis\" patří do řádu \"Enantiornithes\".\n\n\"Alexornis\" jménem „Alex“ se objevil v animovaném filmu Putování s dinosaury z roku 2013 jako hlavní postava a vypravěč, namluvený hercem Johnem Leguizamem. Postava mluví s mexickým přízvukem pro lepší představu o původu ptáka navzdory tomu, že se film odehrává na Aljašce. Leguizamo v rozhovoru s redakcí webu \"Gozamos\" řekl: „Tento pták byl nalezen v Mexiku, tak jsme mu dali španělský přízvuk.“ Kvůli fragmentovému stavu fosilie je \"Alexornis\" ve filmu zpodobněn podobnými druhy.\n"}
{"id": "991770", "url": "https://cs.wikipedia.org/wiki?curid=991770", "title": "MRT 2 Sat", "text": "MRT 2 Sat\n\nMRT 2 Sat je druhá satelitní stanice Makedonského rozhlasu a televize. Program začal vysílat v říjnu 2012 jako druhý satelitní program MRT 2.\n\nOd roku 2012, s uvedením satelitního vysílání MRT 2 Sat, vysílá pro menšinové komunity v zemi. Vysílá v albánštině, turečtině, a emise srbské, romské, valaštině a bosenském jazyce. Vysílání 24 hodin programuu, na rozdíl od MRT 2, který vysílá od 7 hodin ráno do 01:30 večer. Program se vysílá na satelitech Eutelsat a Galaxy, také kanál nabízí T-Mobile Makedonie a Max TV.\n\n"}
{"id": "991771", "url": "https://cs.wikipedia.org/wiki?curid=991771", "title": "Krym (rozcestník)", "text": "Krym (rozcestník)\n\nKrym je poloostrov v Černém moři.\n\nKrym může také znamenat:\n\n"}
{"id": "991773", "url": "https://cs.wikipedia.org/wiki?curid=991773", "title": "Republika Krym (rozcestník)", "text": "Republika Krym (rozcestník)\n\nRepublika Krym má více významů:\n\n"}
{"id": "991774", "url": "https://cs.wikipedia.org/wiki?curid=991774", "title": "François Noël", "text": "François Noël\n\nFrançois Noël (latinská verze jména Franciscus Natalis, 18. srpna 1651, Hestrud – 17. září 1729, Lille) valonský jezuitský kněz, který působil jako misionář v Číně (přijal čínské jméno Wei Fangjil, Wej Fang-ťi). Vynikl i jako astronom a matematik.\n\nNoël se narodil ve městě Hestrud, které se dnes nachází v regionu Nord-Pas-de-Calais v severní Francii na samé hranici s dnešní Belgií a zemřel v severofrancouzském centru regionu Nord-Pas-de-Calais v Lille. Noël vstoupil v roce 1670 do Tovaryšstva Ježíšova, vysvěcen na kněze byl v roce 1682. Projevoval nadání v řadě oborů, od uměleckých po přírodovědné, i proto byl vybrán jako adept k misijní činnosti. V 17. a 18. století byla pro jezuity východní Asie a především Čína centrem jejich misijních snah. Noël měl původně namířeno do Japonska, ale nakonec se přes Macao dostal do Číny. Zde měli Noël a jeho souputníci nachystánu půdu díky jezuitu Matteu Riccimu. V Číně se věnoval především vzdělávací a osvětové činnosti, misijní aktivity v této kulturně vyspělé a starobylé zemi musely být přizpůsobeny místním podmínkám, což často vedlo ke kritice pravověrných v Římě. Sám Noël se ve sporu o akomodaci ocitl přímo v centru dění, došlo ke sporu mezi čínským dvorem a Římem a vypuzení jezuitů (definitivně v roce 1724). Noël se poté vrátil do Evropy, ale ne do západní, ale do střední Evropy, když začal přednášet matematiku na Karlo-Ferdinandově univerzitě v Praze. V roce 1713 požádal papeže o návrat do Číny, nebylo mu to umožněno, navrátil se do Lille, kde pokračoval ve studiu sinologie.\n\nNoël se ve svém díle věnoval třem základním okruhům: matematice, astronomii a Číně. Spisy vydával především po svém návratu do Evropy (Praha, Lille). Čína jej hluboce ovlivnila, velmi se do ní toužil vrátit, což se mu už nikdy nepodařilo. K jeho nejznámějším dílům patří „Reverendi Patris Francisci Noel e Societate Jesu opuscula poetica in quatuor partes distributa“, „Observationes mathematicae, et physicae in India et China“ nebo „Historica notitia rituum ac ceremoniarum sinicarum in colendis parentibus ac benefactoribus defunctis ex ipsis sinensium authorum libris desumpta“.\n\n\n"}
{"id": "991778", "url": "https://cs.wikipedia.org/wiki?curid=991778", "title": "Letiště Liberec", "text": "Letiště Liberec\n\nLetiště Liberec je soukromé mezinárodní letiště umístěné v liberecké městské části Ostašov. Je vzdáleno 2,5 km západně od centra města. Stejně jako ostatní malá česká letiště umožňuje pouze let za viditelnosti (VFR). Jeho vzletová a současně přistávací dráha je travnatá, dlouhá 1050 m a široká 50 m. Ke svému provozu letiště využívá Aeroklub Liberec. Letiště je dobře dostupné jak autem, tak autobusy liberecké MHD.\n\nV souvislosti se zadlužeností města Liberec se řeší možný prodej tohoto letiště. V roce 2013 měli občané Liberce rozhodnout o možném prodeji letiště referendem. To však bylo prohlášeno za neplatné, neboť se k němu dostavilo pouze 16,9% oprávněných voličů namísto 35% požadovaných zákonem. Přes 90% zúčastněných hlasujících hlasovalo proti prodeji.\n\n\n"}
{"id": "991779", "url": "https://cs.wikipedia.org/wiki?curid=991779", "title": "Kongregace pro společnosti zasvěceného života a společnosti apoštolského života", "text": "Kongregace pro společnosti zasvěceného života a společnosti apoštolského života\n\nKongregace pro společnosti zasvěceného života a společnosti apoštolského života (latinsky \"Congregatio pro Institutis Vitæ Consecratæ et Societatibus Vitæ Apostolicæ\") je součást římské kurie.\nDne 27. května 1586 byla založena Kongregace pro řeholníky, kterou založil papež Sixtus V.. Roku 1601 byla přesunuta do Kongregace pro biskupy a řeholníky. Na začátku 20. století dne 29. června 1908 byla obnovena jako Kongregace pro řeholníky a 8. září stejného roku byla spojena s Kongregací pro biskupy a řeholníky. Dne 15. srpna 1967 byla přejmenována na Kongregaci pro řeholníky a sekulární instituty a dne 28. června 1988 byla přejmenována na současný název Kongregace pro společnosti zasvěceného života a společnosti apoštolského života. V současné době je prefektem této kongregace kardinál João Braz de Aviz.\n\n"}
{"id": "991781", "url": "https://cs.wikipedia.org/wiki?curid=991781", "title": "Mistrovství světa v judu 1979 – seznam účastníků", "text": "Mistrovství světa v judu 1979 – seznam účastníků\n\nSeznam účastníků na X. mistrovství světa v judu v roce 1979.\n\nJudisté z Mongolské lidové republiky nedostali víza.\n"}
{"id": "991782", "url": "https://cs.wikipedia.org/wiki?curid=991782", "title": "HOVS Praha", "text": "HOVS Praha\n\nHOVS Praha (celým názvem: Hokejový odbor vysokoškolského sportu Praha) byl československý klub ledního hokeje, který sídlil v Praze. V sezóně 1937/38 se klub zúčastnil nejvyšší hokejové soutěže v zemi. Ve skupině A skončil klub na 3. místě, což mu zajišťovalo setrvání v lize i pro další ročník. Ročník 1938/39, ale nebyl vlivem politických událostí v Československu sehrán jako celostátní liga, hrálo se pouze na úrovni župních mistrovství. Ve středočeské župě skončil klub na 3. místě. Zanikl v listopadu 1939 po uzavření vysokých škol a jejich organizací protektorátními úřady.\n\nSvé domácí zápasy odehrával na zimním stadionu Štvanice s kapacitou 8 000 diváků.\n\n\nZdroj: \n\n\n\nZdroj: \n"}
{"id": "991786", "url": "https://cs.wikipedia.org/wiki?curid=991786", "title": "SK Libeň (lední hokej)", "text": "SK Libeň (lední hokej)\n\nSK Libeň (celým názvem: Sportovní klub Libeň) byl československý klub ledního hokeje, který sídlil v Praze. V sezóně 1946/47 se klub zúčastnil nejvyšší hokejové soutěže v zemi. Ve skupině A skončil klub na sestupovém 5. místě.\n\n\nZdroj: \n\n\n\nZdroj: \n"}
{"id": "991790", "url": "https://cs.wikipedia.org/wiki?curid=991790", "title": "Wayne Henderson", "text": "Wayne Henderson\n\nWayne Henderson (24. září 1939 – 5. dubna 2014) byl americký jazzový pozounista a hudební producent. V roce 1960 spoluzaložil skupinu The Jazz Crusaders, ze které odešel v roce 1975, ale o dvacet let později se k ní opět vrátil. V období, kdy nebyl členem The Jazz Crusaders, se věnoval vydávání vlastních alb a produkování alb jiných interpretů, jakými byli například Michael White, Gábor Szabó, Chico Hamilton, Ramsey Lewis, Roland Bautista, Ronnie Laws a Monk Montgomery. Zemřel v roce 2014 ve věku čtyřiasedmdesáti let; příčinou smrti bylo srdeční selhání vyvolané diabetem.\n\n"}
{"id": "991800", "url": "https://cs.wikipedia.org/wiki?curid=991800", "title": "Nodens", "text": "Nodens\n\nNodens, někdy též Nodons nebo Nudens (v českém překladu „rybář“ nebo „ten, kdo dělá mračna“), byl Bůh anglických, waleských a irských ostrovních Keltů. Uctíván byl i v předřímské době železné. Byl spojován s léčitelstvím, mořem, lovem a loveckými psy. \n\nV malém městečku Lydney v Gloucestershire byla archeology objevena Nodensova svatyně z počátku druhé poloviny 4. století. Ta byla postavena Římany, kteří Nodense ztotožnili především s bohy Apollónem, Martem a Silvanem. Mezi archeologickými nálezy ze svatyně se často objevují figurky psů a vodních Bohů. Nalezeno bylo i zobrazení rybáře, chytajícího lososa. Na vykopávkách se podílel i John Ronald Reuel Tolkien. \n"}
{"id": "991802", "url": "https://cs.wikipedia.org/wiki?curid=991802", "title": "Strašík maloústý", "text": "Strašík maloústý\n\nStrašík maloústý (\"Macropinna microstoma\") je ryba vyskytující se v severní části Tichého oceánu. Je dlouhá okolo 15 cm, černé barvy, žije v hloubkách mezi 600 a 800 metry. Její oči mají soudkovitý tvar, který umožňuje teleskopické vidění. Unikátní je průhledný kryt, kterým je opatřena horní část hlavy. Předpokládá se, že jeho úkolem je chránit oči a další choulostivé orgány před žahavými chapadly hlubokomořských medúz.\n\nRyba byla poprvé popsána v roce 1939, ale průhlednou schránku objevili vědci z Monterey Bay Aquarium Research Institute až v roce 2009 — důvodem je, že u jedinců vytažených z vody se tato skořepina roztrhla vlivem změny tlaku.\n\n"}
{"id": "991803", "url": "https://cs.wikipedia.org/wiki?curid=991803", "title": "Radiotelevizija Srbije", "text": "Radiotelevizija Srbije\n\nRadio-televizija Srbije (srbsky \"Радио-телевизија Србије\" zkráceně RTS srbsky \"РТС\") je veřejnoprávní vysílatel v Srbsku.\n\nVysílá a produkuje zprávy, dramata a sportovní programy, které přenáší prostřednictvím rozhlasu, televize a internetu. Od července 2001 je členem Evropské vysílací unie a je největším vysílatelem v bývalé Jugoslávii a na Balkáně.\n\nDříve byl známý pod názvem Rádia a televize Bělehrad (srbsky \"Radio-televizija Beograd\"/\"Радио-телевизија Београд\", zkráceně \"RTB\", v cyrilici \"РТБ\").\n\nRádio Bělehrad začalo vysílat v roce 1929. První hlasatelem zpráv byla v roce 1929 Jelena Bilbija. Po světové válce byla \"Radio-televizija Beograd\" (RTB), skládající se z Rozhlasu Bělehrad a Televize Bělehrad (TVB), založena rozhodnutím Výkonné rady Socialistické republiky Srbsko dne 13. února 1958, které přišlo po rozhodnutí vlády Socialistické federativní republiky Jugoslávie v roce 1956 investovat do televizní sítě.\n\nPrvní televizní vysílání se uskutečnilo dne 23. srpna 1958, premiérovým vydáním zpravodajského programu \"Dnevnik\" s Milojem Orlovićem, Branislavem Surutkou, Olgou Nađ, Oliverem Živkovićem a Verou Milovanović. První program byl vysílán z komplexu budov \"Beogradski sajam\" (Београдски сајам) a z nového televizního studia, které zde bylo postaveno. Od roku 1961 se začalo s používáním nahrávací pásku quadruplex.\n\nŠedesátá léta zaznamenala dramatický vývoj všech žánrů televizních programů. TVB se stala slavnou díky svým situačním komediím (zrežírovaných a napsaných Radivoje-Lola Djukićem, Novak Novakem a dalšími. Bohužel se zachovala jen malá část, vzhledem k cenzuře a nedostatku pásky.\n\nTaké TVB měla vynikající dokumentární pořady (Karavan, Reflektor a další) a kvízy. V roce 1970 mohlo celé Srbsko jako celek přijímat signál RTS. Dne 31. prosince 1971 TVB začala s vysíláním v barevném systému PAL na své druhé síti.\n\nV roce 1989 oficiálně započala příprava na vytvoření systému RTS. Ve stejném roce bylo zahájeno vysílání stanice \"RTS 3\" nebo také \"3K\", který začal vysílat jako mladý, alternativní televizní kanál. Spolu s tím začala vysílat v Bělehradě a Vojvodině stanice \"Radio 101\", které bylo více komerční a vysílala popovou hudbu a turbofolk. Bylo zamýšleno jako doplněk k alternativní stanici Bělehrad 202.\n\nV roce 1990 zahájilo oficiálně několik regionálních studií – Niš, Kragujevac, Jagodina, Šabac – vysílání programů přes okno na místě \"Beogradska hronika\". V roce 1991 byly všichni veřejnoprávní vysílatelé sloučeni do RTS.\n\nUstanovení režimu Slobodana Miloševiće vedlo k jedné z nejproblematičtějších epoch vysílatele ve své historii. Stovky novinářů byly vyhazovány za to, že nevyhověli Miloševićově propagandě. Během protestů ze dne 9. března 1991 opozice režimu zaútočila na budovu vysílatele a nazývali ji \"TV Bastille\".\n\nV roce 1992 Radio-televizija Beograd (RTB), spolu s Radio Televizija Novi Sad (RTNS) a Radio Televizija Priština (RTP) a také mnoho místních rozhlasových stanic, které vlastnila vláda, se stali součástí \"Radio-televizija Srbije\" (RTS). Vysílatel byl centralizovaný a pečlivě sledovaný, určený jako nástroj propagandy pro Miloševiće a jeho vládu.\n\nNejvíce neblaze proslulým známým televizním pořadem během Miloševićovy éry byl \"Dnevnik\", který sloužil k oslavě „moudrých politiků Slobodana Miloševiče“ a k útokům na „služebníky západních mocností, sil chaosu a zoufalství“, nebo srbskou opozici. Srbská média byla obviněna newyorským deníkem The New York Times za přijetí srbského nacionalismu a xenofobii vůči podpoře jiných etnických skupin v bývalé Jugoslávii. Srbská státní média během válek podávaly zprávy, které démonizovali Bosňáky a Chorvaty.\n\nNegativní vyobrazení etnických skupin Bosňáků a Chorvatů v médiích jsou jen příkladem jak státní média za doby Miloševiće propagovali šílenství a hněv Srbů na podporu jugoslávské války. Vysílatel dával jen malou pozornost srbským válečným zločinům, které byly páchány proti Chorvatům a Srbům. Za to zprávy o Srbech, kteří jsou masakrováni Bosňáky nebo Chorvaty, byly vysílány každý den za cílem rozhněvání srbské a černohorské populace.\n\nBěhem války v Bosně a Hercegovině, když bylo Sarajevo v obležení, zachycovali zprávy \"Radio-televizije Srbije\" krajiny ze Sarajeva z 80. let 19. století, když bylo město ještě nedotčené, což mělo vyvolat obraz, kdy Sarajevo ještě nebylo v obležení.\n\nBěhem války v Kosovu srbská státní média popřela masakry Gornje Obrinje a Vučitrn, které spáchali srbští členové polovojenské organizace a srbská policie proti albánským civilistům dne 26. září 1998 a 2. a 3. května 1999. Srbská televize zločiny, které spáchala srbská policie v Kosovu, popsala jako „lži a manipulaci“. Kromě toho \"Radio-televizija Srbije\" nikdy neinformovala o 800 000 kosovských Albáncích, které vyhnali srbští členové polovojenské organizace a srbská policie, kromě případů, kdy konvoj prchajících obyvatel Kosova zabili bomby NATO.\n\nDne 23. dubna 1999 organizace NATO vybombardovala sídlo v centru Bělehradu, kdy zabila 16 lidí, převážně techniků. V roce 2002 byl Dragoljub Milanović, generální ředitel RTS, odsouzen k 10 letům vězení, protože se mu nepodařilo pracovníky v budově evakuovat, přestože věděl, že budova bude bombardována. Amnesty International popsala tento útok jako válečný zločin.\n\nDne 5. října 2000 byla stejná budova zbourána a částečně spálena během nepokojů proti Slobodanu Miloševićovi. Na nějakou dobu po 5. říjnu 2000 byl vysílatel oficiálně veden pod jménem \"Nova RTS\" (Nová RTS), což mělo symbolizovat osvobození od nadvlády Miloševićova režimu a znovuzrození v historii veřejnoprávního vysílatele.\n\nPoté, co byl Milošević zbaven moci, vysílatel prošel rekonstrukcí, aby si znovu získal respekt mezi svým publikem, které ztratila v průběhu 90. let 20. století. Zvláštní důraz byl kladen na zpravodajské pořady, které v této době značně utrpěly. V roce 2006 se stala nejsledovanějším televizním vysílatelem v Srbsku a tuto pozici si drží dodnes. Ve stejný rok bylo rozhodnuto o ukončení jednoho z televizních kanálů. Šlo o kanál 3K nebo také RTS 3, který byl věnovaný mládeži. Za svou historii si zde však našli místo filmy, seriály a sport.\n\nV roce 2007 BBC World Service Trust zahájila rozsáhlý tréninkový program. Tento projekt, který trval 30 měsíců, byl financován z prostředků Evropské unie pod podmínkou značné žurnalistiky, řemesla a školení managementu na všech úrovních zaměstnanců vysílatele.\n\nV roce 2008 prochází zásadními změnami, protože slaví 50 let své existence. Vysílatel zahájil provoz své digitální sítě, která užívá Digitální pozemní televize (DTT) přes několik DVB-T vysílačů. Byly investovány miliony do nových technologií. V květnu byl poprvé zaveden nový televizní systém ve vysokém rozlišení ku příležitosti Eurovision Song Contest 2008. Dne 26. listopadu 2008 začalo vysílání na novém kanále \"RTS Kultura a umění\", jinak zvaný RTS Digital, který je pouze DDT kanálem a vysílá ve standardním formátu rozlišení 16:9, se stereo přehrávačem a 5.1 digitálním zvukem. V průběhu roku 2008 se webové prezentace vysílatele výrazně zlepšili.\n\nDne 23. srpna 2008 zpravodajský pořad Dnevnik oslavil 50. výročí vysílání. Dne 9. září 2009 v 21:00 SEČ bylo zahájeno vysílání na prvním kanále, který vysílá ve vysokém rozlišení – RTS HD.\n\nV roce 2011 vydala písemnou omluvu pro občany Srbska a bývalé Jugoslávie za své kroky během režimu Slobodana Miloševiće a rozpadu Jugoslávie. V dopise se vysílatel omlouvá za nesmyslné zpravodajství a bolest, kterou způsobila veřejnosti a také slibuje, že se historie již nebude opakovat. Dne 23. srpna 2014 oslavila společnost 56. výročí svého vysílání. Dostala novou vizuální identitu, kdy se zaměřila na uvedení nových log na obrazovce, které zavedla 18. února pro své pozemní kanály. Ve stejný den se změnili i vodoznaky, aby se vešly do formátu 16:9.\n\nRTS 1 (srbsky РТС 1) je historicky prvním kanálem RTS, který obvykle každý rok vykazuje nejvyšší rating v celém Srbsku.\n\nNabízí divákům politické pořady, debaty, domácí i mezinárodní pořady. Může se pyšnit tím, že je stanicí s většinovým podílem národních pořadů, které si samo financuje. Vysílá řadu vlastně vyráběných dramat, které jsou u diváků velmi úspěšné, a proto je nejsledovanějším televizním pořadem v Srbsku. To platí zejména pro televizní seriál \"\"Selo gori, a baba se češlja\"\" (česky \"Vesnice hoří, ale babička se češe\").Kanál zahájil vysílání 23. srpna 1958 pod názvem Rozhlas a televize Bělehrad srbsky \"Радио-телевизија Београд\", zkráceně RTB srbsky \"РТБ\".\n\nRTS 2 (srbsky РТС 2) se zaměřuje na kulturu, kromě toho nabízí hudební a sportovní akce. Zasedání parlamentu jsou také vysílány živě na RTS 2. V průměru sledovanost není tak vysoká jako na kanále RTS 1. Vysílá i pořady pro děti, vzdělávací programy a opakuje staré srbské dramata a komediální pořady. RTS 2 má vysílací práva pro sportovní akce jakými jsou Premier League, FA Cup a grandslamové turnaje. Spolu s prvním kanálem vysílala Letní olympijské hry 2008. Provoz byl zahájen dne 31. prosince 1971, pod názvem Televizija Beograd 2 (srbsky \"Телевизија Београд 2\", zkráceně TVB 2, v cyrilici \"ТВБ 2\"). Byl prvním barevným televizním kanálem Jugoslávie a později byl přejmenován z \"Televizija Beograd\" na \"Televizija Beograd 1\".\n\nKanál RTS 3 (srbsky РТС 3) začal vysílat dne 26. listopadu 2008 ve formátu DVB-T v Bělehradě a v oblasti Nového Sadu a od 21. března 2012 je k dispozici po celém Srbsku přes DVB-T2. Síť vysílá vystoupení klasické hudby a jazzových vystoupení, také vysílá různé koncerty i baletní představení. Mimo jiné, každý rok vysílá novoroční koncert ve Vídni a Eurovision Song Contest naživo. Experimentální vysílání pomocí DVB-T, jako RTS 4, začalo v roce 2005.\n\nRTS HD (srbsky РТС ХД) je prvním televizním HD kanálem v Srbsku, který zahájil vysílání 9. září 2009 v 9 hodin (9. 9. 2009 v 9 hodin večer) přímým přenosem Mistrovství světa ve fotbale 2010, kdy vysílala kvalifikační zápas mezi Srbskem a Francií. Na začátku byla k dispozici v oblasti Noviho Sadu a Bělehradu, ale od 21. března 2012 je k dispozici po celém Srbsku prostřednictvím DVB-T2.\n\nRTS SAT (srbsky РТС САТ) je satelitní služba televize RTS, která slouží pro srbské diaspory po celém světě. Vysílá nejoblíbenější programy RTS 1 a RTS 2. Nyní pokrývá Austrálii, Evropu a Severní Americe. Vysílání na tomto kanále bylo zahájeno dne 14. května 1991.\n\nTreći kanal RTS (srbsky Трећи канал РТС nebo také 3K) byl kanál, který byl založen 1. července 1989 a vysílat přestal 5. května 2006.\n\nRTS Priština (srbsky РТС Приштина) byla televizní stanice, založená 26. listopadu 1975, pod názvem RTV Priština (srbsky РТВ Приштина). Vysílání bylo ukončeno 1. června 1999.\n\nRozhlas má v současnosti 5 stanice (Rádio Bělehrad 1, Rádio Bělehrad 2, Rádio Bělehrad 3 a Bělehrad 202). Radio 101 bylo v provozu od 3. května 1989 až do 5. května 2006.\n\nStereorama je rozhlasová stanice, která vysílá hudbu a talk show v Srbsku, kromě oblasti Bělehrad.\n\nCílem Rádio Bělehrad 1 je poskytovat komplexní zprávy a publicistické pořady pro veřejnost. Rozhlasová stanice také nabízí zábavu a kulturní pořady.\n\nRádio Bělehrad 2 je kulturní stanice, založená na diskuzi o aktuálních otázkách, která neustále vysílá názory na životě a tvorbě, v zahraničí i v Srbsku. Stanice sdílí stejné rádiové vlny jako Rádio Bělehrad 3. Rádio Bělehrad 2 vysílá od šesti ráno do osmi večer. Stanice je známá díky dokumentárním zprávám, náboženským diskuzím, klasické hudbě, stále oblíbeným šlágrům, jazzu a satiře.\n\nRádio Bělehrad 3 vysílá od 20:00 do 06:00. Zaměřuje se na klasickou hudbu a rozhlasová dramata.\n\nBělehrad 202 vysílá po celém Srbsku. Vysílá krátké zprávy, rock a pop. Hosté z různých hudebních programů žádají posluchače rádia, aby zaslaly své myšlenky prostřednictvím SMS nebo internetem. Bělehrad 202 má také speciální dopolední program, který vysílá od 06.00 do 09.00, je založena na současných kulturních, sociálních a politických trendech.\n"}
{"id": "991810", "url": "https://cs.wikipedia.org/wiki?curid=991810", "title": "Chris Morgan (scénarista)", "text": "Chris Morgan (scénarista)\n\nChris Morgan (24. listopadu 1966) je americký producent a spisovatel, známý pro Rychle a zběsile 6 \"(2013)\", 47 Róninu\" (2013)\" a Chci tě \"(2008). V celku stojí za celou sérií Rychle a zběsile:1, 2, 3, 4, 5, 6 ,7 a 9. \"\n\n\n"}
{"id": "991829", "url": "https://cs.wikipedia.org/wiki?curid=991829", "title": "Alexander Zverev", "text": "Alexander Zverev\n\nAlexander Zverev (20. dubna 1997 Hamburk) je německý profesionální tenista ruského původu a vítěz juniorské dvouhry na Australian Open 2014. Ve své dosavadní kariéře vyhrál na okruhu ATP Tour jedenáct turnajů ve dvouhře, včetně Turnaje mistrů 2018 a tří Mastersů. K nim přidal dvě deblové trofeje. Na challengerech ATP a okruhu Futures získal dva tituly ve dvouhře.\n\nNa žebříčku ATP byl ve dvouhře nejvýše klasifikován v listopadu 2017 na 3. místě a ve čtyřhře pak v březnu 2019 na 68. místě. Na juniorském kombinovaném žebříčku ITF byl nejvýše klasifikován mezi říjnem 2013 až červnem 2014, když mu patřila 1. příčka. Trénuje ho otec Alexander Zverev, který byl tenistou stejně jako jeho starší bratr Mischa Zverev. V srpnu 2018 se stal součástí trenérského týmu Čechoameričan Ivan Lendl. Krátce spolupracoval se Španělem Juanem Carlosem Ferrerem.\n\nNa nejvyšší grandslamové úrovni se nejdále probojoval do semifinále dvouhry na Australian Open 2020, v němž podlehl Rakušanu Dominicu Thiemovi. Jemu podlehl ve čtvrtfinále antukového French Open 2018. Ve finále ATP Finals 2018 zdolal světovou jedničku Novaka Djokoviće a stal se třetím německým šampionem Turnaje mistrů.\n\nV německém daviscupovém týmu debutoval v březnu 2016 singlovým utkáním světové skupiny proti České republice, v němž podlehl v pěti setech Tomáši Berdychovi. Za stavu 2:2 na zápasy nastoupil do rozhodující dvouhry proti Lukáši Rosolovi, ve které mu hladce podlehl. Do roku 2019 v soutěži nastoupil ke čtyřem mezistátním utkáním s bilancí 4–4 ve dvouhře a 0–1 ve čtyřhře.\n\nV roce 2015 jej Asociace tenisových profesionálů vyhlásila Hvězdou zítřka, do roku 2012 kategorie známé jako „nováček roku“.\n\nPochází z rodiny ruských tenisových trenérů otce Alexandra Zvereva a matky Ireny Zverevové. Otec je bývalý profesionální ruský tenista, který reprezentoval Sovětský svaz. V roce 1991 se s manželkou Irenou odstěhoval do Německa a je osobním trenérem syna. Jeho starší bratr Mischa je také profesionálním tenistou. Tenis začal hrát v pěti letech. Když vyrůstal, byl jeho idolem švýcarský tenista Roger Federer. Je basketbalový fanoušek, jehož oblíbeným klubem je americký tým Miami Heat. Hovoří německy, anglicky a rusky.\n\nPřes zimu, žije s rodinou na Floridě, kde trénuje v tenisovém centru Saddlebrook. Během léta bydlí v rodném Hamburku.\n\nSezónu zahájil na turnaji smíšených družstev Hopman Cupu, kde po boku Sabine Lisické reprezentoval Německo. V australském Perthu prohrál ve dvouhrách s Nickem Kyrgiosem a Andym Murraym, nicméně dokázal přehrát francouzského tenistu Kennyho de Scheppera. Na úvodním grandslamu sezóny Australian Open podruhé v sezóně nestačil na Andyho Murrayho, když mu v úvodním kole podlehl ve třech setech.\n\nNásledně startoval na francouzském turnaji Open Sud de France v Montpellier, kde došel do semifinále, když třeba ve 2. kole dokázal porazit světovou třináctku Marina Čiliće z Chorvatska. V něm ale nestačil na domácího Paula-Henriho Mathieuho, s nímž neuhrál ani set. V tomto zápase za stavu 6–7 a 4–5 z jeho pohledu vyběhl za hlavním rozhodčím, který změnil výrok čárového a vulgárně mu vynadal, za což byl napomenut.\n\nDalší zastávkou byl turnaj kategorie ATP World Tour 500, nizozemský Rotterdam. Po zdolání Kanaďana Vaska Pospisila a světové patnáctky Francouze Gillese Simona, nestačil ve čtvrtfinále na dalšího Francouze Gaëla Monfilse. Na Open 13 v Marseille mu po vítězstvím nad domácím Julienem Benneteauem vystavil ve 2. kole stopku Tomáš Berdych, se kterým prohrál ve třech setech.\n\nV březnu si připsal premiérový start v Davis Cupu za německý tým, když debutoval singlovým utkáním světové skupiny proti České republice, v němž podlehl v pěti setech Tomáši Berdychovi, a ani druhý vzájemný zápas v krátké době neovládl. Za stavu 2:2 na utkání nastoupil k rozhodujícímu zápasu, ve kterém mu ovšem nedal šanci Lukáš Rosol, a v utkání mu dovolil jen 6 gemů.\n\nNa americkém BNP Paribas Open v Indian Wells, se přes chorvatského tenistu Ivana Dodiga, Bulhara Grigora Dimitrova a Gillese Simona dostal do čtvrtého kola, kde podlehl ve třech sadách Rafaelovi Nadalovi ze Španělska, přestože v posledním setě disponoval jedním mečbolem. Dalším americkým turnajem bylo Miami Open, kde v úvodním kole zdolal hráče startujícího na divokou kartu Michaela Mmoha, aby ho v dalším kole porazil domácí Steve Johnson.\n\nAntukovou část sezóny zahájil monackým Monte-Carlo Rolex Masters. V prvním kole lehce přešel přes ruského hráče Andreje Rubljova. Následně podlehl Marcelu Granollersovi, jenž se do turnaje dostal jako lucky loser po odstoupení krajana Davida Ferrera.\n\nPoté odcestoval do Barcelony, kde v úvodním kole porazil krajana Jana-Lennarda Struffa. Ve druhém kole přehrál ve třech sadách Brazilce Thomaze Bellucciho, a v turnaji ho zastavil Malek Džazírí, který mu nepovolil ani set.\n\nPo turnaji Open Banco Sabadell odcestoval do Německa, kde startoval na mnichovském turnaji BMW Open. Na úvod si poradil s Malekem Džazírím a po výhře nad Lukášem Rosolem postoupil do čtvrtfinále. Tam porazil belgického tenistu Davida Goffina a postoupil semifinále, v němž ve třech setech nestačil na Rakušana Dominica Thiema.\n\nNa turnaji Masters 1000 v Římě nejprve porazil Grigora Dimitrova, avšak ve 2. kole lehce podlehl Švýcarovi Rogeru Federerovi.\n\nDalší události pro něj byla francouzská Open de Nice Côte d'Azur, kde mu jako osmému nasazenému skrečoval za stavu 5–7 a 7–5 v 1. kole Kyle Edmund z Británie. V druhém kole ho čekal Marcel Granollers, jemuž oplazil dubnovou porážku. Ve čtvrtfinále ho čekal Gilles Simon, se kterým do té doby neprohrál. A bilanci si vylepšil i po tomto utkání. V zápase o finále přehrál Portugalce João Sousu, díky čemuž postoupil do svého prvního singlového finále na okruhu ATP. V něm byl nad jeho síly Dominic Thiem, který mu v rozhodujícím setu uštědřil kanára a zvítězil.\n\nNa French Open prošel přes francouzské tenisty Pierra-Huguese Herberta a Stéphana Roberta do třetího kola, v němž ho z turnaje vyřadil po čtyřsetovém průběhu utkání Dominic Thiem, který si tak vylepšil s Němcem bilanci vzájemných zápasů na 3:0.\n\nPrvním turnajem na trávě se pro něj stal domácí turnaj Gerry Weber Open v Halle, jenž se řadil do kategorie ATP 500. V úvodním kole zdolal Srba Viktora Troického, ve druhém kole mu za stavu 7–5 a 3–0 skrečoval krajan Benjamin Becker a ve čtvrtfinále nedal šanci ani kyperskému tenistovi Marcosi Baghdatisovi a postoupil do semifinále. V něm poprvé v kariéře porazil hráče z elitní světové desítky, když porazil obhájce titulu Švýcara Rogera Federera a postoupil do svého druhého finále na okruhu ATP. Tam si však svůj první titul nepřipsal a vítězem se stal jeho krajan Florian Mayer, který jej udolal ve třech setech.\n\nPo úspěšném tažení na trávě ho čekal třetí grandslamový turnaj sezóny Wimbledon, kam přijížděl jako dvacátý čtvrtý nasazený. V úvodním kole si ve třech sadách poradil s francouzským hráčem Paulem-Henrim Mathieum, ve druhém pak po velké bitvě prošel dál přes Michaila Južnyjho, kterého udolal v pěti setech. Ve třetím kole jeho tažení ukončil po dvou hodinách a čtyřiceti minutách Tomáš Berdych, jemuž podlehl Po turnaji si odskočil na antukový domácí turnaj German Open, kde však jako čtvrtý nasazený skončil už v 1. kole na raketě Španěla Iñiga Cervantese Hueguna.\n\nNásledovala americká část sezóny na tvrdém povrchu, kterou zahájil washingtonským Citi Open. Jako sedmý nasazený a držitel divoké karty měl na úvod volný los. Následně se přes domácího Taylora Fritze, Maleka Džazírího a Francouze Benoîta Paireho dostal do semifinále, v němž podlehl jinému francouzskému tenistovi a pozdějšímu vítězi turnaje Gaëlu Monfilsovi. V kanadském Torontu pak neprošel přes úvodní kolo, když ho ve dvou setech vyřadil Lu Jan-sun z Tchaj-wanu.\n\nNa konci července pak oznámil, že se nezúčastní olympiády v Riu de Janeiru, poněvadž se necítil zcela fit: „\"Při posledních zápasech v Torontu a Washingtonu jsem se necítil stoprocentně. Snad budu zpátky v plné formě na Masters v Cincinnati\".“ V srpnu pak opět nepřešel přes úvodní kolo, když na Masters v Cincinnati podlehl japonskému kvalifikantovi Jūiči Sugitovi. Na posledním Grand Slamu sezóny US Open skončil ve druhém kole, když jej ve čtyřech setech vyprovodil z turnaje Brit Daniel Evans.\n\nJako pátý nasazený startoval na petrohradském St. Petersburg Open, kde si na úvod poradil s domácím Karenem Chačanovem, který startoval na divokou kartu. V dalším kole porazil dalšího domácí hráče Daniila Medveděva a ve čtvrtfinále porazil do třetice ruského tenistu Michaila Južnyho, kterému povolil jen čtyři gemy. V semifinále pak na pátý pokus poprvé porazil Tomáše Berdycha, které ho zdolal dvakrát 6–4 a postoupil tak do svého třetího finále v sezóně i v kariéře. V něm ho čekala švýcarská turnajová jednička a světová trojka Stan Wawrinka, jehož za 2:24 hodin zdolal po třísetovém průběhu a získal první titul na okruhu ATP Tour. V devatenácti letech se zároveň stal prvním teenagerem, který ovládl singlovou událost od roku 2008, kdy na newhavenském turnaji triumfoval tehdy 19letý Marin Čilić. Ve světové klasifikaci se Zverev vrátil na srpnové kariérní maximum, když mu patřila 24. příčka.\n\nNa Australian Open přijížděl jako dvacátý čtvrtý nasazený. V pětisetové bitvě dokázal otočit průběh s Nizozemcem Robinem Haasem, aby ve druhém kole vyřadil amerického kvalifikanta Fancese Tiafoea. Ve třetím zápase však nestačil na turnajovou devítku a pozdějšího finalistu Rafaela Nadala, když nevyužil vedení 2–1 na sety.\n\nDruhý singlový titul kariéry z okruhu ATP Tour vybojoval na montpellierském Open Sud de France, kde ve finále zdolal obhájce titulu Richarda Gasqueta. Spolu s bratrem Mischou Zverevem ovládli i čtyřhru. Naposledy předtím se obě soutěže turnaje podařilo vyhrát Lleytonu Hewittovi na červencovém Hall of Fame Tennis Championships 2014 v Newportu. Sourozenecká dvojice pak na okruhu triumfoval před šesti sezónami na Rakuten Japan Open Tennis Championships 2011 v Tokiu, kde si trofej připsali bratři Murrayovi.\nNa počátku května triumfoval na mnichovském BMW Open, když v závěrečném boji přehrál argentinského kvalifikanta a 158. hráče žebříčku Guida Pellu po dvousetovém průběhu. Dosáhl tak na premiérový titul z antukového povrchu. V druhé polovině téhož měsíce ovládl událost na římské antuce Internazionali BNL d'Italia. Ve finále zdolal srbskou světovou dvojku Novaka Djokoviće po dvousetovém průběhu, když nečelil žádné brejkové hrozbě. Ve 20 letech poprvé triumfoval v sérii Masters. Stal se tak nejmladším vítězem této kategorie od Miami Masters 2007, a tehdy 19letého Djokoviće, rovněž jako vůbec prvním šampionem série narozeným v 90. letech dvacátého století. Po turnaji se premiérově v kariéře posunul do elitní světové desítky, když ji uzavíral 10. místem.\n\nJako poražený finalista odešel z travnatého Gerry Weber Open, kde v závěrečném duelu uhrál čtyři gamy na světovou pětku Rogera Federera. Ve Wimbledonu mu v osmifinále stopku vystavil obhájce finálové účasti Milos Raonic po ztrátě vedení 2–1 na sety, tedy po stejném průběhu jako při vyřazení z melbournského majoru. Druhou kariérní trofej z kategorie ATP 500 si připsal v roli pátého nasazeného na washingtonském Citi Open, kde po semifinálovém vítězství nad Keiem Nišikorim zvládl i rozhodující zápas proti jihoafrické turnajové patnáctce Kevinu Andersonovi po dvousetovém průběhu a bez ztráty podání. Poměr vzájemných utkání navýšil na 3–0. Navazující týden ovládl svůj druhý vyhraný podnik v sérii Masters, když na montréalském Rogers Cupu oplatil červnovou finálovou prohru Federerovi. V probíhající sezóně si tak připsal pátý titul, čímž se posunul na první příčku po bok Federera. Výhra také znamenala jeho debutovou trofej ze série US Open. V následném vydání žebříčku ATP ze 14. srpna 2017 se poprvé posunul na 7. místo a o týden později na 6. příčku. Ve 20 letech se stal nejmladším vítězem Canada Masters od Novaka Djokoviće, jenž triumfoval v roce 2007 a také prvním německým šampionem od Borise Beckera a sezóny 1986.\n\n"}
{"id": "991830", "url": "https://cs.wikipedia.org/wiki?curid=991830", "title": "Josef Černý (pedagog)", "text": "Josef Černý (pedagog)\n\nJosef Vincenc Černý (22. ledna 1843 Loukov – 29. listopadu 1906 Roudnice nad Labem) byl český klasický filolog, pedagog a překladatel.\n\nNarodil se v početné rodině kovářského mistra Jana Černého v Loukově 25, vystudoval piaristické gymnázium v Mladé Boleslavi a v Hradci Králové a klasické jazyky na Filozofické fakultě UK v Praze. Roku 1868 byl jmenován profesorem na gymnáziu v Rychnově nad Kněžnou a od roku 1876 v Hradci Králové. Roku 1887 byl jmenován okresním školním inspektorem a později ředitelem gymnázia v Roudnici nad Labem (1889–1903), kde také zemřel.\n\nJosef Černý byl otcem šesti dětí, z nichž tři dcery se dožily dospělého věku.\n\nDcera Johanna (1873–1931) se provdala v r. 1896 v Roudnici nad Labem za velkostatkáře a obchodníka Jaroslava Koseho (1873–1940). Jejich syn JUDr. Jaroslav Kose (1897–1942, popraven nacisty v Brně) byl generálním tajemníkem Českého exportního ústavu a předsedou Československo-americké obchodní komory a manželem zakladatelky českého dívčího skautského hnutí Vlasty Koseové, roz. Štěpánové (1895–1973).\n\nDcera Anna (1875–1928), později spisovatelka, se provdala v r. 1897 v Roudnici nad Labem za středoškolského profesora PhDr. Jiřího Gutha Jarkovského (1861–1943), pozdějšího předsedu Českého (1899–1918) a Československého olympijského výboru (1919–1929), ceremoniáře Kanceláře prezidenta Československé republiky (1919–1925) a spisovatele.\n\nDcera Karolina (1877–1931) se provdala v r. 1903 za středoškolského profesora gymnázia v Roudnici nad Labem PhDr. Františka Sokola (1867–1923), pozdějšího ředitele gymnázia v Náchodě (1912–1923). Jejich syn prof. arch. Jan Sokol (1904–1987) byl profesorem Vysoké školy umělecko-průmyslové v Praze (1936–1953) a jejím rektorem v letech 1942–1945 a otcem profesora Univerzity Karlovy PhDr. Jana Sokola, CSc., Ph.D. (nar. 1936), ministra školství ČR (1998).\n\nVydal překlad vybraných básní Q. Horatia Flakka (1882) a o rok později s J. Karlíkem upravené vydání J. A. Komenského »Orbis pictus« (1883). Další vydání z roku 1896 ještě rozšířil o francouzský jazyk. Roku 1894 vydal knížku o lidové etymologii v češtině. Kromě toho psal články o původu řeči, o národních pohádkách aj.\n\n\n\n"}
{"id": "991833", "url": "https://cs.wikipedia.org/wiki?curid=991833", "title": "Plaveč", "text": "Plaveč\n\nNázev Plaveč má více obcí:\n\n\nDalší použití názvu:\n\n"}
{"id": "991834", "url": "https://cs.wikipedia.org/wiki?curid=991834", "title": "RTS 1", "text": "RTS 1\n\nRTS 1 srbsky \"РТС 1\" (také \"Први програм РТС-а\", \"Први канал РТС-а\" nebo \"Први\") je srbský veřejnoprávní televizní kanál, který provozuje RTS.\n\n\n\n\n\n\n"}
{"id": "991836", "url": "https://cs.wikipedia.org/wiki?curid=991836", "title": "FK Senica 2010/11", "text": "FK Senica 2010/11\n\nTento článek se podrobně zabývá sestavou a statistikami týmu FK Senica v sezoně 2010 - 2011. V této sezoně FK Senica neobhajuje žádnou trofej z předchozí sezony, ve které skončila v Corgoň lize na 6. místě.\n\n \n\n\nPoslední úprava: 13. dubna 2014 (po 33. kole)\nVysvětlivky: ± = odehrál pouze jarní část\n\nPoslední úprava: 13. dubna 2014 (po 33. kole).\nVysvětlivky: Z = Zápasy; V = Výhry; R = Remízy; P = Prohry; VG = Vstřelené góly; OG = Obdržené góly; B = Body.\n\n"}
{"id": "991839", "url": "https://cs.wikipedia.org/wiki?curid=991839", "title": "Šarišské Jastrabie", "text": "Šarišské Jastrabie\n\nŠarišské Jastrabie (mezi roky 1927–1948 \"Jastrabie\", ) je obec na Slovensku v okrese Stará Ľubovňa. V roce 2016 zde žilo 1 406 obyvatel. První písemná zmínka o obci pochází z roku 1435. V obci je řeckokatolický chrám Zesnutí Přesvaté Bohorodičky.\n\n"}
{"id": "991841", "url": "https://cs.wikipedia.org/wiki?curid=991841", "title": "Cole Hauser", "text": "Cole Hauser\n\nCole Kenneth Hauser (* 22. března 1975) je americký filmový a televizní herec .\n\nHauser se narodil v Santa Barbara, Kalifornie a je synem Cassa Warnera, který založil filmovou produkční společnost Warner Sestry a herec Wings Hauser. Jeho dědeček z otcovy strany byl oscarový scenárista Dwight Hauser. Když mu byly dva roky v roce 1977, tak se mu rozvedli rodiče. Poté žil se svou matkou a po letech se setkal i se svým otcem.\n\nSvou kariéru začal v roce 1992.\n\n\"School Ties - 1992\"\n\n\"Dazed and Confused - 1993\"\n\n\"Hartova válka\" - 2002\n\n\"The Family That Preys - 2008\"\n\n\"Rychle a zběsile 7 - 2015\"\n\na další...\n"}
{"id": "991848", "url": "https://cs.wikipedia.org/wiki?curid=991848", "title": "RTS 2", "text": "RTS 2\n\nRTS 2 srbsky \"РТС 2\" (také \"Други програм РТС-а\", \"Други канал РТС-а\" or \"Други\") je srbský veřejnoprávní televizní kanál, který provozuje RTS. Zaměřuje se na kulturu, kromě toho nabízí hudební a sportovní akce. Na této stanici se také živě vysílá zasedání parlamentu.\n\nV průměru sledovanost není tak vysoká jako na prvním kanále.\n\nVysílá pořady pro děti, vzdělávací programy a opakuje staré srbské dramata a komediální pořady.\n\n\n\n\n\n"}
{"id": "991852", "url": "https://cs.wikipedia.org/wiki?curid=991852", "title": "Profesionální sport", "text": "Profesionální sport\n\nJako Profesionální bývají označovány takové sportovní soutěže, kterých se účastní placení profesionálové. Zdroji financování těchto závodníků jsou především vstupné, reklama a vysílací práva.\n\nPočátky profesionálního sportu se datují už do doby antických olympiád, kdy se občas atleti nechávali najímat jednotlivými městskými státy. V římské a byzantské říši byly velmi populární závody koňských spřežení, kdy mezi sebou soupeřily barevně rozlišené soukromé stáje, které platily (a občas i navzájem přeplácely) profesionální vozataje.\n\nZ roku 1527 pochází zpráva o profesionálních hráčích jeu de paume v Paříži. Koncem devatenáctého století se objevují v Anglii první fotbaloví profesionálové. V roce 1905 poprvé přesáhla částka za přestup hráče 1000 liber. Mezinárodní olympijský výbor zakázal účast profesionálů na olympiádě (výjimkou byla soutěž mistrů šermu v roce 1900). Mnozí sportovci, kteří byli podezřelí, že za sportovní výkony berou peníze, nebyli na hry připuštěni (např. Paavo Nurmi, Karl Schranz) nebo byli dodatečně diskvalifikováni (Jim Thorpe). Za porušení pravidel se považovalo už přijetí cestovného nebo náhrady ušlé mzdy. Za profesionály byli dlouho pokládáni i manuálně pracující, učitelé tělocviku nebo lyžařští instruktoři ve střediscích zimní turistiky (proto se sjezdové lyžování objevilo na hrách až v roce 1936). Úzkoprsé pojetí amatérismu, které v praxi vylučovalo z olympijské účasti nemajetné lidi, prosazoval předseda MOV v letech 1952 až 1973 Avery Brundage: ještě počátkem sedmdesátých let nesměl olympionik absentovat v zaměstnání kvůli sportu déle než čtyři týdny v roce.\n\nV zemích bývalého sovětského bloku však existoval takzvaný \"státní profesionalismus\". Špičkoví sportovci byli papírově vedení jako zaměstnanci velkých podniků, studenti, vojáci nebo policisté, ale do práce ve skutečnosti nechodili a připravovali se v podmínkách srovnatelných se západními profesionály. Stát přípravu takových borců velkoryse financoval, protože olympijská vítězství byla zdrojem politické prestiže. Skrytý profesionalismus se ovšem objevuje také v americkém univerzitním sportu: stipendia často získávají talentovaní sportovci, aniž by prokázali jakékoli studijní schopnosti.\n\nOlympijské hry otevřel profesionálům Juan Antonio Samaranch. V roce 1988 se objevili první otevřeně profesionální sportovci v tenise, roku 1992 následoval lední hokej, basketbal a cyklistika. Dosud však na olympiádě nestartují profesionální boxeři, protože jejich zápasy se řídí odlišnými pravidly.\n\nNejvýznamnějšími profesionálními ligami jsou National Football League, National Basketball Association, Major League Baseball a National Hockey League. V americkém fotbale se roční výdělky pohybují mezi jedním až dvěma miliony dolarů, baseballisté vydělávají až tři a půl milionu.\n\nV České republice jsou profesionální sportovci ze zákona zařazeni do kategorie Osoba samostatně výdělečně činná.\n\n\n"}
{"id": "991856", "url": "https://cs.wikipedia.org/wiki?curid=991856", "title": "RTS 3", "text": "RTS 3\n\nRTS 3 (do roku 2015 známý pod názvem \"RTS Digital\" srbsky \"РТС Дигитал\") je srbská státní televize, první digitální televizní stanice v Srbsku.\n\nVysílání zahájilo 28. listopadu 2008 ve formátě DVB-T, 21. března 2012 již ve formátě DVB-T2 na území Srbska.\n\nVysílání využívá technologie IPTV.\n\nProgram se skládá z kulturních a zábavných přenosů.\n\nMezi sesterské kanály patří RTS 1, RTS 2, RTS SAT a RTS HD, vlastníkem je Radiotelevizija Srbije.\n"}
{"id": "991857", "url": "https://cs.wikipedia.org/wiki?curid=991857", "title": "Tatjana Gerasimovová", "text": "Tatjana Gerasimovová\n\nTatjana Jurjevna Gerasimovová ( ; narozená 9. dubna 1981, Moskva, Sovětský svaz), je ruská novinářka, televizní moderátorka a zpěvačka.\n\nNarodila se roku 1981 v sovětském hlavním městě Moskvě v rodině novináře. Dětství strávila v Africe, kde začala chodit do základní školy. Dokončila středoškolské vzdělání v Moskvě. Po maturitě pokračovala ve studiu na Sociologické fakultě Moskevské státní pedagogické univerzity (MGPU), ale nedokončila ji.\n\nV roce 1999 úspěšně prošla konkurzem pro popový projekt ruského hudebního producenta Igora Matvijenka () a byla vybrána jako jedna ze čtyř členek dívčí skupiny „Děvočki“ ( ). Na podzim 2003 roku tato skupina přerušila svou činnost. Popularitu si však získala Tatjana Gerasimovová díky tomu, že od února 2005 roku moderuje pořad „Armádní obchod“ ( ) na Prvním kanálu (Pervyj kanal, Channel One) ruské státní televize. V roce 2009 poprvé pózovala pro Playboy.\n\nJe svobodná. Má ráda fitness, cestování, fotbal. Ráda čte knihy v angličtině. Je fanynkou fotbalového klubu CSKA a fandí Ruské fotbalové reprezentaci.\n\n\n"}
{"id": "991860", "url": "https://cs.wikipedia.org/wiki?curid=991860", "title": "RTS HD", "text": "RTS HD\n\nRTS HD srbsky \"РТС HD\" je srbská státní televize, první digitální televizní stanice v Srbsku, který vysílá ve vysokém rozlišení.\n\nVysílání bylo zahájeno 09. září 2009.\n\nPůvodně vysílal v jen v Bělehradě a Novém Sadu, později rozšířil vysílání na celém území Vojvodiny.\n\nDne 21. března 2012 byla převedena do formátu a DVB-T2, poté už vysílala po celém Srbsku.\n"}
{"id": "991865", "url": "https://cs.wikipedia.org/wiki?curid=991865", "title": "RTS SAT", "text": "RTS SAT\n\nRTS SAT srbsky \"РТС САТ\" je satelitní televize Radiotelevizija Srbije, která začala vysílat v roce 1991.\n\nKanál začal vysílat 14. května 1991 přes satelit Eutelsat 1. Původním cílem zprostředkování vysílání pro srbské diaspory na světě. Politický vývoj v Jugoslávii v roce 1990 silně znemožňuje vývoj satelitní televize v zemi, ale v roce 2000 byli učiněny změny v systému a rozšíření vysílání pro televizní diváky. Od 1. ledna 2009 kanál vysílá i v Severní Americe a Austrálii.\n\n"}
{"id": "991868", "url": "https://cs.wikipedia.org/wiki?curid=991868", "title": "Ida Rozová", "text": "Ida Rozová\n\nIda Rozová (1. dubna 1951 Krucemburk – 18. listopadu 2012 Praha) byla česká organizátorka a novinářka, která se dlouhodobě specializovala na práva a obranu spotřebitelů. Byla mimo jiné zakladatelkou a dlouholetou šéfredaktorkou časopisu \"dTest\".\n\nIda Rozová vystudovala Právnickou fakultu Univerzity Karlovy v Praze. K novinařině ji přivedla spolupráce s \"Mladým světem\" a především s novinářem Josefem Velkem. V redakci satirického časopisu \"Dikobraz\" se pak během 80. let 20. století dostala k problematice spotřebitelských práv, kterým se pak věnovala až do konce života.\n\nV roce 1992 stála u zrodu Občanského sdružení spotřebitelů TEST. Když v roce 1993 začalo sdružení vydávat svůj časopis \"dTest\", stala se Rozová logicky jeho šéfredaktorkou. Až do své smrti byla klíčovou osobou spotřebitelského sdružení TEST. Renomé sdružení bylo za života Rozové ostatně z velké části postaveno na její osobě.\n\nIda Rozová byla od 2. poloviny 90. let rozvedená. Zůstala po ní dospělá dcera Lina a vnuk Matěj.\n"}
{"id": "991869", "url": "https://cs.wikipedia.org/wiki?curid=991869", "title": "Alassio", "text": "Alassio\n\nAlassio je italské přístavní město v provincii Savona, v Ligurii.\nJe součástí Italské riviéry, respektive její západní části, která se nazývá Riviera di Ponente. Město má 17 km², 10 820 obyvatel a nachází se 100 km východně od Janova a přibližně 70 km od hranice s Francií.\nJe oblíbeným letoviskem.\n\nHistorická část Allasia leží při pobřeží Ligurského moře. Tvoří ji několik dlouhých úzkých ulic rovnoběžných s pobřežím. Zástavba těsně navazuje na pláž. Z památek se v Alassiu nachází řada kostelů, nejznámější je \"Sant Ambrogio\" postavený v letech 1455–1507 s pozdně gotickou věží z roku 1511. Dále je zde několik paláců, nejvýznamnější \"Palazzo Ferrero\". Na pobřeží stojí opevněná \"Saracénská věž\" ze 16. století vystavěná na obranu proti pirátům. Na východním konci města je pak skalnatý výběžek \"Capo S. Croce\" s poutním kostelem odkud je výhled na město a okolí i západním směrem na nejbližší město Albenga. Lze se tam dostat po ulici \"Passeggiata Cadorna\".\n\n\n"}
{"id": "991871", "url": "https://cs.wikipedia.org/wiki?curid=991871", "title": "Buky u černé kapličky", "text": "Buky u černé kapličky\n\nBuky u černé kapličky jsou památné stromy – buky lesní (\"Fagus sylvatica\"), které rostou na temeni Šibeničního vrchu u kaple Nejsvětější trojice, cca 1,2 km jihozápadně od Horního Oloví, cca 1,5 km severovýchodně od Libnova. Stromy mají měřený obvod 155–231 cm, nejvyšší z nich výšku 28 m (měření 2010). Za památné byly stromy vyhlášeny v roce 2011 jako krajinná dominanta a součást kulturní památky.\nJsou zároveň uvedeny na seznamu významných stromů Lesů České republiky.\n\n\n"}
{"id": "991877", "url": "https://cs.wikipedia.org/wiki?curid=991877", "title": "Xantinoxidáza", "text": "Xantinoxidáza\n\nXantinoxidáza (EC 1.1.3.22, původně též Schardingerův enzym) je enzym ze skupiny flavoproteinů katalyzující některé redoxní reakce v buňkách. Účastní se katabolismu purinů, hypoxantinu, pterinů a dalších. Molekula xantinoxidázy obsahuje prvek molybden a dvě FeS centra; kofaktorem xantinoxidázy je FAD.\n\nXantinoxidáza vzniká z enzymu xantindehydrogenázy oxidací sulfhydrylové skupiny či nevratně pomocí cílené proteolýzy. Xantin dehydrogenáza a oxidáza se tak popisují jako dvě formy jednoho enzymu.\n\nDefekt enzymu (resp. enzymu xantindehydrogenázy, který může na xantinoxidázu konvertovat) způsobuje zvýšené vylučování xantinu a hypoxantinu močí – tzv. xantinurii. \n\nXantinoxidázu inhibuje allopurinol, což je urikostatikum užívané k terapii dny.\n\n"}
{"id": "991880", "url": "https://cs.wikipedia.org/wiki?curid=991880", "title": "Večernice (rod)", "text": "Večernice (rod)\n\nVečernice (\"Hesperis\") je rod květin, dělený do asi 25 druhů, který je původní v jihovýchodní Evropě a Malé Asii. Pro nápadné a vonící květy i svou nenáročnost byly některé druhy večernice pěstovány v dalších oblastech kde zplaněly, nyní vyrůstají roztroušeně v přírodě velké části Evropy i Asie, místy v Severní a Jižní Americe i Africe. V České republice se vyskytují nestejně intenzivně čtyři druhy. Rostlinám vyhovují teplá stanoviště s půdou dobře zásobenou humusem a s dostatkem vláhy.\n\nDvouleté nebo vytrvalé rostliny jsou obvykle porostlé chlupy které mohou být jednoduché, vidlicovité, hvězdicovité, žláznaté i nežláznaté. Z vřetenovitého kořene vyrůstají přímé květné lodyhy vysoké 40 až 120 cm jež bývají jednoduché nebo se v horní části větví. Přízemní a spodní lodyžní listy jsou dlouze řapíkaté, horní mají řapíky krátké nebo přisedají, čepele jsou celistvé nebo lyrovitě peřenodílné a po obvodě jsou někdy zubaté.\n\nBisexuální květy rostou na odstávajících stopkách v mnohokvětých hroznech které se po odkvětu prodlužují, pouze nejspodnější květy rostou z úžlabí listenů. Kališní lístky jsou vzpřímené, dva ve vnitřním přeslenu vespod vakovité. Mnohem delší korunní lístky se zúženým nehtíkem bývají bílé, světle fialové až fialové, sytě purpurové nebo zelenkavě žluté a mohou mít fialové nebo purpurové žilkování. Tyčinky jsou výrazně čtyřmocné, nitky dvou kratších tyčinek jsou válcovité a čtyř delších v dolní části rozšířené, prašníky jsou podlouhlé a dvě boční nektaria prstencovitá nebo měsíčkovitá. Kuželovitý svrchní semeník s až 40 vajíčky je vytvořen ze dvou plodolistů, čnělka je krátká do 1 mm a blizna má dva laloky.\n\nPlody jsou holé nebo chlupaté, oblé či na hřbetní straně zploštělé šešule rostoucí na odstávajících stopkách. Jsou pukající, dvoudílné, chlopně mají výraznou žilku uprostřed a dvě postranní. Matná hnědá elipsoidní až válcovitá semena, s kořínkem ležícím na hřbetě jedné dělohy, jsou v šešuli uložena v jedné řadě, jejich osemení po navlhčení neslizovatí. Základní chromozomová čísla rodu jsou x = 6, 7, 13.\n\n\n \n"}
{"id": "991881", "url": "https://cs.wikipedia.org/wiki?curid=991881", "title": "Ivan Roškar", "text": "Ivan Roškar\n\nIvan Roškar (8. dubna 1860 Malna – 23. května 1933 Jurovski Dol) byl rakouský politik slovinské národnosti, na počátku 20. století poslanec Říšské rady, v meziválečném období jugoslávský ministr zemědělství.\n\nVychodil národní školu, pak převzal rodinné hospodářství a zapojil se do veřejného a politického života. V roce 1885 se stal starostou v rodné Malni. V letech 1902–1918 působil jako poslanec Štýrského zemského sněmu za obvod Ljutomer, Lenart. V roce 1907 patřil mezi zakladatele Slovinského zemědělského svazu a byl jeho prvním předsedou. Patřil k zástupcům velkých zemědělců, kteří v parlamentní politice sledovali lini Slovinské lidové strany.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Štýrsko 24. Profesně se k roku 1907 uvádí jako majitel nemovitostí. Byl členem poslaneckého klubu Slovinský klub. Mandát obhájil za týž obvod ve volbách do Říšské rady roku 1911. Byl členem parlamentní frakce Chorvatsko-slovinský klub.\n\nPo vzniku jugoslávského státu byl poslancem Skupštiny v Bělehradě a roku 1919 se stal ve vládě Stojana Protiće ministrem zemědělství. V roce 1922 se stáhl z parlamentní politiky a následně se věnoval regionálním politickým aktivitám.\n"}
{"id": "991883", "url": "https://cs.wikipedia.org/wiki?curid=991883", "title": "Róbert Tibenský", "text": "Róbert Tibenský\n\nRóbert Tibenský (16. srpna 1960, Bratislava – 29. května 2015, Bratislava) byl slovenský šachový mezinárodní mistr. Nejlepší ELO dosáhl v roce 2002, bylo to 2 467. \n\nTibenský hrál třikrát na šachové olympiádě, za ČSSR v Manile 1992, za Slovensko v Moskvě 1994 a v Jerevanu 1996. Tibenský byl nejúspěšnější hráč mistrovství Slovenska, vyhrál je šestkrát, z toho třikrát za sebou. Pracoval úspěšně jako trenér, jeho nejznámějším svěřencům byl Ján Markoš.\n"}
{"id": "991890", "url": "https://cs.wikipedia.org/wiki?curid=991890", "title": "PGP-RTS", "text": "PGP-RTS\n\nPGP-RTS (srbsky \"Продукција грамофонских плоча Радио телевизије Србије\") je hlavní nahrávací společnost se sídlem v Bělehradě. Jedná se o nástupce PGP-RTB, která byla založena v roce 1959 v Bělehradě, hlavní městě SR Srbsko a Socialistické federativní republiky Jugoslávie.\n\nPo rozpadu Jugoslávie v roce 1993, společnost změnila jméno na PGP-RTS.\n\nPod vydavatelstvím PGP-RTB nazpívalo písně mnoho umělců, kteří prezentovali pop, rock i folk. K těm, kteří se vydavatelství upsali patří:\n\n"}
{"id": "991894", "url": "https://cs.wikipedia.org/wiki?curid=991894", "title": "FK Senica 2011/12", "text": "FK Senica 2011/12\n\nTento článek se podrobně zabývá sestavou a statistikami týmu FK Senica v sezoně 2011 – 2012. V této sezoně FK Senica neobhajuje žádnou trofej z předchozí sezony, ve které skončila v Corgoň lize na 2. místě. Mužstvo nastoupilo v Evropské lize, kde ve 2. předkole podlehlo rakouskému týmu FC Red Bull Salzburg. Tým postupil do finále slovenského poháru, kde prohrál s MŠK Žilina 2:3 po prodloužení.\n\n\nPoslední úprava: 13. dubna 2014 (po 33. kole)\nVysvětlivky: † = \"odehrál pouze podzimní část\", ± = odehrál pouze jarní část\n\nPoslední úprava: 13. dubna 2014 (po 33. kole).\nVysvětlivky: Z = Zápasy; V = Výhry; R = Remízy; P = Prohry; VG = Vstřelené góly; OG = Obdržené góly; B = Body.\n\n"}
{"id": "991895", "url": "https://cs.wikipedia.org/wiki?curid=991895", "title": "Maat Mons", "text": "Maat Mons\n\nMaat Mons je štítová sopka nacházející se na planetě Venuše nedaleko jejího rovníku (souřadnice 0.5°N 194.6°E). Převyšuje okolní rovinu Guinevere Planitia o 5 kilometrů a je tak největší sopkou na Venuši a po Maxwell Montes také druhou nejvyšší horou planety. Kaldera sopky má rozměry 28 na 31 kilometr. Sondy neobjevily známky aktuální sopečné aktivity. Je pojmenována podle Maat, egyptské bohyně spravedlnosti.\n\n"}
{"id": "991901", "url": "https://cs.wikipedia.org/wiki?curid=991901", "title": "Issei Sagawa", "text": "Issei Sagawa\n\nIssei Sagawa (* 26. dubna 1949, Kóbe, Japonsko) je muž japonské národnosti, který 11. června 1981 zavraždil holandskou studentku Renée Harteveltovou, jejíž tělo poté brutálně zmasakroval a některé části snědl. Po propuštění z vězení se stal v Japonskou díky svému činu populární. Jednu dobu se živil tím, že prodával své knižní publikace, a to díky velkému zájmu ze strany veřejnosti.\n\nSagawa se narodil v Kóbe zámožným rodičům. Byl narozen nedonošený, údajně tak malý, že ho jeho otec mohl nosit na dlani své ruky. Ihned po porodu u něj byla diagnostikována enteritida (zánět tenkého střeva). Nakonec se zotavil díky poskytnutí injekcí s fyziologickým roztokem.\nV roce 1977 (28 let) Sagawa emigroval do Francie s cílem získat titul Ph.D. v literatuře na Pařížské univerzitě (tehdejší Sorbonna).\n\nRenée Harteveltová byla studentka a Sagawova spolužačka na Sorbonně. V červnu 1981 Sagawa Harteveltovou pozval na večeři do svého bytu. Jako výmluvu uvedl, že potřebuje pomoc s překladem německé poezie. Poté, co Harteveltová dorazila, byla požádána, aby začala předčítat básně. Sagawa k ní zezadu přistoupil a střelil ji puškou do krku. V ten moment začal uskutečňovat plán s cílem sníst svou oběť. Nejdříve se pokusil zakousnout do jejích zadních partií; to vedlo k neúspěchu a proto se později vydal zakoupit řeznický nuž. Sagawa při zatčení uvedl, že si Harteveltovou vybral kvůli jejímu zdraví a kráse; vlastnosti, které, jak on věřil, postrádá. Sagawa popsal sám sebe jako slabého, škaredého a neschopného mrňouse (jeho výška byla 152 cm). Tvrdil, že chtěl tímto činem absorbovat její energii.\n\nSagawa uvedl, že omdlel díky šoku, který protrpěl, když Harteveltovou zastřelil. Probral se však s uvědoměním, že má před sebou úkol, který je třeba vykonat, a tak také učinil. Začal se zadními partiemi a stehny, předtím však ještě souložil s mrtvým tělem. Při výslechu vyjádřil svůj údiv nad barvou lidského tuku, který měl podle něj kukuřičné zabarvení. Po dva dny Sagawa konzumoval rozličné části těla. Řekl, že chuť masa by se dala připodobnit k syrovému tuňáku. Zmasakrovaného těla se Sagawa pokusil zbavit v odlehlém jezeře, byl při tom však spatřen a později zadržen francouzskou policií. Ta našla v jeho mrazáku části zesnulé oběti. Sagawův bohatý otec poskytl právníka na synovu obhajobu. Po dvouletém zadržování bez soudního procesu byl Sagawa shledán duševně labilním, tím pádem nezpůsobilý pro stanutí před soudem. Soudce Jean-Louis Bruguière vynesl verdikt a nařídil, aby byl Sagawa držen v ústavu pro choromyslné, a to po dobu neurčitou. Japonský spisovatel Inuhiko Yomota se vydal Sagawa navštívit a získat informace o jeho zločinu. Sagawaho vylíčení celé události bylo vydáno v Japonsku pod názvem In the Fog (volně přeloženo: V mlze). Sagawaho pozdější publicita a zvrácená proslulost zřejmě přispělo k rozhodnutí o jeho extradici do Japonska. Okamžitě po svém příjezdu byl eskortován do nemocnice, kde byl podroben psychologickému vyšetření. Všichni vyšetřující psychologové ho prohlásili za duševně příčetného. Uvedli, že sexuální perverze byla jediným motivem pro vraždu. Japonské autority ho nebyly schopny z právního hlediska zadržet, poněvadž francouzská státní správa odmítla vydat soudní materiály (které jsou dosud tajemstvím), s tvrzením, že případ byl ve Francii již uzavřen. Výsledkem bylo, že Sagawa se 12. srpna, 1986 odhlásil z ústavu pro choromyslné a stanul tak na svobodě.\nJeho svoboda byla mnohými zpochybňována a kritizována.\n\nSagawa nyní žije v Tokiu. Někteří Japonci ho považují za celebritu, i když pouze v omezené míře. Byl častým hostem různých diskuzních pořadů mezi roky 1986 a 1997. Napsal také několik gastronomických recenzí pro japonský magazín Spa. V roce 1992 se objevil ve filmu Uwakizuma: Chijokuzeme (Nevěrná žena: potupná pomsta) jako sadomasochistický voyer. Společně s knihami pojednávajícími o vraždě Harteveltové, Sagawa sepsal titul s názvem Shonen A. Příběh mapuje skutečnou událost, ke které došlo v roce 1997 ve městě Kobé, kde 14letý chlapec zabil dvě osoby. Jednou z nich byl 10letý žák zvláštní školy, kterého Shonen A, jak byl nazýván médii, dekapitoval.\n\nNavzdory několika příležitostem, kdy Sagawa pracoval na volné noze, není dnes schopen sehnat vydavatele, který by jeho díla publikoval. Sagawa navštívil a byl následně vyhozen z více než 500 zaměstnaneckých pozic. Jedna jazyková škola francouzštiny se dokonce rozhodla Sagawa najmout, neboť byla ohromena, že se nebál použít v žádosti o zaměstnání své pravé jméno. Z toho nakonec sešlo, protože pobouření zaměstnanci školy byli proti. V roce 2005 zemřeli jeho rodiče, když se Sagawa pokusil navštívit pohřební ceremoniál, byl z něj vykázán. Sagawa poté splatil dluhy, které po rodičích zůstaly, a přestěhoval se do obecního bytu. Nějakou dobu pobíral sociální dávky, v současné době je však nucen hledat si práci. V interview pro magazín Vice v roce 2009 uvedl, že trpí sebevražednými myšlenkami. Řekl, že marné pokusy o nalezení práce a fakt, že je známým vrahem a kanibalem, je pro něj úděsný trest.\n\n\n\n\n\n\n\n"}
{"id": "991902", "url": "https://cs.wikipedia.org/wiki?curid=991902", "title": "John Kuck", "text": "John Kuck\n\nJohn Henry Kuck ( 27. dubna 1905 Wilson, Kansas — 21. září 1986 tamtéž) byl americký atlet, olympijský vítěz ve vrhu koulí.\n\nByl všestranným atletem. V roce 1926 se stal mistrem USA v hodu oštěpem v novém národním rekordu 65,28 m. O rok později zvítězil na mistrovství USA ve vrhu koulí. Na olympiádě v Amsterdamu v roce 1928 zvítězil v novém světovém rekordu 15,87 m. Po skončení aktivní sportovní kariéry působil jako trenér.\n\n"}
{"id": "991917", "url": "https://cs.wikipedia.org/wiki?curid=991917", "title": "Jindřich Rezek", "text": "Jindřich Rezek\n\nJindřich Rezek (31. ledna 1884, Karlín - 14. srpna 1940) byl český fotbalista, útočník a záložník.\n\nV předligové éře hrál za AC Sparta Praha (1899–1903 a 1904–1912) a za AFK Karlín (1903–1904). Vítěz Poháru dobročinnosti 1909. V roce 1906 nastoupil v 1 reprezentačním utkání. Dlouholetý kapitán Sparty a její věrný člen i v nejtěžších chvílích historie klubu.\n\n\n"}
{"id": "991924", "url": "https://cs.wikipedia.org/wiki?curid=991924", "title": "Eparchie mukačevská", "text": "Eparchie mukačevská\n\nEparchie mukačevská je řeckokatolická eparchie na Podkarpatské Rusi na Ukrajině. Její jurisdikce kdysi sahala i na území Slovenska (až po Spiš). Sídlo eparchie se v současnosti nachází v Užhorodě. Mukačevská eparchie je bezprostředně podřízena Apoštolskému stolci v Římě.\n\nDatum vzniku Mukačevské eparchie zůstává nejasný, první biskup se sídlem v monastýru svatého Mikuláše v Mukačevu je Ján (maď. János), potvrzený králem Vladislavem II. Jagellonským - doložen v písemnostech v roce 1491.\n\nVýznamným mezníkem v životě eparchie bylo uzavření Užhorodské unie, které se uskutečnilo na zámku v Užhorodě 24. dubna 1646.\n\nV 18. století si římskokatoličtí biskupové z Jágeru (Eger), začali nárokovat moc nad mukačevskými eparchy, které považovali za své vikáře. K prosazení svých nároků se neštítili použít ani vojenskou sílu. Situaci vyřešil až zásah Marie Terezie, na jejíž podnět římský papež Klement XIV. vydal 19. září 1771 bulu \"EXIM Regalium\", kterou \"kanonicky zřídil\" Mukačevskou eparchii.\n\nV roce 1776 biskup Andrej Bačinský přenesl sídlo eparchie do Užhorodu. Na konci 18. století se z Mukačevské eparchie začaly postupně vyčleňovat nové eparchie, neboť její původní území bylo mimořádně rozsáhlé. V roce 1815, resp. 1818, byla z ní oddělena i Prešovská eparchie. Značná část slovenského farností na Zemplíně však stále zůstávala pod správou Mukačevské eparchie. Po druhé světové válce byly tyto farnosti dány pod správu Prešovské eparchie, ale definitivně se jejich právní status vyřešil až zřízením Košického apoštolského exarchátu 21. února 1997.\n\n1. listopadu 1947 byl agenty NKVD zavražděn mukačevský biskup Teodor Romža a v roce 1948 došlo k úplné násilné likvidaci řeckokatolické církve na Podkarpatské Rusi. Majetek církve byl předán do rukou pravoslavných. V roce 1989 byla řeckokatolická církev na Ukrajině znovu legalizována, ale nedošlo k restituci majetku. Tato otázka zůstala nedořešena podnes a je příčinou přetrvávajícího napětí mezi těmito dvěma církvemi.\n\nSoučasným mukačevským biskupem je Milan Šášik.\n\n\n"}
{"id": "991932", "url": "https://cs.wikipedia.org/wiki?curid=991932", "title": "Giovanni Carnovali", "text": "Giovanni Carnovali\n\nGiovanni Carnovali zvaný Il Piccio (29. září 1804, Montegrino Valtravaglia – 5. července 1873, Coltaro) byl italský malíř. \n\nJiž v 11 letech byl přijat do malířské akademie v Bergamu, kterou vedl Giuseppe Diotti. V mládí podnikl několik delších studijních cest na jih Itálie (Řím, Parma, Neapol). Dlouhou dobu působil v Miláně. Zprvu se inspiroval uměním 16. a 17. století a vynikl v portrétní tvorbě. V pozdějším věku se u něho projevila tendence ke změkčení linie a méně popisnému způsobu malby, k čemuž dospěl pod vlivem Correggia, Andrea Appianiho a francouzského umění, jež spatřil na výstavě v Paříži roku 1840.\n"}
{"id": "991935", "url": "https://cs.wikipedia.org/wiki?curid=991935", "title": "Teodor Romža", "text": "Teodor Romža\n\nBlahoslavený Teodor Romža (14. dubna 1911 Velký Bočkov, Podkarpatská Rus − 1. listopadu 1947, Mukačevo) byl rusínský řeckokatolický biskup mukačevské eparchie a mučedník zavražděný NKVD.\n\nV roce 1930 skončil gymnázium v ​ Chustu a téhož roku jej vladyka Peter Gebej poslal studovat do Říma na Papežskou gregoriánskou univerzitu. Během svého pobytu v Římě bydlel v Papežském ruském kolegiu (Russicum). Za kněze byl vysvěcen 25. prosince 1936. Vysvětil ho Alexander Evreinov (ruský biskup) v chrámu sv. Antonína Velikého. Po návratu do vlasti a absolvování povinné vojenské služby působil jako kněz. V roce 1938 byl jmenován spirituálem a profesorem filozofie v semináři v Užhorodě.\n\nDne 24. září 1944 se v užhorodské katedrále konala jeho biskupské svěcení. Brzy poté Podkarpatská Rus připadla Sovětskému svazu. Po obsazení Podkarpatské Rusi sovětským vojskem začal stalinistický režim utlačovat věřící v této oblasti. Romža aktivně podporoval věřící a pro režim se stal nežádoucím. Dne 27. října 1947 byl na něj spáchán atentát, který vypadal jako dopravní nehoda. Teodor Romža sice tento útok přežil, ale v nemocnici byl zavražděn agentkou sovětské tajné služby podáním smrtící injekce. Zemřel v noci z 31. října na 1. listopadu 1947. Stal se tak prvním novodobým mučedníkem z území bývalého Československa. Blahořečen byl 27. června 2001 Janem Pavlem II. ve Lvově.\n\nPo rozházení a zneuctění pozůstatků za vlády komunistů byly jeho ostatky poslány na expertízu do Budapešti. V roce 2003 (28. června) byly slavnostně přes Máriapócs a Sobrance přeneseny do Užhorodu, kde jsou uloženy v katedrálním chrámu Povýšení svatého Kříže.\n\nSvátek blahoslaveného Teodora, biskupa mukačevského je 31. října. (Svátek v roce 2008 přesunut z pastoračních důvodů z původního 1. listopadu s dovolením Svatého stolce, na žádost mukačevského biskupa Mons. Milana Šášika CM). Přenesení ostatků bl. Teodora se slaví 28. června.\n\n\n"}
{"id": "991939", "url": "https://cs.wikipedia.org/wiki?curid=991939", "title": "Charles Willson Peale", "text": "Charles Willson Peale\n\nCharles Willson Peale (15. dubna 1741, Chester (Maryland) – 22. února 1827, Filadelfie) byl americký malíř.\n\nVyučil se sedlářem a poté, co byl objeven jeho malířský talent, studoval rovněž malbu v Americe i v Anglii. Jeho mladší bratr byl malíř James Peale (1749–1831), kterého učil malovat. Peale byl aktivním příznivcem nezávislosti USA a během Americké revoluce bojoval v Kontinentální armádě, kde dosáhl hodnosti kapitána. Pealeovým nejdůležitějším odkazem je velké množství portrétů osobností, které stály u zrodu Spojených států.\n\n"}
{"id": "991945", "url": "https://cs.wikipedia.org/wiki?curid=991945", "title": "Correggio (město)", "text": "Correggio (město)\n\nCorreggio je město v provincii Reggio Emilia v italském regionu Emilia-Romagna. Žije zde přibližně 25 000 obyvatel, rozloha města činí 77 km².\n\nOsídlení zde existovalo již za dob Římské říše, později byla oblast obývána Langobardy. Ve středověku a na počátku novověku bylo Correggio centrem městského státu, který se v roce 1659 stal součástí Modenského vévodství.\n\nMěsto je rodištěm řady osobností, včetně renesančního malíře Antonia Allegri da Correggio, atleta Doranda Pietriho nebo skladatele Bonifazia Asioliho.\n\n"}
{"id": "991947", "url": "https://cs.wikipedia.org/wiki?curid=991947", "title": "Becalelova akademie umění a designu", "text": "Becalelova akademie umění a designu\n\nBecalelova akademie umění a designu (: ) je národní škola umění a designu v Izraeli, založená v roce 1906 litevsko-židovským umělcem Borisem Šacem. Pojmenována je po biblické postavě Becal'elovi, jehož Mojžíš pověřil stavbou stanu setkání. Nachází se v areálu Hebrejské univerzity na hoře Skopus v Jeruzalémě, s některými dalšími malými areály v Jeruzalémě a Tel Avivu.\n\n"}
{"id": "991948", "url": "https://cs.wikipedia.org/wiki?curid=991948", "title": "Mentoring", "text": "Mentoring\n\nMentoring je profesionální vztah dvou osob, kdy mentor předává své zkušenosti a znalosti menteemu (mentorovanému). Mentor tak působí jako průvodce v určité oblasti či tématu a pomáhá menteemu nalézt správný směr či řešení. Předávání znalostí a dovedností probíhá zpravidla v přirozeném prostředí např. na pracovišti.\n\nV českém prostředí se můžeme setkat nejčastěji s mentoringem firemním, ve kterém se předávají profesní znalosti a dovednosti. Může se jednat o vztah mezi zkušeným a nově nastoupivším zaměstnancem, tak ale i mezi dvěma zkušenými zaměstnanci, kteří si předávají specifickou dovednost v určité oblasti.\nS mentoringem se můžeme setkat na úrovni podpory mladých lidí, a to jak v oblasti zájmů, volného času, tak i pomoci při výběru povolání.\n\nMentoring díky své finanční nenáročnosti a vysoké účinnosti při předávání znalostí, motivaci a podpory spokojenosti zaměstnanců, získává velké obliby u nejrůznějších firem. Díky tomu vznikají nová uskupení a iniciativy, které podporují u nás dosud neobvyklé podoby mentoringu:\n\nMezifiremní mentoring, někdy také \"cross mentoring\" je podoba mentoringu, kdy se setkává pár mentor-mentee z různých společností. Tuto formu v České republice mj. propaguje iniciativa Together To Grow, která si dala za cíl podpořit nové možnosti rozvoje zaměstnanců, zkvalitnit fungování mentoringu v jednotlivých společnostech, zvýšit motivaci a přinést novou inspiraci z jiných segmentů trhu a jiných úhlů pohledu. Do výměny mentorů a mentees jsou zapojeny následující společnosti (abecedně):\nOdborným garantem celého projektu je Česká asociace mentoringu, která mj. ručí za kvalitu mentoringu.\n\nSEM Club napomáhá předávání jedinečných zkušeností manažerů formou mentoringu.\nSEM Club vybírá své členy z řad vyššího managementu našich i zahraničních významných firem a institucí, kteří již svoji manažerskou práci předali mladším kolegům a rádi by na bázi dobrovolnosti předávali své dlouholeté manažerské zkušenosti v rolích mentorů mladším kolegům manažerům. SEM Club funguje pod záštitou České asociace mentoringu.\n\nV ČR unikátní projekt inspirovaný švédským modelem propojuje studenty ČVUT se zkušenými pracovníky českých i nadnárodních společností.\nMentor svého menteeho – studenta ČVUT provází při každodenní práci a aktivně ho zapojuje do vlastních reálných projektů.\nMentoringový program poskytuje studentům jedinečnou příležitost blíže poznat ještě v průběhu studia pracovní prostředí oboru, kterému se věnují, zprostředkovává cenný zdroj kontaktů a usnadňuje přechod ze studia do pracovního života. Mentoři od svých mentees získávají nový pohled na svou práci díky nezaujatému pohledu mladého člověka.\n\nDalší formou mentoringu je jeho zapojení do CSR aktivit společnosti. Možnou formou je například projekt Začni správně, který organizuje společnost Your Chance. Projekt pomáhá mladým lidem, kteří budou opouštět dětský domov, nebo už mají odchod z dětského domova za sebou, postavit se na vlastní nohy. Mentoři se stávají patrony těchto mladých lidí a pomáhají jim uspět v profesním životě.\n\nRoku 2009 spustilo Národní kontaktní centrum - ženy a věda Sociologického ústavu AV ČR mentoringový projekt, který pomáhá středoškolačkám nadaným na technické předměty s výběrem vysoké školy.\n\nMentoringem se profesionálně zabývá např.\n"}
{"id": "991949", "url": "https://cs.wikipedia.org/wiki?curid=991949", "title": "Fran Šuklje", "text": "Fran Šuklje\n\nFran Šuklje (24. října 1849 Lublaň – 18. srpna 1935 Novo mesto) byl rakouský politik slovinské národnosti, na konci 19. a počátku 20. století poslanec Říšské rady, zemský hejtman Kraňska.\n\nOd roku 1859 studoval v Lublani gymnázium, v roce 1866 se jako dobrovolník zapojil do rakouské armády v jejím tažení v rámci prusko-rakouské války. Byl raněn v bitvě u Hradce Králové a dočasně zajat Prusy. Po návratu ze zajetí složil maturitu a absolvoval Vídeňskou univerzitu, kde studoval dva semestry práva, pak historii a zeměpis. Působil jako pedagog na školách v Kraňsku. Od roku 1872 jako suplent na reálné škole, od roku 1873 jako profesor. Od roku 1876 učil ve Vídeňské Novém Městě, v roce 1881 přešel na gymnázium v Lublani.\n\nV červnu 1883 se stal poslancem Kraňského zemského sněmu. Počátkem roku 1885 přešel na akademické gymnázium ve Vídni a roce 1885 rezignoval na zemský mandát, ale v prosinci téhož roku jej znovu výraznou většinou obhájil. V 80. letech 19. století se zapojil i do celostátní politiky. Ve volbách do Říšské rady roku 1885, získal mandát v Říšské radě (celostátní zákonodárný sbor) za městskou kurii, obvod Novo mesto, Višnja Gora atd. Rezignace oznámena na schůzi 28. ledna 1886, téhož dne opětovně složil slib. Mandát obhájil za týž obvod i v řádných volbách do Říšské rady roku 1891.\n\nNa podzim 1894 byl jmenován dvorním radou a ředitelem státního vydavatelství školních učebnic. Tehdy rezignoval na mandát v zemském sněmu. Na schůzi 21. února 1895 byla oznámena i jeho rezignace na křeslo v Říšské radě. Přesídlil do Vídně. Ve volbách do Říšské rady roku 1897 se do Říšské rady vrátil, opět za městskou kurii, obvod Novo mesto, Višnja Gora. Setrval zde do konce funkčního období parlamentu v roce 1901. Do vídeňského parlamentu se vrátil v doplňovacích volbách v roce 1903, nastoupil sem 23. září 1903 místo Ivana Vencajze za kurii venkovských obcí, obvod Lublaň. Zvolen byl i ve volbách do Říšské rady roku 1907, konaných poprvé podle všeobecného a rovného volebního práva, kdy uspěl za obvod Kraňsko 11. Profesně se k roku 1907 uvádí jako zemský hejtman a dvorní rada. Byl členem poslaneckého klubu Slovinský klub. Rezignoval 1. července 1910 a nahradil ho Evgen Jarc.\n\nNa jaře 1906 opětovně nastoupil i do zemského sněmu. V období let 1908 až 1911 působil jako zemský hejtman Kraňska. V této funkci skončil souběžně s koncem svého mandátu poslance Kraňského zemského sněmu. V letech 1915–1918 pobýval opět ve Vídni. Na konci války nebyl přizván do slovinské vlády a nepřijal ani mandát v jugoslávské Skupštině v Bělehradě za Slovinskou lidovou stranu.\n"}
{"id": "991962", "url": "https://cs.wikipedia.org/wiki?curid=991962", "title": "Guy Roger Eschmann", "text": "Guy Roger Eschmann\n\nGuy Roger Eschmann Bassono (* 10. června 1992, Lomé) je švýcarský fotbalový záložník původem z Toga, od roku 2016 hráč belgického klubu FCV Dender EH. Je bývalým mládežnickým reprezentantem Švýcarska.\n\nEschmann se narodil v tožském hlavním městě Lomé. Od sedmi let žije ve Švýcarsku, v hlavním městě francouzsky mluvícího kantonu Jura – Delémontu.\n\nV juniorských letech hrál za švýcarský FC Basel 1893, dále působil v juniorce španělského klubu RCD Mallorca, hrál za další švýcarské kluby Neuchâtel Xamax a FC Thun B.\n\nV roce 2012 přestoupil do izraelského celku Hapoel Petah Tikva a v roce 2013 byl v islandském Fylkiru Reykjavík.\n\nV dubnu 2014 posílil český klub SK Slavia Praha vedený trenérem Alexem Pastoorem. Jelikož přišel mimo oficiální přestupní termín, dostal amatérskou smlouvu platnou do 30. června 2014. V Gambrinus lize debutoval 12. dubna 2014 v derby proti AC Sparta Praha, nastoupil na hřiště v 80. minutě. Utkání skončilo porážkou Slavie 0:3. Byl to jeho jediný zápas v sezoně 2013/14 Gambrinus ligy. Po sezoně 2013/14 mu vypršela amatérská smlouva.\n\nV průběhu ročníku 2014/15 podepsal kontrakt s FC Locarno.\n\nZúčastnil se Mistrovství Evropy hráčů do 17 let 2009 v Německu, kde Švýcarsko podlehlo v semifinále Nizozemsku 1:2.\n\n"}
{"id": "991968", "url": "https://cs.wikipedia.org/wiki?curid=991968", "title": "Katedrála Povýšení svatého Kříže (Užhorod)", "text": "Katedrála Povýšení svatého Kříže (Užhorod)\n\nKatedrála Povýšení svatého kříže () je katedrála Mukačevská řeckokatolické eparchie v ukrajinském městě Užhorod v Zakarpatské oblasti.\n\nChrám byl postaven v 17. století jako jezuitský chrám římskokatolické církve. Dokončen byl v roce 1646 a byl zasvěcen svátku Povýšení svatého Kříže. Stavbu financovala šlechtická rodina Drugetovců. Po poškození během Rákociho povstání byl obnoven.\n\nKdyž papež v roce 1773 zrušil jezuitský řád, chrám byl předán řeckokatolické církvi a stal se jejím katedrálním chrámem. Po druhé světové válce byl řeckokatolíkům násilně odebrán komunistickou mocí a pro své potřeby ho až do roku 1991 využívala ruská pravoslavná církev. Po získání nezávislosti Ukrajiny a legalizaci řeckokatolické církve byl chrám v roce 1991 vrácen řeckokatolické církvi a stal se opět katedrálou Mukačevské řeckokatolické eparchie. V roce 2003 zde byly slavnostně uloženy ostatky blahoslaveného mučedníka Teodora Romži, řeckokatolického biskupa umučeného komunisty.\n\nChrám nese typické znaky barokního stylu. Interiér má typické prvky rokoka. Později byl přizpůsoben potřebám byzantského obřadu. Ikonostas chrámu pochází z roku 1799. V roce 1877 byl přestavěn v neoklasicistním architektonickém stylu a dostal dnešní podobu\n\n"}
{"id": "991973", "url": "https://cs.wikipedia.org/wiki?curid=991973", "title": "Paria (poloostrov)", "text": "Paria (poloostrov)\n\nParia či Parijský poloostrov ( ) je poloostrov v Karibském moři ve venezuelském státě Sucre. Spolu s ostrovem Trinidad svírá Parijský záliv. Poloostrov je tvořen pobřežními horstvy a podél severního pobřeží byl vyhlášen Národní park Parijský poloostrov rozdělený na dvě oddělené části.\n\n"}
{"id": "991980", "url": "https://cs.wikipedia.org/wiki?curid=991980", "title": "Paria", "text": "Paria\n\nParia, případně pária může být:\n\n"}
{"id": "991982", "url": "https://cs.wikipedia.org/wiki?curid=991982", "title": "Tomáš Tuhý", "text": "Tomáš Tuhý\n\nTomáš Tuhý (* 8. ledna 1972 Město Albrechtice) je bývalý český policista, v letech 2014 až 2018 prezident Policie ČR. Od listopadu 2018 velvyslanec ČR na Slovensku.\n\nVystudoval Filozofickou fakultu Ostravské univerzity (získal titul Mgr.) a Právnickou fakultu Masarykovy univerzity (získal titul Bc.).\n\nHovoří anglicky, rusky a polsky. Je držitelem bezpečnostní prověrky na stupeň utajení \"Tajné\".\n\nTomáš Tuhý je rozvedený a má tři děti.\n\nVe služebním poměru je od roku 1991. Začínal jako řadový policista na Obvodním oddělení ve Městě Albrechtice, které později také vedl. V roce 2002 se stal zástupcem ředitele Okresního ředitelství Policie ČR Jeseník, kde setrval do roku 2007, kdy se stal ředitelem Okresního ředitelství Policie ČR Bruntál.\n\nV následujících letech jeho kariéra akcelerovala, v roce 2008 byl náměstkem ředitele Správy Severomoravského kraje Policie ČR, o rok později náměstkem ředitele Krajského ředitelství policie Severomoravského kraje a v roce 2010 se stal ředitelem Krajského ředitelství policie Moravskoslezského kraje. Funkci zastával do roku 2013, kdy se stal náměstkem policejního prezidenta pro vnější službu.\n\nOd 1. března 2014 byl prvním náměstkem policejního prezidenta a zároveň byl po rezignaci Petra Lessyho dočasně pověřen vedením policie. Následně se přihlásil do výběrového řízení na uvolněné místo policejního prezidenta a sedmičlenná odborná komise jednomyslně doporučila ministrovi vnitra Milanu Chovancovi jeho jmenování, což také 12. dubna 2014 ministr vnitra učinil.\n\nDne 28. října 2014 jej prezident Miloš Zeman jmenoval brigádním generálem, dne 8. května 2016 získal hodnost generálmajora a dne 28. října 2018 byl prezidentem Zemanem jmenován do hodnosti generálporučíka.\n\nK 31. říjnu 2018 se rozhodl odejít z funkce prezidenta Policie ČR, jakékoliv politické tlaky v této souvislosti odmítl. Dne 28. listopadu 2018 se stal velvyslancem ČR na Slovensku.\n"}
{"id": "991988", "url": "https://cs.wikipedia.org/wiki?curid=991988", "title": "Eva Jiroušková", "text": "Eva Jiroušková\n\nEva Jiroušková (2. května 1931 Praha – 8. ledna 2015 Praha) byla česká herečka a dabérka.\n\nPo absolutoriu studia herectví na Divadelní fakultě Akademie múzických umění v Praze (1951) nastoupila do svého prvního angažmá v Kladně (1951–1971), v letech 1971–1991 byla členkou souboru pražského Divadla E. F. Buriana. Na obou scénách prošla škálou dívčích a ženských rolí domácího i světového divadelního repertoáru, její všestranné herecké umění vyniklo např. v postavách \"Julie\" (Romeo a Julie, 1956), \"Heleny\" (R.U.R., 1958), \"Nory\" (H. Ibsen, 1959), \"Ofélie\" (Hamlet, 1964), \"Jany z Arku\" (G. B. Shaw, Svatá Jana, 1968) a \"Kasandry\" (E. Vilanová, Pénelopa, 1988).\n\nOd počátku padesátých let 20. století úspěšně spolupracovala s filmem, rozhlasem a televizí, v roce 2009 jí byla udělena Cena Františka Filipovského za celoživotní mistrovství v dabingu. Byla dvakrát vdaná, koncem 50. let je v titulcích k filmům uváděna pod jménem svého druhého manžela jako Eva Rokosová nebo Eva Jiroušková-Rokosová.\n\n\n\n"}
{"id": "991990", "url": "https://cs.wikipedia.org/wiki?curid=991990", "title": "NHL 2014/2015", "text": "NHL 2014/2015\n\nNHL 2014/2015 byla 97. sezónou severoamerické Národní hokejové ligy. Byla rozdělena do dvou konferencí a čtyř divizí. Základní část začala 8. října 2014 utkáním mezi Torontem a Montrealem a skončila 11. dubna 2015 zápasem Vancouveru proti Edmontonu. Playoff o Stanley Cup začalo 15. dubna 2015 již bez obhájce trofeje Los Angeles Kings, jenž si v základní části nezajistil postup do play-off a skončilo šestým finálovým utkání 16. června 2015. Celkový 6. Stanley Cup získalo mužstvo Chicago Blackhawks, které ve finále Stanley Cupu přehrálo Tampu Bay Lightning v poměru 4:2 na sérii.\n\n\"Poznámka:\" Při rovnosti bodů rozhodovala k určení postupujícího nebo lépe nasazeného mužstva do playoff následující kritéria:\n\nToto je pořadí hráčů podle dosažených bodů, za jeden vstřelený gól nebo přihrávku na gól hráč získal jeden bod.\nPořadí nejlepších deseti brankářů podle úspěšnosti zásahů v procentech, brankář musel mít odehráno minimálně 40% hrací doby za svůj tým.\nVšechny série play-off se hrály na čtyři vítězná utkání.\nVýše nasazený tým hrál doma 1., 2. a případný 5. a 7. zápas.\nVýše nasazený tým hrál doma 1., 2. a případný 5. a 7. zápas.\n\n"}
{"id": "991994", "url": "https://cs.wikipedia.org/wiki?curid=991994", "title": "Yamaha XV 1100 Virago", "text": "Yamaha XV 1100 Virago\n\nYamaha XV 1100 Virago je motocykl kategorie chopper, vyvinutý firmou Yamaha, vyráběný v letech 1986-2000. Nástupcem je model Yamaha XVS 1100 DragStar.\n\nŘadu chopperů Virago tvoří modely s obsahem 125, 250, 535 a 750 cm³. Pro některé trhy se vyrábělo Virago i s modifikovanými obsahy 400, 500, 700 nebo 1000 cm³.\n\n\n"}
{"id": "991997", "url": "https://cs.wikipedia.org/wiki?curid=991997", "title": "Seznam stálých zástupců Ruska při Organizaci spojených národů", "text": "Seznam stálých zástupců Ruska při Organizaci spojených národů\n\nSeznam stálých zástupců Ruska při Organizaci spojených národů udává chronologický přehled všech zástupců Ruska (resp. Sovětského svazu) od vzniku Organizace spojených národů v roce 1946 do současnosti. V roli stálého zástupce Sovětského svazu se vystřídalo celkem deset osob, z nichž dvě zastávaly tuto funkci dvakrát. Za Ruské federace to byli pět diplomaté. Současný úřadující stálý zástupce Ruska je Petr Viktorovič Iljičev.\n"}
{"id": "991998", "url": "https://cs.wikipedia.org/wiki?curid=991998", "title": "David Čep", "text": "David Čep\n\nDavid Čep (* 4. října 1980) je český fotbalový obránce, momentálně hrající za celek SFK Holešov.\n\nS fotbalem začínal v olomouckém celku TJ Sokol Nový Svět, odkud v roce 2000 zamířil do Sigmy Olomouc. V lednu 2002 odešel na půlroční hostování do FC Bohemians Praha a v červenci 2003 přestoupil do Vysočiny Jihlava. Ani v Jihlavě se příliš dlouho neohřál a po roce přestoupil do Hanácké Slavie Kroměříž. Tady zaujal představitele Tatranu Prešov, kam po dvouletém působení v Kroměříži přestoupil. V Prešově nakonec zůstal až do ledna 2012, kdy se vrátil do Kroměříže. V březnu pak zamířil na roční hostování do 1. HFK Olomouc. V létě 2015 odešel na roční angažmá do rakouského celku Union Hofstetten Grünau, ze kterého se vrátil do Kroměříže.\n\n"}
{"id": "992000", "url": "https://cs.wikipedia.org/wiki?curid=992000", "title": "Kazašský fotbalový pohár", "text": "Kazašský fotbalový pohár\n\nKazašský fotbalový pohár (kazašsky Футболдан Қазақстан Кубогы) je kazašská fotbalová pohárová soutěž. Byla založena v roce 1992, před tímto datem existoval na území Kazašské SSR regionální pohár v rámci SSSR (od r. 1936), který se hrál nepravidelně.\n\nV roce 2001 se hrála 2 finálová utkání, jedno pro ročník 2000/01 a druhé pro ročník 2001.\n\nZdroj:\nPozn.: vítěz je označen tučně.\nPozn.: \n\n"}
{"id": "992002", "url": "https://cs.wikipedia.org/wiki?curid=992002", "title": "Vodíkový automobil", "text": "Vodíkový automobil\n\nVodíkový automobil je takový automobil, který využívá pro svůj pohon vodík. Vozidla převádějí chemickou energii vodíku na energii mechanickou a to buď přímým spalováním vodíku v pístovém či rotačním spalovacím motoru nebo reakcí vodíku s kyslíkem v palivovém článku a výrobou elektřiny pro pohon elektromotoru vozidla.\n\nVodíkový spalovací motor pracuje stejně jako benzínový nebo naftový motor. U zážehového typu motoru se vodíkové palivo vstřikuje do sání nebo do spalovacího prostoru a zažehne zapalovací svíčkou. U vznětového motoru se vodíkové palivo vstřikuje pod vysokým tlakem do spalovacího prostoru.\n\nFrançois Isaac de Rivaz sestrojil roku 1806 pístový spalovací motor s elektrickým zapalováním. Palivem pro tento motor byla směs plynného vodíku a vzduchu. Roku 1807 motor namontoval na vozidlo ze čtyřmi koly vzdáleně podobné dnešním automobilům. Tento motor, s takzvaným volným pístem, je považován za první spalovací motor na světě. Roku 1808 si nechal motor patentovat. Tento motor postavil roku 1813 ještě na jedno vozidlo dlouhé šest metrů.\n\nV roce 1820 vydal reverend W.Cecil knihu \"On the application of hydrogen gas to produce a moving power in machinery\". V knize je popsán vakuový motor, který je poháněn pomocí atmosférického tlaku a podtlaku vzniklého explozí po smíchání vodíku a vzduchu.\n\nKonstruktér a vynálezce Nicolaus August Otto kolem roku 1880 použil pro svůj motor jako palivo syntetický plyn tvořený z 50 % vodíkem.\n\nHydroelektrárenská společnost v Norsku v roce 1933, upravila nákladní vozidlo pro pohon na vodík. Vodík se vyráběl přímo na vozidle.\n\nBoris Schelishch v letech 1941 až 1944 za druhé světové války při obléhání Leningradu, přestavěl 200 nákladních vozidel GAZ AA na pohon vodíkem.\n\nKe spalování vodíku se využívají upravené konvenční čtyřtaktní zážehové nebo vznětové pístové motory.\n\nBMW\n\nVozidlo BMW Hydrogen 7, je automobil, který dovede spalovat jak vodík tak benzín. Má dvanáctiválcový čtyřdobý spalovací motor o objemu 5972 cm a výkonu 260 koní.\n\nBMW H2R je prototyp určený k překonání rychlostních rekordů mezi automobily na vodíkový pohon.\n\nAutomobilka BMW v roce 2009 vyvinula motor spalující vodík s účinností 42 %. Motor má vstřikovače, které dodávají vodík pod tlakem 300 barů. Proto je motor vznětový a nemusí mít zapalovací svíčku.\n\nMazda\n\nMazda vodíkový motor vyvíjí od 90 let. Vodík jako palivo používá u upraveného Wankelova motoru v modelu RX-8 Hydrogen RE. U Wankelova motoru nedochází k zpětnému zášlehu do sacího potrubí o proti běžnému pístovému motoru. V roce 2004 vozidlo bylo schváleno pro provoz na pozemních komunikacích. Od roku 2006 je Mazda začala komerčně pronajímat. Dalším modelem používající vodíkový Wankelův motor je Mazda Premacy Hydrogen RE Hybrid. Toto vozidlo využívá vodíkový rotační motor k výrobě elektrické energie pro elektromotor. Při tomto řešení je dosažena delší dojezdová vzdálenost.\n\nFord\n\nAutomobilka Ford vyvinula nákladní vozidlo Ford F-250 Super Chiev, které je vybaveno přeplňovaným motorem V10. Motor pracuje se třemi druhy paliva. Vodík, benzín a E85. V roce 2004 bylo představeno vozidlo H2 ICE Shuttle Bus, který měl deseti válcový přeplňovaný motor s obsahem 6,8 litrů. Maximální výkon byl 140kW\n\n\n\nVozidla vybavená vodíkovým palivovým článkem jsou elektrická vozidla, které generují elektrickou energii z palivových článků. Elektrická energie vzniká chemickou reakcí vodíku a kyslíku ze vzduchu, kdy odpadním produktem je vodní pára. O této problematice pojednává článek Palivový článek.\n\n\n"}
{"id": "992005", "url": "https://cs.wikipedia.org/wiki?curid=992005", "title": "Carolina Reaper", "text": "Carolina Reaper\n\nCarolina Reaper je hybridní chilli paprička druhu paprika čínská (\"Capsicum chinense\"), kterou v roce 2012 vypěstoval Ed Currie ve městě Rock Hill v Jižní Karolíně pod původním označením HP22B. Tento hybrid vznikl křížením papričky Bhut Jolokia (až do roku 2007 nejpálivější papričky světa) a červené papričky habanero. \n\nV roce 2013 byla Carolina Reaper zapsána do Guinessovy knihy rekordů jako nejpálivější paprička na světě. Podle testů, které provedli studenti jihokarolínské Winthropovy univerzity, může na Scovilleově stupnici dosáhnout až 2 200 000 stupňů pálivosti. Odsunula tak dosavadní rekordmanku v pálivosti papričku Trinidad Moruga Scorpion na druhé místo.\n\n\n"}
