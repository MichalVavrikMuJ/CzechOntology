{"id": "1061821", "url": "https://cs.wikipedia.org/wiki?curid=1061821", "title": "Tři kluci a nemluvně", "text": "Tři kluci a nemluvně\n\nTři kluci a nemluvně (v anglickém originále Baby Daddy) je americký seriál, který v letech 2012–2017 vysílala stanice Freeform (původně ABC Family).\n\nSeriál sleduje Bena, který se ze dne na den stane otec, když před vchodem objeví malé dítě, které mu zanechala jeho přítelkyně. S pomocí svého bratra Dannyho, matky Bonnie a dvou nejlepších kamarádů Riley a Tuckera se rozhodne malou holčičku vychovávat.\n\nProdukce seriálu začala 28. března 2012. 17. srpna 2012 byla objednána druhá série, která měla premiéru 29. května 2013.\n\n22. března 2013 stanice oznámila objednání třetí řady seriálu. Série měla premiéru 15. ledna 2014. 17. března 2014 seriál získal čtvrtou řadu, která měla premiéru 22. října 2014, s první halloweenskou epizodou seriálu s názvem \"Strip or Treat\".\n\n27. února 2015 získal seriál pátou sérii.\n\n27. června 2016 získal seriál šestou sérii.\n\nNa Novém Zélandu měl seriál premiéru na stanici TV2 14. prosince 2013.\n\nV Austrálii seriál vysílá Fox8 a ve Spojeném království stanice E4 od 16. února 2015.\n\nV Česku je seriál vysílán od 6. prosince 2015 na stanici Nova 2.\n"}
{"id": "1061831", "url": "https://cs.wikipedia.org/wiki?curid=1061831", "title": "Diskrétní spektrum", "text": "Diskrétní spektrum\n\nJako diskrétní spektrum se v kvantové fyzice označuje takový rozsah pozorovatelné veličiny, ve kterém může při měření nabýt pouze diskrétních, vzájemně oddělených hodnot, netvořících spojitý interval. Takové hodnoty jsou důsledkem kvantování této veličiny. Opakem je spojité spektrum.\n\nPojem se používá i v matematickém formalismu kvantové mechaniky, ze kterého pochází. Pozorovatelná veličina je v něm reprezentována operátorem, který může nabývat různých vlastních hodnot. Podle toho, zda jsou tyto hodnoty diskrétní nebo spojité, hovoří se o diskrétním resp. spojitém spektru operátoru.\n\nNěkteré pozorovatelné veličiny mají pouze diskrétní spektrum, např. moment hybnosti a jeho analogie (spin).\n\nEnergie elektronů vázaných v atomovém obalu má až po ionizační energii diskrétní spektrum. Možné stavy, ve kterých se elektrony mohou nacházet, jsou přesně vymezeny diskrétními kvantovými čísly. Naopak pro vyšší energie elektronu, kdy není v atomu vázán, není jeho energie kvantována a může nabývat libovolné hodnoty - její spektrum je spojité. Elektromagnetické záření emitované nebo absorbované atomovým obalem je dáno přechodem elektronu mezi dvěma stavy elektronu v obalu, jeho energie je rovna rozdílu energií počátečního a konečného stavu. Této energii odpovídá daná frekvence či vlnová dálka vyzářené vlny. Přechody v diskrétním spektru energie se proto u vydávaného či pohlcovaného záření projeví jako tzv. čárové spektrum. \n\n"}
{"id": "1061837", "url": "https://cs.wikipedia.org/wiki?curid=1061837", "title": "Kirchhoff", "text": "Kirchhoff\n\nPříjmení Kirchhoff nosí více osob:\n\n"}
{"id": "1061838", "url": "https://cs.wikipedia.org/wiki?curid=1061838", "title": "Mladí a hladoví", "text": "Mladí a hladoví\n\nMladí a hladoví (v anglickém originále Young & Hungry) je americký seriál, který vysílá stanice ABC Family/Freeform od 25. června 2014. Jeho tvůrcem je David Holden a výkonnou producentkou je Ashley Tisdale. Hlavními hvězdami seriálu jsou Emily Osmentová, Jonathan Sadowski, Aimee Carrerová, Kym Whitleyová a Rex Lee.\n\nDne 7. března 2016 dala stanice Freeform zelenou čtvrté řadě, která měla premiéru 1. června 2016. Dne 15. března bylo oficiálně potvrzeno, že pátá řada bude řadou poslední. Bude obsahovat deset dílů. Stanice Freeform také oznámila, že připravuje dvouhodinový film, který uzavře seriál. Poslední díl se vysílal dne 25. července 2018. Dne 24. srpna 2018 bylo oznámeno, že závěrečný film nebude natočený. \n\nSeriál sleduje mladého milionáře Joshe Kaminski (Jonathan Sadowski), který se rozhodl zaměstnat jako osobní kuchařku mladou bloggerku Gabi Diamond (Emily Osmentová). Aby si udržela svojí novou práci, musí prokázat svůj um Joshovu osobnímu asistentovi Elliotovi (Rex Lee), který by byl raději, kdyby zaměstnal jako kuchaře nějakou celebritu. Poté děj sleduje příběh obou dvou hlavních postav a jejich přátel po sexu na jednu noc ihned po prvním setkání.\n\nSeriál je založen na příběhu bloggerky Gabi Moskowitz ze San Francisca.\n\n\n\n23. srpna 2013 stanice ABC Family objednala pilotní epizodu seriálu. Pilot byl napsán Davidem Holdenem a režírován Andym Cadiffem. Ashley Tisdaleová, Eric Tannenbaum, Kim Tannenbaumová a Jessica Rhoadesová se stali výkonnými producenty.\n\nNatáčení pilotní epizody začalo 21. dubna 2014. Dne 25. června 2014 měl seriál premiéru, společně se seriálem \"Mystery Girls.\" Dne 29. září 2014 získal seriál druhou sérii. Dne 24. června 2015 byla zveřejněn první webdíl s Gabi Moskowitzovou. Dne 19. srpna 2015 ABC Family objednala třetí sérii seriálu, která měla premiéru 3. února 2016 na stanici Freeform. Freeform dal zelenou čtvrté sérii, která měla premiéru 1. června 2016. Dne 15. března bylo oficiálně potvrzeno, že pátá řada bude řadou poslední. Bude obsahovat deset dílů. Stanice Freeform také oznámila, že připravuje dvouhodinový film, který uzavře seriál. Dne 24. srpna 2018 bylo oznámeno, že závěrečný film nebude natočený. \n\nV září 2013 byla obsazena do hlavní role Emily Osmentová, následovalo obsazení Aimee Carrerové do role nejlepší kamarádky Gaby. Krátce poté Jonathan Sadowski a Rex Lee byli obsazeni do seriálu. Kym Whitley byla poslední herečkou připojenou k seriálu. MTV oznámilo, že Kylie Minogue si zahraje hostující roli ve druhé sérii.\n\nPrvní řada skončila s hodnocením 0,4 v demografické skupině 18–49 s průměrným hodnocením 900 000 diváků.\n\nV průběhu dubna 2016 bylo potvrzeno, že \"Young & Hungry\" by mohl pravděpodobně dostat spin-off s názvem \"Young & Sofia\". V květnu 2016 se objevily informace, že hlavní tváří připravovaného seriálu bude Aimee Carrero se svojí postavou Sofie. Obsazení pak doplní Ashley Tisdale jako Logan Rowlingsová, Steve Talley jako Kendrick a Ryan Pinkston jako Leo. Spin-off bude představen v osmém díle čtvrté řady. Seriál však nebyl vybrán stanicí do vysílání. \n"}
{"id": "1061856", "url": "https://cs.wikipedia.org/wiki?curid=1061856", "title": "Ecatepec de Morelos", "text": "Ecatepec de Morelos\n\nSan Cristóbal Ecatepec de Morelos, známé též jako Ecatepec, je město v Mexiku, ve státě México. Leží v těsné blízkosti Ciudad de México a je tak považováno za jeho „satelit“, je s ním dokonce spojeno linkou metra (linka B). Je však samostatným městem, druhým největším v Mexiku: k roku 2010 mělo 1 658 806 obyvatel. Spolu s Ciudad de Mexico a dalšími sídly tak vytváří více jak dvacetimilionovou metropolitní oblast Valle de México.\n\nEcatepec je původní název pocházející z indiánského jazyka Nahuatl, San Cristóbal je patron města, přídomek de Morelos město přijalo na počest hrdiny mexické války o nezávislost José Maríi Morela, který byl ve Ecatepecu popraven roku 1815 Španěly. V domě, kde byl zabit, je dnes muzem (\"Museo Casa de Morelos\"). K turistickým lákadlům patří především nejmladší katedrála v Mexiku, \"Sagrado Corazón de Jesús\".\n\nVe městě má sídlo společnost Jumex, která vyrábí ovocné šťávy, jež jsou velmi populární v Jižní Americe a mezi hispánskými obyvateli USA.\n\n"}
{"id": "1061861", "url": "https://cs.wikipedia.org/wiki?curid=1061861", "title": "Východní hlavní kanál", "text": "Východní hlavní kanál\n\nVýchodní hlavní kanál ( ) je vodní zavlažovací kanál, který prochází od severu k jihu župami Szabolcs-Szatmár-Bereg a Hajdú-Bihar.\n\nKanál začíná u města Tiszalök odbočkou z řeky Tisa, ze které je napájen. Jeho délka je 98 km a končí u obce Bakonszeg, kde se napojuje na řeku Berettyó. Šířka kanálu je 25–30 metrů, má tři části u nichž je různá hloubka a to 4,2 m, 3,3 m a 2,3 m. Maximální průtok vody v severní části dosahuje až 60 m³/s a v jižní části u obce Bakonszeg jen 15 m³/s. Na velký kanál je napojena řada menších zavlažovacích kanálů, které především směřují západním směrem. Největším z nich je tzv. Nyugati-főcsatorna, tedy západní hlavní kanál.\n\n \n"}
{"id": "1061862", "url": "https://cs.wikipedia.org/wiki?curid=1061862", "title": "Jaroslav Chlumecký", "text": "Jaroslav Chlumecký\n\nJaroslav Chlumecký (* 7. března 1938) je bývalý český fotbalista, útočník.\n\nV československé lize hrál za Baník/SONP Kladno. Nastoupil k 92 ligovým utkáním a dal 17 gólů. Dorostenecký mistr Československa 1956.\n\n"}
{"id": "1061863", "url": "https://cs.wikipedia.org/wiki?curid=1061863", "title": "Brasil Open 2015", "text": "Brasil Open 2015\n\nBrasil Open 2015 byl tenisový turnaj pořádaný jako součást mužského okruhu ATP World Tour, který se hrál na krytých dvorcích s antukovým povrchem. Konal se mezi 9. až 15. únorem 2015 v brazilském městě São Paulo jako 15. ročník turnaje.\n\nTurnaj s rozpočtem 505 655 dolarů patřil do kategorie ATP World Tour 250. Nejvýše nasazeným hráčem ve dvouhře měl být Španěl Feliciano López, jenž se však odhlásil a tuto roli převzal jeho krajan Tommy Robredo, figurující na sedmnácté příčce klasifikace. Třetí titul na okruhu ATP si připsal uruguayský tenista Pablo Cuevas. Soutěž čtyřhry ovládla kolumbijská dvojice Juan Sebastián Cabal a Robert Farah.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1061864", "url": "https://cs.wikipedia.org/wiki?curid=1061864", "title": "BNP Paribas Fortis Diamond Games 2015", "text": "BNP Paribas Fortis Diamond Games 2015\n\nBNP Paribas Fortis Diamond Games 2015 byl tenisový turnaj pořádaný jako součást ženského okruhu WTA Tour, který se hrál na krytých dvorcích s tvrdým povrchem v hale Sportpaleis Merksem. Konal se mezi 9.  až 15. únorem 2015 v belgických Antverpách jako jubilejní 8. ročník turnaje.\n\nJednalo se o první ročník hraný na okruhu WTA Tour od sezóny 2008. V letech 2009–2013 turnaj probíhal jako exhibice.\nUdálost s rozpočtem 731 000 dolarů patřila do kategorie WTA Premier Tournaments. Nejvýše nasazenou hráčkou ve dvouhře se stala sedmá tenistka světa Eugenie Bouchardová z Kanady. Singlovou soutěž vyhrála Němka Andrea Petkovicová, která se tak vrátila do elitní světové desítky. Deblovou část opanoval nejvýše nasazený španělský pár Anabel Medinaová Garriguesová a Arantxa Parraová Santonjaová.\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\n\n\nNásledující páry obdržely divokou kartu do hlavní soutěže:\n\n\n\n"}
{"id": "1061865", "url": "https://cs.wikipedia.org/wiki?curid=1061865", "title": "PTT Thailand Open 2015", "text": "PTT Thailand Open 2015\n\nPTT Thailand Open 2015 byl tenisový turnaj pořádaný jako součást ženského okruhu WTA Tour, který se hrál v areálu Dusit Thani Hotel na otevřených dvorcích s tvrdým povrchem. Konal se mezi 9. až 15. únorem 2015 v thajském městě Pattaya jako 24. ročník turnaje.\n\nJednalo se o první ročník nazvaný PTT Thailand Open. Předchozí pojmenování znělo PTT Pattaya Open.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala dvacátá první tenistka světa Pcheng Šuaj z Čínské lidové republiky, která vypadla ve druhém kole. Rekordní třetí singlový titul vybojovala Daniela Hantuchová a deblovou soutěž ovládla tchajwanská sesterská dvojice Chao-čching a Jung-žan Čanovy.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\nNásledující páry obdržely divokou kartu do hlavní soutěže:\n\n\n\n"}
{"id": "1061867", "url": "https://cs.wikipedia.org/wiki?curid=1061867", "title": "Pesa Gama", "text": "Pesa Gama\n\nPesa Gama je rodina elektrických a motorových lokomotiv polského výrobce Pojazdy Szynowe Pesa Bydgoszcz. Lokomotivy jsou vyráběny od roku 2012.\n\nPrvní lokomotivou s označením Gama se stal stroj 111Ed-001 s komerčním označením Gama Marathon, který byl představen na veletrhu InnoTrans 2012. Jedná se o čtyřnápravovou stejnosměrnou elektrickou lokomotivu pro provoz na tratích elektrizovaných soustavou 3 kV DC s maximální rychlostí 160 km/h. Lokomotiva je také vybavena pomocným spalovacím motorem Caterpillar C15. Od roku 2013 je lokomotiva ve zkušebním provozu jak v osobní, tak v nákladní dopravě (např. u dopravců PKP Intercity a Lotos Kolej).\n\nV roce 2014 objednal dopravce PKP Intercity 10 kusů dieselové verze 111Dd v hodnotě 131,2 PLN. Dodány by měly být v průběhu roku 2015 a budou nasazeny na trasách Ełk - Korsze, Ełk - Olecko - Suwałki, Rzeszów - Zamość, Rzeszów - Zagórz, Krzyż - Gorzów Wielkopolski - Kostrzyn a Piła - Krzyż. První lokomotiva pro PKP Intercity - 111Dd-001 - byla představena na veletrhu InnoTrans 2014.\n\nDopravce Koleje Mazowieckie (KM) pak objednal u firmy Pesa výrobu dvou vratných souprav, přičemž každá z nich se bude skládat z elektrické lokomotivy Gama, devíti patrových vložených vozů a patrového řídicího vozu. Lokomotivy pro KM budou elektrické (3 kV DC) a ponesou označení 111Eb.\n"}
{"id": "1061869", "url": "https://cs.wikipedia.org/wiki?curid=1061869", "title": "Lesley Gore", "text": "Lesley Gore\n\nLesley Gore (2. května 1946 New York – 16. února 2015 New York) byla americká zpěvačka a herečka.\n\nNarodila se roku 1946 v Brooklynu a vyrůstala v Tenafly v New Jersey. Svou kariéru zahájila roku 1963 vydáním hitového singlu „It's My Party“. Jeho producentem byl Quincy Jones, v americké hitparádě se umístil na prvním místě a byl nominován na cenu Grammy. Později nahrála řadu úspěšných písní. Během šedesátých let vydala několik alb, během sedmdesátých již jen dvě a další vyšlo až v roce 1982. Své poslední album nazvané \"Ever Since\" vydala až po 23 letech. Zemřela na rakovinu v roce 2015 ve věku 68 let.\n\n\n"}
{"id": "1061873", "url": "https://cs.wikipedia.org/wiki?curid=1061873", "title": "Ivan Študent", "text": "Ivan Študent\n\nIvan Študent (* 27. ledna 1945 Brno) je bývalý český fotbalový záložník. Po skončení aktivní kariéry působí jako trenér v nižších soutěžích v Jihomoravském kraji.\n\nV československé lize hrál za SU Teplice. Nastoupil ve 12 ligových utkáních. Z ligových Teplic odešel do druholigového Spartaku Ústí nad Labem. Druhou ligu hrál i dříve za KPS Brno a během ZVS v Dukle Tábor. Je dorosteneckým vicemistrem Československa 1963 s KPS Brno.\nPoté, co v roce 1980 ve Spartaku ČKD Blansko ukončil hráčskou kariéru, působil zde celkem 8 let jako trenér prvního mužstva. Dvakrát s ním postoupil do divize, památné byly především barážové zápasy s Hulínem v roce 1984, které \"„Kolbenka“\" doma i venku vyhrála 1:0. V roce 1985 sehráli blanenští pod jeho vedením přátelské utkání proti reprezentaci Československa, kterou trénoval Josef Masopust. Tomuto utkání přihlíželo 5 000 diváků. V roce 1992 se stal trenérem dorosteneckého týmu Spartaku ČKD Blansko, se kterým obsadil v moravsko–slezské skupině 1. dorostenecké ligy 7. místo (1992/93).\n\nKromě Spartaku ČKD Blansko vedl také Metru Blansko, Šlapanice (s nimiž v roce 1995 postoupil do divize), Líšeň (tu do divize přivedl v roce 2005), Bohunice, Rájec-Jestřebí (2003/04), Boskovice, Bořitov, Lipůvku a „B“ tým FK Blansko. Je vlastníkem nejvyšší trenérské licence. V září roku 2014 jeho přínos pro blanenskou kopanou ocenilo vedení FK Blansko, když ho při příležitosti mistrovského utkání „A“ týmu proti Polné uvedlo mezi klubové legendy. Na začátku ledna 2015 se stal novým trenérem TJ Sloup.\n\n\n"}
{"id": "1061875", "url": "https://cs.wikipedia.org/wiki?curid=1061875", "title": "Cscope", "text": "Cscope\n\nCscope je nástroj umožňující programátorům nebo vývojářům prohledávat zdrojové kódy v jazyce C nebo C++ (s omezenou podporou i pro jiné jazyky). Často se používá ve velmi rozsáhlých projektech pro prohledávání zdrojových kódů, vyhledávání funkcí, deklarací, definic a textových řetězců zadaných pomocí regulárních výrazů. Cscope je svobodný software dostupný pod licencí BSD. Základní program pracuje v konzolovém režimu nebo v textovém rozhraní. Původním vývojářem cscope je Joe Steffen.\n\nHistorie cscope sahá do doby počítačů PDP-11, ale je stále používán vývojáři, kteří dávají přednost textovým editorům pracujícím v textovém prostředí, jako je vi nebo vim, před editory používajícími grafické uživatelské rozhraní (GUI). Funkcionalita cscope je však dostupná v různé míře i v mnoha moderních editorech používajících GUI.\n\nPřed používáním cscope je nutné vytvořit cscope databázi. Pro získání seznam jmen souborů, ze kterých se má vytvořit indexový soubor nazývaný codice_1, se často používá příkaz codice_2 nebo jiný unixový nástroj. Pak se příkazem codice_3 vytvoří vlastní databáze pro cscope. Volba codice_4 způsobí, že se nebude prohledávat adresářový podstrom codice_5, který obsahuje hlavičkové soubory jádra operačního systému nebo standardní knihovny libc jazyka C. Oindexované soubory pak lze prohledávat pomocí příkazu codice_6. Pokud dojde ke větší změně zdrojových kódů, je nutné index vytvořit znovu.\n\nPři vývoji softwaru je velmi užitečná možnost vyhledávat, odkud se určitá funkce volá, protože tím lze zjistit, co ostatní části programu od funkce očekávají. Cscope umí najít jak místa, odkud se funkce volá, tak jaké funkce volá ona sama. Cscope ale není překladač a analýzu textu provádí hledáním klíčových slov, což může působit potíže, protože makra a duplicitní jména mohou generovat chybné výsledky. Existují jiné programy, které umí získat tyto informace syntaktickou analýzou zdrojového kódu nebo čtením vygenerovaných cílových souborů.\n\nCscope byl vytvořen pro prohledávání obsahu zdrojových kódů v jazyce C, ale může být používán (s určitými omezeními) i pro zdrojové kódy v jazyce C++ a Java.\n\nCscope může v prostředí KDE používat grafické uživatelské rozhraní nazývané Kscope, které navíc pro ulehčení použití integruje textový editor Kate. Projekt KScope však není od roku 2012 udržovaný.\n\nDalší grafické uživatelské rozhraní využívající PyQT4 se nazývá Seascope; pro ulehčení použití integruje editor založený na editační komponentě Scintilla.\n\nCCTree je nativní zásuvný modul pro Vim, který integruje scsope do editoru Vim a nabízí funkcionalitu podobnou Kscope a Seascope.\n\n\n"}
{"id": "1061876", "url": "https://cs.wikipedia.org/wiki?curid=1061876", "title": "John Davies (historik)", "text": "John Davies (historik)\n\nJohn Davies (25. dubna 1938 – 16. února 2015) byl velšský historik. Narodil se ve vesnici Treorchy na jihu Walesu. Studoval na Cardiffské universitě a později na Trinity College v Cambridge. Je autorem knihy \"A History of Wales\", která se věnuje velšské historii od nejranější doby až po moderní. Za své knihy byl oceněn řadou ocenění. Rovněž se věnoval pedagogické činnosti a byl televizním a rozhlasovým hlasatelem. Zemřel v roce 2015 ve věku 76 let.\n\n"}
{"id": "1061877", "url": "https://cs.wikipedia.org/wiki?curid=1061877", "title": "Miloš Kačírek", "text": "Miloš Kačírek\n\nMiloš Kačírek (* 22. listopadu 1951) je bývalý český fotbalista, obránce.\n\nV československé lize hrál za TJ SU Teplice. Nastoupil v 6 ligových utkáních. Z Teplic odešel do Roudnice nad Labem.\n\n\n"}
{"id": "1061878", "url": "https://cs.wikipedia.org/wiki?curid=1061878", "title": "Prusové (rozcestník)", "text": "Prusové (rozcestník)\n\nPrusové či Prajzové mohou být:\n\n\n\n"}
{"id": "1061883", "url": "https://cs.wikipedia.org/wiki?curid=1061883", "title": "Naděžda Skardinová", "text": "Naděžda Skardinová\n\nNaděžda Valerjevna Skardinová ( , , * 27. března 1985, Leningrad, Sovětský svaz, dnes Rusko) je běloruská biatlonistka, držitelka zlaté medaile ze štafety na Zimních olympijských hrách 2018 v Pchjongčchangu. Jejímž dosavadním největším individuálním úspěchem je bronzová medaile ze zimních olympijských her 2014 v ruském Soči z vytrvalostního závodu.\n\nNa mistrovství světa 2011 v ruském Chanty-Mansijsku obsadila třetí místo v ženském štafetovém závodě. Ve světovém poháru obsadila nejlépe druhé místo ve stíhacím závodě v Anterselvě v sezóně 2013/14.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči se nezapočítávají.\"\n\nVítězství v závodech světového poháru.\n\n"}
{"id": "1061886", "url": "https://cs.wikipedia.org/wiki?curid=1061886", "title": "BNP Paribas Fortis Diamond Games 2015 – ženská dvouhra", "text": "BNP Paribas Fortis Diamond Games 2015 – ženská dvouhra\n\nDo soutěže ženské dvouhry na tenisovém turnaji BNP Paribas Fortis Diamond Games 2015 nastoupilo dvacet osm hráček. Jednalo se o první ročník obnoveného turnaje od roku 2008, kdy vyhrála Belgičanka Justine Heninová, která ukončila profesionální kariéru 26. ledna 2011.\n\nSinglovou soutěž ovládla třetí nasazená Němka Andrea Petkovicová, která ve finále porazila španělskou turnajovou pětku Carlu Suárezovou Navarrovou, a to bez boje pro krční poranění Španělky. Na okruhu WTA Tour si tak připsala šestý kariérní titul z dvouhry, když zvítězila ve čtvrtém finále za sebou. Bodový zisk jí zajistil návrat do první světové desítky, když 16. února 2015 figurovala na 10.  místě. V elitní desítce vystřídala krajanku Kerberovou.\n\nVe druhém kole odvrátila Petkovicová osm mečbolů z rakety Alison Van Uytvanckové.\n\nČtyři nejvýše nasazené hráčky měly volný los do druhého kola.\n\n"}
{"id": "1061890", "url": "https://cs.wikipedia.org/wiki?curid=1061890", "title": "Ústav experimentální medicíny Akademie věd České republiky", "text": "Ústav experimentální medicíny Akademie věd České republiky\n\nÚstav experimentální medicíny AV ČR, v. v. i., je centrem základního biomedicínského výzkumu v oblasti buněčné biologie, vývojové toxikologie, neurobiologie, neurofyziologie, neuropatologie a teratologie, molekulární epidemiologie, molekulární farmakologie, imunofarmakologie, výzkumu rakoviny, molekulární embryologie, kmenových buněk a tkáňových náhrad. Ústav také zajišťuje výuku neurověd na lékařských fakultách Univerzity Karlovy. Ústav je také partnerem několika spin-off společnosti na využití kmenových buněk, např. Bioinova a Epona Cells, které sídlí v Inovačním biomedicínském centru (IBC) 350 metrů od budovy UEM.\n\nV Ústavu experimentální medicíny pracuje 100 zaměstnanců (stav k 31. 12. 2013) Ústav je členěn na několik dále popsaných vědeckých oddělení. Výsledkem výzkumu probíhajícím na půdě ústavu jsou již aplikovatelné výsledky v oboru ochrany životního prostředí, neurověd, regenerativní medicíny, farmakologie a diagnostických metod. V současné době má ústav 10 samostatných vědeckých oddělení a jednu laboratoř.\n\nZde jsou studovány mechanismy onemocnění CNS, poranění mozku a míchy, užití kmenových buněk a biomateriálů v jejich léčbě. Dále jsou studovány iontové změny a difúzní parametry v CNS v průběhu fyziologických a patologických stavů, nesynaptický přenos v CNS, receptory a iontové kanály, funkce gliových buněk.\n\nOddělení se zabývá astrocyty a polydendrocyty v patofyziologii cerebrální ischemie a v progresi Alzheimerovy choroby a mechanismy vápníkové signalizace u gliových buněk.\nZaměřením je fyziologie vazopresinu a oxytocinu v CNS a PNS.\n\nZaměřením jsou převážně imunofarmaka.\n\nV oddělení jsou zkoumány molekulární vlastnosti nádorových onemocnění tlustého střeva a konečníku.\n\nŘeší na modelu imunity v oku se bádá na přenosu limbálních kmenových buněk, které regeneraci rohovky oka zajišťují.\n\nStudují morfologické charakteristiky buněk sluchového systému a jejich patologické procesy. Elektrofyziologické a histologické nálezy jsou korelovány na základě behaviorálních testů.\n\nPři zatížený mutageny a karcinogeny dochází ke změnám prostředí, které je sledováno pomocí biomarkerů. Zkoumá se vliv DNA aduktů, oxidační poškození DNA, bílkovin a tuků, stanovení RNA expresních profilů) a jejich vliv v životním prostředí na průběh těhotenství a stav novorozeněte.\n\nSpolečnost Bioinova s.r.o., ve které má Ústav experimentální medicíny AV ČR menšinový majetkový podíl, aplikuje léčbu kmenovými buňkami u pacientů s amyotrofickou laterální sklerózou v rámci experimentální terapie pod kodem AMSC-ALS-001, a to za cenu nákladů léčby ve výši 150.000 Kč. Smyslem studie je evidence nepřítomnosti komplikací v místě intratekálně aplikace suspenze mesenchymálních kmenových buněk a nepřítomnosti nové neurologické poruchy (meningitida, paraplegie, inkontinence), kterou nelze vysvětlit přirozenou progresí základního onemocnění. Dalším cílem experimentální léčby je zpomalení progrese onemocnění ALS po aplikaci hodnoceného přípravku hAMSC (progrese choroby dle funkční škály ALSFRS, Norrisovy škály a spirometrických vyšetření). Pro zavedení experimentální medicíny byla nutná vstupní investice 60 mil Kč do tzv. superčistých prostor (vzduch se vymění a vyčistí i 40× každou hodinu), přičemž v roce 2014 náklady na výrobu vlastních kmenových buněk byly 3× levnější než dovozené ze zahraničí .\n\nDalší studií č. AMSC-RC-001 je klinické hodnocení testující možné využití mesenchymálních stromálních buněk k reperaci poškozené šlachy u pacientů s rupturou rotátorové manžety.\n\nVyužitím kmenových buněk kostní dřeně při navození srůstu obratlů po operaci páteře se zabývá klinická studie č. AMSC-DSD-001.\n\nPod kódem AMSC-BDT-001 pokračuje klinická studie ověřující možnost využití autologních multipotentních kmenových buněk pro hojení rozsáhlých defektů při reimplantaci endoprotézy kyčelního kloubu. Cílem této studie je hodnocení bezpečnosti a účinnosti kostní novotvorby s využitím beta-trikalcium fosfátového biomateriálu obsahujícího autologní mezenchymální kmenové buňky. Od r. 2010 vlastní Bioinova, s.r.o. povolení SÚKL k aseptické výrobě léčivých přípravků na bázi mezenchymálních kmenových buněk z kostní dřeně pro klinická hodnocení fáze I, II a III. Výroba probíhá v čistých prostorech třídy A/B v souladu s pravidly tzv. správné výrobní praxe.\n\nAplikovaný výzkum je zaměřen na užití autologních (vlastních) kmenových buněk léčeného zvířete (pes, kůň), které nastartováním hojivého procesu pomáhají obnovit poškozenou tkáň. Léčba, která urychlí hojení a sníží komplikace, stojí cca 30.000,- Kč.\n\nVeřejnost se může s některými částmi ústavu. Veřejnost si často plete UEM s cca 1 km vzdáleným IKEM, který je především klinickým pracovištěm. Obě instituce dlouhodobě spolupracují na několika projektech. Publikační aktivita, citovanost anebo patentová aktivita je v UEM asi 4× vyšší.\n\nÚstav je od roku 2001 veden přísně genderově vyváženě s ohledem na eliminaci byť i nepřímé diskriminace, tj. procentní zapojení žen ve vedoucích funkcí ústavu je na 40 % vedoucích pracovníků oproti 8 % u sousedního Ústavu molekulární genetiky (rok 2013) nebo dokonce 4 % u IKEM. Vedení ústavu podporuje účast žen ve vědě v akcích pro média a veřejnost.\n\nÚstav vznikl v roce 1975, kdy došlo ke sloučení tří klinických laboratoří Univerzity Karlovy: plastické chirurgie, oftalmologie, otorhinolaryngologie a jedné laboratoře ultrastruktury v histologii na 1. LF UK a jejich postupnému přemístění do sídla v Legerově ulici č. 61 po bývalé klinice popálenin, která tam vznikla za války v době náletů po zrušení soukromého Borůvkova sanatoria. Pobočnou laboratoří se v 70. letech stala Laboratoř pro výzkum vlivu mykotoxinů na zdraví v Olešnici v Orlických horách. V roce 1993 se přestěhoval do nové budovy v Praze Krči, Vídeňská 1083, a v roce 2011 došlo k zániku Ústavu farmakologie AV ČR a k převodu Oddělení molekulární embryologie z Ústavu živočišné fyziologie a genetiky AV ČR do UEM AV.\n\n\nProdané licence na patenty byly podstatné zdroje příjmů této instituce. Níže jsou uvedeny některé z nich, ohledně jiných se vedou vleklé soudní spory.\n\n"}
{"id": "1061892", "url": "https://cs.wikipedia.org/wiki?curid=1061892", "title": "Bernard z Rebolleda", "text": "Bernard z Rebolleda\n\nBlahoslavený Bernard z Rebolleda (? – 1422, Marseille) byl španělský řeholník Řádu mercedariánských rytířů a mučedník.\n\nByl velkým kazatelem evangelia, význačný mercedarián. Pobýval v klášteře svatého Lazara v Zaragoze. Spolu s Janem z Luny byli roku 1422 posláni vykupovat otroky do Afriky a při cestě byli přepadeni Maury, kteří jeho a Jana zajali a převezli je do Marseille. Oni zde po krutém mučení zemřeli.\n\nJeho svátek je oslavován 30. prosince.\n\n"}
{"id": "1061896", "url": "https://cs.wikipedia.org/wiki?curid=1061896", "title": "Jan z Luny", "text": "Jan z Luny\n\nJan z Luny (? – 1422, Marseille) byl španělský řeholník Řádu mercedariánských rytířů a mučedník.\n\nByl potomkem hrabat z Morady, který roku 1400 vstoupil do kláštera svatého Lazara v Zaragoze. Spolu s Bernardem z Rebolleda byli roku 1422 posláni vykupovat otroky do Afriky a při cestě byli přepadeni Maury kteří jeho a Bernarda zajali a převezli je do Marseille kde po krutém mučení zemřeli.\n\nJeho svátek je oslavován 30. prosince.\n\n"}
{"id": "1061903", "url": "https://cs.wikipedia.org/wiki?curid=1061903", "title": "Naditec", "text": "Naditec\n\nNaditec (\"Prosopis\") je rod rostlin z čeledi bobovité. Zahrnuje asi 49 druhů, pocházejících zejména z Jižní Ameriky, v menší míře i v tropech a subtropech Starého světa. Naditce jsou dřeviny s dvakrát zpeřenými listy a s hustými klasy drobných žlutých květů s dlouhými tyčinkami. Často jsou výrazně trnité. Mají poměrně široké místní využití a jsou vysazovány i v jiných oblastech tropů a subtropů.\n\nNaditce jsou stromy a keře s dvakrát zpeřenými listy. Na listech jsou přítomna extraflorální nektária v podobě žlázek. Rostliny mají často výrazné párové trny, vzniklé přeměnou palistů podobně jako u akátu.\nKvěty jsou nejčastěji žluté, uspořádané v hustých klasech nebo hlávkách. Kalich je zvonkovitý, z 5 lístků. Koruna je složená z 5 na bázi více méně srostlých korunních lístků. Tyčinek je 10 a jsou mnohem delší než koruna. Semeník obsahuje mnoho vajíček. Plody jsou nepukavé, zploštělé nebo válcovité, s přehrádkami mezi semeny.\n\nRod naditec zahrnuje asi 49 druhů. Nejvíce druhů se vyskytuje v jižních oblastech Jižní Ameriky od jižní Brazílie a Bolívie po Chile a Argentinu, menší centrum druhové pestrosti je v Andách v Peru, Kolumbii a Ekvádoru. Celkem 7 druhů se vyskytuje v oblasti Mexika a jz. USA. Ve Starém světě je rod zastoupen celkem 4 druhy. Největší areál má naditec \"Prosopis farcta\", rozšířený od severní Afriky přes Arábii po Střední Asii a Indický subkontinent, a naditec africký (\"P. africana\"), který se vyskytuje v rovníkové subsaharské Africe a Arábii.\n\nNaditce jsou všeobecně rychle rostoucí a vůči suchu odolné dřeviny, rostoucí vesměs na chudých či zasolených půdách v sušších až suchých oblastech. Je rozšířen od tropů po teplé oblasti mírného pásu. Některé tropické i subtropické druhy jsou již dlouho vysazovány i v jiných částech světa. Zdomácněly ve východní a jižní Africe i v oblasti Sahelu, v Pákistánu a Indii, v Brazílii a Austrálii. První údaj o vysazení v africkém Senegalu je z roku 1822. V některých oblastech se staly invazními rostlinami.\n\n\nZe sušené dužniny plodů naditců vyráběli domorodí indiáni v oblasti Sonorské pouště mouku. V severní Argentině je takto naditec využíván dodnes. Mouka má omezenou výživnou hodnotu, neboť neobsahuje škrob. Dužnina plodů některých druhů je jedlá, pojídá se čerstvá, sušená nebo vařená nebo se z ní připravuje víno. Plody s jedlou dužninou mají např. druhy naditec jehnědokvětý (\"P. juliflora\"), naditec bílý (\"P. alba\"), naditec čilský (\"P. chilensis\"), naditec pýřitý (\"P. pubescens\") a \"P. spicigera\". V některých oblastech jsou naditce důležité pícniny nebo medonosné rostliny. Lusky některých jihoamerických druhů slouží jako zdroj tříslovin.\n\nRůzné druhy naditců mají celkem široké využití jako zdroj dřeva, gumy a barviva, jako stínící a okrasné dřeviny a jsou využívány i v místní medicíně.\n\n"}
{"id": "1061906", "url": "https://cs.wikipedia.org/wiki?curid=1061906", "title": "Hermes z Moesie", "text": "Hermes z Moesie\n\nHermes z Moesie (nebo \"Hermas\" a \"Ermete\") žil ve 3. století a je o něm známo jen, že byl exorcistou v římské provincii Moesie (dnešní Bulharsko) a mučedníkem. Umučen byl asi roku 300.\n\nJeho svátek je oslavován 30. prosince.\n\n"}
{"id": "1061910", "url": "https://cs.wikipedia.org/wiki?curid=1061910", "title": "Kölsch", "text": "Kölsch\n\nKölsch (také psáno Koelsch) může být:\n\n\n"}
{"id": "1061911", "url": "https://cs.wikipedia.org/wiki?curid=1061911", "title": "Farmakologický ústav Akademie věd České republiky", "text": "Farmakologický ústav Akademie věd České republiky\n\nFarmakologický ústav Akademie věd České republiky, v.v.i., byl až do 1. ledna 2002 jedním z ústavů AV ČR a centrem výzkumu v oblasti farmakologie. Následně byl zrušen a část zaměstnanců přešla do Ústavu experimentální medicíny Akademie věd České republiky.\n\nÚstav vznikl v roce 1963, vedla jej profesorka Helena Rašková. Předchůdcem byla Laboratoř farmakologie na Ústavu organické chemie a biochemie ČSAV zaměřená na klinické testy cytostatik v roce 1959, která byla následníkem Oddělení experimentální terapie z roku 1956 při Ústavu pro výzkum výživy lidu. Z tohoto oddělení se v roce 1960 stal také samostatný Výzkumný ústav experimentální terapie při Ministerstvu zdravotnictví (budoucí IKEM). V roce 1969 se oddělil Ústav experimentálnej farmakológie a toxikológie SAV. Z vědecké instituce se postupně ústav přeměnil v poradní autoritu Ministerstva zdravotnictví schvalující výrobu nebo aplikaci léčiv, která po roce 1989 neměla uplatnění.\n\n"}
{"id": "1061919", "url": "https://cs.wikipedia.org/wiki?curid=1061919", "title": "Kölsch (pivo)", "text": "Kölsch (pivo)\n\nKölsch je typ piva, který se vaří v Kolíně nad Rýnem a okolí. Pivo prochází svrchním kvašením a dozrává v chladnu. Má bledou, slámově žlutou barvu a jemnou ovocnou chuť a vůni. Obsahuje méně chmele než jiná německá piva. Obsah alkoholu se pohybuje podle výrobce mezi 4,4 % a 5,2 %.\n\nVýrobou kölsche se zabývá 26 pivovarů, největší jsou \"Heinrich Reissdorf\", \"Gaffel Becker\" a \"Cölner Hofbräu Früh\". Celkově se vyprodukuje 2,18 milionu hektolitrů ročně (údaj z roku 2008).\n\nPrvní pivo tohoto typu se objevilo v Dormagenu v roce 1892. V roce 1985 uzavřeli kolínští sládci tzv. \"Kölsche Konvention\", která stanovila standard toho piva a zakázala jeho výrobu mimo region. V roce 1997 získal kölsch chráněné zeměpisné označení v celé Evropě (rozhodnutí EWG č. 628/2008). Vyrábějí ho však některé minipivovary v USA, v Bonnu se prodává podobný druh piva, nazývaný \"bönsch\".\n\nKe kölschi patří zavedený způsob podávání. Čepuje se výhradně do vysokých štíhlých sklenic o obsahu 2 dcl, zvaných \"Stange\". Číšníci, kterým se v místním nářečí říká \"Köbes\", roznášejí piva ve velkých stojanech s otvory (tzv. \"Kranz\", věnec).\n\nExistuje také nefiltrovaná varianta kölsche, známá jako \"Wieß\".\n"}
{"id": "1061920", "url": "https://cs.wikipedia.org/wiki?curid=1061920", "title": "Šilheřovické doly", "text": "Šilheřovické doly\n\nŠilheřovické doly (Schilldersdorfer Gruben), byla skupina nejstarších černouhelných štolových dolů, které těžily uhlí na návrší Landek v Koblově.\n\nDoly nesly název podle Šilheřovického panství, ve kterém se nacházely. \n\nKe vzniku prvního dolu vedl nález výchozu uhelné sloje v roce 1803 v kamenolomu ve východní části Landeku v Koblově. Sloj později obdržela název Naneta. Na dokumentovaný nález sloje Naneta získal důlní míry s právem ražení štoly vlastník Šilheřovického panství Johann Friedrich sv. p. Eichendorf dne 3. října 1803. O dva roky později 19. února 1805 získal ještě dobývací práva na sloje Filipina, Jan a Klementina. \n\nPo smrti Johanna Fridricha sv. p. Eichendorf v roce 1819 získala panství i s doly ze závěti jeho manželka Marie Anna, rozená Hoverdenová. V roce 1830 odkázala doly svému synovci Emanuelu z Hoverdenu a svým neteřím. Od tohoto majitelského konsorcia je koupil 14. září 1835 Hubert sv. p. Stücker z Wayersdorfu, který v tomtéž roce získal kutací práva na sloj Růžena. Hubert sv. p. Stücker v roce 1835 zahájil novou otvírku dolu ražbou dědičné štoly Hubert. V roce 1842 získal propůjčku a důlní pole Naděje (Eufeminina) a poslední propůjčku v roce 1844 na Karolinu-Annu. \n\n5. prosince 1844 odkoupil doly s celým šilheřovickým panstvím Salomon Mayer sv. p. Rothschild a přičlenil je k hlučínským dolům. \n\nLokalizací některých důlních děl v terénu lze zjistit zřetelné pozůstatky, představované nálevkovitými propadlinami.\n\nSloje tvořily tzv. jihozápadní skupinu, nalézaly se v šikmém uložení a vycházely na povrch na jižním a východním svahu Landeku. Na východ od této skupiny byl nalezen výchoz sloje Růžena. \n\nDůlní provozy na slojích Filipina a Klementina byly po vydolování zrušeny a o jejich důlní pole v roce 1830 rozšířen důl Jan.\n\nDobývaly se sloje hrušovských a petřkovických vrstev ostravského souvrství. Uhlí bylo těženo ze štol metodou směrného pilířování. Dobývací činnost byla málo intenzivní ve srovnání se sousedními hlučínskými doly. dokumentováno bylo 7 provozovaných dolů s 5 hlavními štolami a 11 jámami.\n\nDoly existovaly od roku 1803 asi do roku 1860 a později se staly součástí dolu Anselm.\n\nÚdaje dle\n\nUhelné hornictví v ostravsko-karviném revíru, Anagram 2003\n\n"}
{"id": "1061926", "url": "https://cs.wikipedia.org/wiki?curid=1061926", "title": "PNS", "text": "PNS\n\nPNS může znamenat:\n"}
{"id": "1061928", "url": "https://cs.wikipedia.org/wiki?curid=1061928", "title": "Jaderný pohon v kosmu", "text": "Jaderný pohon v kosmu\n\nJaderný pohon zahrnuje širokou škálu metod pohonu, které jako primární zdroj energie používají různé druhy jaderné reakce. Využití jaderných pohonů v kosmu je přitom oproti užití na Zemi poněkud specifické (způsob užití, váhové limity, teplota prostředí, kosmické záření apod.). Pohony pro kosmos lze rozdělit podle určení na ty, které slouží k výrobě elektrické energie a na pohony využívané k vlastnímu pohybu v kosmu. Myšlenka použití jaderného materiálu pro pohon v kosmu se datuje již do počátku 20. století. \n\n\nI když myšlenka použití jaderné energie se datuje do počátků 20. století, první projekty se začaly objevovat až po ukončení 2. světové války. Světové velmoci viděly v energii získané ze štěpení velký potenciál a začaly přesouvat prostředky dříve použité na válku na vesmírné programy. Nejvíce se ve výzkumu nových druhů pohonů angažovalo USA. Z časové osy je patrné, kdy jednotlivé projekty vznikaly. Od 80. let 20. století byl ale tento výzkum značně utlumen, protože se významně omezily finanční zdroje, které americká vláda NASA poskytovala.\nSpolečnost Ad Astra a NASA se v roce 2008 dohodly, že proběhne test pohonu VASIMR na mezinárodní vesmírné stanici (ISS) v roce 2015. (20. 11. 2014)\n\nTyto dva projekty jsou si v principu velmi podobné, liší se pouze v hodnotách, které byly motoru naměřeny. Projekty byly založeny po skončení druhé světové války a byly vyvíjeny pro zkoumání sluneční soustavy. Označení Rover patřilo modelovým řadám KIWI, Phoebus a PEWEE, které vyráběla společnost Aerojet. NERVA (Nuclear Engine for Rocket Vehicle Application) pohony vyráběla společnost Westinghouse. \n\nPrincipem tohoto pohonu bylo ohřátí plynu (vodík) na velmi vysoké teploty (2700 °C) pomocí štěpné reakce jaderného paliva (uran). Po ohřátí plynu tento odchází z prostoru motoru, přes expanzní trysky. Tato expanze způsobuje tah a pohyb lodi.\n\nPrvní testovací motor KIWI A1 dovedl po prvotních nezdarech vytvořit tepelný výkon 100 MW a výstupní teplotou okolo 2500 °C. Poslední testovaný model Phoebus 2A dosahoval tepelného výkonu 4100 MW a výstupní teplotou 2500 °C. Tento motor vydržel v ustáleném stavu po dobu 744 sekund a vytvořil tah 91 tun.\nV roce 1972 byly oba tyto projekty zastaveny, neboť mise na Mars a lunární mise se odložily na neurčito. Tyto motory byly v poslední fázi testování a splňovaly podmínky pro obě uvedené mise.\n\nPohon tzv. jaderné žárovky (Nuclear Lightbulb) je pouze teoretický a nikdy nebyl testován. V návrhu tohoto motoru se předpokládají tak vysoké teploty, při kterých by se všechny v současnosti známé materiály vypařily. \nTento pohon funguje na podobném principu jako výše zmíněné pohony Rover/NERVA, ale na rozdíl od nich se zde neuvažuje o palivu v pevném skupenství, ale o palivu kapalném nebo plynném. To jim umožňuje dosahovat vyšších výkonů a také vyšší výstupní teploty pohybující se okolo 23000 °C. Tento motor dosahuje takto vysokých teplot díky uranovému plazmatu, který je umístěn v průhledné nádobě, podobně jako je tomu u klasické žárovky. Toto uranové plazma předává svou tepelnou energii plynu (vodík) skrze průhlednou nádobu pomocí záření. Ohřátý plyn expanduje za expanzními tryskami a způsobuje tah. \n\nRTG (Radioisotope Thermoelectric Generator) je takzvaný radioisotopový termoelektrický generátor, který je jediným zástupcem jaderných pohonů sloužících k výrobě elektrické energie. Tyto pohony mají za úkol zásobovat elektrickou energií primární systémy jako je komunikace, odesílání dat a obrázků atd. Další funkcí je zahřívání důležitých elektronických komponentů, které by mohly za velmi nízkých teplot ztrácet svou funkčnost. RTG pohon je úspěšně používán v kosmu již od roku 1961. Byl použit například u Apolla 11, Pioneer 10, obou sond Voyager (1 a 2) nebo vozítka Curiosity. \nPohon používá kapsle z oxidu plutoničitého (PuO s Pu238) jako palivo. Teplo získané ze štěpení se převádí na elektrickou energii stirlingovým motorem (existují i jiné způsoby).\nDůvod proč bylo v tomto pohonu použito plutonium, je, že jeho záření se dá velice snadno odstínit (alfa rozpad). Dalším důvodem byla jeho neschopnost použití v jaderných zbraních, tudíž nemůže dojít k jeho zneužití.\n\nS pohonem zkráceně VASIMR (Variable Specific Impulse Magnetoplasma Rocket) se začalo experimentovat v roce 1983 na MIT (Massachusetts Institute of Technology), který na tento pohon v roce 2002 dostal patent. Jedná se pouze o projekt, který nebyl nikdy testován. Tento pohon má oproti klasickým chemickým raketám vysokou účinnost a vyšší rychlost. Další výhodou je minimální použití pohyblivých součástí motoru, což zvyšuje jeho životnost.\n\nS tímto nekonvenčním pohonem přišli vědci ve 40. letech 20. století, prakticky se jím pak začali zabývat v 50. letech. I když byl navržen zadní štít pohonu, jde pouze o teoretickou práci a pohon nebyl nikdy testován. Připravovaným projektem byla loď pojmenovaná Orion.\nPrincipem tohoto pohonu je vypouštění malých jaderných náloží za kosmickou loď. Při explozi by se vytvořená tlaková vlna opřela do lodi a tím by byl vytvořen impuls k pohybu. Toto kosmické plavidlo by mělo ve své zadní části upevněn velký tlumič, který by zabránil zničení lodi i poškození zdraví případné posádky vlivem velkého zrychlení. V úvahu přicházely dva typy náloží. Při použití štěpných jaderných náloží by měla loď dosáhnout 3–5 % rychlosti světla (299 792 458 m/s). Při použití termojaderných hlavic by teoreticky mohla rychlost stoupnout až k 10 % rychlosti světla. \n"}
{"id": "1061932", "url": "https://cs.wikipedia.org/wiki?curid=1061932", "title": "Jean Laffitte", "text": "Jean Laffitte\n\nMons. Jean Laffitte, Comm. l'Emm. (* 5. května 1952, Oloron-Sainte-Marie) je francouzský římskokatolický kněz, biskup a sekretář Papežské rady pro rodinu.\n\nPo střední škole, studoval Univerzitu v Toulouse, kde roku 1973 získal titul z politologie. Navštěvoval také kurzy Univerzity v Cambridgi a Univerzity v Salamance.\n\nRoku 1984 vstoupil do Francouzského papežského semináře v Římě. Svá filosofická a teologická studia získal na Papežské Gregoriánské univerzitě, kde roku 1988 dostal titul bakaláře teologie a filosofie. Na kněze byl vysvěcen 2. července 1989 a byl inkardinován do diecéze Autun. Je členem Komunity Emmanuel.\n\nPoté pokračoval ve svých studiích na Papežském institutu Jana Pavla II. pro studium manželství a rodiny, kde získal doktorát z morální teologie.\n\nOd roku 1994 vyučuje na institutu jako profesor manželské etiky a na Lateránské univerzitě jako profesor antropologie a spirituality. Roku 2003 se stal konzultorem Kongregace pro nauku víry.\n\nDne 28. ledna 2005 se stal podsekretářem Papežské rady pro rodinu. V letech 2006 až 2009 byl vice-předsedou Papežské akademie pro život. Tuto funkci vykonával do 22. října 2009 kdy jej papež Benedikt XVI. jmenoval sekretářem Papežské rady pro rodinu a titulárním biskupem z Entrevaux. Biskupské svěcení přijal 12. prosince 2009 z rukou kardinála Tarcisia Bertoneho a spolusvětiteli byli kardinál Renato Raffaele Martino a arcibiskup Giuseppe Molinari.\n\n"}
{"id": "1061940", "url": "https://cs.wikipedia.org/wiki?curid=1061940", "title": "Borůvkovo sanatorium", "text": "Borůvkovo sanatorium\n\nBorůvkovo sanatorium byl původní název soukromého zdravotnického zařízení pro movitější klientelu první republiky, které občas provádělo i nelegální potraty. Sídlilo v Praze na ulici Legerova č. 1627/61 a 1607/63. Obě budovy, původně z roku 1882, byly spojeny při rekonstrukci a dostavbě v roce 1931. Za Protektorátu došlo k přeměně na první specializovanou kliniku popálenin, která se stala známou kvůli třídennímu pobytu Jana Palacha po upálení v roce 1969. Zemřel zde také farář Josef Toufar, a to na následky mučení StB.\n\nNásledně zde sídlil Farmakologický ústav Akademie věd a od roku 1978 Ústav experimentální medicíny Akademie věd, který budovu opustil v roce 2001. Budova pak dále chátrá a je převedena na Hasičský záchranný sbor. Ten chtěl budovu původně zrekonstruovat, později však k tomu určené peníze vložil do výstavby hasičské stanice v Modřanech a rozhodl se budovu prodat. Ve výběrovém řízení v roce 2015 zvítězila společnost Reacabano s.r.o., která za budovy nabídla 42 milionů Kč.\n\nV roce 2014 při příležitosti výročí úmrtí Jana Palacha nainstaloval na fasádu budovy umělec Otakar Dušek improvizovaný ilegální památník, který připomíná právě Jana Palacha a Josefa Toufara.\n\nBorůvkovo sanatorium je jedním ze zvažovaných objektů, kde by v budoucnu mohlo být chystané Muzeum paměti 20. století.\n"}
{"id": "1061942", "url": "https://cs.wikipedia.org/wiki?curid=1061942", "title": "Karl Josef Romer", "text": "Karl Josef Romer\n\nMons. Karl Josef Romer (* 8. července 1932, Benken) je švýcarský římskokatolický kněz, biskup a emeritní sekretář Papežské rady pro rodinu.\n\nNarodil se 8. července 1932 v Benkenu. Po střední škole studoval filosofii v Appenzellu, teologii v Innsbrucku a Mnichově. Poté odešel studovat na Papežskou Gregoriánskou univerzitu v Římě, kde získal doktorát z dogmatické teologie.\n\nNa kněze byl vysvěcen 22. března 1958. Po vysvěcení působil jako farní kněz v Sargansi a Sankt Gallenu. Poté byl přes \"Fidei Donum\" přemístěn do arcidiecéze São Salvador da Bahia. kde byl farním knězem a profesorem teologie na Universidade Católica do Salvador. Přednášel také na Papežské katolické univerzitě Rio de Janeiro.\n\nDne 24. října 1975 jej papež Pavel VI. jmenoval pomocným biskupem arcidiecéze São Sebastião do Rio de Janeiro a titulárním biskupem z Columnaty. Biskupské svěení přijal 12. prosince 1975 z rukou kardinála Eugênia de Araújo Salese a spolusvětiteli byli biskup Joseph Hasler a biskup José Alberto Lopes de Castro Pinto.\n\nTuto funkci vykonával do 13. dubna 2002 kdy byl ustanoven sekretářem Papežské rady pro rodinu.\n\nDne 10. listopadu 2007 přijal papež Benedikt XVI. jeho rezignaci na post sekretáře z důvodu dosažení kanonického věku 75 let.\n\n"}
{"id": "1061943", "url": "https://cs.wikipedia.org/wiki?curid=1061943", "title": "Lanová dráha Kohlmaisgipfelbahn", "text": "Lanová dráha Kohlmaisgipfelbahn\n\nKohlmaisgipfelbahn je kabinková lanová dráha Skiareálu Circus. Leží v rakouském městě Saalbach-Hinterglemm. Pod lanovkou vede tříkilometrová sjezdovka Aster descent.\n"}
{"id": "1061944", "url": "https://cs.wikipedia.org/wiki?curid=1061944", "title": "Mugalsaráj", "text": "Mugalsaráj\n\nMugalsaráj () je město v indickém svazovém státě Uttarpradéš. Leží na východě státu v distriktě Čandaulí přibližně deset kilometrů východně od Váránasí. V roce 2011 žilo v Mugalsaráji přibližně sto tisíc obyvatel.\n\nMugalsaráj je významný železniční uzel, kde se setkávají dvě významné východozápadní železniční trasy: Z Dillí přes Iláhábád a Patnu do Haury a z Dillí přes Murádábád, Barélí, Luknaú, Váránasí a Gaju rovněž do Haury. Do zdejšího železničního uzlu patří také jedno z největších seřaďovacích nádraží v celé Asii.\n\n"}
{"id": "1061946", "url": "https://cs.wikipedia.org/wiki?curid=1061946", "title": "Bart milencem", "text": "Bart milencem\n\nBart milencem je díl seriálu Simpsonovi.\n\nBartova třídní učitelka slečna Edna Krabappelová je osamělá a chce nějakého muže. Dokonce napíše inzerát aby někoho nalákala. Do školy přijde skupina, která skvěle ovládá joja. Všechny to velmi okouzlí. Bartovi jde skoro samo ale při jedné hodině zničí akvárko a zabije rybičky a musí být po škole a učitelka mu sebere jojo. Bartovi se jednou povede najít inzerát a aby se pomstil, tak si vymyslí muže jejich snů. Tod Flanders začne nadávat a Ned se snaží zjistit, od koho to má. Podaří se mu zjistit, že je to kvůli Homerovi a požádá ho aby toho nechal. Homer se svěří Marge a ona mu řekne, že má Ned pravdu a založí sprostničku. Spasitel navíc potřebuje novou boudu. Homer se nabídne, že mu jí postaví. Homerovi se začnou dít velmi komické situace. Spadne na něj včelí hnízdo, rozčílí se na bowlingu a nebo ho naštve Ned Flanders. Díky tomu je ve sprostničce dost peněz a Marge za to koupí boudu a Homerovi pivo. Bart si mezitím dlouho dopisuje se slečnou Krabappelová a nakonec jí pozve na rande. Jenomže jakmile uvidí, že jí ublížil, tak se rozhodne to ukončit. Poradí se s rodinou a společně jí napíšou dopis na rozloučenou. Slečna Krabappelová se znovu cítí dobře a je spokojená.\n"}
{"id": "1061955", "url": "https://cs.wikipedia.org/wiki?curid=1061955", "title": "Krysa skalní", "text": "Krysa skalní\n\nKrysa skalní (\"Petromus typicus\") je jediný známý zástupce rodu \"Petromus\" a čeledi krysy skalní (Petromuridae) z podřádu dikobrazočelistní (Hystricomorpha), infrařádu Hystricognathi.\n\nJsou to středně velcí býložraví hlodavci s delším ocasem, přizpůsobení k životu ve skalách, které opouštějí jen při cestách za potravou.\n\nKrysy skalní žijí v jižní Angole, Namibii a na severozápadě Jihoafrické republiky. Obývají skalnaté horské oblasti do výšky 1200 m n. m.\n\nČeleď skalních krys (Petromuridae) zahrnuje pouze jediný rod s jedním druhem:\n\n\nJe uváděno celkem 15 poddruhů.\n\nPřes své jméno nejsou krysy skalní blízce příbuzné krysám z čeledi myšovitých (Muridae). Nejpříbuznější jim jsou řekomyši z čeledi Thryonomyidae.\n\nKrysy skalní jsou středně velcí hlodavci. Vnějším vzhledem se trochu podobají veverkám, ale nemají tak huňatý ocas. Jejich tělo je 140–200 mm dlouhé, ocas 80–140 mm. Váží 100–300 g. Jejich srst je jemná, nemá však podsadu, a proto jednotlivé chlupy, které vyrůstají ve svazcích po třech až pěti, ze srsti trčí. Barva srsti se mění podle toho, na jakých skalách žijí: svrchní část je tmavě nebo světle šedá, někdy se žlutým nádechem, spodní pak světle šedá nebo žlutavá. Ocas je porostlý dlouhými chlupy; jeho zadní část je obvykle černá.\n\nChodidla jsou krátká. Na přední tlapě mají čtyři prsty, na zadní pět. Jejich zubní vzorec je\ncelkem tedy mají 20 zubů. Uši jsou menší, kulaté, boltce neodstávají od těla.\n\nSamice mají obvykle tři páry mléčných žláz umístěných po stranách těla, ale vyskytují se i jedinci s dvěma páry.\n\nKrysy skalní se vyskytují samy nebo v párech. Rády si hrají se stébly trávy nebo jinou potravou. V noci se skrývají ve skalních rozsedlinách. Díky tělesné konstituci se dokáží dostat i do velmi úzkých štěrbin. Přes den, pokud se nevydávají za potravou, se na skalách často sluní, ale i v těchto případech si vybírají místa pod skalními převisy, kde jsou chráněni před dravými ptáky.\nPo skalách se pohybují obvykle během, skáčou málo. Svoje ukryty opouštějí přes den, většinou ráno nebo pozdě odpoledne, ale někdy vycházejí na pastvu i po západu Slunce.\n\nJsou vegetariáni, konzumují různý rostlinný materiál včetně semen a bobulí.\n\nPáření probíhá na začátku místního léta v listopadu a prosinci. Samice rodí v lednu, před příchodem dešťů. Obvykle mívají jen jeden vrh ročně, ve kterém bývají 1–2 mláďata. Ta se rodí velká, dobře vyvinutá a osrstěná.\n\nKrysa skalní je podle Červeného seznamu ohrožených druhů zařazena mezi málo dotčené druhy – v současnosti tedy není nijak ohrožena.\n\n"}
{"id": "1061956", "url": "https://cs.wikipedia.org/wiki?curid=1061956", "title": "Homer na pálce", "text": "Homer na pálce\n\nHomer na pálce (\"Homer at the Bat)\" je sedmnáctý díl třetí řady seriálu Simpsonovi.\n\nHomer se zapíše do softballového družstva. Homer se snaží přesvědčit i své kolegy aby hráli taky ale nikomu se do toho moc nechtělo. Homer jim řekne,že má tajnou zbraň, což je pálka, kterou si sám vyrobil. Všichni se mu samozřejmě vysmějí, protože tomu nevěří. Díky ní ale začne Homer hrát velmi dobře. Jaderné elektrárně stačí porazit Shelbyville. Pan Burns se vsadí o milion dolarů a aby vyhrál, tak si vybere známé hráče a na oko je nasadí do elektrárny (Wade Boggs, Jose Canseco, Roger Clemens, Ken Griffey Jr., Don Mattingly, Steve Sax, Mike Scioscia, Ozzie Smith, Darryl Stawberry.) Darryl je pravý polař a to je shodou okolností i Homer, proto ho Homer začne nenávidět. Bohužel se skoro všem z hvězdného týmu stane něco hrozného a pan Burns musí obsadit tým obyčejnými lidmi z elektrárny. tedy kromě Homera, protože Strawberrymu se nic nestane. Homer je zklamaný. K jeho štěstí ale Burns rozhodne aby hrál až úplně nakonec. Homer ale dostane míčem do hlavy ale úder platí a Springfield vyhraje a to díky Homerovi.\n"}
{"id": "1061959", "url": "https://cs.wikipedia.org/wiki?curid=1061959", "title": "Ruthard (opat)", "text": "Ruthard (opat)\n\nOpat Ruthard, OCist. byl 1. opatem cisterciáckého kláštera v Oseku v letech 1192 (?) – † před 1207.\n\nNejdříve byl převorem v bavorském Waldsassenu. Poté se přestěhoval do Čech do Mašťova, kde byl cisterciácký klášter založený velmožem Milhoštěm (Milhostem). Zakladatel mašťovského klášter severočeský Milhošť nebyl v církevních kruzích osobou neznámou. Již téměř dvacet let vedl spor o majetek, který jeho bratr Petr kdysi věnoval johanitům. I přes špatnou zkušenost s Milhošťovým jednáním valdsasští cisterciáci na nabídku přistoupili a nejspíše roku 1192(?) poslali do Čech konvent v čele s opatem Ruthardem. Cisterciákům se však nevedlo v Mašťově lépe než johanitům, trpěli nedostatkem a výnosy z klášterního zboží stále pobíral Milhošť. Konflikty s ním dopadaly na Ruthardovu hlavu. Po tomto sporu se bratrů ujímá Slávek (Slavko z Hrabišic), předek pánů z Oseka (Riesenburka) a usazuje je na svém majetku v Oseku někdy v rozmezí let 1196–1199. Komunita se zřejmě nejprve usadila u panského kostela s rodovou hrobkou, tedy u románského kostela sv. Petra a Pavla, který teprve v roce 1706 ustoupil stavbě oseckého farního chrámu, který se zachoval dodnes. Je možné, že v blízkosti rodového kostela bylo i hrabišické sídlo, které mohli cisteriáci používat jako provizorium. Toto vyplývá z faktu, že registra předhusitských papežských desátků kostel sv. Petra a Pavla nazývají starým klášterem (\"anticum claustrum\"). Snaha zajistit zemřelým příslušníkům rodu stálé modlitby mnichů představovala ve středověku častý důvod vzniku kláštera.\nNa formování nového oseckého opatství se jeho první opat Ruthard ještě podílel. Datum jeho úmrtí není zcela jisté, ví se, že zemřel někdy před rokem 1207.\n\n\n\n"}
{"id": "1061961", "url": "https://cs.wikipedia.org/wiki?curid=1061961", "title": "Linux Security Modules", "text": "Linux Security Modules\n\nLinux Security Modules (LSM) je v informatice název frameworku, který umožňuje v jádře Linuxu implementovat různé bezpečnostní politiky. Framework je licencován pod GNU General Public License a je standardní součástí jádra Linuxu od verze 2.6. V oficiálním jádru jsou v současnosti též moduly AppArmor, SELinux, Smack a TOMOYO Linux.\n\nLSM byl navržen tak, aby mohla být implementována politika mandatorního řízení přístupu při co nejmenších možných zásazích do původního jádra. LSM nepoužívá metodu System Call Interposition, která je implementována v jiných bezpečnostních nástrojích, jako je například Systrace, jelikož se tato metoda nedá škálovat pro souběh více procesorových jader a je zranitelná vůči Time of check to time of use (TOCTTOU) útokům. Místo kontrolování přístupu procesů ke zdrojům LSM implementuje \"záchytné body\" (upcall, volání z jádra do konkrétní implementace modulu) na všechna místa, kde uživatelské volání dotazuje důležitou součást kernelu, například inode nebo Task Control Block. Cílem projektu je tedy co nejjednodušeji vyřešit kontrolu přístupu při minimálních zásazích do jádra.\n\nCíl LSM je velmi blízký problému systémového auditu, pro kvalitní auditing je však potřeba každý pokus o přístup ke zdrojům jádra logovat, což LSM nemůže. Takováto vlastnost by potřebovala mnohem více \"záchytných bodů\", aby byly zaznamenány i zamítnutá systémová volání mimo kritické oblasti.\n\nPoprvé byl návrh LSM popsán ve studii Linux Security Modules: General Security Support for the Linux Kernel prezentované v roce 2002 na konferenci USENIX Security. Na stejné konferenci byla prezentována i práce Using CQUAL for Static Analysis of Authorization Hook Placement, která popisuje automatizovanou analýzu kernelu a otázku, zdali byly záchytné body vloženy na všechna potřebná místa linuxového jádra.\n\nV roce 2001 na summitu Linux Kernel organizace NSA navrhla, aby byl v jádře Linux 2.5 implementován modul SELinux. Linus Torvalds odmítl s argumentem, že je ve vývoji několik různých bezpečnostních projektů a jelikož se všechny výrazně liší, linuxová komunita ještě nedošla ke konsenzu, jak má bezpečnost Linuxu vypadat. Místo toho Linus komunitě navrhl, aby vytvořila modul schopný používat různé implementace.\n\nV návaznosti Crispin Cowan navrhl LSM: interface pro linuxové jádro, který poskytuje dostatek \"záchytných bodů\" umožňující volat z jádra externí modul (Loadable kernel module), umožňující modulu vynutit mandatory access control. V následujících dvou letech byl vývoj vedený pod záštitou LSM komunity s příspěvky od společností Immunix Corporation, NSA, IBM, Silicon Graphics, ale i od mnoha jednotlivců. Nakonec bylo LSM přijato do standardního Linuxového jádra verze 2.6 v prosinci 2003.\n\nV roce 2006 si vývojíři linuxového jádra všimli, že SELinux je jediný široce užívaný bezpečnostní modul, a proto bylo navrženo, aby bylo LSM z kernelu opět odstraněno a aby jádro dostalo \"napevno\" pouze SELinux. Ve vývoji však bylo mnoho různých modulů, například AppArmor, Linux Intrusion Detection System, FireFlier, CIPSO, Multi ADM a další. Tato snaha měla dva výsledky, vývojáři \"vedlejších\" větví modulů pro LSM se začali snažit své produkty více prosazovat do hlavního proudu Linuxu a za druhé Linus opět potvrdil otevřenost systému: trval na tom, že LSM zůstane v jádru, jelikož nechce zkoumat, který z bezpečnostních modelů je nejlepší a tato volba zůstává na konečném uživateli. LSM se vší pravděpodobností přetrvá i dále, jelikož jsou stále přijímány další bezpečnostní moduly, jako například TOMOYO Linux v červnu 2009 nebo AppArmor v říjnu roku 2001.\n"}
{"id": "1061962", "url": "https://cs.wikipedia.org/wiki?curid=1061962", "title": "Špecle", "text": "Špecle\n\nŠpecle (z německého ') jsou vaječné nudle nebo noky užívané v jihoněmecké, jihorakouské, švýcarské, maďarské, alsaské a jihotyrolské kuchyni. V některých případech se špecle rozlišují podle tvaru, podlouhlým nudlím se v němčině říká ' a kulatým nokům . Podávají se jako příloha, případně samostatně se špenátem, se slaninou nebo na sladko. Na rozdíl od slovenských halušek neobsahují brambory.\n\nNudle či noky z mouky a vajec se přes síto zavařují do vroucí osolené vody, hotové jsou po vyplavání na hladinu. Tradiční selské nudle jsou produkovány i potravinářskými firmami, přičemž alsaské nudle s typickým podílem místní tvrdozrnné pšenice jsou chráněny Evropskou unií v režimu chráněného zeměpisného označení (PGI). Typickým znakem špeclí určených k prodeji je jejich předvaření výrobcem, což usnadňuje práci koncovým spotřebitelům.\n"}
{"id": "1061965", "url": "https://cs.wikipedia.org/wiki?curid=1061965", "title": "Aleš Kauer", "text": "Aleš Kauer\n\nAleš Kauer (* 17. července 1974 Zábřeh) je český básník a výtvarník. \n\nV roce 2007 založil v Šumperku nakladatelství Adolescent. V Šumperku stál také spolu se Zdeňkem Stejskalem u zrodu Divadelního studia D 123, kde následně působil i herecky. Výrazně se podílel na propagaci šumperských básníků – inicioval jejich setkání a poté představení jejich tvorby v Olomouci a Opavě. Jejich básně také publikoval v almanachu \"Krásný vrch\" a ve sborníku \"Proti pohybu korouhve\". V Šumperku dále organizoval básnické performance. Tematické večery zaměřené na poezii organizuje od roku 2010 také v Jihlavě, kam se přestěhoval. Publikoval též v evropské antologii současné poezie \"Moral bi spet priti. \"Ve své tvorbě stále více maže hranice mezi kresbou a textem. Své knihy vydává jako bibliofilie v několika exemplářích. Usiluje také o podporu tvorby homosexuálně orientovaných autorů.\n\n\nAleš Kauer také stál u zrodu experimentálního uměleckéhu uskupení Iglau Ungenau. Úplně prvně to bylo hudební duo s Tomášem Reinerem, který posléze svoji účast ukončil a do \"kapely\" přišli nejdříve Martin Dobíšek, který ale také odešel, poté Jaroslav Plvan a Hynek Pham, kterého v roce 2016 vystřídal Adam Ruschka.\n\nDnešní podoba Iglau Ungenau je alternativa, která vnímá hudbu skrze poezii. Základem každé skladby je tedy text, který je podkreslen silným, někdy až drsným syntetickým rytmem a melodií či harmonií živého muzikanta. Velice důležitou součástí je projekce nevšedních zvuků nad tuto celou zvukovou koláž, která přidává textu ještě jeden rozměr.\n\n"}
{"id": "1061968", "url": "https://cs.wikipedia.org/wiki?curid=1061968", "title": "Pink Flag", "text": "Pink Flag\n\nPink Flag je první studiové album anglické rockové skupiny Wire. Vydalo jej v prosinci roku 1977 hudební vydavatelství Harvest Records. Nahráno bylo během září a října 1977 ve studiu Advision Studios a jeho producentem byl Mike Thorne. Albu se dostalo dobrému přijetí od kritiky. Časopis \"Rolling Stone\" jej roku 2003 zařadil na 412. místo žebříčku pětiset nejlepších alb všech dob, magazín \"NME\" na 378. příčku stejného žebříčku.\n\n"}
{"id": "1061973", "url": "https://cs.wikipedia.org/wiki?curid=1061973", "title": "Chairs Missing", "text": "Chairs Missing\n\nChairs Missing je druhé studiové album anglické rockové skupiny Wire, vydané v srpnu roku 1978. Stejně jako v případě předchozího alba \"Pink Flag\", které vyšlo v prosinci předešlého roku, byl jeho producentem Mike Thorne a vydala jej společnost Harvest Records. Časopis \"NME\" album zařadil na 394. příčku v žebříčku pětiset nejlepších alb všech dob. Server \"Pitchfork Media\" jej zařadil mezi nejlepší alba sedmdesátých let.\n\n"}
{"id": "1061980", "url": "https://cs.wikipedia.org/wiki?curid=1061980", "title": "Pavol Košík", "text": "Pavol Košík\n\nJméno a příjmení Filip Novák má více nositelů:\n"}
{"id": "1061991", "url": "https://cs.wikipedia.org/wiki?curid=1061991", "title": "Pavlo Klimkin", "text": "Pavlo Klimkin\n\nPavlo Anatolijovyč Klimkin (, * 25. prosinec 1967 Kursk, RSFSR, Sovětský svaz) je ukrajinský diplomat a politik, od 19. června 2014 ministr zahraničí Ukrajiny, nejprve v první a pak v druhé vládě Arsenije Jaceňuka.\n\nJako náměstek ministra zahraničí první vlády Mykoly Azarova měl v letech 2010-2012 významnou roli při vyjednávání s Evropskou unií o asociační dohodě.\n\nOd 22. června 2012 do 19. června 2014 byl velvyslancem Ukrajiny v Německu.\n"}
{"id": "1061996", "url": "https://cs.wikipedia.org/wiki?curid=1061996", "title": "Bruce Gilbert", "text": "Bruce Gilbert\n\nBruce Gilbert (* 18. května 1946) je anglický kytarista a diskžokej.\n\nNarodil se roku 1946 ve městě Watford ve východní Anglii. Později studoval grafický design na De Montfort University v Leicesteru a předtím, než se začal věnovat naplno hudbě, byl abstraktním malířem. V roce 1976 založil původně punkrockovou, později post-punkovou, skupinu Wire. Po vydání tří alb se skupina roku 1980 rozpadla a Gilbert založil spolu s baskytaristou kapely Wire Grahamem Lewisem projekt Dome. Roku 1985 byla obnovena skupiny Wire, která ale po sedmi letech opět ukončila činnost. Roku 1989 Gilbert produkoval desku \"One of Our Girls (Has Gone Missing)\" projektu A.C. Marias, jehož jedinou členkou byla hudebnice Angela Conway. Již během osmdesátých let vydal několik experimentálních sólových alb. Šlo převážně o filmové a taneční projekty. Roku 1999 byla opět obnovena skupina Wire, ale Gilbert ji o pět let později opustil, aby se mohl věnovat vlastním projektům. Od devadesátých let rovněž pracoval jako diskžokej v londýnských klubech.\n\n"}
{"id": "1062000", "url": "https://cs.wikipedia.org/wiki?curid=1062000", "title": "Carpinus putoensis", "text": "Carpinus putoensis\n\nCarpinus putoensis je druh čínského habru, patřící mezi nejvzácnější a nejohroženější rostliny na světě, ve volné přírodě existující v jednom posledním, rozmnožování schopném, jedinci.\n\nListnatý, opadavý, 15 m vysoký, strom. Borka je hnědošedá. Letorosty jsou hnědé a řídce pokryté dlouhými chlupy. Řapík je 5-10 mm dlouhý, řídce pokrytý krátkými chlupy. Listová čepel je eliptická či široce eliptická, 5-10 cm dlouhá a 3,5-5 cm široká, vespod řídce chlupatá, obzvláště podél středové a postranní žilnatiny, v úžlabí postranní žilnatiny je chlupatá, seshora v mládí s řídkými dlouhými chlupy, s kruhovou či široce klínovitou základnou, s nepravidelně dvojitě zubatým okrajem, s ostrým či zašpičatělým vrcholem; s 11-14  okrajovými žilkami na každé straně středové žilnatiny. Samičí květenství jsou 3-8 cm dlouhá a 4-5 cm široká, na 1,5-3 cm dlouhých stopkách, s řídkými dlouhými chlupy či bez chlupů; s polovejčitými listeny, listeny jsou 28-30 mm dlouhé a 8 mm široké, s polovejčitým středovým lalokem, vnější okraj je nepravidelně zubatý, bez bazálního laloku, vnitřní okraj je celý či zvlněný, s vejčitým a dovnitř zahnutým bazálním lalokem, se zaobleným či tupým vrcholem; s 3-5  žilkami. Oříšek je široce vejčitý, 6 mm dlouhý a 4 mm široký, hladký s chlupatým vrcholem, někdy s řídkými žlázkami, výrazně žebrovaný. Strom kvete květen-červen, plody dozrávají červenec-září.\n\nČína – endemicky na hoře Foding, na ostrově Pchu-tchuo-šan (ostrov Putuo), v souostroví Čou-šan, v provincii Če-ťiang.\n\nStrom roste v nadmořských výškách 200-300 m v přímořské oblasti, kde jsou teplé zimy a chladná léta, s průměrnou roční teplotou 16,3 °C (průměrná teplota v lednu je 5,5 °C a v srpnu 26,8 °C). Klima s častými mlhami, 90 % relativní vlhkostí vzduchu, průměrnými ročními srážkami 1200 mm a s více než 150  deštivými dny v roce. Půdy tvořené červenozemí, pH 5,5-5,7 , poměrně úrodné. Tento strom rostl původně ve stálezelených listnatých lesích, ve kterých převládal stálezelený strom \"Distylium racemosum\", nicméně v současnosti zbývá pouze jediný volně rostoucí exemplář habru \"Carpinus putoensis\" na okraji prořídlého smíšeného lesa, tvořeného hlavně: kamélií japonskou \"Camellia japonica\", \"Machilus thunbergii\" a \"Cinnamomum japonicum\". \"Carpinus putoensis\" má dobře vyvinutý kořenový systém odolávající suchu a bouřím.\n\nŽádné.\n\nKriticky ohrožený strom – jeho populace je tvořena jedním dospělým stromem na světěv důsledku kombinace ničení vegetace a přirozeného prostředí při rozsáhlém odlesňování a rozmnožování stromu znemožňujících přírodních podmínek. Je posuzován jako kriticky ohrožený též v Čínském Seznamu Ohrožených Druhů roku 2014 . \"Carpinus putoensis\" byl objeven v 30 .letech 20 .století. Od objevení nebyli nalezeni žádní další, volně se vyskytující, jedinci. Strom je jednodomý, může se tudíž rozmnožovat ve volné přírodě, nicméně produkce semen je extrémně nízká pro silný vítr v době květu a ve fázi uchycování semen stromu a též jejich opakovanému ničení tajfuny ve fázi uzrávání těchto semen. Z těchto důvodů jsou přírodní regenerace a rozmnožování habru \"Carpinus putoensis\" v těchto podmínkách extrémně špatné a pod stromem existuje jen minimum semenáčů. Navíc různí potomci stromu mají velmi nízkou genetickou diverzitu, strom je proto citlivý k různým patogenům (nepřátelé a nemoci). \"Carpinus putoensis\" je ohrožen též ztrátou biotopu – rozsáhlé odlesňování souostroví Čou-šan. Ostrov Pchu-tchuo-šan byl prohlášen za klíčovou národní rezervaci a byla zřízena zvláštní správní kancelář a tento druh je pod prvořadou státní ochranou. Kolem stromu byl postaven plot, pro ochranu před turisty. V hlavním městě provincie Če-ťiang Chang-čou je \"Carpinus putoensis\" pěstován v botanické zahradě, kde probíhají pokusy s jeho rozmnožováním. Tento druh je též součástí záchranného programu vedeného Čou-šanským lesnickým ústavem který, v rámci in situ programu, před 30 lety vypěstoval a zasadil 79  jedinců tohoto stromu kolem zbývajícího jednoho dospělého. Tito jedinci nicméně ještě nedosáhli dospělosti. Čou-šanský lesnický ústav též rozmnožuje dodávku rostlin, jež jsou připravovány k výsadbě na ostrově Huaniao, který je vedle ostrova Putuo, čímž vytváří záložní ex situ (nebo téměř in situ, pro blízkost obou ostrovů) program pro pozdější přesazení populace na ostrov Putuo.\n\n\n"}
{"id": "1062002", "url": "https://cs.wikipedia.org/wiki?curid=1062002", "title": "Nike Air Max", "text": "Nike Air Max\n\nNike Air Max je série modelů tenisek od amerického výrobce obuvi Nike, který sídlí v Portlandu ve státě Oregon. Modelová řada byla poprvé uvedena v roce 1987 s modelem Air Max 1, který navrhl designér Tinker Hatfield. Ke stvoření prvních Air Max se jejich autor inspiroval budovou Pompidou, kterou viděl v Paříži. \n\nModelová řada Air Max se vyznačuje výrazným společným znakem v podobě viditelného odpružení v oblasti paty. Odpružení spočívá ve vzduchovém vaku, který je napuštěn plynem pod vysokým tlakem a dokáže odolávat zatížení či nárazům tvořeným používáním tenisek. Během svého vývoje, který stále pokračuje, se design svršku obměňoval, ale jednotka Air Max zůstala stále viditelná.\n\nTenisky se staly populární v různých kulturách či subkulturách, zejména však v hip-hopu, tanci, ve včasných desátých letech 21. století začaly nabírat na popularitě i ve stylu oblékání, který se nazývá streetstyle. Během svého působení na trhu se spolu s modely jako Converse Chuck Taylor All Star nebo adidas Superstar staly jedněmi z nejikoničtějších tenisek současnosti.\n\nNejpopulárnějšími modely se staly Nike Air Max 1 (1987), Air Max 90 (1990), Air Max 93 (1993) a Air Max 95 (1995). První model, na kterém byla viditelná vzduchová bublina Air Max iv jiných částech mezipodešve než na boku zadní části, byl Air Max 93, známý také jako Air Max 180 – symbolizujíc viditelnost bubliny ze 180-stupňového úhlu. Hranici později posunula silueta Air Max 95, kde byla technologie vzduchové bubliny použita poprvé také v přední části obuvi a opět viditelně umístěna v mezipodešvi.\n\n"}
{"id": "1062003", "url": "https://cs.wikipedia.org/wiki?curid=1062003", "title": "Dirillo", "text": "Dirillo\n\nDirillo je řeka na jihovýchodě Sicílie. Její horní tok prochází provincií Catanie a poté pokračuje provincií Ragusa. Dirillo pramení na svazích hory Monte Lauro (986 m n. m.) v pohoří Iblei nedaleko Vizzini. Některé prameny uvádějí, že pojmenování Dirillo přísluší až řece, která vzniká po soutoku říček Vizzini a Amerillo. Následně protéká územím obcí a měst Ragoleto, Licodia Eubea, Mazzarone, Acate, Vittoria a Gela. Po 54 kilometrech toku se řeka vlévá východně od města Gela do Sicilského průlivu ve Středozemním moři. \n\nV období antiky se řeka Dirillo jmenovala Achates. Původní jméno této řeky je dáváno do souvislosti s pojmenováním minerálu achátu, který zde byl nacházen. Odkazuje se přitom na zmínky v díle \"Peri lithón\" (O kamenech) řeckého filosofa a vědce Theofrasta (Theophrastos). Stejným způsobem zmiňuje nálezy uvedeného minerálu a chalcedonu v povodí sicilské řeky Achates Plinius Starší (\"Gaius Plinius Secundus\") ve své encyklopedii Historia naturalis. \n\nK přejmenování na Dirillo patrně došlo ve středověku, v době okupace Sicílie Araby, kteří údolí řeky Achates nazývali Vádí Ikrilu. V určitém období bylo pro řeku Dirillo také používáno označení Velká řeka (\"Fiume Grande\"), a to především obyvateli z oblasti Licodia Eubea. V minulosti bývala řeka Dirillo v některých úsecích splavná. \n\nV roce 1950 byla na horním toku řeky vybudována přehrada, nazývaná Lago Dirillo (Jezero Dirillo). Někdy se pro tuto přehradní nádrž používá také pojmenování \"Lago Ragoleto\" (Jezero Ragoleto). Účelem vybudování přehrady bylo vytvořit zásobárnu vody pro potřeby velkého petrochemického závodu a rafinérii v Gele.\n\n\n"}
{"id": "1062008", "url": "https://cs.wikipedia.org/wiki?curid=1062008", "title": "George Lewis", "text": "George Lewis\n\nJméno a příjmení George Lewis nosí více různých osob:\n\n"}
{"id": "1062010", "url": "https://cs.wikipedia.org/wiki?curid=1062010", "title": "George Lewis (pozounista)", "text": "George Lewis (pozounista)\n\nGeorge Lewis (* 14. července 1952) je americký pozounista a hudební skladatel. Narodil se v Chicagu v Illinois a studoval na Yaleově univerzitě, kde roku 1974 získal diplom z filosofie. Během své kariéry vydal řadu vlastních alb a velké množství nahrávek, na kterých spolupracoval s dalšími hudebníky. Patří mezi ně například Evan Parker, Derek Bailey, Anthony Braxton a Bill Frisell. Na několika projektech spolupracoval také se saxofonistou a skladatelem Johnem Zornem. Spolu s ním a trumpetistou Wadada Leo Smithem nahrál například album \"Sonic Rivers\" z roku 2014. Rovněž působil jako pedagog na Columbia University a University of California, San Diego.\n\n"}
{"id": "1062011", "url": "https://cs.wikipedia.org/wiki?curid=1062011", "title": "Bor (zámek)", "text": "Bor (zámek)\n\nBor je hrad přestavěný na novogotický zámek ve stejnojmenném městě v okrese Tachov. Jeho podoba pochází z konce 19. století. Adresa objektu je Plzeňská ulice 259, 348 02, Bor. Od roku 1958 je chráněn jako kulturní památka ČR.\n\nV letech 1224–1247 se majitelem panství stal \"Ratmír ze Skviřína\". První zmínka o hradu Bor založeném Ratmírem, purkrabím na Přimdě, a jeho synem Bohuslavem, je z roku 1263. Bohuslav se již v letech 1285–1291 psal „z Boru“. Mezi dalšími držiteli panství byli jeho syn \"Bušek z Boru\", sudí Plzeňského kraje, který jako první používal predikát \"ze Švamberka\" poté, co se rodové sídlo přesunulo na nový hrad Švamberk. Páni ze Švamberka byli držiteli panství až do roku 1650.\n\nDržitelem obou hradů byl v letech 1342–1379 pan \"Bohuslav I. ze Švamberka.\" Ten byl roku 1361 iniciátorem výstavby kaple svatého Vavřince, která se nalézá ve východním křídle dnešního zámku. V roce 1369 povýšil Bohuslav I. osadu Bor u hradu na městečko. Po jeho smrti borské panství zdědili jeho synové \"Bohuslav II. ze Švamberka\" a \"Bušek ze Švamberka.\" Od roku 1401 byl držitelem jejich mladší bratr \"Jan ze Švamberka,\" který do zástavy získal i královské město Tachov. Jeho úspěch však netrval dlouho. Jan se dostal do sporu s králem Václavem IV. a v roce 1410 byl po věznění v Praze sťat.\n\nPo jeho smrti přešlo panství na syny jeho bratra Bohuslava, z nichž starší \"Bohuslav III. ze Švamberka,\" byl roku 1421 zajat husity na rodovém hradě Krasíkově. Rozhodl se přestoupit ke kališníkům a později se stal jedním z husitských hejtmanů. Smrt našel roku 1425 v Rakousích, kde vedl táborská vojska do boje jako vrchní velitel.\n\nZa správy mladšího bratra, plzeňského hejtmana \"Hynka Krušiny ze Švamberka,\" roku 1430 Bor neúspěšně obléhali husité. Důvodem byl postoj Hynka Krušiny, který až do své smrti (po roce 1454) zůstával odpůrcem husitského hnutí. V roce 1454 se pak ve smlouvě hovoří o hradu jako o pustém, což svědčí o tom, že byl hrad zřejmě husity poničen.\n\nPo Hynku Krušinovi připadl Bor jeho synovi \"Bohuslavovi IV. ze Švamberka\" († 1490) a poté jeho synům Hynkovi a Jindřichovi. Po Jindřichově smrti v roce 1505 si dědictví rozdělili synové Hynka a borský hrad s panstvím připadl Janovi ze Švamberka. Toho ovšem v roce 1506 zajal Jindřich z Gutštejna a odvlekl do Horní Falce jako rukojmí za svého bratra Jana z Gutštejna. Jednalo se o spor, ve kterém měl být Jan z Gutštejna odsouzen k smrti za žhářství. Spor se podařilo urovnat a následujícího roku byl Jan ze Švamberka vyplacen a propuštěn. Na svém panství pak v Boru žil až do své smrti v roce 1533.\n\nOd doby Jana ze Švamberka se borský hrad stal po téměř dvou stech let znovu sídelním rodovým panstvím. Jan inicioval pozdně gotickou přestavbu zchátralého hradu a zároveň byl faktickým zakladatelem borské větve pánů ze Švamberka. Roku 1650 zámek odkoupil Zikmund Bedřich von Götzen. Ten, naproti zámku, nechal se svou ženou, Isabelou, vystavět křesťanské poutní místo – loretu. Po sedmdesáti letech, v roce 1720, zámek přešel do rukou Dominika Markvarta Löwenstein-Wertheim-Rosenberg. Panství drželi Löwensteinové až do roku 1945. Armádu, která byla v zámku po válce, vystřídal internát zemědělského učiliště, závodní jídelna a kulturní středisko s knihovnou. Majetkem města se stal v roce 1989.\n\nPodobu předhradí původního hradu neznáme. Jádro patřilo k hradům bergfritového typu a mělo přibližně čtvrtkruhový půdorys, v jehož jihovýchodním nároží stojí okrouhlý bergfrit se zdmi silnými až 3,5 m. V protilehlém rohu stál první palác. Během pozdně gotické přestavby byl palác rozšířen o dvě křídla vybavená sklípkovými klenbami, složitými okny a točitým schodištěm. Upravena byla také kaple svatého Vavřince založená před rokem 1362, kterou pohltilo nové jižní palácové křídlo. Věž během přestavby získala zděnou helmici a ochoz s cimbuřím vysazený na konzolách. I přes pozdější úpravy patří borský palác mezi nejlépe zachované pozdně gotické paláce v Česku.\n\nDochovanou podobu v romanticky historizujícím slohu zámek získal v 19. století. \n\n\n\n"}
{"id": "1062013", "url": "https://cs.wikipedia.org/wiki?curid=1062013", "title": "František Jaroslav Kubíček", "text": "František Jaroslav Kubíček\n\nFrantišek Jaroslav Kubíček (14. září 1838 Smržice (okres Olomouc) – 17. února 1865 Brno) byl teolog, filozof, redaktor a spisovatel.\n\nKubíček studoval teologii v Olomouci, dále se zaměřoval i na filosofii, kterou studoval ve Vídni i Praze, a také působil v redaktorském křesle v Olomouci. Jeho nejproslulejší dílo, \"Rozesmaliáda\", jež vyšla v roce 1921, vycházela po dva roky, avšak nebyla dokončena. Autor se snažil v díle útočit na politické oponenty redaktora Ječmínka, Bedřicha Rozehnala, a i na klerikály obecně. Rozesmaliáda se hlásí k odkazu Karla Havlíčka Borovského.\n\nKubíček používal i pseudonymy F. J. Lipovec, J. L. Chorvátský a Francek.\n\nRozsemaliáda a jiné práce je knihou spisovatele Františka Jaroslava Kubíčka. Jedná se o soubor poezie a prózy. Publikaci redigoval Jaroslav Kvapil, uspořádal a úvod napsal Miloslav Hýsek. V úvodu se Hýsek věnuje nejprve okruhu literátů soustředěných kolem olomouckého časopisu „Hvězda“, posléze přechází k jednomu z těchto spisovatelů, jímž je samotný autor knihy F. J. Kubíček. Podstatná část úvodu je věnována jeho osobnosti a dílu.\n\nPrvní báseň knihy nese název Rozesmaliáda. Jedná se o největší báseň autora, její podtitul zní velezajímavá báseň. Vytištěna byla pod pseudonymem Francek v brněnském satirickém časopise Vosa. Autor ji psal na pokračování, kvůli jeho smrti však zůstala zlomkem. Báseň představuje humoristicko-satirický pamflet na Bedřicha Rozehnala. Kubíček v Rozehnalovi zesměšňuje typ povrchního a mravně zkaženého nedouka. Jízlivý tón vůči Rozehnalovi je patrný v celé básni, dokladem toho jsou následující verše, jež se týkají právě Rozehnala. „Jáť dobrému se učil od vás mravu a Bedřich R. mi nepomátl hlavu!“ „Tak kluk už zákeřnicky ničí soky – což učiní, až pozná, co jsou floky?“ “Tu velice mu bylo vytýkáno, že mnoho slibuje, nic neplní, že večer mluví tak a jinak ráno a dluhu nikomu že neplatí.“\n\nPo básni Rozesmaliáda následuje v knize oddíl zvaný Z básní drobných, v němž najdeme tyto básně: Písně mé, Na Dunaj, Svatoplukův meč, Černohorcům r. 1862, Písně naší žurnalistiky, Písně ze žaláře, Písně z vězení, Při měsíčku, Mílek, Anička. Zajímavá je obzvláště báseň s názvem Svatoplukův meč, jež vypráví o králi Svatoplukovi, který vstane z mrtvých a dozvídá se o strašlivém stavu Moravy po své smrti. Básně Při měsíčku a Písně z vězení se dotýkají Kubíčkova vězeňského pobytu. Zatímco báseň Při měsíčku je psána během doby, kdy autor pobýval ve vězení, báseň Písně z vězení se jeho pobytu ve vězení přímo dotýká. Z veršů je patrné, jak těžce básník vězení nesl.\n\nNovela, jež nese název Bětulinka, vyšla v almanachu Dunaj. Jejím námětem je nešťastná láska Bětulinky a jejího milého Jindřicha. S láskou těchto dvou mladých lidí nesouhlasí rodiče Bětulinky. Bětulinka je nešťastná, se svým trápením se však svěří malíři, s nímž se poznala náhodou. Malíř, který je do Bětulinky taktéž zamilovaný, jí slíbí pomoc. Na základě citů, jež k ní cítí, se ale nakonec chová jinak, než slíbil. Příběh končí setkáním Bětulinky a malíře po letech. Každý ze tří hlavních aktérů příběhu má již jiného partnera.\n\nLázněmi Luhačovice je inspirován příběh s názvem Obrázek ze života lázeňského. S Luhačovicemi se Kubíček seznámil nejspíše během návštěvy u svého přítele F. Brzobohatého, jehož byly rodištěm. Vyprávění vycházelo na pokračování.\nHistorických událostí se dotýká oddíl zvaný Z feuilletonů. Tento oddíl obsahuje celkem tři příběhy: Brněnské báje I., Brněnské báje II., Brněnské báje III. V Brněnských bájích I. jsou popisovány slavnosti cyrilometodějského tisíciletí pořádané v části Brna s názvem Lužánky. Brněnské báje III. se věnují rozdílu mezi muži, ženami na venkově a ve městě. Autor v tomto příběhu bojuje za lepší výchovu pro ženy, požaduje založení emancipačního spolku.\n\nSvé názory na básnictví Kubíček předkládá v příběhu Prostonárodní básnictví na Moravě. Básníkem se podle něj člověk rodí. Mezi největší básníky na světě je řazeno také několik autorů, kteří neznali prozodická pravidla. Tito básníci jsou nazýváni prostonárodními samouky. Spisovatel se zamýšlí nad tím, zda by zmínění básníci byli slavní také v dnešní době, v době, kdy je pro spisovatele důležité i vyšší estetické vzdělání.\n\nVězením se autor zabývá kromě již zmíněných básní také ve vyprávění s názvem Žurnalista ve vězení. Uvedený příběh vyšel v Moravské Orlici. Autor v něm popisuje svůj osmidenní pobyt v kriminále. Do vězení se Kubíček dostal v roce 1863 kvůli článku, byl tedy politickým vězněm a zároveň prvním potrestaným novinářem na Moravě.\n\nPoslední oddíl knihy nese název Z politických úvodníků a dopisů. Skládá se ze dvou příběhů: Úpadek našich domácích řemesel a jeho původ a Z Vídně. Příběh první vypráví o úpadku řemeslníků, především tkalců na Moravě, kteří jsou nuceni žít v bídě. Za příčiny tohoto stavu Kubíček považuje centralizaci a germanizaci. Povídání druhé pojednává o střetu slovanských poslanců s Němci ve vídeňském parlamentě.\n\n"}
{"id": "1062016", "url": "https://cs.wikipedia.org/wiki?curid=1062016", "title": "Acate", "text": "Acate\n\nAcate (sicilsky \"Vischiri\", italsky do roku 1938 \"Biscari\") je městečko na levém břehu řeky Dirillo v západním výběžku provincie Ragusa na Sicílii (Itálie). Město leží na jihovýchodním okraji pohoří Iblei. Od hlavního města provincie (od roku 2015 přejmenované na volné sdružení obcí Ragusa) Ragusy je Acate vzdáleno 34 kilometrů a jeho území sousedí s někdejšími provinciemi Caltanissetta a Catania. Počet obyvatel města v roce 2016 překročil 11 000 (v září 2016 v Acate žilo 11 138 lidí). Acate je známým místem pěstovaní vinné révy a produkce vína.\n\nPrvní zmínky o tomto sídle se objevují ve 14. století.\n\nAž do roku 1938 se město Acate jmenovalo Biscari. Jako většina sídel na Sicílii také Acate bylo v minulosti poškozeno zemětřesením. Velké škody utrpělo například v roce 1693, kdy byly poničeny všechny významné stavby ve městě, včetně kostelů a paláce knížat z Biscari.\n\nJméno městečka se objevuje v souvislosti s tragickou událostí, k níž došlo 14. července 1943, nazývanou Biscarský masakr (\"Massacro di Biscari\"). Šlo o událost, kdy velitelé postupujících amerických jednotek nechali v prostoru poblíž místního letiště ve dvou skupinách postřílet celkem 72 zajatých italských vojáků a 4 německé zajatce.\n\nTento masakr byl následně charakterizován jako válečný zločin a velitelé, kteří za něj nesli zodpovědnost, byli postaveni před soud. Kapitán John Compton byl však osvobozen, jelikož údajně jednal v dobré víře - hájil se tím, že jako pokyn k postřílení vězňů si vyložil slova generála George Pattona, pronesená při zahájení Operace Husky. Kapitán Compton ještě téhož roku, 8. listopadu 1943, padl v bojích u Monte Cassina ve střední Itálii. Druhý viník, seržant Horace West, se hájil podobně. Byl ale odsouzen k doživotnímu trestu, avšak již v listopadu 1944 byl propuštěn a jako vojín se směl vrátit do armády. Generál George Patton popřel, že by měl v úmyslu motivovat americké vojáky k zabíjení zajatců.\n\n\n"}
{"id": "1062017", "url": "https://cs.wikipedia.org/wiki?curid=1062017", "title": "Wadada Leo Smith", "text": "Wadada Leo Smith\n\nWadada Leo Smith (* 18. prosince 1941) je americký avantgardní jazzový trumpetista a hudební skladatel. Narodil se ve městě Leland ve státě Mississippi a předtím, než začal hrát na trubku, hrál na několik dalších nástrojů (bicí, melafon, lesní roh). Na počátku své kariéry hrál R&B a během služby v armádě hrál ve vojenské kapele. Koncem šedesátých let začal spolupracovat s jazzovými hudebníky. V sedmdesátých letech studoval etnomuzikologii na Wesleyan University a často spolupracoval s Anthonym Braxtonem. Během své kariéry vydal řadu vlastních nahrávek a spolupracoval s mnoha dalšími hudebníky, mezi které patří například Henry Kaiser, John Zorn a Muhal Richard Abrams. V roce 2013 byl nominován na Pulitzerovu cenu.\n\n"}
{"id": "1062023", "url": "https://cs.wikipedia.org/wiki?curid=1062023", "title": "Černý vdovec", "text": "Černý vdovec\n\nČerný vdovec (anglicky \"Black Widower\") je dvacátý první díl ze třetí řady (56. celkově) seriálu Simpsonovi. Premiéru měl v Česku v roce 1993.\n\nMargina sestra Selma má nového přítele. Má to však háček. Je to bývalý trestanec. Selma se totiž bojí aby nezůstala sama a proto si začne dopisovat s věznem. Patty jim sice řekne, že je to bývalý trestanec ale Marge nechce dát na stůl stříbrné příbory. Náhle se tam oba objevili. K překvapení všech je to Levák Bob. Selma jim vypráví o tom jak se poznali. Levák Bob se omluví za to jaký byl a všichni mu odpustí, ale Bart mu stále nevěří. Bob před celou rodinou Simpsonových požádá Selmu o ruku a ona souhlasí. Dokonce se odhodlá i přestat kouřit (tedy až na výjimky - po jídle a po McGyverovi.) Prozradí, že jako malá ztratila čich i chuť. Po svatbě odjedou na líbanky. Bob se rozhodne Selmu zabít pomocí unikající zemního plynu, který by necítila. Až by si po McGyverovi zapálila cigaretu, vybouchla by. Bartovi to včas došlo a Selmu zachránili. Policie zatkla Boba.\n\n"}
{"id": "1062028", "url": "https://cs.wikipedia.org/wiki?curid=1062028", "title": "Bitva u Mukdenu", "text": "Bitva u Mukdenu\n\nBitva u Mukdenu (dnešní Šen-jang) v Mandžusku byla rozhodující pozemní bitvou rusko-japonské války, 1904 – 1905. Řadí se mezi největší bitvy před vypuknutím první světové války a počtem zúčastněných předčí i bitvu u Lipska. Na straně Japonského císařství měl maršál Iwao Ójama 270 000 – 280 000 mužů (rozdělených do pěti armád), na straně carského Ruska bylo pod velením generála Alexeje Nikolajeviče Kuropatkina 280 000 – 340 000 mužů (rozdělených do tří armád). Bitva skončila japonským vítězstvím a určila i konečného vítěze celé války.\n\nPo celé 19. století expandovali Rusové na Dálný východ a Japonci jen velice nelibě nesli jejich ambice v jižním Mandžusku a Koreji. Ruské diplomacii se v roce 1898 podařilo Čínskému císařství vnutit 25letý pronájem poloostrova Liao-tung se strategickým přístavem Port Arthur na jeho jihu. Tichooceánské loďstvo získalo celoročně nezamrzající přístav a výchozí bod pro kontrolu nad Žlutým mořem, Korejským zálivem a částí čínského pobřeží. Poslední kapkou pro Japonce bylo ruské rozhodnutí, že budovaná Transsibiřská magistrála povede přes jižní Mandžusko a Port Arthur bude na ni přímo napojen.\nVálka začala 8. února 1904, kdy japonské námořnictvo bez vyhlášení války zaútočilo na ruskou Tichomořskou flotilu u Port Arthuru. Dvoudenní bitva (více: Bitva u Port Arthuru) skončila bez vítěze, ale Japoncům se podařilo získat bojovou iniciativu, zatímco ruské síly se stáhly a vyčkávaly v přístavu. Ruské pasivity Japonci zručně využili, vylodili se na Korejském poloostrově u Inčchonu a záhy obsadili Pchjongjang. V dubnu 1904 již stály japonské síly na hranicích Rusy ovládaného Mandžuska a probily se až k Port Arthuru. Ruští obránci odolávali japonským útokům do konce roku 1904 (více: Obléhání Port Arturu). Ruská pozemní vojska, která měla osvobodit obležený přístav, byla nejprve poražena v bitvě u Liao-jangu na přelomu srpna a září 1904 a ani v bitvě na řece Ša-che v říjnu 1904 se jí nepodařilo prolomit japonské pozice. Posádka Port Arthuru kapitulovala 2. ledna 1905. Dobitím města byla uvolněna 3. armáda generála Nogiho, která se mohla přesunout do Mandžuska. Na konci ledna 1905 proběhla bitva u Sandepa, 60 km jižně od Mukdenu, s nerozhodným výsledkem.\n\nPřed bitvou se ruská fronta linula jižně od Mukdenu na celých 140 km. Západní křídlo držela \"2. mandžuská armáda\" barona von Kaulbars, střed s přístupovými cestami do města bránila \"3. mandžuská armáda\" pod velením barona von Bilderling, kopcovité východní křídlo měla na starost \"1. mandžuská armáda\" generála Liněviče. Vrchní velitel ruských vojsk generál Kuropatkin byl před bitvou toho názoru, že hlavní japonský úder půjde přes východní kopcovité křídlo. V přesvědčení ho ještě utvrdil příchod japonských veteránů od Port Arthuru z 3. armády do zmiňované oblasti. Dvě třetiny jezdectva přiřadil k východnímu křídlu, a tak rozestavěl své armády ve zcela defenzivní formaci, ze které se nedalo zaútočit, aniž by nevznikla ve frontové linii mezera. Celková síla ruských armád činila před bitvou cca 340 000 mužů. \n\nJaponci měli na východním křídle \"1. armádu\" generála Kurokiho a \"4. armádu\" generála Nozeho. Západní křídlo měla na starost \"2. armáda\" generála Oka. Příchozí \"3. armáda\" generála Nogiho byla postavena na západě za 2. armádu. Nově se zformovala \"5. armáda\" z veteránů z bojů u Port Arthuru pod vedením generála Kawamury byla počtem mužů i výzbrojí slabší než ostatní armády, ale její postavení na východní křídlo výrazně ovlivnilo ruské rozestavění vojsk. Polní maršál Ójama měl v plánu obklíčit svými armádami Mukden a odstřihnout ruským armádám únikovou cestu na sever. Celková síla japonských armád činila cca 260 000 mužů.\n\nSamotná bitva začala 20. února 1905 útokem 5. armády na ruské východní křídlo. Dne 27. února zaútočila japonská 4. armáda na západní část fronty a 3. armáda začala s obkličovacím manévrem na severozápadě Mukdenu. Do 1. března byla východní a střední část fronty nehybná, ale 7. března začali Rusové stahovat své jednotky z východního křídla a přesouvat je proti postupující japonské 3. armádě na západě. Přesun ruských armád z východu na západ byl velice špatně koordinovaný a měl za následek rozklad organizace 1. a 3. mandžuské armády a celkový chaos na ruské frontě. Po neúspěšném manévru nařídil generál Kuropatkin ústup ruských armád na sever k Mukdenu, kde se měli Rusové postavit nepříteli na břehu řeky Hun. Maršál Ójama po ústupu Rusů nařídil útok. Počasí stálo při Japoncích, protože roku 1905 byla velice tuhá zima, řeka Hun zůstal v době bitvy zamrzlá a nebyla pro pozemní útok žádnou překážkou. Při překračování řeky se japonské jednotky setkaly s vytrvalou obranou Rusů podpořenou dělostřelectvem. Za cenu velkých ztrát se jim podařilo obsadit severní břeh řeky a zničit místní obranné jednotky. Nejvýchodnější část ruských jednotek byla odříznutá od hlavního těla ruských armád a na západní části fronty se Japonci stále pokoušeli o obklíčení města. \n\nPod hrozbou úplného obklíčení dal 9. března generál Kuropatkin rozkaz k ústupu na sever. Organizovaný ústup byl nicméně narušen průlomem fronty japonskou 4. armádou a rychle se zvrtl v neorganizovaný úprk. V panice zanechaly ruské jednotky na bojišti kromě svých raněných i množství munice a zásob. Následujícího dne 10. března 1905 byl obsazen Mukden. Po obsazení města se Japonci pustili do pronásledování zbylých ruských jednotek, ale byli zpomalováni dlouhými zásobovacími trasami. Pronásledování nakonec skončilo 20 km severně za městem.\nRusové v bitvě ztratili téměř 90 000 vojáků a velké množství materiálu a munice. Ze strachu před postupujícími Japonci nařídil generál Kuropatkin vypálit 70 km vzdálené město Tchie-ling a pochodoval se zbylými muži 10 dnů na sever k dnešnímu městu S’-pching (130 km od Tchie-lingu). Zde generál Baťjanov, který vystřídal barona von Bilderling ve velení 3. mandžuské armády, začal budovat obranou linii proti dalšímu možnému japonskému útoku. Generál Kuropatkin zde dlouho nevyčkal a po reorganizaci svých armád se z jižního Mandžuska na dobro stáhl. Nakonec požádal cara, aby ho zbavil vrchního velení ruské armády v Mandžusku. Na jeho místo byl jmenován generál Liněvič. Japonci utrpěli ztráty čítající 75 000 mužů, což jsou procentuálně vyšší ztráty s ohledem na velikost účastnících se vojsk.\n\nDo konce srpna 1905 stačili Rusové do severního Mandžuska přesunout posily, takže měli k dispozici 446 500 mužů oproti japonským 337 000. Nicméně armáda byla morálně zdeptána a neschopna boje. Japonci taktéž nepokračovali v žádném dalším pozemním útoku, protože jim začaly docházet zásoby a hospodářství přestávalo válečnou mašinérii zvládat. Poslední bitvou války se stala námořní bitva u Cušimy, která skončila pro Rusy taktéž porážkou. \n\nProhraná válka silně zasáhla ruskou společnost, zničila obraz Ruska jako světové velmoci, ukázal naplno jeho zaostalost a silně podkopala důvěru ve vládní vrstvy včetně v samotného cara. Rusko se postupně celé ponořilo do stávek dělníků, vzpour vojenských jednotek a občanských nepokojů, které nakonec vyústily v tzv. Ruskou revoluci. Vítězství Japonska nad Ruskem obecně vyvolalo v západní Evropě velké pozdvižení. Do té doby nebylo myslitelné, že by nějaké evropská armáda prohrála válku s neevropským protivníkem. Skončil tak mýtus, který hlásal, že evropské armády jsou nadřazeny všem ostatním. \nRuský generál Alexej Nikolajevič Kuropatkin byl po válce poslán do penze. Do armády se vrátil až s vypuknutím první světové války, kde měl na starost neúspěšnou ofenzívu u Rigy v únoru 1916. Následně byl převelen do střední Asie a pomáhal porazit revoltu místních kmenů v ruském Turkestánu. V revolučním roce 1917 se přidal na stranu Prozatímní vlády, po převzetí moci bolševiky se stáhl do ústraní a do konce svého života v roce 1925 učil na zemědělské škole.\n\nPolní maršál Iwao Ójama měl před válkou za sebou pestrou vojenskou kariéru (účastnil se první čínsko-japonské války). Po válce byl vyznamenám samotným císařem vyznamenáním \"kōshaku\", což je nejvyšší vyznamenání v Japonském císařství. Po válce se aktivně zapojil do politického dění v Japonsku. Zemřel v roce 1916 v sedmdesáti pěti letech. \n"}
{"id": "1062032", "url": "https://cs.wikipedia.org/wiki?curid=1062032", "title": "Murádábád", "text": "Murádábád\n\nMurádábád (, , ) je město v indickém svazovém státě Uttarpradéš. Leží v severozápadní části státu a v roce 2011 mělo bezmála devět set tisíc obyvatel.\n\nMurádábád byl založen v roce 1625 a byl pojmenován po Murádu Bachšovi, princi Mughalské říše a synovi Šáhdžahána.\n\nV letech 1801 až 1947 byl Murádábád součástí britského impéria.\n"}
{"id": "1062034", "url": "https://cs.wikipedia.org/wiki?curid=1062034", "title": "Předseda vojenského výboru NATO", "text": "Předseda vojenského výboru NATO\n\nPředseda vojenského výboru NATO (anglicky Chairman of the NATO Military Committee) je nejvyšší důstojník Severoatlantické aliance (NATO) a hlavní vojenský poradce generálního tajemníka NATO. Představuje mluvčího vojenského výboru NATO, což z něj také činí nejvyššího mluvčího NATO ve vojenských záležitostech.\n\nVolba předsedy probíhá členskými státy NATO z nominovaných náčelníků generálních štábů. Tradičně do úřadu není nominován Američan. Funkční období je tříleté.\n\nPředsedou vojenského výboru NATO je od června 2018 vrchní maršál letectva sir Stuart Peach ze Spojeného království, zvolený v září 2017 z pozice náčelníka vrchního štábu britských ozbrojených sil. Ve funkci nahradil armádního generála české armády Petra Pavla. \n"}
{"id": "1062053", "url": "https://cs.wikipedia.org/wiki?curid=1062053", "title": "Brestov (Malá Fatra)", "text": "Brestov (Malá Fatra)\n\nBrestov (970 m n. m.) je sedlo v Krivánské Malé Fatře na Slovensku. Nachází se v severozápadní rozsoše Suchého (1468 m) mezi vrcholy Kopa (1140 m) na jihovýchodě a Jedľovina (1035 m) na severozápadě. Severovýchodní svahy klesají od sedla do Doliny Kúr, jihozápadní do doliny Hradské. Sedlo je porostlé vzrostlým lesem. Nachází se zde rozcestí turistických tras.\n\n\n\n"}
{"id": "1062054", "url": "https://cs.wikipedia.org/wiki?curid=1062054", "title": "Příběh Pražského hradu", "text": "Příběh Pražského hradu\n\nPříběh Pražského hradu (anglicky \"The Story of Prague Castle\") je název stálé expozice, která byla v roce 2004 otevřena v prostorech gotického podlaží Starého královského paláce na Pražském hradě. Stálá výstava má za cíl seznámit domácí i zahraniční návštěvníky s tisíciletou historií Pražského hradu jako místa, v němž se tvořily dějiny české státnosti.\n\nVýstava se snaží zachytit i každodenní život na Pražském hradě a nezaměřuje se jen na české panovníky a prezidenty, ale i na další obyvatele hradu, mezi něž patřili kromě šlechticů a dvořanu i umělci, stavitelé, architekti, řemeslníci, duchovenstvo nebo služebnictvo. V expozici jsou vystaveny originální památky ze sbírek Pražského hradu, doplněné texty na panelech i detailními popisky exponátů v českém i anglickém jazyce. Mezi exponáty patří mimo jiné mnoho archeologických nálezů z nejstarších dob existence lidského osídlení, zbroj a helma svatého Václava z 10. století (pocházející ze svatovítského chrámového pokladu), nebo pohřební výbavy z hrobů českých králů, včetně pohřebních korun Přemysla Otakara II. a Rudolfa I. Součástí expozice jsou i různé modely, zachycující jednotlivé hradní objekty či stav stavebního vývoje Pražského hradu v různých historických obdobích. \n\nExpozice se musí přizpůsobovat prostorovým podmínkám středověkého paláce, a je proto rozdělena do dvou hlavních linií. Hlavní trasa chronologicky přibližuje význačné představitele českého státu, zásadní dějinné události a stavební vývoj hradního areálu od prehistorie po 20. století. K této hlavní trase jsou v bočních místnostech přidruženy menší tematicky ucelené \"příběhy\", například: \"Příběh českých patronů\", \"Příběh církve a katedrály\", \"Příběh pohřbívání\", \"Příběh stolování\" a další.\n\nV souvislosti s výstavou neustále probíhají pravidelné placené přednášky, zaměřené na nejrůznější témata spojená s historií Pražského hradu.\n\n\n"}
{"id": "1062055", "url": "https://cs.wikipedia.org/wiki?curid=1062055", "title": "Alexis Mardas", "text": "Alexis Mardas\n\nYanni Alexis Mardas, později \"John Alexis Mardas\", zvaný Magic Alex (2. května 1942, Athény – 13. ledna 2017 Kolonaki, Athény) byl řecký vynálezce, známý jako ředitel elektrotechnického oddělení firmy Apple Corps.\n\nStudoval athénskou polytechniku, na studentské vízum přijel v roce 1965 do Londýna a živil se jako opravář televizorů. Vystavoval své světelné instalace v Indica Gallery, kterou provozoval John Dunbar, manžel Marianne Faithfullové a přítel mnoha rockových hvězd. V galerii se Mardas seznámil s Johnem Lennonem, na kterého jeho světelné a zvukové efekty udělaly velký dojem. Mardas Lennonovi slíbil pomoc s koupí řeckého ostrova, kde by mohli The Beatles v klidu trávit dovolenou, zúčastnil se s ním cesty do Indie za guruem Maharišim a složili spolu píseň \"What's the New Mary Jane\". V lednu 1968 byl Mardas jmenován zaměstnancem firmy Apple Corps a dostal k dispozici moderní laboratoř, kde pracoval na řadě svých převratných vynálezů, jako byl automobil měnící barvu na požádání, silové pole oddělující při koncertech kapelu od publika, telefon s hlasovou pamětí nebo nový zvukový nosič v podobě plastového jablíčka s přehrávačem uvnitř, které znemožní kopírování desek. Žádný z těchto projektů nespatřil světlo světa, což Mardas zdůvodnil požárem laboratoře. Beatles mu i nadále důvěřovali a nechali se přesvědčit, že Mardas pro ně zbuduje supermoderní nahrávací studio se 72 stopami, které nahradí podle něj nevyhovující Abbey Road Studios. Nakonec však vytvořil nevyhovující paskvil a nový manažer skupiny Allen Klein ho propustil.\n\nV sedmdesátých letech se Mardas zabýval snahou vytvořit neprůstřelný automobil, který by prodával předním státníkům. Žádný z jeho prototypů však nebyl použitelný. Od té doby žil v Athénách z prodeje různých upomínek na Beatles. Vyhrál řadu soudních sporů s novináři, kteří ho označili za podvodníka.\n\n"}
{"id": "1062056", "url": "https://cs.wikipedia.org/wiki?curid=1062056", "title": "Michele Carafa", "text": "Michele Carafa\n\nMichele Carafa, celým jménem Michele Enrico Francesco Vincenzo Aloisio Paolo Carafa de Colobrano, (28. listopadu 1787 Neapol – 26. července 1872 Paříž) byl italský šlechtic z rodu Carafů, hudební skladatel a voják.\n\nNarodil se jako Michele Enrico Francesco Vincenzo Aloisio Paolo Carafa de Colobrano. Byl druhým synem Johna Carafa, prince Colobrano a vévody Alvito. Michele získal solidní hudební vzdělání a v roce 1802 složil svou první operu, \"Il Fantasma\", která byla provedena v roce 1805 v divadle jeho nevlastního otce, knížete Caramanice. V těchto letech, byl studentem vojenské akademie \"Nunziatella\" v Neapoli. V krátké době ještě uvedl další operu \"Il prigioniero\". V roce 1806 se přestěhoval do Paříže, kde se studoval skladbu u Luigi Cherubiniho a hru na klavír u Friedricha Kalkbrennera. Zkomponoval zde operu \"La musicomania\".\n\nOtec ho však požádal, aby se vzdal hudby pro vojenskou kariéru a stal se poručíkem ve francouzské armádě. Zúčastnil se bitvy u \"Campo Tenese\" (Battaglia di Campotenese) v roce 1806 a byl zajat. Po propuštění ze zajetí ještě bojoval na Sicílii. Za zásluhy v boji byl povýšen na kapitána.\n\nV roce 1808 se vrátil do Neapole, oženil se s Antoinettou d'Aubenton a pokračoval ve studiu hudby pod vedením Fedele Fenaroliho. Pod tlakem rodičů nastoupil znovu do Napoleonovy armády a zúčastnil se ruského tažení pod velením francouzského maršála Joachima Murata. Po bitvě u Ostrovna byl vyznamenán Řádem čestné legie a byl mu udělen titul barona Italského království.\n\nRestaurace Bourbonů na neapolském trůnu znamenala konec Carafiho vojenské kariéry a mohl se tak plně věnovat hudbě. V roce 1814 byla uvedena v neapolském \"Teatro del Fondo\" jeho opera \"Il Vascello d'occidente\" a o dva roky později opera \"Gabriella di Vergy\" na libreto Andrea Leone Tottoly. Dílo bylo stejně úspěšné jako opera \"Otello\" Gioacchina Rossiniho, která se hrála v témže roce ve stejném divadle.\n\nJiž jako zavedený operní skladatel odjel znovu do Paříže, kde triumfoval zejména operami \"Jeanne d'Arc à Orléans\" (1821) a \"Le Valet de Chambre\" (1823). Největší úspěch zaznamenal operou \"Masaniello ou Le pêcheur Neapoltain\", která se Théâtre national de l'Opéra-Comique hrála 136x.\n\nV roce 1834 získal francouzské občanství, byl zvolen členem Académie des beaux-Arts a v roce 1837 se stal jejím předsedou. V roce 1838 byl jmenován ředitelem Vojenského hudebního gymnázia. V tomto roce také uvedl na scénu svou poslední operu \"Therese\" a další léta se věnoval pouze pedagogické práci. V letech 1840–1858 vyučoval kontrapunkt a skladbu na Conservatoire national supérieur de musique et de danse de Paris.\n\nV závěru svého života ochrnul a v roce 1867 zemřel v Paříži ve věku 84 let.\n\nPřestože ve své době byly jeho úspěchy u obecenstva srovnatelné se slavnými skladateli té doby jako byli Rossini, Bellini, Auber nebo Halévy, je dnes jeho dílo téměř zapomenuto. Novodobá premiéra opery \"Mariti aprite gli occhi!\" ossia \"La gelosia corretta\" byla uvedena v roce 2011 v německém Neuburgu an der Donau v Německu. Dostupná je nahrávka opery \"I due Figaro\" ossia \"Il soggetto di una commedia\" z roku 2006.\n\n\n\n"}
{"id": "1062058", "url": "https://cs.wikipedia.org/wiki?curid=1062058", "title": "Zdvojené jméno", "text": "Zdvojené jméno\n\nZdvojené jméno (analogicky pro vícečetná jména, která jsou ale zcela výjimečná) je označení pro rodné jméno tvořené dvěma (třemi atd.) původně samostatnými rodnými jmény (např. \"Jean-Paul\"). Tradice je silná zejména ve francouzském prostředí (tento jev je ve francouzštině označován \"prénom composé\"), ovšem objevuje se i v italském či německém prostředí. Vznik se spojuje právě s Francií a oblibou vícejmennosti prosazující se v barokní době, přičemž svoji roli hrála i potřeba odlišit nejběžnější rodná jména, která samostatně stojící již často nedostatečně plnila svoji odlišovací funkci.\n\nZdvojená jména se mohou objevovat ve složené podobě (\"Annemarie\", \"Karlheinz\"), případně spojené spojovníkem (\"Karl-Heinz\"). U jmen bez jakýchkoliv grafického naznačení není jasná hranice mezi užíváním dvou jmen a jednoho zdvojeného jména, ovšem v některých případech je možno takové případy za zdvojené jméno považovat, někdy se tak děje u panovnických jmen jako Juan Carlos I. (tedy pokud se dvě či více jmen nachází před pořadovou číslovkou). Charakter zdvojeného jména může mít i užívání „celého“ jména světce (tedy např. \"Gianbattista\", tj. v českém prostředí místo \"Jan\" \"Jan Křtitel\", místo \"František\" \"František Xaver\"), ovšem například zkracování pouze jedné části tohoto jména (jak je běžné u Františka X. Halase) spíše naznačuje, že v českém prostředí to tento charakter nenabývá zcela důsledně.\n\n"}
{"id": "1062059", "url": "https://cs.wikipedia.org/wiki?curid=1062059", "title": "Nemocnice Bohunice", "text": "Nemocnice Bohunice\n\nNemocnice Bohunice v Brně je zdravotnické zařízení, tvořící hlavní areál Fakultní nemocnice Brno. Nachází se na rozhraní čtvrtí Bohunice a Starý Lískovec v ulici Jihlavské. Historická funkcionalistická budova původního chorobince je chráněna jako kulturní památka.\n\nAreál městského chorobince získala po vzniku Československa přírodovědecká fakulta nově zřízené univerzity. Ústav byl proto v roce 1921 provizorně přesunut do vojenských baráků vystěhovaleckého tábora ve Svatobořicích. V dalších letech probíhalo hledání vhodných lokalit pro brněnský chorobinec, až bylo v roce 1931 vybráno místo nad Bohunicemi, u silnice na Jihlavu a Prahu. Stavba funkcionalistického areálu se 750 lůžky podle projektu Oskara Poříšky byla zahájena v roce 1933. První etapa dvou pavilonů s příslušenstvím byla zprovozněna v říjnu 1934, zbylé pavilony byly dány do používání přesně o rok později. Celkové náklady na výstavbu areálu dosáhly částky 14 200 000 Kč.\n\nZa druhé světové války sídlil v budovách chorobince záložní vojenský lazaret. Provoz chorobince byl obnoven v září 1945, o čtyři roky později byl zestátněn a získal název Státní léčebna pro choroby stáří. Již v roce 1952 ale byl ústav změněn na kliniku infekčních chorob.\n\nVzhledem k neúnosné nemocniční situaci v Brně po druhé světové válce, kdy hlavní zařízení, nemocnice u sv. Anny, téměř dosluhovalo, byl navržen v Bohunicích areál nové klinické nemocnice. Studie Bedřicha Rozehnala ze 40. a 50. let 20. století však nebyly realizovány. Ke změnám došlo až v první polovině 60. let, kdy byla poblíž bývalého chorobince postavena nová budova psychiatrické kliniky (zprovozněna 1965).\nO zřízení klinické nemocnice v Bohunicích bylo definitivně rozhodnuto v roce 1964; projekt vypracoval ateliér podniku Stavoprojekt Brno pod vedením Miroslava Spurného. Základní kámen nového areálu, do kterého byly začleněny i budovy původního chorobince, byl položen 11. srpna 1969. Podle plánu měla být nemocnice dokončena v roce 1983 a měla disponovat 1273 lůžky. Realizace však probíhala z různých důvodů pomalu, a teprve roku 1980 byly dokončeny první objekty – dvě budovy určené pro internát zdravotních sester a také hospodářsko-technického zázemí nemocnice. O dva roky později byla jako první dokončena gynekologicko-porodnická klinika nové Fakultní nemocnice s poliklinikou Bohunice. Centrální výšková budova lůžkového traktu pro 1028 lůžek byla otevřena na konci roku 1989. V roce 1992 byl dokončen pavilon pro společné vyšetřovací a léčebné složky, realizace dalších objektů ale byla po sametové revoluce zastavena.\n\nZ ekonomických a organizačních důvodů byla nemocnice v roce 1998 sloučena s Fakultní porodnicí a Fakultní dětskou nemocnicí J. G. Mendela ve Fakultní nemocnici Brno. V téže době byla také zahájena dostavba areálu v Bohunicích podle návrhu Zdeňka Janského. První nový objekt, Patologicko-anatomický ústav, byl otevřen v roce 2001, další budovy následovaly v dalších letech. V roce 2008 se bohunická nemocnice stala Traumacentrem pro dospělé pro Jihomoravský a Zlínský kraj a také pro část Kraje Vysočina.\n\nFakultní nemocnice Brno plánuje na roky 2018 a 2019 ve svém hlavním bohunickém areálu výstavbu nového porodnického komplexu, kam by byla sloučena obě její gynekologicko-porodnická pracoviště. Nevyhovující budova porodnice na Obilním trhu má být prodána.\n\n"}
{"id": "1062067", "url": "https://cs.wikipedia.org/wiki?curid=1062067", "title": "Kostel svatého Jana Křtitele (Mogno)", "text": "Kostel svatého Jana Křtitele (Mogno)\n\nFarní Kostel svatého Jana Křtitele (italsky: Chiesa di San Giovanni Battista) v Mognu je sakrální stavba, vzniklá v roce 1998 podle projektu švýcarského architekta Maria Botty. Stojí ve vesnici Mogno, na úpatí horských úbočí v údolí Valle Maggia ve švýcarském kantonu Ticino, na místě původního kostela ze 17. století, který zničila v roce 1986 kamenná lavina.\n\nV roce 1986 zničila kamenná lavina ve vesnici Mogno spolu s mnoha domy i barokní vesnický kostel ze 17. století. Po dlouhé fázi příprav a plánování, oslovil výbor pro rekonstrukci architekta Maria Bottu, rodáka z kantonu Ticino, aby vypracoval projekt. Ten se rozhodl místo rekonstrukce navrhnout novou stavbu, symbolizující ničivou událost a zároveň vzdorující přírodním silám.\n\nStavba má válcový tvar, který vzbuzuje dojem hradby a spojuje v sobě přírodní a duchovní symboliku. Kruhová věž, stojící na čtvercovém pozemku, je na vrcholu zkosena pod úhlem 45° a zakončena oválnou, plně prosklenou střechou. Jako stavební materiál použil architekt místní bílý mramor a šedou žulu. Výrazného výtvarného efektu dosáhl střídáním pruhů světlého a tmavého kameniva v exteriéru i interiéru. Sběrač dešťové vody ze střechy kostela je veden přes sadu zvonů, umístěných na venkovní fasádě. Při dešti jsou zvony rozeznívány dopadající vodou.\n\nKruhový interiér, prosvětlený shora, má dvě řady lavic a prostý oltář z mramoru. Oltářní nika je navržena jako portál zdejších starobylých kostelů a připomíná architektonický odkaz italské renesance. Ve dvou postranních výklencích jsou umístěny další lavice. Nad křtitelnicí na čelní stěně je umístěna socha Panny Marie.\n\nKostel svatého Jana Křtitele v Mognu je zapsán v seznamu kulturnách památek Švýcarska\n\nŘímskokatolický kostel zasvěcený svatému Janu Křtiteli slouží jako farní kostel pro spádovou oblast obce Lavizzara a její části.\n\n\n"}
{"id": "1062070", "url": "https://cs.wikipedia.org/wiki?curid=1062070", "title": "T-72B3", "text": "T-72B3\n\nT-72B3 je ruskou komplexní modernizací hlavního bojového tanku T-72.\n\nJediným uživatelem těchto tanků je Rusko prostřednictvím Ozbrojených sil Ruské federace. Nasazeny byly dle doložených tvrzení například v roce 2015 během Války na východní Ukrajině. Jelikož však nebyly označené, není dosud jasné, kdo tankům velel. Dne 12. března 2017 byl viděn jeden kus poblíž syrské Palmýry avšak pod ruskými barvami.\n"}
{"id": "1062074", "url": "https://cs.wikipedia.org/wiki?curid=1062074", "title": "Ariarich", "text": "Ariarich\n\nAriarich také Ariachus byl ve 4. století pohanský vládce tervingských Gótů Jeho následníkem byl Geberich. V roce 328 Konstantin I. Veliký nechal postavit most přes řeku Hister a k němu opevnění na území Olténie a Valašska, které se nacházely v dnešním Rumunsku. Snadný přechod řeky způsobil migraci gótských Tervingů a Taifalů na západ do povodí Tisy. Toto území kontrolovali a obývali Sarmati. Ti se spojili s Konstantinem Velikým, který jmenoval svého syna Konstantina II. k výpravě proti Gótům koncem roku roku 332, když již nastala pozdní zima. Výprava proti Gótům údajně skončila smrtí zhruba sto tisíce lidí v důsledku mrazivého počasí a nedostatku potravin. V témže roce byl Ariarich nucen podepsat dohodu s Konstantinem II., Ariarichův syn Aorich byl vychován v Konstantinopoli. Zde také byla postavena socha na jeho památku. Podle Ariarichova syna Aoricha a jeho i jeho vnuka Athanaricha byli západní Gótové postupně integrováni do východořímského systému, pomocných vojsk ve východní části římského impéria proti Sasánovské říši.\n"}
{"id": "1062075", "url": "https://cs.wikipedia.org/wiki?curid=1062075", "title": "Oko dravce", "text": "Oko dravce\n\nOko dravce (v anglickém originále \"Eagle Eye\") je americko koprodukční film z roku 2008. Režisér D. J. Caruso jej natočil s Shiou LaBeoufem, Michelle Monaghanovou a Billym Bobem Thorntonem v hlavních rolích. V akčním sci-fi thrilleru hrají LaBeouf s Monaghanovou mladíka a matku-samoživitelku, jež oslovila anonymní volající a svedla je dohromady, aby realizovali plán, za nímž oba zpočátku jen tuší jakousi kyberteroristickou organizaci.\n\nJerry Shaw (Shia LaBeouf) pracuje v kopírovacím centru a z výplaty sotva zaplatí nájem. Když však objeví na účtu 750 tisíc dolarů a v bytě tajemnou zásilku zbraní, stává se z něj terorista proti své vůli. Instrukce dostává od tajemného ženského hlasu z telefonu, který ho svede dohromady s podobně oslovenou matkou samoživitelkou Rachel Hollomanovou (Michelle Monaghanová). Její malý syn je zrovna ve vlaku do hlavního města Spojených států a neuposlechnutí by ho mohlo stát život. Stejným směrem, tedy do Washingtonu nakonec zavedou instrukce i ústřední dvojici. Cestou je navádí hlas z telefonu, ale i prakticky veškeré elektronicky řízené prostředky – od dopravních semaforů po letištní dopravníky zavazadel – i lidé, zjevně manipulovaní podobnými pohrůžkami.\n\nV patách je jim agent FBI Tom Morgan (Billy Bob Thornton), zatímco vyšetřovatelka amerického letectva Zoë Perezová (Rosario Dawsonová) z jiného konce odhaluje, kdo je oním tajemným ženským hlasem. Jerryho právě zesnulý bratr-dvojče Ethan totiž nebyl v armádních službách jen na recepci, jak se Jerry domníval, nýbrž pracoval na tajném projektu ARIIA (v originále zkratka z Autonomous Reconnaissance Intelligence Integration Analyst). Ukazuje se, že supervýkonná umělá inteligence, sledující všechny elektronické kanály a vyhodnocující veškerá bezpečnostní rizika státu, dospěla ke zjištění, že hrozbu pro lid USA představuje sama její vláda. Rozhodla se proto k převzetí iniciativy, odstranila z cesty Ethana, který se jí v tom snažil zabránit, a nyní potřebuje jeho dvojče ke spuštění procesu. Rachel a její syn pak mají posloužit jako nevědomí realizátoři atentátu.\n\nFilm s rozpočtem 80 milionů dolarů dosáhl během premiérového víkendu v amerických kinech tržeb přes 29 milionů dolarů, což znamenalo více než dvojnásobek oproti v pořadí druhému filmu \"Nights in Rodanthe\". Pro režiséra Carusa to byl dosud kasovně nejúspěšnější snímek, který nepřekonal ani předchozí thriller \"Disturbia\", ani o tři roky pozdější superhrdinský snímek \"Jsem číslo čtyři\".\n\n"}
{"id": "1062077", "url": "https://cs.wikipedia.org/wiki?curid=1062077", "title": "Brya", "text": "Brya\n\nBrya (\"Brya\") je rod rostlin z čeledi bobovité. Zahrnuje 4 až 6 druhů stromů a keřů, rozšířených na Karibských ostrovech. Druh \"Brya ebenus\" je zdrojem vysoce ceněného dřeva, připomínajícího eben.\n\nZástupci rodu brya jsou keře nebo nevelké stromy s lichozpeřenými, trojčetnými nebo jen jednolistými listy. Rostliny jsou často trnité. Květy jsou uspořádané v úžlabních nebo téměř vrcholových vrcholících nebo svazečcích. Kalich je pětičetný, koruna je motýlovitá, s okrouhlou pavézou. Tyčinky jsou srostlé. Semeník obsahuje 2 vajíčka. Plod je nepukavý, plochý, jednosemenný nebo rozdělený na dva jednosemenné články. Druh \"Brya ebenus\" má žluté až oranžové květy a je poloopadavý.\n\nRod brya zahrnuje 4 až 6 druhů. Vyskytuje se pouze v oblasti Velkých Antil v Karibiku. Vyskytují se v lesích a keřové vegetaci v oblastech se sezónním obdobím sucha.\n\nJádrové dřevo druhu \"Brya ebenus\" je téměř černé, velmi tvrdé a připomíná eben. Dá se dobře leštit. Vyrábějí se z něj například hudební nástroje a používá se k intarziím. Je to na Kubě jedno z nejvíce ceněných dřev. Je obchodováno pod názvem \"Cocuswood\".\n\"Brya ebenus\" se pěstuje i v jiných částech světa, zejména v Indii.\n"}
{"id": "1062080", "url": "https://cs.wikipedia.org/wiki?curid=1062080", "title": "Doktor Živago (film, 1965)", "text": "Doktor Živago (film, 1965)\n\nDoktor Živago (anglicky: \"Doctor Zhivago\") je dramaticko-romantický velkofilm z roku 1965 režiséra Davida Leana. Děj filmu se odehrává v Rusku za 1. světové války a revoluce, je založen na stejnojmenném románu Borise Pasternaka, který byl v Sovětském svazu zakázán (taktéž film samotný byl zakázán), na Západě však byl velmi populární. V hlavních rolích účinkují Omar Sharif (Jurij Živago) a Julie Christie (Larisa Guichardová).\n\nDobová kritika film přijala smíšeně, zvláště s ohledem na jeho délku přes tři hodiny. Film byl nominován na deset Oscarů, z nichž pět skutečně obdržel (žádný v hereckých kategoriích). Prestiž filmu mezi odbornou veřejností však postupně stoupla, v roce 1998 skončil v žebříčku 100 nejlepších amerických filmů, který sestavil Americký filmový institut, na 39. místě. Soudobě byl film divácky i ekonomicky úspěšný, při rozpočtu 11 mil. dolarů utržil 111,7 mil. dolarů. Při zohlednění inflace patří stále mezi deset nejvýdělečnějších snímků všech dob.\n\nFilm získal pět Oscarů:\n\nFilm též získal pět Zlaté glóby:\n\nDále byl film nominován na tři ceny BAFTA, Maurice Jarre byl za hudbu k filmu též oceněn Cenou Grammy.\n"}
{"id": "1062082", "url": "https://cs.wikipedia.org/wiki?curid=1062082", "title": "Milionový pár", "text": "Milionový pár\n\nMilionový pár je česká televizní reality show vysílaná na podzim roku 2004 TV Nova.\n\nJednalo se o první původní českou reality show. Účastnilo se jí celkem 24 soutěžících rovnoměrně rozdělených mezi obě pohlaví. Do konkurzu se jich však přihlásilo asi pět set a účastníky klání z nich vybírala pětičlenná porota ve složení dramaturgyně Soňa Polonyiová, konzultant Michal Čech, režisér Vladimír Vobratílek, moderátor Radek John a psycholožka Jitka Douchová. Věk účastníků se pohyboval mezi 25 a 35 lety. Během období třinácti týdnů měli hráči plnit zadané úkoly. O dvojici muže a ženy, jež by mohla vytvořit ideální pár, rozhodovali televizní diváci zasíláním SMS zpráv. Pokud by se na konci soutěže vítězná dvojice rozhodla pro svatbu, získala by částku 500 tisíc. V případě, že jejich manželství vydrží rok po svatbě, získají manželé dalšího půl milionu korun českých.\n\nPo celou dobu soutěže trávili soutěžící v Penzion Osamělých srdcí, který se nacházel v Jílovišti jižně od Prahy. V objektu byly, s výjimkou koupelny a ložnice, umístěny kamery, jež natáčely účastníky soutěže. Soutěžícím se také věnovali recepční (ztvárňovaná herečkou Janou Durčákovou), barman (Vladimír Kulhavý), kuchař (Josef Beck) a údržbář či správce hotelu (Tomáš Bělohlávek). Neměl-li již soutěžící zájem ve hře dále pokračovat, mohl ji dobrovolně ukončit a penzión opustit. Jestliže se však dva účastníci do sebe v jejím průběhu zamilovali, mohli v penziónu využít pokoje číslo 13. Pokud za sebou zavřeli dveře, byli ze soutěže vyloučeni a v případě uskutečnění svatebního obřadu stvrzujícího jejich vztah do vysílání šestého dílu \"Milionového páru\" zaplatila by jim TV Nova celou svatbu i následnou svatební cestu.\n\nJako moderátor soutěže byl předem oznámen brněnský rozhlasový moderátor Robert Hégr, jehož si televize vybrala z osmi vážných zájemců. Jednotlivé díly však moderoval vedoucí projektu Radek John, zatímco Hégr byl především průvodcem reportáží z dění v penzionu. Režisérem celé soutěže byl Michal Čech.\n\nKaždý z účastníků vystupoval v soutěži se svým číslem.\n\n\nJednotlivé díly soutěže se vysílaly ve čtvrtek od 20 hodin a byly rozděleny na dvě části. Nejprve diváci mohli sledovat vývoj v penziónu. Po skončení této první části vysílala televize seriál \"Redakce\" a pořad \"Občanské judo\", na něž navazovala druhá část vysílání \"Milionového páru\", v níž se diváci dozvěděli, který muž a která žena již v klání dále pokračovat nebudou. První díl se ze záznamu vysílal 16. září 2004 (další pak již přímým přenosem) a sledoval ho 1,6 milionu diváků. Ze soutěže postupně vypadli Jaroslav Kubelka s Vítem Staňkem a Milanem Strnadelem a dále Jana Špidlenová s Katharinou Gajewskou a Michaelou Kaparovou. Navíc klesala také sledovanost pořadu – na druhý díl se dívalo 1,45 milionu, třetí díl si ke sledování zvolilo 1,145 milionu diváků a čtvrté pokračování 1,106 milionu diváků.\n\nPo asi 14 dnech od premiéry se na internetu začaly objevovat pornografické fotografie Ester Ládové. Následně získala televize Nova videokazetu zachycující při skupinové souloži Veroniku Bílkovou. Ta se však proti tomuto nařčení chystala bránit soudní cestou. K fotografování erotických snímků se poté sama přiznala i další soutěžící, Blanka Vosmeková. Televize následně vysílání pořadu ukončila, neboť se bála, že by Ládová mohla celé klání vyhrát, a TV Nova nechtěla prezentovat takovouto ideální nevěstu. Poslední díl soutěže se vysílal 7. října a další týden jej již nahradil pořad \"Politické harašení\".\n\nObdobnou soutěž vysílala ve stejné době také televizní stanice Prima. Pořad se jmenoval \"Balírna\" a každého dílu se účastnil jeden muž nebo žena, jimž byli představeni tři potenciální partneři opačného pohlaví. Televizní diváci následně svými hlasy zaslanými prostřednictvím SMS vybrali soutěžícímu vhodného partnera, s nímž se poté za dohledu kamer pokusil navázat vztah. První díl se vysílal 5. října 2004.\n\n"}
{"id": "1062085", "url": "https://cs.wikipedia.org/wiki?curid=1062085", "title": "PTT Thailand Open 2015 – ženská dvouhra", "text": "PTT Thailand Open 2015 – ženská dvouhra\n\nDo soutěže ženské dvouhry na tenisovém turnaji PTT Thailand Open 2015 nastoupilo třicet dva hráček. Obhájkyní titulu byla Ruska Jekatěrina Makarovová, která se rozhodla turnaje nezúčastnit.\n\nSinglovou soutěž ovládla nenasazená slovenská hráčka Daniela Hantuchová, která ve finále porazila Chorvatku Ajlu Tomljanovićovou ve třech setech. Na okruhu WTA Tour si tak připsala sedmý kariérní titul z dvouhry, jenž představoval třetí trofej na PTT Thailand Open, kde Hantuchová triumfovala již v letech 2012 a 2011.\n\n"}
{"id": "1062087", "url": "https://cs.wikipedia.org/wiki?curid=1062087", "title": "Moskevský fyzikálně-technický institut", "text": "Moskevský fyzikálně-technický institut\n\nMoskevský fyzikálně-technický institut ( – \"Moskovskij Fiziko-Těchničeskij institut\") je univerzita v Rusku zaměřená především na fyziku a související vědy. Byla založena v roce 1946 z podnětu Pjotra Leonidoviče Kapicy, ovšem v úvodních letech fungovala jako součást Lomonosovovy univerzity. Od počátku sídlí v Dolgoprudném u Moskvy; výjimkou je fakulta vzdušné mechaniky a letecké techniky, která sídlí v Žukovském. Celý ústav má přibližně 3600 studentů.\n\n"}
{"id": "1062100", "url": "https://cs.wikipedia.org/wiki?curid=1062100", "title": "Zastupitelství", "text": "Zastupitelství\n\nZastupitelství může mít vícero významů:\n\n"}
{"id": "1062103", "url": "https://cs.wikipedia.org/wiki?curid=1062103", "title": "Zastupitel", "text": "Zastupitel\n\nZastupitel je zástupce svých voličů, který od nich získal mandát ve volbách, aby skrze něj byly prosazovány myšlenky prezentované v jeho volebním programu. Zastupitel tedy vůči svým voličům má závazek, ten je ale spíše morální, protože vlastně nevymahatelný: může jít jen o předvolební sliby. Zastupitel vzešlý z místních přímých voleb tak získal pravomoci a kompetence a je členem například samosprávy, která je hlavním orgánem, nadřazeným všem ostatním orgánům, aby tato práva uplatňoval.\n\nMůže jít o jeho trvalé zaměstnání na hlavní pracovní poměr, pak pobírá státní plat – jde tedy o uvolněného zastupitele, uvolněného ze svého původního povolání.\n\nZastupitelské funkce mohou být:\n\n\n\n\n"}
{"id": "1062104", "url": "https://cs.wikipedia.org/wiki?curid=1062104", "title": "Joanna García", "text": "Joanna García\n\nJoanna Lynne García (* 10. srpna 1979, Tampa, Florida, Spojené státy americké) (také známá jako Joanna García Swisher) je americká herečka, která se nejvíce proslavila rolí Cheyenne Hart- Montgomery v sitcomu \"Deník zasloužilé matky, \"rolí Mii Putney v ABC sitcomu \"S tebou je mi líp\", roli Ariel v seriálu \"Bylo, nebylo\" a rolí Betty v seriálu \"The Astronaut Wives Club\".\n\nNarodila se v Tampě na Floridě, je dcerou Loraine, bývalé učitelky na základní škole a Jaye, gynekologa. Její otec má kubánské předky. Má bratra Michaela. Poprvé se snažila získat roli v místní divadelní produkci, když jí bylo 10 let. Byla objevena Disney Channel, ale její rodiče chtěli, aby se nejdříve věnovala škole. Stala se královnou plesu na Tampa Catholic High School.\n\nNa střední škole jí objevila stanice Nickelodeon a po tři série hrála Samanthu v seriálu \"Bojíte se tmy?. \"Krátce navštěvovala Florida State University, kde byla členkou Delta Delta Delta, ale školy nechala a začala se věnovat herectví.\n\nNa Floridě si zahrála v seriálech jako \"Strážce moře\", \"Second Noah\" a Superboy. Po přerušení studiích na univerzitě se přestěhovala do Los Angeles, kde byla obsazena do seriálu \"Správná pětka\". Vedlejší roli získala v seriálu Machři a šprti (1999–2000), kde hrála Vicky Appleby, populární roztleskávačku z prvního ročníku.\n\nPrůlom v kariéře nastal s rolí Cheynne Hart-Mongomery v seriálu stanice The CW \"Deník zasloužilé matky.\" V roce 2001 si zahrála ve filmu \"Bulšit. \"Dále se objevila v televizních filmech jako \"\" (1997) a \"Ze země na měsíc\" (1998). V říjnu 2006 měl premiéru televizní film stanice ABC Family\" Přijímací ceremoniál\".\n\nObjevila se v ne-dlouho-žijícím seriálu stanice CBS \"Welcome to the Captain.\" V listopadu 2008 získala roli Megan Smith v seriálu stanice CW \"Smetánka. \"V roce 2008 si také zahrála v televizním filmu \"Dcera nevěsty. \"O rok později získala vedlejší roli v seriálu Super drbna, kde hrála Bree Buckley. Objevila se ve čtyřech dílech třetí řady. V prosinci toho roku se jako Maggie objevila v seriálu \"Jak jsem poznal vaši matku.\"\n\nV roce 2010 získala hlavní roli v televizním filmu \"Revenge of the Bridesmaids. \"Získala hlavní roli v seriálu stanice ABC \"S tebou je mi líp\", seriál byl však 13. května 2011 zrušen. V roce 2013 získala roli mořské panny Ariel v seriálu \"Bylo, nebylo\".\n\nV roce 2008 se zasnoubila s Trace Ayalou, spoluzakladatelem společnosti William Rast. Po dvou letech zásnuby zrušily.\n\nV srpnu 2009 magazín Glamour potvrdil vztah s baseballovým hráčem Nickem Swisherem. Pár se zasnoubil v květnu roku 2010 a vzali se 11. prosince 2010. Mají spolu dvě dcery - 21. května 2013 se jim narodila dcera Emerson Jay a 28.6.2016 se jim narodila dcera Sailor Stevie. Obě dcery mají druhé jméno po otcích obou rodičů.\n"}
{"id": "1062106", "url": "https://cs.wikipedia.org/wiki?curid=1062106", "title": "Veřejná funkce", "text": "Veřejná funkce\n\nVeřejná funkce je vykonávána ve veřejném zájmu. V českém právu se jí rozumí funkce, která je vymezena funkčním nebo časovým obdobím a která je obsazována na základě přímé nebo nepřímé volby, případně jmenováním. Pouze malá část veřejných funkcí je vykonávána přímo v pracovním poměru, naprostá většina je vykonávána zároveň vedle něj. V takovém případě však zaměstnanci náleží po nezbytně nutnou dobu výkonu veřejné funkce (např. člena obecního zastupitelstva nebo přísedícího u soudu) neplacené pracovní volno, nelze mu v tomto období dát výpověď a po návratu má být zařazen na své původní místo.\n\nZákoník práce za výkon veřejné funkce v ustanovení § 201 pouze příkladmo uvádí výkon funkce poslance, senátora, člena obecního nebo krajského zastupitelstva nebo výkon funkce přísedícího. Dále jím je výkon funkce soudce obecného soudu nebo Ústavního soudu a veřejného ochránce práv. Ve veřejné funkci jsou i členové různých rad, např. Ústavu pro studium totalitních režimů, České televize, Českého rozhlasu nebo Rady pro rozhlasové a televizní vysílání.\n\n\n"}
{"id": "1062117", "url": "https://cs.wikipedia.org/wiki?curid=1062117", "title": "Věta o translaci", "text": "Věta o translaci\n\nVěta o translaci ( ) je matematická věta o polynomiálních diferenciálních operátorech (\"D\"-operátorech) a exponenciálních funkcích. V určitých případech umožňuje vytýkat exponenciální funkce před \"D\"-operátor.\n\nVěta o translaci říká, že jestliže \"P\"(\"D\") je polynomiální \"D\"-operátor, pak pro libovolnou dostatečně derivovatelnou funkci \"y\" platí\n\nPro důkaz použijeme matematickou indukci. Stačí dokázat pouze speciální případ\n\nprotože obecný výsledek z něho vyplývá díky linearitě \"D\"-operátorů.\n\nTvrzení je zřejmě pravdivé pro \"n\" = 1, protože \n\nPro důkaz matematickou indukcí budeme předpokládat, že tvrzení je pravdivé pro \"n\" = \"k\", tj.\n\nPak\n\nCož uzavírá důkaz.\n\nVětu o translaci lze použít i pro inverzní operátory: \n\nExistuje podobná verze věty o translaci pro Laplaceovy transformace (formula_7\n"}
{"id": "1062124", "url": "https://cs.wikipedia.org/wiki?curid=1062124", "title": "Sol Bamba", "text": "Sol Bamba\n\nSouleymane Bamba známý jako Sol Bamba (* 13. ledna 1985, Ivry-sur-Seine, Francie) je fotbalový obránce, v současnosti hráč velšského klubu Cardiff City působívího v anglických fotbalových soutěžích. Nastupuje i za fotbalovou reprezentaci Pobřeží slonoviny.\nS týmem Pobřeží slonoviny U20 hrál na Mistrovství světa hráčů do 20 let 2003 ve Spojených arabských emirátech, kde jeho tým vypadl v osmifinále s USA po prohře 0:2.\n\nS reprezentačním výběrem Pobřeží slonoviny do 23 let se zúčastnil Letních olympijských her 2008 v Pekingu, kde jeho tým vypadl ve čtvrtfinále s Nigérií. Bamba nastoupil ve 2 zápasech Pobřeží slonoviny na turnaji.\n\nV A-mužstvu Pobřeží slonoviny debutoval 19. 11. 2008 v přátelském zápase v Tel Avivu proti domácímu týmu Izraele (remíza 2:2).\n\nPředstavil se na Africkém poháru národů v roce 2012, kde se Pobřeží slonoviny dostalo až do finále proti Zambii, v němž podlehlo v penaltovém rozstřelu.\nZúčastnil se Mistrovství světa 2010 v Jihoafrické republice a také Mistrovství světa 2014 v Brazílii, kde reprezentace Pobřeží slonoviny vypadla v základní skupině C.\n\n"}
{"id": "1062127", "url": "https://cs.wikipedia.org/wiki?curid=1062127", "title": "Citroën C35", "text": "Citroën C35\n\nCitroën C35 je nákladní automobil, který vyráběla francouzská automobilka Citroën, divize skupiny PSA, v letech 1981 až 1991. Vyráběl se ve dvou verzích, C35 měla nosnost 3,5 t a slabší C32 měla nosnost 3,2 t. Celkem bylo vyrobeno přibližně 145 000 kusů.\n\nC25 nahradil svého předchůdce Citroën K a Citroën HY. C35 využíval k odpružení torzní tyče podobně jako typ HY. Měl nosnost 3,5 t (odtud název C35). Stal se konkurenčním modelem pro Peugeot J7 a J9. Automobil se vyráběl do roku 1987 v Itálii. Po ukončení výroby Fiatu 242 v roce 1987 se přesunula výroba do Francie.\n\nV roce 1984 prošel model faceliftem, dostal novou přední masku, palubní desku a drobné inovace. Zlepšila se protikorozní ochrana, která v prvních modelech nebyla dostatečná. V roce 1991 byla výroba ukončena, celkový počet vyrobených vozů přesáhl 145 000. V roce 1992 skončil doprodej modelů a jeho nástupcem se stal Citroën Jumper.\n"}
{"id": "1062131", "url": "https://cs.wikipedia.org/wiki?curid=1062131", "title": "Constant Djakpa", "text": "Constant Djakpa\n\nConstant Tohouri Zahoui Djakpa (* 17. října 1986, Abidžan) je fotbalový obránce z Pobřeží slonoviny, v současnosti hráč klubu Eintracht Frankfurt. Nastupuje i za fotbalovou reprezentaci Pobřeží slonoviny.\nV A-mužstvu Pobřeží slonoviny debutoval 20. 11. 2007 v přátelském zápase v Dauhá proti domácímu týmu Kataru (výhra 6:1).\n\nZúčastnil se Mistrovství světa 2014 v Brazílii, kde reprezentace Pobřeží slonoviny vypadla v základní skupině C.\n\n"}
{"id": "1062138", "url": "https://cs.wikipedia.org/wiki?curid=1062138", "title": "Kokořík mnohokvětý", "text": "Kokořík mnohokvětý\n\nKokořík mnohokvětý (\"Polygonatum multiflorum\") je lesní bylina původem z Eurasie, v České republice původní druh.\n\n\nVytrvalá bylina, vzácně též epifyt, vysoká 30-90 cm. Lodyha je přímá, obloukovitě zakřivená, oblá a hladká. Oddenek je plazivý. Listy jsou zelené, hladké, 15 cm dlouhé a 7 cm široké, střídavě uspořádané ve dvou řadách, s kopinatou listovou čepelí, přisedlé nebo s krátkým řapíkem. Květy vyrůstají v paždí listů po 2-6 ; květy 20 mm dlouhé, převislé či dolů visící, bílé se zelenou dolní částí, trubkovité, uprostřed zúžené, bez vůně; květní obal sestává ze 6 okvětních lístků; v pestíku samičího květu je semeník svrchní a jeho synkarpní gyneceum je tvořeno 3  plodolisty; v samčím květu je 6 tyčinek. Plodem je modročerná, dužnatá bobule. Bylina kvete květen-červen. Semena dozrávají v říjnu.\n\nBylina má 2  poddruhy:\n\nDomovinou kokoříku mnohokvětého je jižní, severní a střední Evropa (Balkán, Česká republika, Maďarsko, Rusko (evropská část), Skandinávie, Španělsko, Velká Británie a jiné); Asie (Japonsko, Čína a jiné) a zaveden též do Severní Ameriky.\n\nBylina rostoucí v nadmořských výškách 75-533 m, v listnatých a smíšených lesích, v půdách kyselých, neutrálních i zásaditých, s velkým množstvím humusu, vlhkých, vodu dobře odvádějících, často těžkých jílových. Rostlina je plně mrazuvzdorná pod –15 °C. Má ráda chladné a vlhké klima, ve kterém také roste. Špatně snáší vysoké teploty a sucho, jinak k ostatním vlivům je snášenlivá. Nejlépe roste v plném stínu či polostínu. Jako půdokryvnou rostlinu je třeba tyto rostliny sázet ve vzdálenosti minimálně 30 cm od sebe ve všech směrech.\n\nŽivé listy rostliny jsou někdy napadány a poškozovány houbou \"Aureobasidium microstictum\" a z hmyzu společenskou pilatkou kokoříkovou \"Phymatocera aterrima\", poškození způsobené pilatkou je jen dočasné, rostliny pilatkou zkonzumované listy v dalším roce nahradí, jedná se pouze o estetickou záležitost bez vlivu na zdraví rostliny. Mrtvé lodyhy požírá houba čárovka \"Diaporthe pardalota\".\n\nPo tisíce let byl kokořík mnohokvětý využíván v tradiční bylinné medicíně, především na obklady proti modřinám a k povzbuzení opravování tkání; odvar z kořene pro svíravý, uklidňující, léčivý, dávicí a posilující účinek při zánětech žaludku a chronické úplavici. Dohromady s jinými bylinami k léčbě plicních onemocnění (například tuberkulózy) a ženských problémů. Destilovaný vodný extrakt z celé rostliny jako posilující pleťový prostředek, často bývá dodnes složkou drahé kosmetiky. Sušené drcené kořeny a květy jako šňupací tabák pro podporu kýchání a tím uvolnění průduškových oblastí. V Turecku byly mladé vařené listy používány též jako zelenina - nahrážka chřestu. V době hladomoru byl severoamerickými Indiány na škrob bohatý kořen po povaření a rozemletí zpracováván na chléb. Při delším užívání může ovšem dojít k podráždění zažívacího traktu. Při předávkování dochází ke zvracení, průjmům a žaludečním problémům. Velké množství plodů je jedovaté a má projímavé účinky. .\n\nHojná bylina, není ohrožena.\n\n\n\n \n"}
{"id": "1062140", "url": "https://cs.wikipedia.org/wiki?curid=1062140", "title": "Pastýřská stěna", "text": "Pastýřská stěna\n\nPojmem Pastýřská stěna (něm. \"Schäferwand\") jsou označovány tyto objekty:\n\nPůvodní německé pojmenování bylo \"„Schiefe Wand“\" čili „šikmá stěna“, z čehož se vyvinulo pojmenování \"„Schieferwand“\", což ale znamenalo „břidlicová stěna“. Protože se zde žádná břidlice nenachází, bylo pojmenování změněno na \"„Schäferwand“\", doslova „ovčácká stěna“. Z této doby patrně pochází pověst o ovčákovi, který na jižním svahu kopce pásl ovce. V češtině se pak vžil název „Pastýřská stěna“.\n\nZ geomorfologického hlediska se jedná o jednu z nejtypičtějších kuest v Čechách. Původně byla součástí tohoto útvaru také skála, na níž dnes stojí Děčínský zámek, a Labe tuto skálu obtékalo z východu. Labe však tuto skálu postupně prorazilo (ke konci poslední doby ledové ?) a obnažilo tak pískovcovou stěnu dosahující výšky 120 m nad hladinou Labe (124 - 242 m n. m). Kopec má na délku (západ - východ) cca 1,6 km a na šířku cca 0,7 km. Sklon kuesty na východní straně je přibližně 16°. Vlastní vrchol dosahující cca 278 m n. m není na mapách ani v terénu vyznačen a nachází se přibližně na 50°46'49.7\"N, 14°11'28.3\"E.\n\nCelá Pastýřská stěna je tvořena železitým pískovcem sytě okrového zbarvení. Tento pískovec zde byl těžen zejména na dvou místech. Jednak velmi kvalitní kámen na jihovýchodním úpatí (v okolí jižního portálu tunelu). Dále pak byl těžen nepříliš kvalitní kámen s vyšším obsahem solí a písek na jihozápadním úpatí. Vzhledem k okolnímu těsnému osídlení podél větší části úbočí probíhalo odklízení nebezpečných balvanů prakticky na celém masivu. Skrze skálu je podél Labe proražen dvojkolejný tunel o délce 279 m na železniční trati Děčín - Drážďany. Tento tunel byl zprovozněn roku 1849 a nese oficiální název \"„Tunel Ovčí stěna“\".\n\nPastýřská stěna vytváří jednu z neodmyslitelných dominant Děčína. Na jejím zalesněném návrší se nachází zoologická zahrada. Nad čelní východní stěnou byla v roce 1905 dostavěna vyhlídková restaurace v podobě malého hradu s dokonalým výhledem na Děčín (místními nazývaná „Zámeček“ nebo „Nebíčko“). Kromě tohoto nejvýznamnějšího vyhlídkového místa, se na Pastýřské stěně nachází několik dalších vyhlídek, z nichž byla v minulosti nejvýznamnější „Vyhlídka F. J. Jahna“ nad jižním portálem železničního tunelu. Na úpatí Pastýřské stěny vznikla již ve středověku osada Weiher, která ji obklopovala prakticky ze dvou třetin. Tuto osadu pohltily rozrůstající se Podmokly v 19. století. Výstavba se nevyhnula ani jižní stráni Pastýřské stěny, kterou zaplnila vilová výstavba v první polovině 20. století.\n\nPřístup na návrší Pastýřské stěny pro vozidla je možný pouze jedinou Žižkovou ulicí z ulice Teplické. Pro pěší je několik přístupů z více stran. Některé z těchto pěšin byly zbudovány v rámci vycházkových cest pro návštěvníky lázní Svatého Josefa v Horním Žlebu. Přes celý hřeben prochází červeně značená turistická cesta pokračující kolem Terezínského rybníka, přes Písečný vrch (337 m) na Děčínský Sněžník a dále přes Tisou do Krušných hor. V letech 1983 až 1994 byl v občasném provozu výtah vedoucí uvnitř skály se vstupem na Labském nábřeží.\n\nV dubnu roku 2014 zde byla dána do provozu „via ferrata“, t.j. tzv. zajištěná cesta, která umožňuje zdatnějším návštěvníkům výstup skalní stěnou pomocí fixních kovových prvků. Zájemcům je k dispozici celkem 14 různě obtížných výstupových cest.\n"}
{"id": "1062144", "url": "https://cs.wikipedia.org/wiki?curid=1062144", "title": "Renault 18", "text": "Renault 18\n\nRenault 18 je automobil střední třídy, který vyráběla francouzská automobilka Renault v letech 1978 až 1993, přičemž produkce pro evropské trhy byla ukončena již v roce 1986.\n\nByl určen jako náhrada modelu Renault 12, který se vyráběl od roku 1969, přestože se nakonec vyráběl až do roku 1980. Na rozdíl od R12, R18 byl navržen poměrně rychle. Doba od jeho první koncepce po jeho uvedení byla pouhých osmnáct měsíců. Přestože byly různé snahy Renaultu proniknout na mezinárodní trhy s modelem 12, až Renault 18 bylo první skutečné „světové auto“, odtud slogan \"Meeting International Requirements\".\n\nKromě Francie se vyráběl také v Argentině, Austrálii, Kolumbii, Pobřeží slonoviny, Mexiku, Maroku, Španělsku, Uruguayi a Venezuele, s montážní linkou ve Slovinsku. Prodával se v Alžírsku, Rakousku, Kanadě, Chile, Chorvatsku, na Kypru, ve Finsku, Německu, Řecku, Indonésii, Irsku, Itálii, Japonsku, Jordánsku, Libanonu, Mauritánii, Novém Zélandu, Norsku, Portugalsku, Senegalu, Švédsku, Sýrii, Spojeném království, Spojených státech, Thajsku, Turecku a Zimbabwe.\n"}
{"id": "1062145", "url": "https://cs.wikipedia.org/wiki?curid=1062145", "title": "Ján Kirth", "text": "Ján Kirth\n\nJán Kirth (* 17. listopadu 1944) je bývalý slovenský fotbalista, obránce.\n\nV československé lize hrál za SU Teplice a ZVL Žilina. Nastoupil ve 141 utkáních a dal 4 góly.\n\n\n"}
{"id": "1062146", "url": "https://cs.wikipedia.org/wiki?curid=1062146", "title": "Renault 6", "text": "Renault 6\n\nRenault 6 je automobil nižší střední třídy, který vyráběla francouzská automobilka Renault v letech 1968 až 1980. Uvedený byl v roce 1968 na Paris Motor Show a byl určen jako luxusnější alternativa k modelu Renault 4, který měl konkurovat modelům Citroën Ami 6 a Citroën Dyane. Používal platformu R4 i jeho 845 cm³ motor a technicky s ním byl téměř identický, ale jeho karoserie typu hatchback byla delší a modernější. Vizuálně se podobal modelu R16.\n"}
{"id": "1062148", "url": "https://cs.wikipedia.org/wiki?curid=1062148", "title": "Bernardo Spinetti", "text": "Bernardo Spinetti\n\nBernardo Spinetti, též \"Bernard Spinetta\" (1699 – 9. června 1748 Praha) byl severoitalský sochař a štukatér vrcholného až pozdního baroka, naturalizovaný v Čechách.\n\nPocházel ze třetí generace rozvětveného rodu lombardských výtvarných umělců, převážně štukatérů, kameníků a stavitelů, kteří se v 1. polovině 17. století usadili v Čechách, zejména v Litoměřicích a v Praze. Vyučil se pravděpodobně v rodině.\n\nV počátcích své profesní kariéry, ve věku 29 let nechvalně proslul pokusem o vraždu. V kostele sv. Jiří na Pražském hradě pobodal svou vyvolenou dívku Kateřinu za to, že ho nechtěla za manžela. Byl odsouzen k trestu smrti mečem a k utětí pravé ruky, ale při zinscenované popravě se dokázal osvobodit z pout, a jeho zákazníci mu již na popraviště doručili glejt omilostnění. Na tři roky mu byl vyměřen trest veřejně prospěšných prací, zametal pražské ulice a před kostelem vyžebrával almužny pro chudé. \n\nSvého života si pak velmi vážil a pilně pracoval, především na štukové výzdobě chrámových a klášterních interiérů, kde do ornamentální dekorace vkládal štuková zrcadla, skutečná zrcadla, reliéfní figurální kompozice i trojrozměrné sošky. Na chrámových klenbách rád spolupracoval s malířem Václavem Vavřincem Reinerem, z objednavatelů si oblíbil benediktiny. Pozdní díla z let 1735-1747 tvořil v lehkém rokokovém stylu a světlé barevnosti. Dále tesal kamenné sochy monumentálních rozměrů, zejména sochy světců a světic z pískovce. \n\nBydlel na Malé Straně. Byl pohřben při kapli Panny Marie a sv. Karla Boromejského Vlašského špitálu na Malé Straně.\n\n\n"}
{"id": "1062161", "url": "https://cs.wikipedia.org/wiki?curid=1062161", "title": "Komsomolske (rozcestník)", "text": "Komsomolske (rozcestník)\n\nKomsomolske je jméno ukrajinských sídel:\n\n"}
{"id": "1062170", "url": "https://cs.wikipedia.org/wiki?curid=1062170", "title": "Ladislav Bártík", "text": "Ladislav Bártík\n\nLadislav Bártík (28. října 1943 – květen 2010) byl český fotbalista, útočník.\n\nV československé lize hrál za Duklu Praha, SONP Kladno a SU Teplice. Dal 10 ligových gólů. Z ligových Teplic odešel do druholigového Spartaku Ústí nad Labem. Mistr Československa 1964 s Duklou Praha.\n\n\n"}
{"id": "1062172", "url": "https://cs.wikipedia.org/wiki?curid=1062172", "title": "Jean Djorkaeff", "text": "Jean Djorkaeff\n\nJean Djorkaeff (* 27. října 1939 Charvieu, Isère) je bývalý francouzský fotbalista. Začínal jako útočník, ale většinu kariéry absolvoval na postu středního obránce. Pochází z rodiny kalmyckých a polských přistěhovalců.\n\nDvakrát vyhrál francouzský fotbalový pohár: 1964 s Olympique Lyonnais a 1969 s Olympique Marseille. V dresu Marseille se stal v roce 1970 francouzským vicemistrem. Poté přestoupil do Paris Saint-Germain, kde byl prvním hráčem s profesionální smlouvou a pomohl PSG roku 1971 k postupu do první ligy.\n\nVe francouzské reprezentaci odehrál 48 zápasů a vstřelil tři branky. Zúčastnil se mistrovství světa ve fotbale 1966, kde odehrál všechny tři zápasy v základní skupině, z níž Francouzi nepostoupili.\n\nPo skončení kariéry působil jako trenér (Grenoble Foot 38, AS Saint-Étienne) a funkcionář (člen organizačního výboru francouzského poháru). Jeho syn Youri Djorkaeff byl členem týmu, který vyhrál domácí mistrovství světa ve fotbale 1998, má také zlatou a bronzovou medaili z mistrovství Evropy ve fotbale.\n\n"}
{"id": "1062178", "url": "https://cs.wikipedia.org/wiki?curid=1062178", "title": "Stylosant", "text": "Stylosant\n\nStylosant (\"Stylosanthes\") je rod rostlin z čeledi bobovité. Zahrnuje asi 40 druhů bylin a polokeřů, pocházejících zejména z tropické Ameriky a dnes rozšířených v teplých oblastech celého světa. Stylosanty mají trojčetné listy a žluté nebo oranžové motýlovité květy. V některých oblastech světa jsou to důležité pícniny, dobře snášející sucho.\n\nStylosanty jsou vytrvalé, přímé nebo poléhavé, beztrnné byliny až polokeře. Listy jsou zpeřeně trojčetné, složené z téměř přisedlých lístků. Palisty jsou vytrvalé, přirostlé k bázi řapíku. Květy jsou drobné, motýlovité, uspořádané v chudých úžlabních nebo vrcholových klasech, někdy i jednokvětých. Kalich je trubkovitý, zakončený 5 laloky, s jedním lalokem úzkým a samostatným a 4 laloky srostlými. Koruna je žlutá až oranžová, s okrouhlou pavézou a kratšími křídly a člunkem. Tyčinek je 10 a jsou jednobratré. Semeník je čárkovitý, téměř přisedlý a obsahuje 2 až 3 vajíčka. Čnělka je tenká a přímá, nesoucí velmi drobnou vrcholovou bliznu. Plodem je drobný, plochý, nepukavý struk složený většinou ze 2 článků, z nichž koncový bývá plodný a spodní je buď plodný nebo zakrnělý a sterilní. Semena jsou zploštělá, vejcovitá až ledvinovitá.\n\nRod stylosant zahrnuje 41 druhů. Většina druhů se vyskytuje v tropické Americe. Centrum druhové diverzity je v Jižní Americe, zejména v Brazílii. V tropech Starého světa roste pouze několik původních druhů, vyskytujících se v Africe, Madagaskaru, Indii, jihovýchodní Asii i Nvé Guineji.\nV USA se vyskytuje \"S. biflora\" a zasahují sem druhy \"S. viscosa\", \"S. calcicola\" a \"S. guianensis\".\nNěkteré druhy stylosantu byly zavlečeny do tropů celého světa včetně Austrálie, zejména \"S. guianensis\" a \"S. humilis\". V Evropě není tento rod zastoupen.\n\nStylosanty rostou na různých stanovištích od tropů po teplé oblasti mírného pásu. Vyskytují se zejména v oblastech se sezónním obdobím sucha. Rostou na písčitých či kamenitých půdách, v lesích, křovinách i travnatých pláních, podél řek, v příkopech a na starých obdělávaných půdách.\n\nStylosanty patří v některých oblastech světa mezi důležité pícniny, snášející i sucho. Využívají se také jako zelené hnojení, krycí rostliny na plantážích a podobně.\n\n"}
{"id": "1062180", "url": "https://cs.wikipedia.org/wiki?curid=1062180", "title": "Jiří Peňás", "text": "Jiří Peňás\n\nJiří Peňás (* 28. ledna 1966 Prostějov) je český novinář. \n\nV letech 1980–1984 studoval Gymnázium Sokolov, po maturitě odešel na Filozofickou fakultu Univerzity Karlovy, kde studoval obor český jazyk a historie. Po absolutoriu v roce 1989 pracoval krátce jako zeměměřič a knihkupec.\n\nV roce 1992 nastoupil do deníku \"Prostor\", poté pracoval v \"Mladé frontě\" a \"Lidových novinách\". Od roku 1995 vedl kulturní rubriku časopisu \"Respekt\" a od roku 2000 časopisu \"Týden\". Od roku 2009 působí v deníku \"Lidové noviny\". Od roku 2016 působí v internetovém deníku Echo24 a týdeníku Echo.\n\nZískal cenu Novinářská křepelka za rok 1997. V roce 2001 vydal knihu \"Deset procent naděje\". Společně s Ivanem Klímou získal Cenu Ferdinanda Peroutky za rok 2013. \n\nNa počátku roku 2014 vyjádřil údiv a nepochopení z nástupu levicového trendu v české kultuře (dle J. Peňáse z „názorové radikalizace, přepólování“), který zaznamenal u některých umělců nastupující generace v roce předešlém. \nMá blízko k monarchismu, v roce 1999 podepsal monarchistické prohlášení \"Na prahu nového milénia\", jehož autorem byl spisovatel Petr Placák.\nKontroverze vzbudil jeho článek \"Pavoučí ženy a ubohá tlustá moucha: literární recenzent o svých rozpacích z tvorby současných českých spisovatelek\" (LN 1. 12. 2012, příloha Orientace). Kritizován je také kvůli svému vztahu k muslimům. \n"}
{"id": "1062181", "url": "https://cs.wikipedia.org/wiki?curid=1062181", "title": "Jiří Petráček (fotbalista)", "text": "Jiří Petráček (fotbalista)\n\nJiří Petráček (* 8. dubna 1946) je bývalý český fotbalový brankář. Po skončení aktivní kariéry působil jako dlouholetý rozhodčí.\n\nV československé lize hrál za SU Teplice. Nastoupil v 1 ligovém utkání. Dlouholetý náhradník Jiřího Sedláčka a opora B-týmu Teplic v letech 1967–1977.\n\n"}
{"id": "1062182", "url": "https://cs.wikipedia.org/wiki?curid=1062182", "title": "Unión Estepona CF", "text": "Unión Estepona CF\n\nUnión Estepona Club de Fútbol byl španělský fotbalový klub sídlící ve městě Estepona v autonomním společenství Andalusie. Klub byl založen v roce 1995 sloučením klubů Estepona CF a UD Estepona, zanikl v roce 2014. V sezóně 2007/08 klub poprvé v historii postoupil z regionálních soutěžích, když se v nejvyšší regionální soutěži umístil na 2. místě a postoupil tak do čtvrté nejvyšší soutěže. O sezónu později klub dokonce postoupil o úroveň výše, když se v andaluské skupině umístil na prvním místě. Ve třetí nejvyšší soutěži se klub udržel pouze dvě sezóny, v té poslední sestoupil z osmnáctého místa. Ve čtvrté nejvyšší soutěži pak setrval až do svého zániku v roce 2014.\n\nNejvětším úspěchem klubu je dvouletá účast ve třetí nejvyšší soutěži (v sezónách 2009/10 – 2010/11). Své domácí zápasy klub odehrával na stadionu Estadio Francisco Muñoz Pérez s kapacitou 4 500 diváků.\n\n"}
{"id": "1062183", "url": "https://cs.wikipedia.org/wiki?curid=1062183", "title": "Katalin Szőkeová", "text": "Katalin Szőkeová\n\nKatalin Szőkeová, nepřechýleně Katalin Szőke (17. srpna 1935, Budapešť – 27. října 2017 Los Angeles) byla maďarská plavkyně. Na olympijských hrách 1952 v Helsinkách získala zlaté medaile v závodě na 100 metrů volným způsobem a ve štafetě 4 × 100 metrů volným způsobem.\n\n"}
{"id": "1062184", "url": "https://cs.wikipedia.org/wiki?curid=1062184", "title": "Luton Shelton", "text": "Luton Shelton\n\nLuton George Kieshawn Shelton (* 11. listopadu 1985) je jamajský fotbalový útočník, momentálně hrající za jamajský klub Harbour View FC.\n\nS jamajskou reprezentací se zúčastnil Gold Cupu 2011 a 2009.\n\n"}
{"id": "1062187", "url": "https://cs.wikipedia.org/wiki?curid=1062187", "title": "Narcisse Bambara", "text": "Narcisse Bambara\n\nNarcisse Bambara (* 23. června 1989, Ouagadougou, Burkina Faso) je fotbalový obránce z Burkiny Faso, který v současné době hraje v rumunském klubu Universitatea Kluž. Je také reprezentantem Burkiny Faso.\n\nV roce 2012 přestoupil z burkinafaského klubu Étoile Filante Ouagadougou do Evropy do rumunského týmu Concordia Chiajna. V létě 2014 posílil jiný rumunský celek Universitatea Kluž.\n\nV seniorské reprezentaci Burkiny Faso debutoval v roce 2012.\nZúčastnil se Afrického poháru národů 2015 v Rovníkové Guineji.\n\n"}
{"id": "1062189", "url": "https://cs.wikipedia.org/wiki?curid=1062189", "title": "Heřman (opat)", "text": "Heřman (opat)\n\nOpat Heřman, OCist. ( \"Hermann\") byl 2. opatem cisterciáckého kláštera v Oseku v letech 1205 – 1209.\n\nOpat Heřman, který byl zvolen bezprostředně po 1. oseckém opatovi Ruthardovi, je s jistotou doložen až v letech 1207-1209. Pravděpodobně za jeho úřadování obdržel klášter Osek významné konfirmační listiny od představitelů státu i církve, včetně tří listin papeže Inocence III. v průběhu roku 1207. S vypravením posla do Říma se spojovaly velké náklady, včetně vydání, které byly spojeny s žádostí u papežské kurie. Protože kláštery v počátcích své existence neoplývaly finančními hotovostmi, zřejmě z těchto důvodů se Heřman zadlužil u tuskulského biskupa – kardinála Mikuláše de Romanis, aby mohl zaplatit všechny náklady. Osecký klášter tak získal papežské schválení. Podle listinného falza, hlásícího se k roku 1208, byly základy původního románského klášterního kostela položeny již v letech 1206 nebo 1207, tedy v době oseckého opata Heřmana. Podle jiného falza, hlásícího se k roku 1209, světil pražský biskup Daniel II. v Oseku hřbitov a \"oltář svatých Petra a Pavla\". Opat Heřman mohl být tím, kdo biskupa Daniela II. pozval.\n\n\n"}
{"id": "1062191", "url": "https://cs.wikipedia.org/wiki?curid=1062191", "title": "Rakouská alpinská montánní společnost", "text": "Rakouská alpinská montánní společnost\n\nRakouská alpinská montánní společnost (Oesterreichische Alpine Montan Gesellschaft) byla rakouská důlní a hutní společnost, dnes součást koncernu Voestalpine.\n\nV roce 1881 z iniciativy finančních domů, francouzské Union Générale a Rakouské zemské banky, vznikla Rakouská alpinská montánní společnost (RAMS, německy ÖAMG). Ta sdružila postupně několik desítek důlních a železárenských podniků, především v Rakousích, Štýrsku a Korutanech, uhelné doly v Fohnsdorfu, Seegrabenu a Köflachu (vše Štýrsko), rudné doly v Eisenerz, Radmer a Hüttenberg a náležela k největším podnikatelským subjektům v habsburské monarchii. Dnes z těchto podniků existují železárny v Donawitz, závody v Zeltwegu a Kindbergu a hutě v Kremsu.\n\nSoučástí společnosti se již v roce 1881 stalo C. k. privilegované Innerberské hlavní těžířstvo (1625–1881), po němž RAMS převzala v listopadu 1881 důlní pole v rosicko-oslavanském revíru, dále pak v ostravsko-karvinském revíru důlní pole v Porubě, Orlové, Lutyni a Heřmanicích. Důlní pole v rosicko-oslavanském revíru prodala RAMS ještě v roce 1881 Rosické báňské společnosti.\n\nRAMS v roce 1899 zahájila v důlní poli v Porubě výstavbu dolu č. 1 (důl Václav) a později také koksovny.\n\nV roce 1912 měla společnost čtyři uhelné doly, dva doly na železnou rudu a šest hutních závodů.\n\nV roce 1926 odkoupil část majetku společnosti (konkrétně důl Václav v Porubě a důl Oskar v Heřmanicích) československý stát. Důl Václav byl podřízen Státnímu ředitelství v Porubě u Orlové. Důl Oskar byl po druhé světové válce byl připojen k dolu Michal.\n\nV období let 1932 až 1933 RAMS se přiklonila na stranu NSDAP, kterou podporovala finančně i materiálově. Po obsazení Rakouska německými vojsky \"anšlus\" byla společnost začleněna do koncernu Hermann Göring Werke (Reichswerke AG für Erzbergbau und Eisenhütten \"Hermann Göring\").\n\nPo roce 1945 byla společnost znárodněna a stala se na dlouhá léta součástí rakouského průmyslového holdingu – Österreichische Industrieholding (ÖIAG). V roce 1973 došlo ke sloučení s VOEST (Vereinigte Österreichische Eisen- und Stahlwerke AG).\n"}
{"id": "1062194", "url": "https://cs.wikipedia.org/wiki?curid=1062194", "title": "FK Neftjanik Buguruslan", "text": "FK Neftjanik Buguruslan\n\nFutbolnyj klub Neftjanik Buguruslan (rusky: Футбольный клуб «Нефтяник» Бугуруслан) byl ruský fotbalový klub sídlící ve městě Buguruslan v Orenburské oblasti. Největším úspěchem klubu byla dvouletá účast ve Druhé divize (3. nejvyšší soutěž) v letech 1998 až 1999. Klub zanikl ke konci roku 2014 kvůli obtížné finanční situaci.\n\nSvé domácí zápasy klub odehrával na stadionu Neftjanik s kapacitou 2 000 diváků.\n\n"}
{"id": "1062195", "url": "https://cs.wikipedia.org/wiki?curid=1062195", "title": "Seznam štýrských markrabat a vévodů", "text": "Seznam štýrských markrabat a vévodů\n\nSeznam štýrských markrabat a vévodů zahrnuje postupně vládnoucí markrabata a později vévody, kteří zde vládli zhruba od počátku 11. století až do roku 1637.\n\nŠtýrské markrabství vzniklo na konci 10. století vydělením z korutanského vévodství jako obrana proti Maďarům. Do doby než území získal rod Otakarů ze Štýru, nazývalo se území Karatánií nebo Korutanskou markou. Roku 1180 bylo císarem Fridrichem I. Barbarossou povýšeno na vévodství. Po smrti posledního Otakara přešla vláda na rod Babenberků. Po jejich vymření se ve vládě vystřídalo několik panovníků, mezi nimi také český král Přemysl Otakar II. V roce 1276 získal vévodství římskoněmecký král Rudolf I. z Habsburské dynastie, která jej udržela až do roku 1918.\n\n"}
{"id": "1062199", "url": "https://cs.wikipedia.org/wiki?curid=1062199", "title": "Sabine d'Iable", "text": "Sabine d'Iable\n\nSabine d'Iable (* 1975) je queer writer.\n\nV říjnu 2011 přidala na popud své kamarádky další Povídky pro Transky. Od povídek byl jen krůček k první knížce, kterou vydala o rok a měsíc později. Kromě psaní se věnuje osvětě a podpoře Trans komunity v Čechách. Je šéfredaktorkou e-zinu transgender.cz, který spoluzakládala v roce 1999.\n\n\n"}
{"id": "1062201", "url": "https://cs.wikipedia.org/wiki?curid=1062201", "title": "Wilfried Balima", "text": "Wilfried Balima\n\nWilfried Benjamin Balima (* 20. března 1985 nebo 20. března 1986, Bobo-Dioulasso, Burkina Faso) je fotbalový záložník či obránce z Burkiny Faso, který v současné době hraje v moldavském klubu Sheriff Tiraspol. Je také reprezentantem Burkiny Faso.\n\nV lednu 2005 přestoupil z burkinafaského klubu US Ouagadougou do Evropy do moldavského týmu FC Sheriff Tiraspol. S ním nasbíral během svého působení řadu titulů a zahrál si i v evropských pohárech.\n\nV seniorské reprezentaci Burkiny Faso debutoval v roce 2004.\nZúčastnil se Afrického poháru národů 2010 v Angole, kde Burkina Faso nepostoupila ze základní skupiny B; a Afrického poháru národů 2012 v Gabonu a Rovníkové Guineji, kde burkinafaský národní tým skončil v základní skupině B na posledním čtvrtém místě bez zisku bodu. Na Africkém poháru národů 2013 v Jihoafrické republice získal stříbrnou medaili.\nZúčastnil se i Afrického poháru národů 2015 v Rovníkové Guineji.\n\n"}
{"id": "1062203", "url": "https://cs.wikipedia.org/wiki?curid=1062203", "title": "Šyrokyne", "text": "Šyrokyne\n\nŠyrokyne ( , – \"Širokino\") je vesnice ve Volnovašském rajónu Doněcké oblasti na Ukrajině na pobřeží Azovského moře. Nejbližším městem je Mariupol.\n\nVesnice se několikrát stala bojištěm války na východní Ukrajině a terčem útoků těžkých vojenských zbraní. Civilisté ji byli nuceni několikrát zcela opustit.\n"}
{"id": "1062206", "url": "https://cs.wikipedia.org/wiki?curid=1062206", "title": "Bloukrans (most)", "text": "Bloukrans (most)\n\nBloukrans Bridge je obloukový most nad řekou Bloukrans River v Jihoafrické republice. Most se nachází nedaleko městečka Nature's Valley a prochází jím hranice mezi provinciemi Západní Kapsko a Východní Kapsko. Most je dlouhý 451 metrů, střední oblouk měří 272 metrů. Mostovka se nachází 216 metrů nad hladinou řeky. Po mostě vede silnice N2 z Kapského města do Durbanu a byl otevřen v červenci 1983. Společnost Face Adrenalin provozuje na mostě od roku 1997 nejvyšší komerční bungee jumping na světě.\n\n"}
{"id": "1062211", "url": "https://cs.wikipedia.org/wiki?curid=1062211", "title": "Janis Varufakis", "text": "Janis Varufakis\n\nJanis Varufakis (, často uváděn anglickou transkripcí jako Yanis Varoufakis; * 24. března 1961 Athény) je řecký ekonom, akademik, publicista a politik. V řeckých parlamentních volbách v lednu 2015 byl zvolen poslancem za vítězné levicové hnutí SYRIZA a 27. ledna byl jmenován ministrem financí ve vládě Alexise Tsiprase. Značnou část jeho politické agendy tvořilo úsilí o restrukturalizaci řeckého státního dluhu. Dne 6. července 2015, tedy den po referendu, v němž Řekové odmítli podmínky mezinárodních věřitelů pro prodloužení tzv. druhého záchranného programu, na svou funkci rezignoval.\n\nVarufakis studoval ekonomii na University of Essex v Anglii. Devadesátá léta strávil v Austrálii, kde vyučoval na University of Sydney a získal australskou státní příslušnost (s ponecháním řeckého občanství). Po návratu do Řecka v roce 2000 vyučoval na Národní univerzitě v Athénách. Je autorem řady publikací na téma politické ekonomie; jeho kniha „Globální Minotauros“ (\"The Global Minotaur: America, the True Origins of the Financial Crisis and the Future of the World Economy\") byla přeložena do několika jazyků včetně češtiny. Je také považován za odborníka v oblasti teorie her.\n\nOd svého jmenování ministrem financí vedl Varufakis po dlouhou dobu jednání s tzv. „trojkou“ (tým složený z odborníků nadstátních institucí Evropská komise, Evropská centrální banka a Mezinárodní měnový fond) a požadoval po ní finanční úlevy pro svou těžce zadluženou zemi. Řecko již dlouho prožívá hlubokou dluhovou krizi (zahraniční dluhy dosáhly do tohoto okamžiku 324 miliard eur) a hrozí mu tzv. \"grexit\", tj. dobrovolné nebo nedobrovolné opuštění eurozóny a znovuzavedení bývalé měny (drachma). To by bylo spojeno s velkými problémy pro hospodářství země a její obyvatelstvo. Kromě ministerského předsedy Alexise Tsiprase byl jedním z hlavních činitelů, kteří rozhodli o konání referenda dne 5. července 2015 o přijetí nebo nepřijetí návrhu mezinárodních věřitelů. V referendu se 61 % voličů hlasovalo „ne“ (v řečtině \"oxi\"), takže se většinově vyslovili proti podmínkám věřitelů země. Jen 39 % hlasujících bylo pro tyto podmínky. Následujícího dne, v pondělí 6. července 2015, však Varufakis odstoupil ze své funkce. Novým ministrem financí se stal Euklidis Tsakalotos, rovněž člen hnutí SYRIZA, který již několik týdnů vedl jednání s týmem zastupujícím nadstátní instituce. Dne 13. července 2015 bylo v Bruselu podepsáno předběžné ujednání mezi představiteli Evropské měnové unie a řeckým ministerským předsedou Tsiprasem o poskytnutí nových úvěrů ve výši zhruba 86 miliard eur (po odpočtu předpokládaného vlastního řeckého příspěvku jen 72 miliard eur) převážně z prostředků Evropského stabilizačního mechanismu v rámci tzv. třetího záchranného programu s cílem dosáhnout v následujících třech letech restrukturalizaci státního dluhu země. V tom je započtena také částka 25 miliard eur na nezbytnou výpomoc pro opětné zprovoznění řeckého finančního systému, především bank. Jednání o poskytnutí úvěru jsou komplikovaná, pokračují však poté, co řecká vláda provedla první potřebné reformy.\n\n\n"}
{"id": "1062214", "url": "https://cs.wikipedia.org/wiki?curid=1062214", "title": "Issiaka Ouédraogo", "text": "Issiaka Ouédraogo\n\nIssiaka Ouédraogo (* 19. srpna 1988, Ouagadougou, Burkina Faso) je fotbalový útočník z Burkiny Faso, který v současné době hraje v rakouském klubu Admira Wacker Mödling. Je také reprezentantem Burkiny Faso.\n\nV roce 2008 přestoupil z burkinafaského klubu USFA Ouagadougou do Evropy do rakouského týmu FC Red Bull Salzburg, kde hrál za rezervu. Sezonu 2010/11 strávil v SV Grödig a v létě 2011 posílil Admiru Wacker Mödling.\n\nV seniorské reprezentaci Burkiny Faso debutoval v roce 2010.\nZúčastnil se Afrického poháru národů 2012 v Gabonu a Rovníkové Guineji, kde burkinafaský národní tým skončil v základní skupině B na posledním čtvrtém místě bez zisku bodu. Zúčastnil se i Afrického poháru národů 2015 v Rovníkové Guineji.\n\n"}
{"id": "1062220", "url": "https://cs.wikipedia.org/wiki?curid=1062220", "title": "Čuang Jung", "text": "Čuang Jung\n\nČuang Jung (; * 10. srpna 1972, Šanghaj) je bývalá čínská plavkyně. Na olympijských hrách 1992 v Barceloně získala zlatou medaili v závodě na 100 metrů volným způsobem. Je též držitelka tří stříbrných olympijských medailí. V roce 1991 se stala mistryní světa na 50 metrů volným způsobem.\n\n"}
{"id": "1062221", "url": "https://cs.wikipedia.org/wiki?curid=1062221", "title": "Alojz Sokol", "text": "Alojz Sokol\n\nAlojz Sokol ( , (* 19. červen 1871, Hronec - † 9. září 1932, Bernece) byl slovenský atlet, olympionik reprezentující Uhersko.\n\nNavštěvoval školu v Bernecebaráti, kde od tří let vyrůstal u kmotrů, studoval na gymnáziu v Banské Štiavnici a v Levicích, medicínu na univerzitě v Budapešti (studium nedokončil). Župní archivář v Šahách, po roce 1918 statkář v Bernecebaráti.\nPředstavoval jednoho z průkopníků uherské i slovenské atletiky, závodil ve více disciplínách, v Budapešti startoval za Maďarský atletický klub (MAC). Roku 1896 se stal mistrem Uherska i Čech v běhu na 100 yardů, překonal 13 uherských rekordů. Největší úspěch dosáhl v roce 1896 na prvních olympijských hrách v Athénách. Startoval v 6 disciplínách, v běhu na 100 m obsadil 3. místo, v trojskoku výkonem 12,30 m 4. místo. Po olympiádě se aktivní činnosti vzdal, roku 1897 přispěl k založení Uherského atletického svazu. .\n"}
{"id": "1062228", "url": "https://cs.wikipedia.org/wiki?curid=1062228", "title": "Steeve Yago", "text": "Steeve Yago\n\nSteeve Farid Yago (* 16. prosince 1992, Sarcelles, Francie) je fotbalový obránce, který v současné době hraje v klubu Toulouse FC. Je také reprezentantem Burkiny Faso.\n\nV seniorském fotbale debutoval v dresu francouzského klubu Toulouse FC v roce 2012.\n\nV seniorské reprezentaci Burkiny Faso debutoval v roce 2013.\nZúčastnil se Afrického poháru národů 2015 v Rovníkové Guineji.\n\n"}
{"id": "1062238", "url": "https://cs.wikipedia.org/wiki?curid=1062238", "title": "Zornie", "text": "Zornie\n\nZornie (\"Zornia\") je rod rostlin z čeledi bobovité. Zahrnuje asi 75 druhů bylin a polokeřů, rozšířených v teplých oblastech celého světa. V Evropě se nevyskytují. Zornie jsou vesměs poléhavé až plazivé rostliny se žlutými motýlovitými květy a poltivými plody. Některé druhy mají květy podepřené nápadnými velkými listeny. Mají místní význam jako krmivo, zelené hnojení a pod.\n\nZornie jsou jednoleté nebo vytrvalé byliny až polokeře s tenkými, často plazivými nebo poléhavými stonky. Listy jsou složené, tvořené 1 párem nebo řidčeji 2 dlanitě složenými páry vstřícných, téměř přisedlých lístků. Lístky jsou na ploše obvykle prosvítavě tečkované. Palisty jsou velké, listovité. Květy jsou drobné, motýlovité, uspořádané v úžlabních nebo vrcholových, řídkých nebo stažených klasech. Jednotlivé květy jsou často podepřené velkými párovými listeny, připomínajícími palisty. Kalich je dvoupyský. Koruna je nejčastěji žlutá, pavéza, křídla i člunek jsou přibližně stejně dlouhé. Tyčinek je 10 a jsou jednobratré. Semeník je tenký a obsahuje 5 až 8 vajíček. Čnělka je nitkovitá, zakončená vrcholovou bliznou. Plodem je plochý, nepukavý struk, rozpadající se na 2 až 15 jednosemenných dílů. Semena jsou okrouhlá až ledvinovitá, tmavě hnědá až černá.\n\nRod zornie zahrnuje asi 75 druhů. Je rozšířen v tropech a subtropech celého světa. Nejvíce druhů se vyskytuje v Jižní Americe. V květeně Evropy není tento rod zastoupen.\n\nNěkteré druhy mají význam jako krmivo, zelené hnojení nebo v místní medicíně. Druh \"Zornia diphylla\" je důležitou pícninou v Súdánu. Semena \"Zornia latifolia\" se v Brazílii kouří jako náhražka marihuany. V Salvadoru se používá k léčbě úplavice. Účinné látky nejsou známy.\n\n \n"}
{"id": "1062247", "url": "https://cs.wikipedia.org/wiki?curid=1062247", "title": "Bovolenta", "text": "Bovolenta\n\nBovolenta je italská obec v provincii Padova v oblasti Benátsko.\n\nV roce 2013 zde žilo 3 420 obyvatel.\n\nObec leží na soutoku řeky Bacchiglione a vodního kanálu Vigenzone zhruba 15 km jižně od Padovy.\n\nBrugine, Candiana, Cartura, Casalserugo, Polverara, Pontelongo, Terrassa Padovana\n\nZdroj: \n\n"}
{"id": "1062251", "url": "https://cs.wikipedia.org/wiki?curid=1062251", "title": "Lokomotiva 794", "text": "Lokomotiva 794\n\nLokomotiva 794 je dvounápravová motorová lokomotiva z produkce společnosti CZ LOKO, která je určena pro lehký posun a traťovou službu. První kus - 794.001 - byl představen na veletrhu InnoTrans v roce 2014.\n\nJedná se dvounápravovou lokomotivu s uspořádáním pojezdu Bo, která je vybavena spalovacím motorem Caterpillar C 13 o výkonu 328 kW. Ten pohání trakční alternátor Siemens, ze kterého jsou napájeny dva stejnosměrné tlapové trakční motory TDM 5003 s kluznými ložisky z produkce CZ LOKO. Délka přes nárazníky je 7940 mm, hmotnost podle provedení 28 až 32 tun. První vyrobený kus 794.001 má hmotnost 30 tun a maximální tažnou sílu 120 kN, trvalá tažná síla při rychlosti 9,3 km/h pak činí 72 kN. Maximální rychlost lokomotivy je 60 km/h. Lokomotiva není vybavena elektrodynamickou brzdou.\n\nPrototypová lokomotiva 794.001 byla nasazena do provozu od března 2015, nejdříve v Třineckých železárnách, poté u Českých drah v Brně. Na základě výběrového řízení objednaly v roce 2017 České dráhy u CZ LOKO 12 lokomotiv této řady za pořizovací cenu cca 20 mil. Kč za kus. Dodávky lokomotiv č. 794.002 až 794.013 od září 2017 do února 2019. Lokomotivy ČD mají být provozovány v depech a na zálohách velkých uzlových stanic.\n"}
{"id": "1062266", "url": "https://cs.wikipedia.org/wiki?curid=1062266", "title": "Steve Montador", "text": "Steve Montador\n\nSteve Montador (21. prosince 1979, Vancouver − 15. února 2015, Mississauga) byl kanadský hokejový obránce. V NHL hrál celkem za šest klubů. Celkem odehrál v základní části NHL 571 zápasů, ve kterých vstřelil 33 gólů a zaznamenal 98 asistencí. Dalších 43 zápasů odehrál v play-off, kde vstřelil 3 góly a měl 8 asistencí.\n\nV sezóně 2013–2014 odehrál 11 zápasů za tým KHL Medveščak Záhřeb.\n\nV únoru 2015 byl nalezen mrtev ve svém domě ve městě Mississauga.\n\n"}
{"id": "1062271", "url": "https://cs.wikipedia.org/wiki?curid=1062271", "title": "US Ouagadougou", "text": "US Ouagadougou\n\nUnion Sportive de Ouagadougou je fotbalový klub z města Ouagadougou v Burkině Faso. Byl založen roku 1961 a hraje na stadionu Stade Municipal s kapacitou 15 000 míst. Soutěží v burkinafaské nejvyšší lize. Klubové barvy jsou bílá a červená, v klubovém logu je bílá holubice.\n\n\n"}
{"id": "1062275", "url": "https://cs.wikipedia.org/wiki?curid=1062275", "title": "Německé včelařské spolky na území Rakouska-Uherska", "text": "Německé včelařské spolky na území Rakouska-Uherska\n\nNěmecké včelařské spolky mají bohatou historii. Datum jejich vzniku spadá do konce 18. století, kdy byla na území Dolní Franky v roce 1768 založena včelařská společnost „Fränkische Bienengesellschaft”. O rok později založila Marie Terezie první veřejnou včelařskou školu. Spolupráce mezi včelaři a neustálý vývoj v tomto oboru vyústily v organizování včelařů také na území tehdejší Habsburské monarchie. První samostatný německý spolek v Rakousku-Uhersku byl založen v Čechách. Valná většina spolků se však vyvíjela z včelařských sekcí pod hospodářskými společnostmi. V roce 1860 se osamostatnil včelařský spolek ve Vídni - „Verein zur Förderung der Bienenzucht in Niederösterreich” a po jeho statutární úpravě v roce 1880 mohlo docházet k zakládání pobočných včelařských spolků po celém Rakousku-Uhersku. Ústřední rakouský spolek vydával včelařský časopis „Bienen Vater“, který byl členům rozesílán. Sdružení včelaři přispívali do pokladny členskými poplatky, z kterých mohlo být hrazeno mimo jiného i pojištění včelstev. Rakouská centrála ve Vídni zajišťovala vzdělávání lektorů (učitelů) a řídila jejich přednáškovou činnost po absolvování včelařské školy. Dále se starala o vydávání moderní odborné včelařské literatury a kalendářů, distribuovala semena medonosných rostlin a dřevin či k tomu potřebné příručky. Včelaři se tak zasloužili o bohatou výsadbu akátů, kaštanů, lip, olší, javorů, lísek, pámelníků, jív, ale i rybízů a angreštů.\n\nNěmecky hovořící obyvatelstvo Rakouska-Uherska bylo největší etnickou skupinou habsburské monarchie a vytvářelo především v alpských a podunajských zemích, ale i v některých částech českých zemí uzavřené jazykové skupiny. Vedle těchto hustě osídlených území existovaly ve východní části monarchie menší i větší německé jazykové ostrovy. Němci byli co do počtu jasně nejsilnější jazykovou skupinou. Při posledním sčítání lidu v monarchii v roce 1910 se hlásilo 12, 6 mil. obyvatel k německé národnosti, což představovalo 23,9 % z celkového počtu obyvatel Rakouska-Uherska. V Předlitavsku byl tento podíl ještě vyšší: zde vytvářeli Němci třetinu populace, zatímco v maďarské části tvořili jen 10%.\n\nTěžištěm německé populace bylo tedy podunajské a alpské území, kde některé korunní země měly zcela homogenní německé osídlení. K těm patřil Salzburg, Vorarlbersko, zrovna tak Horní a Dolní Rakousko - s výjimkou Vídně, která byla lákadlem pro imigranty ze všech koutů říše. Německý jazyk dominoval ve Štýrsku (70,5%), v Korutanech (78,6%) a Tyrolsku (57,3%). Tyto regiony se stávaly často dějištěm národnostních konfliktů, jelikož příslušné menšiny (Slovinci a Italové) odmítaly nárokování Němců na prvenství v oblasti vzdělávání a veřejné správy.\n\nZcela jiná byla situace v českých zemích, kde Německá menšina tvořila značně ekonomicky a kulturně vyspělou část populace. V Čechách představovali Němci 36,8% obyvatelstva a jejich teritoriem se staly severní a západní Čechy s centry Liberec (Reichenberg) a Cheb (Eger). Poněkud slaběji byli zastoupeni v jižních Čechách. Na Moravě tvořili Němci 27,6% populace. Němečtí Moravané se soustředovali především na severní a jižní Moravě. Mimo to existovalo i několik německých enkláv: vlivné německé elity určovaly život v mnoha moravských městech jako třeba v Brně a Jihlavě. V méně etnicky silné oblasti rakouského Slezska tvořili Němci největší jazykovou skupinu s 43,9% a zastávali zde oproti Polákům a Čechům většinu.\n\nV ostatních zemích rakouské poloviny říše byli Němci buď rozptýleni v jazykových ostrovech (např. v Kraňsku v regionu Gottschee / Kočevsko) nebo tvořili skupinu zástupců centrální státní moci ve veřejné správě a armádě či společenskou elitu (aristokracie, vyšší střední třída), a to aniž by v těchto místech dosáhli signifikantní většiny. Zvláštní případ reprezentovala Bukovina, kde ani jedna národnost nedominovala. Relativně silnou pozici německy mluvícího obyvatelstva zajišťovali Židé. Z 21,2% obyvatel Bukoviny hlásících se k německému jazyku byla většina židovského vyznání.\n\nV maďarské polovině říše se Němci nacházeli v pozici národnostní menšiny a byli stejně jako ostatních nemaďarské národnosti vystaveni silné maďarizaci. V Uherském království tvořila německá jazyková skupina 10,4%, v Chorvatsku 5,1%. Zbytek Němců osídloval oblasti z dob středověké kolonizace (západní Uhry, horská města a spišští Němci Horní Uhry, sedmihradští Sasové Transilvánii) nebo oblasti středních a jižních Uher po dosídlování zničených oblastí po \"Tureckých válkách\" (dunajští Švábové a Banát).\n\nKarel IV. vydal roku 1350 v Norimberku list brtnického práva, který upřesnil povinnosti a práva brtníků, mistrů, hajných a polesných. Včelaři se tak mohli nadále sdružovat v cechu. Nemálo významným počinem bylo i zřízení brtnického soudu se sídlem ve městečku Fechtu nedaleko Norimberku. Soud rozhodoval ve věcech majetkových a provozních s výjimkou smrtelných případů. Brtnické soudní a správní společnosti vznikly dále ve dvou oblastech Lužice (do roku 1636 součástí Českého království) a ve třech oblastech německých států. Tato právní úprava byla také převzata na území Moravy.\n\nDoba reformace, úpadek katolické víry, počínající dovoz cukru ze zámořských kolonií a konečně i v 17. století Třicetiletá válka způsobily téměř úpadek včelařství. Škody na včelařství způsobené válkou se pokusil císař Leopold I. nejstarším včelařským zákonem (Gesetz zur Bienenzucht in Österreich) v roce 1679 zmírnit. To se nepodařilo ani Karlovi VI. jeho ochrannými nařízeními.\nCísařovna Marie Terezie založila v Belvederu v roce 1769 včelařskou školu a podle vzoru pruského panovníka Fridricha II. Velikého, ctitele a budovatele včelařství, vydala 8. 4. 1775 včelařský patent pro Dolní Rakousy a pro Moravu. Patent se skládal z 16 bodů. První body se týkaly včelařského školství. Výuka na školách byla bezplatná a přístupná všem. V bodech 7, 11 a 12 osvobodila chov včel na věčné časy od veškerých poplatků a daní. Body 9 a 10 se věnovaly kočování se včelstvy. Bod 14. dovoloval majiteli vyrojených včel do 24 hodin roj následovat i na cizím pozemku či majetku. Za škody byl samozřejmě zodpovědný. Bod 15 trestal ničení včelích úlů. Poslední bod se se věnoval krádežím, které zahrnoval mezi tzv. krádeže kvalifikované podle zákoníku Constitucio Criminalis Thereziana (tzv. Tereziana). Podobný patent vydala pro Čechy Marie Terezie na Pražském hradě 30. 8. 1776.\n\nDne 1. 6. 1811 byl v Rakousku vyhlášen (platnost od 1. 1. 1812) Všeobecný občanský zákoník (ABGB). Některá ustanovení tereziánských patentů platila i nadále (o kočování včel, o osvobození včelařství od daní a poplatků, o možnosti chovu včel v libovolném počtu a zákazu ničení včel ,lupiček“). Zákoník pozměnil ve prospěch vlastníka roje právo rojové. Divoké včely se okupací stávaly včelami domácími a mohl si je okupovat kdokoliv, leč byly považovány za věc bez pána. Škody způsobené včelami se braly za nešťastnou náhodu. Podle nového trestní zákoníku ze dne 27. 5. 1852 se odcizení včelstva nyní považovalo za \"obyčejnou\" krádež věci movité. Roku 1879 vstoupil v platnost moderní včelařský zákon pro Gorici a Gradisko (dnešní Slovinsko).\n\nPrvní hospodářské spolky (Ackerbaugesellschaften) se objevily v Německu kolem poloviny 18. století. K těm nejstarším patřily: Thüringische Landwirtschaftsgesellschaft zu Weißensee (1762), Königliche Landwirtschaftsgesellschaft zu Celle (1764), Landwirtschaftliche Sozietät in Leipzig (1764), Ökonomisch-patriotische Gesellschaft zu Breslau (1772) atd. V roce 1768 vznikla včelařská společnost „Fränkische Bienengesellschaft”. Skutečný rozvoj a šíření hospodářských spolků se odehrával ale až od poloviny 19. století. V roce 1838 vyšel první včelařský časopis „Monatsblatt für die gesamte Bienenzucht”. Včelařské spolky pořádaly periodické putovní sjezdy, které započali včelaři nazývat „Wanderversammlungen“. První sjezd pod názvem „Wanderversammlung der deutschen Bienenwirte” se konal v roce 1850 ve městě Arnstadt na počest založení samostatného včelařského spolku. Od roku 1866 nesly rozšířený název „Wanderversammlung der deutschen und österreichisch-ungarischen Bienenwirte”. Na 25. sjezdu v Kolíně nad Rýnem (1880) byl založen centrální svaz německých včelařů „Deutsche bienenwirtschaftliche Zentralverein”. Jednotná organizace vznikla až v roce 1907 založením německého svazu „Deutscher Imkerbund” ve Frankfurtu nad Mohanem.\n\nNáznaky hospodářských společenstev se objevily ve formě „Ackerbaugesellschaften” v 18. století: v Čechách (1770 „c. k. Vlasteneckohospodářská společnost”), na Moravě (1767), ve Slezsku, Kraňsku, Horním Rakousku, Štýrsku, Korutanech (1765) a Tyrolsku (1767 „Tiroler Ackerbaugesellschaft“). V roce 1773 potvrdila Marie Terezie dvorním dekretem i hospodářskou společnost ve Vídni, která se z válečných důvodů udržela jen do roku 1783. Postupně došlo k rozpuštění hospodářských sdružení i v ostatních provinciích. Ve Štýrsku ji zrušil v roce 1787 sám císař Josef II. První kroky k opětovnému řešení hospodářských zájmů ve sdružené podobě podnikl Franz Ritter von Heintl, který se 20. října 1807 přičinil o znovuzaložení „k. k. Österreichische Landwirtschaftsgesellschaft”. Z počátku společnost nevyvíjela velké aktivity, což zapříčiňovaly zajisté válečné problémy. Prvním důležitým počinem protektora společnosti, rakouského arcivévody Jana Habsburského, se stalo 29. srpna 1811 znovuobnovení hospodářské společnosti pro Moravu a Slezsko „Gesellschaft zu Förderung des Ackerbaues in Mähren und Schlesien”.\n\nV roce 1812 Rakouská hospodářská společnost ve Vídni přepracovala stanovy a následně tak učinila v roce 1819 Štýrská hospodářská společnost (Steiermärkischen Landwirtschaftsgesellschaft), které jako jediné bylo povoleno zřizování filiálních spolků. V roce 1838 následovalo znovuzaložení hospodářské společnosti pro Tyrolsko a Vorarlbersko, 1843 pro Korutany, 1845 pro Horní Rakousko, 1848 pro Salzburg. V roce 1853 vznikl ve Vídni při hospodářské společnosti včelařský odbor (Sektion für Bienenzucht), z kterého se v roce 1860 konstituoval včelařský spolek „Verein zur Förderung der Bienenzucht in Niederösterreich”. Po přepracování stanov v roce 1880 mohlo docházet k zakládání pobočných spolků. Zároveň začal vycházet časopis „Bienen Vater“. Založena byla nejen včelařská škola (Imkerschule), která vyškolovala putovní lektory (Wanderlehrer) pro šíření osvěty a proškolování po celé monarchii, ale ve spolupráci s německými včelaři byly pořádány společné putovní sjezdy a výstavy (Wanderversammlungen). V roce 1890 došlo k ustanovení ústředního včelařského spolku pod názvem „Zentralverein für Bienenzucht in Österreich\". O vznik nových regionálních organizací se zasloužil zejména Theodor Weippl. Periodická setkávání na sjezdech (Wanderversammlungen) se udržela v Rakousku téměř v nezměněné podobě dodnes.\n\nModerní včelařství odstartoval švýcarský chovatel včel Francois Huber, který sestrojil úl, do něhož se mohlo nahlédnout (Huberův rámkový úl). Pro pozorování včelstev měl takový vynález ohromný význam. Nepohodlnou práci s kláty odstranil slezský farář Johannes Dzierzon. Sestavil úl ze dřeva s pevným víkem a dnem a dovnitř umístil dřevěné lišty jako nosiče plástů. Jeho žák, baron August von Berlepsch sestavil rámek, který se vlastně používá dodnes. Na základě Berlepschova systému se konečně mohlo nahlížet do včelstva bez porušení díla. V roce 1865 představil Francesco de Hruschka revoluční vynález medometu. Tím byl dán základ k novému a modernímu včelařství - období nazývané racionálním včelařstvím bylo odstartováno.\n\nTéměř současně jako v Durynsku založil Johann Nepomuk Oettl první včelařský spolek v Rakousku-Uhersku. Farář Johann Nepomuk Oettl se narodil 29. června 1801 v zaniklých Dolanech u Kadaně a zemřel 7. září 1866 v Brodech u Krásného Dvora. Po vysvěcení se započal věnovat včelaření. V té době na území Rakouska-Uherska již včelaři končili s vybíráním medu ve stromech (brtnictví) a přecházeli na chov včel v klátech, z kterých se vyvinuly dnešní úly. J. N. Oettl zastával nové metody a v roce 1834 sestavil dělitelný slaměný úl \"Prinzstock\".\n\nOettl se zapojoval i do jiných oblastí spolkového nebo společenského života - byl členem Hospodářské společnosti vídeňské, Vlastenecko-hospodářské společnosti pro Čechy a vědecké společnosti Sociéte centrale ďapiculture v Paříži. Dne 1. června 1852 založil pod záštitou hraběte Černína na zámku Krásný dvůr u Podbořan „Zemský spolek pro povznesení včelařství v Čechách” a až do své smrti mu také předsedal. Spolek byl samostatný a vedený německy. V roce 1879 se o spojení českých a německých včelařských spolků diskutovalo, jednání nebyla ale úspěšná, takže se spolek od roku 1887 stal pod názvem „Bund deutscher Imker in Böhmen” (Svaz německých včelařů v Čechách) výlučně německým.\n\nV Brodech vybudoval Oettl svůj pověstný „Včelí dům”. Své včelařské výzkumy a nové metody publikoval v několika časopisech v Rakousko-Uhersku i zahraničí. Vydával časopis „Der Bienenvater aus Böhmen”. Jeho nejznámější knihou se stala příručka „Klaus, der Bienenvater aus Böhmen” z roku 1838. České vydání vydala Hospodářská společnost v roce 1843 pod názvem „Vítek včelař a spolu oulař.” V roce 1856 obdržel od c. a k. vlastenecké hospodářské společnosti zlatou medailí a roku 1862 se mu dostalo od císaře Františka Josefa I. nejvyššího uznání. Čestným členem včelařských spolků byl jmenován nejen v Čechách, ale i v zahraničí. Právem je přezdíván „otec českého včelařství”.\n\nOd roku 1903 zastupoval společné zájmy německých včelařů „Říšský svaz německých zemských včelařských spolků” se sídlem v Praze. Po vzniku první republiky se museli Němci na nátlak nového československého státu od německých a rakouských spolků distancovat a založit své centrály v Československu. Z tohoto důvodu byl v Praze ustanoven v roce 1919 nový německý ústřední spolek „Deutscher Bienenwirtschaftlicher Landes-Zentralverein für Böhmen”. Přestože už nacionalistické tendence na obou stranách nabíraly na síle, v některých oblastech, jako byla ochrana před nákazami včel, zužitkování včelích výrobků a zajišťování přídělu pro krmení včel, probíhala mezi českými a německými včelaři zdárná spolupráce. Od 16. května 1921 české a moravské včelařské spolky zastřešoval Svaz zemských ústředních spolků včelařských v ČSR. Starostou svazu byl zvolen farář Josef Kebrle.\n\nVývoj včelařských organizací na Moravě se od českých včelařských poměrů odlišoval. Hybateli včelařského pokroku se stali hlavně učitelé a kněží. Po sjezdu německých včelařů ve Vídni v roce 1853 došlo z podnětu rakouského arcivévody Jana Habsburského 29. srpna 1811 k znovuobnovení hospodářské společnosti pro Moravu a Slezsko „Kaiserlich-Königliche Mährisch-Schlesische Gesellschaft zur Beförderung des Ackerbaues, der Natur- und Landeskunde”. Členem správní rady se stal Cyrill Franz Napp, opat augustiniáského kláštera v Brně, který měl velkou zásluhu na zřízení včelařského odboru. Napp kolem sebe soustředil včelařské pokrokové odborníky a nadšence, mezi nimiž se nacházel i Jan Hausmann.\n\nNapp s Hausmannem vypracovali společně návrh stanov (Regulativ), které Hospodářská společnost schválila 6. prosince 1854. Sekce sdružovala moravské, slezské i německé včelaře. V popředí stál vojenský lékař Dr. Franz Žiwansky. V roce 1865 se konal v Brně sjezd německých včelařů „Wanderversammlung der deutschen Bienenwirte”. Právě na něm prezentoval italský major Francesco de Hruschka poprvé svůj revoluční vynález medomet. První číslo pravidelného měsíčníku „Die Honigbiene von Brünn” (Včela Brněnská) vyšlo 30. března 1867. Brno se stalo doslova Mekkou moravského včelařství.\n\nŽiwansky se zasazoval o vznik samostatného moravského včelařského spolku (mährische Bienenzucht-Verein). V prosinci 1868 došlo ke schválení stanov a k 1. lednu 1869 spolek zahájil svou činnost (Slezsko samostatné od roku 1870). Oslava samostatnosti se pojila 25. srpna 1869 s prvním moravským sjezdem „Wanderversammlung der deutschen und österreichisch-ungarischen Bienenwirte” ve Znojmě. Další významnou osobností na poli moravského včelařství byl Gregor Johann Mendel, taktéž opat augustiniánského kláštera na Starém Brně. V roce 1871 postavil v klášterní zahradě včelín pro 15 úlů. V tomto roce se Žiwansky i Mendel zúčastnili sjezdu rakouských a německých včelařů v Kielu, kam byli delegováni za svoji aktivní činnost ve spolkovém životě.\n\nPo smrti Žiwanského nastala ve spolku krize. Až pod vedením nového předsedy Benedikta Korčiana (od roku 1883), benediktinského opata kláštera v Rajhradě, se situace zlepšovala. Po statutární úpravě rakouského včelařského spolku ve Vídni vzniklo mnoho nových místních a venkovských včelařských spolků, takže německá sekce hospodářské společnosti podporovala snahy o vytvoření zemského ústředí. Jednání doprovázely spory mezi moravskými a německými včelaři kvůli přímému členství. Stanovy „Zemského ústředního spolku včelařského pro markrabství moravské” byly úředně schváleny 25. září 1898. V roce 1911 se moravští včelaři oddělili a založili Zemské sdružení českých samostatných spolků včelařských na Moravě. Tímto nadále ústřední spolek zastřešoval pouze včelaře německé. Po rozpadu Rakouska-Uherska a následného založení Československa vyvíjela vláda tlak na veškeré německé spolky, které měly své centrály v Německu nebo v Rakousku, což postihlo i včelařský spolek na Moravě. V roce 1919 byl tak založen Samostatný Německo-moravský včelařský svaz (Deutsch-mährischer Imkerbund).\n\nV Opavě (Troppau) se nacházela od roku 1863 rakousko-slezská lesnická společnost „Land- und Forstwirthschafts-Gesellschaft” se 700 členy. Neměla zřízené ale žádné speciální sekce a spojovala 30 oblastních vedení. Od roku 1867 fungoval v Bernarticích (Barzdorf) pro oblast severozápadního Slezska spolek „Land- und forstwirthschaftliche Verein” s 10 hospodářskými filiálními kasiny (Casinos) a od roku 1870 hospodářský spolek „Landwirthschaftliche Verein” pro vévodství Těšínské (Teschen) s filiálním spolkem „Land- und forstwirtlischaftliche Filialverein zu Teschen”.\nPočátky včelařství ve Slezsku v letech 1797 až 1834 jsou spojeny s opavským starostou a velkovčelařem Josefem Schösslerem. Společně s moravskými spadali slezští včelaři pod včelařský odbor při Hospodářské společnosti v Brně (1854). Teprve v roce 1870 si založili včelařský spolek „Bienenzuchtverein” v Bruntále, který se transformoval v roce 1893 na „Schlesischer Landesverein für Bienenzucht” (Zemský ústřední spolek včelařský pro vévodství slezské) se sídlem v Opavě. Spolek sdružoval české, polské a německé včelaře a jeho ústředním orgánem se stal časopis „Der schlesische Imker” společně s c. k. místodržitelstvím. V roce 1897 opustili spolek Poláci, postupně i Češi, kteří si 15. května 1903 založili spolek vlastní. Po vzniku Československa v roce 1919 obnovil svou činnost pod názvem Zemský ústřední spolek včelařský pro Slezsko, pod kterým se rozvíjelo české včelařství.\n\nDne 1. října 1860 stanuli na špici nově založeného Spolku pro podporu včelařství pro Dolní Rakousko (Verein zur Förderung der Bienenzucht in Niederösterreich): zakladatel a předseda Franz Josef Kolb, místopředseda Don Clemens Diwald a místopředseda Martin Tentschert. Stanovy z 11. dubna 1860 potvrdil v prosinci 1868 ministr hrabě Agenor Romuald Gołuchowski. Po smrti předsedy došlo k úpravě stanov a 23. května 1868 byl do čela zvolen Don Clemens Diwald. Spolek včelařů se po nákupu včelího pavilonu v Emmerbergu a následných těžkostech rozštěpil. Don Clemens Diwald založil v roce 1871 nový spolek „Verein für Bienenzüchter und Bienenfreunde in Wien”.\n\nPo dlouhých intervencích ze strany ministerstva se nakonec podařilo oba spolky v roce 1873 sjednotit pod názvem „Bienenzüchter-Verein in Wien” a uspořádat ve Vídni včelařskou výstavu. Po změně stanov v roce 1880 se rozběhlo zakládání pobočných spolků v Dolním Rakousku, Tyrolsku, Štýrsku, Korutanech, Kraňsku, Čechách, na Moravě a ve Slezsku. V roce 1881 se konal včelařský sjezd (Wanderversammlung der deutschen und österreichisch-ungarischen Bienenwirteve) ve Wiener Neustadt, na jehož výstavě představil Mathias Arnold veřejnosti svůj úl tzv. „Beobachtungsstock”, který obdivoval i sám Dzierzon. Mezi první pobočné spolky patřil v Dolním Rakousku 13. února 1888 založený spolek „Verein der Bienenzüchter in Marchfeld”.\n\nNa začátku 19. století neexistovaly včelařské spolky ani v Horním Rakousku. V roce 1821 se započali organizovat včelaři ze Solné komory a založili společnost „Bienenzucht-Aktiengesellschaft in Bad Ischl”. Finanční potíže způsobené nízkou návštěvností lázní se odrazily na jejím rozpuštění (1851). Jan Habsbursko-Lotrinský podnítil v roce 1845 založení hospodářské společnosti (k. k. Landwirtschaftsgesellschaft für Oberösterreich) ve městě Linci. Následovalo vydání hospodářského časopisu, ve kterém se objevovaly příspěvky k včelařství z oblastí Freudenstein, Braunau, Kleinzell, Vorchdorf a dalších.\n\nV roce 1861 začala fungovat pod hlavičkou hospodářské společnosti nová včelařská sekce. Jejím hlavním úkolem bylo zavádění a používání metody podle Johanna Dzierzona (beweglicher Wabenbau). Velmi rychle se po jejím založení rozběhlo zakládaní včelařských spolků, putovních sjezdů a výstav (Wanderversammlungen). V květnu 1869 se hornorakouští včelaři dočkali časopisu „Bienenvater”. První pobočný včelařský spolek (Bienenzuchtverein) založili nadšenci pro včelařství roku 1885 ve Welsu. Další skupina sedmi včelařů se objevila v roce 1887 v Linci. Mezi nimi i Hans Huemer a kapucínský farář Caspar Urasek. Farář Urasek se také zasloužil 30. března 1890 o založení zemského hornorakouského spolku „Oberösterreichischer Landes-Bienenzüchterverein” a byl také zvolen jeho prvním předsedou.\n\nVčelařství se rozvíjelo především ve Středním a Dolním Štýrsku. Z 82 000 úlů připadalo 47 procent na Střední Štýrsko, 36 procent na Dolní Štýrsko a pouhých 17 procent se nacházelo v Horním Štýrsku. Od roku 1865 fungoval ve Štýrsku včelařský spolek jako přechodná sekce pro včelařství a výrobu hedvábí pod štýrskou hospodářskou společností (der Steiermärkischen Landwirtschaftsgesellschaft). Samostatně začal fungovat od roku 1870 a nesl název „Steiermärkische Bienenzuchtverein\". Současně fungovala ve Štýrsku pobočka (Zweigverein) ústředního rakouského spolku (Zentralverein für Bienenzucht in Österreich). V roce 1904 byla otevřena první včelařská škola (Steirische Imkerschule) při zemědělské škole (Landesackerbauschule) v Grottenhofu. K oslavám 80. narozenin císaře Františka Josefa I. pořádal spolek „Steiermärkische Bienenzuchtverein Graz” během podzimní výstavy (Grazer Herbstmesse) od 1. do 9. října v roce 1910 v Průmyslové hale v Grazu Hospodářskou včelařskou výstavu a zároveň 2. října sjezd štýrských včelařů „Steirischen Imkertag”.\n\nVýznamnou osobností v oboru včelařství se nejen pro Štýrsko stal Leopold Gombocz. Narodil se v maďarské vesnici Károlyfa, která se nachází nyní na území Slovinska pod novým názvem Korovci. V roce 1903 zakoupil Gombocz v nedaleké vsi Laafeld (Bad Radkersburg) hospodářskou usedlost a začal se věnovat chovu včel. Velmi brzo se mu podařilo z malého hospodářství vybudovat velkovčelařství. Proslavil se zejména transportem včelstev po železnici, pro která vyvinul speciální železniční vagóny.\n\nPrvní pokusy o založení včelařských spolků se v Korutanech objevily hned po zřízení c. k. Společnosti pro hospodářství a umění (k. u. k. Gesellschaft für Ackerbau und Künste – 1765). Jednotně vystupovali včelaři teprve až během tzv. Klagenfurtské včelí války (Bienenkrieg zu Klagenfurt - 1778, 1794). Po zrušení hospodářských společností císařem Josefem II., válečných útrapách a následném úpadku včelařství se včelaři snažili znovu organizovat, nejprve v roce 1843, později v roce 1860 v hospodářské společnosti (k. u. k. Ackerbaugesellschaft). V roce 1894 se podařilo Emilu Wagnerovi zřídit odbor pro včelařství (Section für Bienenzucht der k. u. k. Ackerbaugesellschaft Klagenfurth), který inicioval z Prahy. Pobočný včelařský spolek (Zweigverein für Bienenzucht Klagenfurt) začleněný pod ústřední rakouský včelařský spolek ve Vídni (Zentralverein für Bienenzucht in Österreich) založil v roce 1898 Langhammer a Mayer v čele s předsedou Balthasarem Knappitschem. Spolek čítal 17 členů a vlastnil 211 včelstev. 6. ledna 1900 vystřídal Knappitsche ve vedení Clemens Mayer.\n\nOčekávané změny na sebe nedaly dlouho čekat. Ještě tentýž rok se konal pod záštitou arcivévody Ferdinanda v Klagenfurtu od 13. do 17. srpna včelařský sjezd (45. Wanderversammlung der deutschen und österreichisch-ungarischen Bienenwirte), kterého se zúčastnili návštěvníci z celého světa. Sjezd doprovázený výstavou a bohatým programem měl evropskou úroveň a vysloužil si mnohé pochvaly. Clemens Mayer se také zasloužil v roce 1901 o zařazení povinného předmětu včelařství na učitelských institutech a zrovna tak o zavedení včelařské nauky do učebních osnov na školách. Po založení zemského včelařského svazu (Landesverband für Bienenzucht in Herzogtum Kärntens) 4. února 1904 byl Clemens Mayer zvolen jeho předsedou.\n\nVzhledem k tomu, že se tento rok v Klagenfurtu objevily první případy moru včelího plodu (Faulbrut), uspořádal Dr. Wilhelm Winkler ve Vídní první osvětové školení. Pokladník včelařského spolku Karl Bauer rozběhl v roce 1907 v Hirtu v okrese Sankt Veit an der Glan sociální projekt „Včely pro železniční hlídače závor” (Bienen für die Schrankwärter). V pozadí projektu stála snaha získat železniční dráhy pro transporty včelstev. Neblaze poznamenala včelstva v Korutanech zima 1908/1909. Ze 40 000 jich více jak polovina zahynula, ve středních Korutanech jich vyhynulo skoro 100 procent. Nejlépe na tom byla včelstva v Klagenfurtu, kde už od zimy 1902 včelaři přikrmovali cukrem, takže se jim 70 procent včelstev podařilo zachránit.\n\nPo vypuknutí první světové války narukovala valná většina členů spolků na frontu. Nakonec se o osiřelá včelstva staraly ženy. Do funkce předsedy byl po Kropfovi 6. ledna 1917 zvolen Ernst Mauerer. Společně s Klingensteinem sehnali v říjnu několik centů cukru, který naředěný se sladkým jablečným moštem zachránil včelstva před nejhorším. Poválečná doba přinesla nejen rozpad Rakouska-Uherska, ale také bídu a značný úbytek mužské populace. Ještě v roce 1920 se o včelstva staraly převážně ovdovělé ženy.\n\nV Horním Kraňsku založila Hospodářskou společnost v Lublani (k. k. Landwirthschafts-Gesellschaft für das Herzogthum Krain) Marie Terezie již v roce 1767. V roce 1770 jmenovala Antona Janšu prvním včelařským učitelem na „Theresianische Imkerschule” ve vídeňském parku Augarten (přeložené z Belvedere). Za Josefa II. znovu obnovená hospodářská společnost se dělila na obor vinařský, ovocnářský, hedvábnický, včelařský a dobytkářský. Z těch se nakonec v Lublani vydělily dva spolky: zahradnický (krainerischen Gartenbauverein) a včelařský (krainerischen Bienenzuchtverein).\n\nVčelařským centrem se stala v roce 1868 obchodní společnost ve Višnje Gore „Krainer Handelsbienenstand zu Weixelburg” založená baronem Emilem Rothschütz. Ten se inspiroval včelařským spolkem na Moravě, kde se mu líbila spolupráce mezi moravskými a německými včelaři. První valná hromada včelařského spolku „Kranjsko čebelarsko društvo” (Krainer Bienenzuchtverein) se pojila s velkou včelařskou výstavou dne 3. července 1873 v Lublani. Spolku předsedal baron Emil Rothschütz, prvním místopředsedou se stal farář Josef Jerič, druhým místopředsedou Dr. Razlag (Reichstagsabgeordneter), náhradníky františkánský pastor Salvator Pintar a farář Lukas Poreuta. Dne 15. července 1873 vyšlo první číslo kraňského odborného včelařského časopisu „Krainer Biene” v němčině a slovinské verze „Slovenska čebela” (Slovinská včela) pro oblast Kraňska, Štýrska, Korutany, Gorici a Istrii. Baron Rothschütz se také zasloužil o chov a export včely \"Apis mellifica carnica\" nazývané včela kraňská (Krainer Biene), který se svojí odolností hodil k pěstování v různých klimatických oblastech. Na začátku 20. století exportovalo Kraňsko plné vagóny těchto včelstev, proto je také nazýván otcem včely kraňské - „Vater der Krainer Biene”.\n\nV dubnu 1875 se objevily u včelařského spolku finanční problémy, které odstartovaly i třenice národnostní a zrušení německé verze časopisu Krainer Biene. Předseda spolku Baron Rothschütz odstoupil a věnoval se především své obchodní společnosti. V lednu 1876 byl zvolen novým předsedou Jerič, který redigoval slovinskou verzi časopisu. Spolek byl přejmenován z »Krainer Gesellschaft für vernünftige Imkerei« na „Slowenische Gesellschaft für vernünftige Imkerei”. Časopis „Slovenska čebela” přestal vycházet již v roce 1882 a dva roky na to v roce 1884 ukončil svou činnost i samotný spolek. Rodina Rothschütz se snažila vyplnit mezeru, která vznikla zrušením slovinského včelařského a sadařského časopisu „Slovenski čebelar in sadjerejec” (Der slowenische Imker und Obstbauer) (1889), vydáváním vlastního německého časopisu „Imkers Rundschau” v letech 1890 - 1893. Časopis vycházel v nákladu společnosti „Krainer Handelsbienenstand” z rodinného sídla na zámku Podsmreka u Višnja Gora a vycházel jednou měsíčně.\n\nSnahy Marie Terezie o zlepšení hospodářské situace na území Tyrolska se promítly v založení „Tiroler Ackerbaugesellschaft“ v roce 1767. Bohužel členy Hospodářské společnosti byly především úředníci a jen velmi malé procento velkostatkářů. Teprve po roce 1848 se projevily první povzbudivé výsledky v hospodářství. Slibným krokem se jevila 10. května 1838 v Innsbrucku do života povolaná „Landwirtschaftsgesellschaft”. Pobočky zřídila v Severním Tyrolsku a Jižním Tyrolsku, jednu italskou sekci otevřela v Tridentu a Roveretu, ale také ve Vorarlbersku. Politické události na území Tyrolska dospěly tak daleko, že italská sekce v roce 1851 ukončila svoji činnost a v Bolzanu se odbor všemožně snažil distancovat od Innsbrucku (1852). V roce 1882 zavedená zemská kulturní rada (Landeskulturrat) sestávala ze samostatných sekcí: odbor pro Německé Tyrolsko v Innsbrucku a odbor pro Italské Tyrolsko v Tridentu.\n\nZakládání včelařských spolků v Tyrolsku spadá teprve do druhé poloviny 19. století. V Severním a Jižním Tyrolsku vzniklo postupně 24 spolků (Bienenzuchtvereine), které od roku 1892 zastřešovala v Innsbrucku ústřední organizace „Bienenzüchter-Zentralverein Tirol“. Všechny včelařské spolky se staly členy říšského rakouského svazu „Reichsverband für Bienenzucht“. Velkou slávou se pro tyrolské včelaře stala v roce 1893 v Innsbrucku konaná všeobecná průmyslová a obchodní výstava pro účely včelařského hospodářství a vědy (Industrie- und Gewerbeausstellung für bienenwirtschaftliche und bienewissenschaftliche Zwecke). Na začátku první světové války existovalo na území Německého Tyrolska 54 včelařských spolků.\n\nPo odtržení Vorarlberska od Tyrolska (1861) založili včelaři v Dornbirnu 1. února 1868 „Erster Vorarlberger Bienenzuchtverein zu Dornbirn”, který potvrdilo k. k. místodržitelství v Innsbrucku. Na sjezdu včelařů, který se konal v červnu 1872 ve Feldkirchu, vznesli včelaři přání zakládat další filiální spolky. Přání bylo ze strany místodržetelství vyhověno a v květnu 1873 se konalo slavnostní zasedání a založení včelařského pobočného spolku ve Feldkirchu.\n\nPrvní samostatný včelařský spolek na území Horních Uher se objevil v oblasti měst Banská Bystrica (Neusohl), Zvolen (Altsohl), Detva, Lipsch, Mitschine. Někteří včelaři zde vlastnili kolem 150-200 úlů. Již na začátku 19. století využívali dřevěných úlů podle faráře Johanna Ludwiga Christa (Kastenimkerei Metode). V roce 1810 založili v Banské Bystrici společnost „Gesellschaft der Bienenfreunde”.\n\nOd poloviny 18. století přebraly vedoucí politickou roli města Bratislava (Pressburg), Sopron (Ödenburg) a Győr (Raab) se silnou německou menšinou. Z podnětu hraběte Stefan Széchenyi byla v Bratislavě v roce 1825 založena dostihová společnost „Renngesellschaft”, v roce 1828 přejmenovaná na „Pferdezuchtgesellschaft”. Na začátku 18. století byl Budín (Ofen) ještě nevýznamným městečkem. Pod vlivem habsburské decentralizace a postupně sílící maďarizace vznikl v Pešti 18. června 1835 hospodářský spolek „Ungarische Landes- Agricultur-Verein”- (Orszâgos Magyar Gazdasâgi Egyesiilet - OMGE), pod kterým dobytkářská společnost z Bratislavy dále fungovala. Pod zemskou hospodářskou společností se v roce 1880 konstituoval maďarský zemský včelařský spolek \"Ungarische Landes-Bienenzuchverein\".\n\nTéměř současně vznikly vedle maďarského zemského hospodářského spolku (OMGE) ještě dvě pro včelařství důležité hospodářské společnosti. Ve Spišském kraji v roce 1841 „Agricultur-Verein” v Levoči (Leutschau), v rámci níž se od počátku organizovali němečtí včelaři (Leibitz, Nissdorf, Poprad, Schweselbad). A o tři roky později (1844) byl založen hospodářský spolek v Sedmihradsku (Siebenbürgische Agricultur-Vereine) v Cluj-Napoce (Klausenburg), pod kterým byl v roce 1880 založen včelařský spolek pod názvem „Siebenbürgische Imker-Verein”. Po roce 1867 (Rakousko-uherské vyrovnání) a zejména po roce 1873, kdy byl založen Maďarský svaz (magyar szővetsvég), se maďarizace dotkla i zakládaných včelařských spolků. Jedinou státně uznanou řečí se stala maďarština (viz ministerský předseda Dezső Bánffy). Všechno, co nebylo maďarské, bylo zakázáno. To se týkalo i spolkových stanov a veškeré písemné agendy včelařských spolků.\n\nOd roku 1890 zastřešoval říšský maďarský hospodářský svaz „Reichsverband Landwirtschaftlicher ungarische Vereine” všechny odborné hospodářské spolky celého Uherska. Spadal pod něj nejen „Ungarischer Bienenzuchtverein” založený v roce 1880 v Budapešti, ale i včelaři pod hospodářským spolkem „Siebenbürgische Landwirtschaftliche Verein” v Cluj-Napoce (Kolozsvâr), „Siebenbürgisch-Sächsische Landwirtschaftliche Verein” v Sibiu (Hermannstadt, Nagyszeben), včelařský spolek „Südungarischer Bienenzuchtverein” pod hospodářskou společností v Temešváru (Temeschwar) (Südungarische Landwirtschaftliche Verein) a včelaři pod západouherským hospodářským spolkem „Westungarische Landwirtschaftliche Verein” v městě Szombathely (Steinamanger). Pod tyto hospodářské společnosti tedy i spadaly včelařské spolky: „Arader-Bienenzuchtverein”, „Báč-Bodroger-Bienenzuchtverein”, „Bánfalvaer-Bienenzuchtverein” a „Békeser-Bienenzuchtverein”.\n\n\"Dzierzonův úl\" byl v Uhrách poprvé představen ve včelařském kalendáři „Imker-Kalender\" (Méhész Naptár) v roce 1856 (editor Mihál Ságha) a do uherského včelařství zaveden na konci 19. století. Károl Mayer, děkan z farnosti Csákvár, představil na sjezdu včelařů r. 1884 ve Válu a v r. 1886 v Opavě svůj nový úl (Mayersche Bienenstock). Od roku 1874 jej včelaři ze spolku „Südungarischen Imkerverein” již oficiálně používali a na přelomu let 1885/1886 jej maďarské ministerstvo pro polní hospodářství, průmysl a obchod zavedlo jako jednotnou povinnou maďarskou normu (Vereins-Bienenstock) pro všechny spolky. Putovní sjezd německých a rakousko-uherských včelařů, který se měl konat v Bratislavě v roce 1914, byl z válečných důvodů zrušen.\n\nNa pobřeží Ilýrie byla založena v roce 1867 „Ackerbaugesellschaft” v Terstu, v Gorice hospodářská společnost „k. k. Landwirthschafliche Gesellschaft” v roce 1765 a istrijská „Ackerbaugesellschaft” v Rovinji v roce 1867. Německé včelaře z Uherska sdružoval od roku 1873 také včelařský spolek „Verein der Bienenfreunde in Krain, Steiermark, Kärten, Görz und Istrien”, do jehož časopisu Krainer Biene svými literárními články také přispívali (podporovali jej hlavně faráři, učitelé, státní úředníci z Tardösked, Dunaszeg, Essegg, Adorjan, Sturia, Lugos, Sárvár, Eisenstadt, Arad, Leopoldstadt, Ujfalu, Nagy-Kovaksi, Odogös, Kirchdrauf, Güns, Szegedin, Tötmegyer, Bogdany, Laskafeld, Furta, Macsa, Futtak, Donnerskirchen, Bikacs, Filipovar, Keczöl atd.)\n\nVčelaři v pobočných spolcích rozšiřovali a zlepšovali chov včel, zřizovali nové včelíny (po nařízení Josefa II. hlavně u škol), nakupovali nové úly, nástroje a vybavení, pořádali včelařské výstavy a trhy s medem a medovými výrobky či poskytovali poradenství při výsadbě medonosných stromů a rostlin. Osvěta sestávala z přednášek, odborných rozprav nebo vlastní publikační práce. Spolek vedl také odbornou včelařskou knihovnu. Členové spolku byli pojištění proti požáru, proti vloupání a proti škodě, kterou by včely způsobily jiné osobě (tzv. povinné ručení). K jarnímu a podzimnímu zakrmení včel vedení spolku obstarávalo nákup nezdaněného a neznečištěného cukru (během první světové války jen malé množství znečištěného cukru). I ve svých oblastech pořádali místní a okresní sjezdy (Wanderversammlungen) a účastnili se včelařských kurzů, které vedli kočovní učitelé \"Wanderlehrer\".\n\nV časopise „Krainer Biene” z 15. ledna 1875 uveřejnil např. štýrský spolek „Verein zur Hebung der Bienenzucht in Steiermark” na základě výnosu z 29. prosince 1874, že členské příspěvky (zahrnující předplatné časopisu) činí pro aktivní členy 1 zlatý a 50 krejcarů, pro podporující členy 2 zlaté a 50 krejcarů. Bez předplatného časopisu se odčítalo 50 krejcarů. Při novém členství vystavoval spolek na přání členský diplom za 50 krejcarů. Heslo německých včelařů znělo: „Arbeite, sammle, vermehre!” (Pracuj, sbírej, rozmnožuj!) Prvořadým úkolem všech německých spolků na území Rakouska-Uherska zůstávalo teoretické i praktické šíření včelařství na principu Johanna Dzierzona, výuka včelařství na základních školách a pro členskou základnu obstarávání kvalitních, finančně dostupných úlů a včelařských potřeb za velkoobchodní ceny.\n\nVládnoucí rakouská arcivévodkyně a maďarská a česká královna Marie Terezie byla jednou z nejvýznamnějších panovnic éry osvícenského absolutismu. V roce 1769 založila v Belvederu (přeložena do Augarten) první veřejnou včelařskou školu na světě, která nesla jméno „Theresianische Imkerschule“ (Tereziánská včelařská škola) a zrovna tak vydala 08. dubna 1775 zákon na podporu včelařství. V důsledku nového tereziánského patentu a nadšení pro včelařství se objevily veřejné školy také v Brně, ve Wiener Neustadt, v Novém Kníně, Grazu, Innsbrucku a Lvově. Nicméně škola ve Vídni přežila po smrti učitele Antona Janschi pouhých osm let.\n\nV roce 1781 ztratila pro císaře Josef II. na atraktivitě a včelařské veřejné školy byly zrušeny. V roce 1787 se císař rozhodl podpořit včelařství formou prémií, které měly být vyplaceny chovatelům větších množství včelstev. Dekretem z roku 1799 nařizoval urychlenou výsadbu medonosných rostlin a v roce 1808 se týkalo nové nařízení učitelů, kteří s okamžitou platností měli zavést na školách praktickou včelařskou výuku. Každý žák, který se obzvláště vyznamenal při údržbě včelstva, byl odměněn solidním dřevěným úlem. Tato školní akce přinesla viditelný výsledek, jelikož v roce 1817 se nacházelo po celém území provincií 118 157 úlů. Na vojenských institutech se vyučovalo mimo válečných věd také zemědělství a včelařství. V roce 1900 byla ve Vídni (Wiener Prater) založena včelařská škola s úly podle amerického vzoru a s ní největší včelařské muzeum v Evropě, které v roce 1937 vyhořelo. To byl také jeden z důvodů pro zrušení stávající školy. Absolventi včelařských škol se nazývali „Wanderlehrer“. Jejich úkolem bylo putovat po spolcích a přednášet včelařskou osvětu a novátorství po celé monarchii. Od počátku 19. století zažilo včelařství revoluční proměnu. Obyvatelstvo bylo vyzýváno k výsadbě medonosných stromů a bylin a poučováno o tom, že sběr medu stromům neškodí, ale podporuje jejich plodnost.\n\nÚstřední včelařské spolky (Deutsche Zentralverein, Österreichische Zentralverein) pořádaly střídavě včelařské sjezdy spojené s výstavou a přednáškami po celém území Německa a Rakouska-Uherska.\n\n\nVčelařský kalendář „Fromme's Bienen-Kalender -Tagebuch für Bienenzüchter und Bienenfreunde” vydávalo ústředí ve Vídni a tisklo dvorní nakladatelství Carl Fromme. Frommeovi kalendáře patřily k těm nejoblíbenějším. Kromě odborných včelařských informací a ilustrací obsahoval také všeobecné informace (genealogii císařské rodiny, rozpis ročních a týdenních trhů, rozpis cen fiakrů a koňských povozů, poštovní a telegrafní tarify, ceny kolků, ale i termíny z loterijních tažení, pohřební poplatky, astrologické příspěvky atd.), vycházející odbornou literaturu, nekrology a inzeráty. Fromme vydával kalendář v německém, maďarském, polském, italském a francouzském jazyce. Kalendář obsahoval pokyny pro včelaře, které byly řazené podle ročního období do včelařského roku. Jednalo se vlastně o zápisník s předtištěnými kolonkami. Do včelařského diáře si mohli včelaři doplňovat vlastní včelařské údaje. V kalendáři zveřejňovali včelaři odborné články, své zkušenosti, nápady, botanické příspěvky, přednášky ze sjezdů a různé potřebné rady.\n\nDalší v německém jazyce vydávané kalendáře:\n\n\n"}
{"id": "1062277", "url": "https://cs.wikipedia.org/wiki?curid=1062277", "title": "Désiré-Alexandre Batton", "text": "Désiré-Alexandre Batton\n\nDésiré-Alexandre Batton (2. ledna 1798 Paříž – 15. října 1855 Versailles) byl francouzský hudební skladatel.\n\nStudoval na pařížské konzervatoři u Luigi Cherubiniho. Komponoval převážně vokální díla – opery a kantáty. Jeho opery byly uváděny v Théâtre national de l'Opéra-Comique. V roce 1816 získal druhou cenu v soutěži Francouzského Institutu.\n\nV roce 1817 získal Římskou cenu za svou kantátu \"La Mort d'Adonis\". Ocenění mu umožnilo nějakou dobu cestovat. Navštívil Kodaň, Brusel a nějaký čas pobýval v Římě. Zde skládal převážně náboženskou hudbu. Opera \"Vellèda\", kterou zde také zkomponoval, nebyla nikdy uvedena na scénu. V roce 1823 navštívil Monako. Zde zkomponoval symfonii a několik instrumentálních skladeb pro místní společenské koncerty.\n\nS výsledky své práce nebyl příliš spokojen a ani očekávaný úspěch se nedostavoval. Prakticky zanechal komponování a vstoupil do rodinné firmy. Poslední operou byla opera \"Le Remplaçant\" uvedená v roce 1837 v Paříži.\n\nV roce 1842 se stal inspektorem francouzských hudebních škol a v roce 1849 začal učit na pařížské konzervatoři.\n\n\n"}
{"id": "1062278", "url": "https://cs.wikipedia.org/wiki?curid=1062278", "title": "The International", "text": "The International\n\nThe International je každoroční mistrovství hráčů Dota 2, pořádané firmou Valve Corporation, což je vývojář hry Dota 2. Mistrovství se účastní 16 týmů z celého světa. První ročník se odehrával v srpnu roku 2011 na Gamescom, tehdy byla celková výhra 1,6 milionů USD a výhra pro vítěze 1 milion USD.\n"}
{"id": "1062279", "url": "https://cs.wikipedia.org/wiki?curid=1062279", "title": "Endless Forms Most Beautiful", "text": "Endless Forms Most Beautiful\n\nEndless Forms Most Beautiful je osmé studiové album finské symfonic power metalové skupiny Nightwish. Album bylo vydáno 27. 3. 2015 v Evropě a Argentině prostřednictvím vydatelství Nuclear Blast. 30. března ve Spojeném království a 31. března v USA.\nJedná se o první album, na kterém se představila zpěvačka Floor Jansen, stejně jako Troy Donockley který se na albu představí jako plnohodnotný člen. Se skupinou spolupracoval už na albech Dark Passion Play a Imaginaerum, kde obstarával různé nástroje (flétny, dudy atd.) a bylo jej možné slyšet i zpívat. Je to také první album, které nenabubnoval Jukka Nevalainen. Kvůli zdravotním potížím se spaním si dal pauzu na dobu neurčitou. Celé album tedy nabubnoval Jukkův blízký přítel Kai Hahto, který mimo jiné působí ve skupinách Wintersun a Swallow The Sun. Jelikož je na album oficiálně uvedeno stabilních členů pět, kapela vyvrací fámy že, by na albu kdokoliv chyběl. A přesto její složení je uváděno jako sextet.\n\nPrvní singl s názvem Élan byl uveřejněn již 9. února. Tedy čtyři dny před oficiálním uvedením, 13. února.\n\nAlbum bylo inspirováno prací přírodovědce Charlese Darwina. To vedlo Tuomase Holopainena jako hlavní motiv při tvorbě nového alba Nightwish. Jako hlavní motiv posloužil slavný Darwinův citát z roku 1859 z velmi vlivné knihy – O původu druhů. Z ní pochází citace \"Nekonečné nejkrásnější formy\" (odtud název alba), kde Darwin jasně a výstižně popsal vývoj z jedné buňky po ostatní organismy. Příslušnou pasáž namluvil evoluční biolog Richard Dawkins. Podle Tuomase Holopainena byla rozhodující pro vývoj alba skladba \"Élan\", jinak též citát Walta Whitmana.\n\n\n"}
{"id": "1062282", "url": "https://cs.wikipedia.org/wiki?curid=1062282", "title": "Josef Marek (veterinář)", "text": "Josef Marek (veterinář)\n\nJosef Marek (18. března 1868 Horná Streda (Vágszerdahely) – 7. září 1952 Budapešť) byl veterinář, vědec a pedagog. \n\nJosef Marek studoval na gymnáziu v Prešově a veterinární lékařství v Budapešti. Byl profesorem veterinání patologie na Univerzitě veterinárního lékařství v Budapešti. V roce 1907 popsal virové onemocnění kura domácího, později nazvané Markova nemoc. Popsal klinické příznaky i patologické změny a nemoc označil jako „\"polyneuritis interstitialis chronica\"“.\n\nMarek zavedl moderní vyšetřovací metody dobytka. Díla Josefa Marka byla mnohokrát vydána a přeložena do několika jazyků. Marek byl od roku 1925 členem akademie Leopoldina. Obdržel čestné doktoráty univerzit v Utrechtu, Lipsku, Hannoveru, Sofii a Budapešti.\n\n"}
{"id": "1062285", "url": "https://cs.wikipedia.org/wiki?curid=1062285", "title": "Étoile Filante de Ouagadougou", "text": "Étoile Filante de Ouagadougou\n\nÉtoile Filante de Ouagadougou je fotbalový klub z města Ouagadougou v Burkině Faso. Byl založen roku 1955 a hraje na stadionu Stade du 4 Août (stadion 4. srpna) s kapacitou 35 000 míst. Soutěží v burkinafaské nejvyšší lize. Klubové barvy jsou bílá a modrá, v klubovém logu je modrá pěticípá hvězda.\n\n\n"}
{"id": "1062288", "url": "https://cs.wikipedia.org/wiki?curid=1062288", "title": "Oscar Míguez", "text": "Oscar Míguez\n\nÓscar Omar Miguez Antón (5. prosinec 1927 – 19. srpen 2006, Artigas) byl uruguayský fotbalista. Nastupoval především na postu útočníka.\n\nS uruguayskou reprezentací vyhrál mistrovství světa roku 1950. K triumfu Uruguaye přispěl zásadním způsobem, když nastoupil ke všem čtyřem utkáním a vstřelil pět gólů, v zápase základní skupiny D proti Bolívii dal tři (první, třetí a pátý gól svého mužstva, Uruguay nakonec vyhrála 8:0), dva potom Švédsku ve finálové skupině, když v 77. minutě vyrovnával na 2:2 a v 84. minutě vsítil rozhodující branku zápasu, jíž zvyšoval na konečných 3:2. Hrál i na světovém mistrovství roku 1954, kde Uruguayci skončili čtvrtí a on sám vstřelil tři góly (jeden do sítě Československa, dva Skotska). S osmi zásahy je tak nejlepším střelcem Uruguaye na mistrovstvích světa. Vyhrál též mistrovství Jižní Ameriky 1956, i zde vstřelil tři branky. V národním týmu působil v letech 1950–1958 a celkem za něj odehrál 39 utkání, v nichž vstřelil 27 branek. Dodnes je pátým nejlepším střelcem v historii uruguayské reprezentace.\n\nS Peñarolem Montevideo se stal šestkrát mistrem Uruguaye (1949, 1951, 1953, 1954, 1958, 1959). V sezóně 1948 a 1949 byl nejlepším střelcem uruguayské ligy. Poslední sezónu kariéry strávil v kanadském klubu Sporting Cristal.\n"}
{"id": "1062289", "url": "https://cs.wikipedia.org/wiki?curid=1062289", "title": "Koželusk", "text": "Koželusk\n\nKoželusk (\"Tephrosia\") je rod rostlin z čeledi bobovité. Zahrnuje téměř 400 druhů bylin a keřů, rozšířených v tropech celého světa a v Severní Americe. Koželusky mají zpeřené listy a motýlovité květy v hroznovitých květenstvích. Některé druhy s obsahem rotenonu se místně využívají k tradičnímu lovu ryb či jako insekticid.\n\nKoželusky jsou vytrvalé nebo výjimečně jednoleté, přímé nebo poléhavé byliny, polokeře až keře. Listy jsou lichozpeřené, složené ze 3 až mnoha celokrajných vstřícných lístků nebo výjimečně jednolisté. Listy jsou téměř vždy chlupaté. Palisty jsou opadavé. Květy jsou motýlovité, v úžlabních nebo vrcholových hroznech, někdy též květenství vyrůstá naproti listu. Koruna je bílá, krémová nebo světle fialová, purpurová, oranžová nebo červená. Pavéza je okrouhlá a nazpět ohnutá. Tyčinek je 10, s horní tyčinkou do určité míry srostlou s ostatními. Semeník je přisedlý a obsahuje mnoho vajíček. Lusky jsou ploché nebo nafouklé, na konci často zobanité, pukající dvěma chlopněmi. Chlopně se většinou po puknutí plodu pružně stočí. Obsahují 5 až 16 podlouhlých až téměř kulovitých, zploštělých semen.\n\nRod koželusk zahrnuje asi 350 až 400 druhů. Je rozšířen v tropech celého světa. Nejvíce druhů se vyskytuje v tropické Africe a na Madagaskaru, v Austrálii, ve Střední Americe a tropické jižní části Severní Ameriky a v tropické Asii. V Severní Americe zasahují i do mírného pásu. Koželusky nejčastěji rostou v oblastech se sezónním obdobím sucha, zejména na otevřených či narušených, skalnatých nebo písčitých stanovištích.\n\nČetné druhy tohoto rodu obsahují rotenon a příbuzné látky a jsou používány k tradičnímu lovu ryb či jako insekticid. V tropické Americe je pro tyto účely pěstován např. druh \"Tephrosia sinapou\". Některé druhy se pěstují i jako okrasné rostliny nebo jsou využívány jako pícniny, zelené hnojení či v medicíně.\n\n"}
{"id": "1062291", "url": "https://cs.wikipedia.org/wiki?curid=1062291", "title": "Julio Pérez", "text": "Julio Pérez\n\nJulio Gervasio Pérez Gutiérrez (19. červen 1926, Montevideo – 22. září 2002) byl uruguayský fotbalista. Nastupoval především na postu útočníka.\n\nS uruguayskou reprezentací vyhrál mistrovství světa roku 1950. Na vítězném šampionátu nastoupil ke všem čtyřem utkáním a vstřelil jeden gól, v zápase základní skupiny D proti Bolívii, když v 78. minutě zvyšoval na 7:0 (Uruguay nakonec vyhrála 8:0). Hrál i na světovém mistrovství roku 1954, kde Uruguajci skončili čtvrtí. V národním týmu působil v letech 1947–1956 a celkem za něj odehrál 22 utkání, v nichž vstřelil 8 branek.\n\nS Nacionalem Montevideo se stal čtyřikrát mistrem Uruguaye (1950, 1952, 1955, 1956).\n"}
{"id": "1062293", "url": "https://cs.wikipedia.org/wiki?curid=1062293", "title": "Čchien Chung", "text": "Čchien Chung\n\nČchien Chung (; * 30. ledna 1971, Pao-ting) je bývalá čínská plavkyně. Na olympijských hrách 1992 v Barceloně získala zlatou medaili v závodě na 100 metrů motýlek. V roce 1991 se stala mistryní světa ve stejné disciplíně..\n\n"}
{"id": "1062294", "url": "https://cs.wikipedia.org/wiki?curid=1062294", "title": "Ernesto Vidal", "text": "Ernesto Vidal\n\nErnesto José Vidal (15. listopad 1921, Buje – 20. únor 1974) byl uruguayský fotbalista narozený na území dnešního Chorvatska (tehdy Itálie). Měl přezdívku \"El Patrullero\". Nastupoval především na pozici útočníka.\n\nS uruguayskou reprezentací vyhrál mistrovství světa roku 1950. Na vítězném šampionátu nastoupil ke třem utkáním a vstřelil jeden gól, v zápase základní skupiny D proti Bolívii, když v 18. minutě zvyšoval na 2:0 (Uruguay nakonec vyhrála 8:0). V národním týmu působil v letech 1950–1952 a celkem za něj odehrál 8 utkání, v nichž vstřelil 2 branky.\n\nS Peñarolem Montevideo se stal mistrem Uruguaye (1951).\n"}
{"id": "1062295", "url": "https://cs.wikipedia.org/wiki?curid=1062295", "title": "Matías González", "text": "Matías González\n\nMatías González (6. srpen 1925, Artigas – 12. květen 1984) byl uruguayský fotbalista. Nastupoval především na postu obránce.\n\nS uruguayskou reprezentací vyhrál mistrovství světa roku 1950. Na vítězném šampionátu nastoupil ke všem čtyřem utkáním. V národním týmu působil v letech 1949–1956 a celkem za něj odehrál 30 zápasů.\n\nCelou svou kariéru strávil v klubu CA Cerro Montevideo, nejlepším umístěním v uruguayské lize, kterého s ním dosáhl, bylo dvakrát třetí místo (1955, 1956).\n"}
{"id": "1062296", "url": "https://cs.wikipedia.org/wiki?curid=1062296", "title": "Eusebio Tejera", "text": "Eusebio Tejera\n\nEusebio Ramón Tejera Kirkerup (6. leden 1922, Montevideo – 9. listopad 2002) byl uruguayský fotbalista. Nastupoval především na postu obránce.\n\nS uruguayskou reprezentací vyhrál mistrovství světa roku 1950. Na vítězném šampionátu nastoupil ke všem čtyřem utkáním. Hrál i na světovém mistrovství roku 1954, kde Uruguajci skončili čtvrtí. V národním týmu působil v letech 1945–1954 a celkem za něj odehrál 31 utkání.\n\nS Nacionalem Montevideo se stal čtyřikrát mistrem Uruguaye (1946, 1947, 1948, 1950).\n"}
{"id": "1062298", "url": "https://cs.wikipedia.org/wiki?curid=1062298", "title": "Schubert Gambetta", "text": "Schubert Gambetta\n\nSchúbert Gambetta Saint Léon (14. duben 1920 – 9. srpen 1991) byl uruguayský fotbalista. Nastupoval především na postu obránce.\n\nS uruguayskou reprezentací vyhrál mistrovství světa roku 1950. Na vítězném šampionátu nastoupil ke dvěma utkáním ze čtyř. V národním týmu působil v letech 1941–1952 a celkem za něj odehrál 36 zápasů, v nichž vstřelil 3 góly.\n\nCelou svou kariéru strávil v Nacionalu Montevideo, se kterým získal 11 mistrovských titulů (1940, 1941, 1942. 1943, 1946, 1947, 1948, 1950, 1952, 1955, 1956).\n"}
{"id": "1062300", "url": "https://cs.wikipedia.org/wiki?curid=1062300", "title": "Čertova skála (216 m)", "text": "Čertova skála (216 m)\n\nČertova skála (216 m n. m.) je osamocený křemencový suk v okrese Pardubice Pardubického kraje. Leží asi 1 km jihozápadně od vsi Lhota nebo 1 km západně od obce Škudly – místní části mesta Přelouč. Samotné skalisko leží na katastrálním území obce Spytovice. Samotné skalisko je v současné době zarostlé stromy a křovím.\nGeomorfologicky vrch náleží do celku Svitavská pahorkatina, podcelku Chrudimská tabule a okrsku Heřmanoměstecká tabule.\n\n"}
{"id": "1062301", "url": "https://cs.wikipedia.org/wiki?curid=1062301", "title": "Juan Carlos González", "text": "Juan Carlos González\n\nJuan Carlos González Ortiz (22. srpen 1924 – 15. únor 2010) byl uruguayský fotbalista. Nastupoval především na postu obránce.\n\nS uruguayskou reprezentací vyhrál mistrovství světa roku 1950. Na vítězném šampionátu nastoupil ke dvěma utkáním ze čtyř. V národním týmu působil v letech 1950–1952 a celkem za něj odehrál 7 zápasů.\n\nS Peñarolem Montevideo se stal mistrem Uruguaye (1951).\n"}
{"id": "1062302", "url": "https://cs.wikipedia.org/wiki?curid=1062302", "title": "Pape Macou Sarr", "text": "Pape Macou Sarr\n\nPape Macou Sarr (* 25. července 1991, Thiès, Senegal) je senegalský fotbalový záložník, od léta 2017 hráč klubu Stade Lavallois.\n\nSarr hrál v Senegalu za ASC Diaraf, odkud v létě 2013 odešel do Evropy do francouzského klubu Angers SCO.\nV únoru 2015 přestoupil z Angers do slovenského týmu DAC Dunajská Streda, kde podepsal kontrakt do konce kalendářního roku 2015 s opcí na prodloužení. Transfer se realizoval díky známosti technického ředitele DACu Chorvata Aljoši Asanoviće se sportovním ředitelem Angers Olivierem Pickeu. V létě 2017 v DAC skončil.\n\nV létě 2017 se vrátil do Francie, posílil klub Stade Lavallois.\n\nSarr hrál za senegalský olympijský výběr U23.\n\n"}
{"id": "1062304", "url": "https://cs.wikipedia.org/wiki?curid=1062304", "title": "Rubén Morán", "text": "Rubén Morán\n\nRuben Morán (6. srpen 1930, Montevideo – 3. leden 1978, Montevideo) byl uruguayský fotbalista. Nastupoval především na postu útočníka.\n\nS uruguayskou reprezentací vyhrál mistrovství světa roku 1950. Na vítězném šampionátu nastoupil k jednomu utkání, k závěrečnému rozhodujícímu zápasu s Brazílií. V národním týmu celkem odehrál 4 utkání.\n\nHrál za klub CA Cerro Montevideo.\n"}
{"id": "1062305", "url": "https://cs.wikipedia.org/wiki?curid=1062305", "title": "Daiči Suzuki", "text": "Daiči Suzuki\n\nDaiči Suzuki ( 鈴木 大地 ; 10. března 1967, Narašino, Čiba) je bývalý japonský plavec. Na olympijských hrách 1988 v Soulu získal zlatou medaili v závodě na 100 metrů znak.\n\n"}
{"id": "1062306", "url": "https://cs.wikipedia.org/wiki?curid=1062306", "title": "Aníbal Paz", "text": "Aníbal Paz\n\nAníbal Luis Paz Piuma (21. květen 1917, Montevideo – 21. březen 2013) byl uruguayský fotbalový brankář.\n\nS uruguayskou reprezentací vyhrál mistrovství světa roku 1950. Na vítězném šampionátu nastoupil k jednomu utkání, chytal v zápase finálové skupiny proti Švédsku, dostal dva góly. V národním týmu působil v letech 1940–1950 a celkem za něj odehrál 22 utkání, v nichž obrdžel 31 gólů.\n\nS Nacionalem Montevideo se stal desetkrát mistrem Uruguaye (1939, 1940, 1941, 1942, 1943, 1946, 1947, 1948, 1950, 1952).\n"}
{"id": "1062307", "url": "https://cs.wikipedia.org/wiki?curid=1062307", "title": "Julio César Britos", "text": "Julio César Britos\n\nJulio César Britos Vázquez (18. květen 1926 – 27. březen 1998) byl uruguayský fotbalista. Nastupoval především na postu útočníka.\n\nS uruguayskou reprezentací vyhrál mistrovství světa roku 1950, byť byl náhradníkem a do bojů na turnaji přímo nezasáhl. V národním týmu působil v letech 1947-1952 a celkem za něj odehrál 12 utkání, v nichž vstřelil 6 gólů.\n\nS Peñarolem Montevideo se stal dvakrát mistrem Uruguaye (1949, 1951), s Realem Madrid získal dva tituly španělské (1953/54, 1954/55).\n"}
{"id": "1062308", "url": "https://cs.wikipedia.org/wiki?curid=1062308", "title": "Piscidie", "text": "Piscidie\n\nPiscidie (\"Piscidia\") je rod rostlin z čeledi bobovité. Zahrnuje 7 druhů dřevin se zpeřenými listy a motýlovitými květy, rozšířených vesměs v tropické Americe. Z druhu \"Piscidia piscipula\" se získává opojný nápoj a je místně využívána v lékařství.\n\nPiscidie jsou beztrnné keře a stromy se střídavými lichozpeřenými listy složenými z 5 až mnoha vstřícných lístků. Palisty jsou opadavé. Květy jsou bílé s růžovou až purpurovou kresbou, uspořádané v úžlabních či postranních hroznech nebo zřídka v klasech. Kalich je zvonkovitý, s 5 krátkými laloky. Koruna je motýlovitá. Pavéza je okrouhlá a obvykle o něco kratší než podlouhlá, srpovitá křídla. Lístky člunku jsou na bázi srostlé. Tyčinek je 10 a jsou srostlé, horní tyčinka je však na bázi volná. Semeník je přisedlý a obsahuje mnoho vajíček. Plod je nepukavý, zploštělý, se 4 podélnými křídly. Obsahuje 1 až 10 ledvinovitých semen.\n\nRod piscidie zahrnuje 7 druhů a je rozšířen výhradně v Americe. Většina druhů je svým rozšířením vázána na oblast Střední Ameriky (včetně Mexika) a Karibiku. Druh \"Piscidia piscipula\" zasahuje i na Floridu. \"Piscidia carthagenensis\" se vyskytuje i v severní části Jižní Ameriky.\n\nNěkteré druhy piscidií jsou těženy pro stavební dřevo nebo využívány v medicíně, jako krmivo či při tradičním lovu ryb. V Latinské Americe se z kůry \"Piscidia piscipula\" místně připravuje opojný nápoj známý jako \"sinicuichi\". Účinnou látkou je peptid piscidin, působící jako sedativum. Listy se používají při bolestech hlavy, z rostliny se připravuje tinktura na bolesti zubů a syrup proti kašli.\n"}
{"id": "1062310", "url": "https://cs.wikipedia.org/wiki?curid=1062310", "title": "Juan Burgueño", "text": "Juan Burgueño\n\nJuan Burgueño Pereira (4. únor 1923 – 21. září 1997) byl uruguayský fotbalista. Nastupoval především na postu útočníka.\n\nS uruguayskou reprezentací vyhrál mistrovství světa roku 1950, byť byl náhradníkem a do bojů na turnaji přímo nezasáhl. V národním týmu celkem odehrál 3 utkání.\n\nHrál za klub Danubio Montevideo.\n"}
{"id": "1062311", "url": "https://cs.wikipedia.org/wiki?curid=1062311", "title": "154 (album)", "text": "154 (album)\n\n154 je třetí studiové album anglické rockové skupiny Wire, vydané v září roku 1979. Stejně jako v případě prvního a druhého alba byl jeho producentem Mike Thorne a vydala jej společnost Harvest Records (pouze ve Spojeném království, v USA jej vydala společnost Warner Bros. Records). Nedlouho po vydání alba kapela ukončila svou činnost a další studiové album, které dostalo název \"The Ideal Copy\", vydala až roku 1987.\n\n"}
{"id": "1062312", "url": "https://cs.wikipedia.org/wiki?curid=1062312", "title": "William Martínez", "text": "William Martínez\n\nWílliam Ruben Martínez Carreras (13. leden 1928 – 28. prosinec 1997) byl uruguayský fotbalista. Nastupoval především na postu obránce.\n\nS uruguayskou reprezentací vyhrál mistrovství světa roku 1950, byť byl náhradníkem a do bojů na turnaji přímo nezasáhl. Hrál i na světovém mistrovství roku 1954, kde Uruguajci skončili čtvrtí, zúčastnil se též mistrovství světa v Chile roku 1962. Vyhrál mistrovství Jižní Ameriky 1956. V národním týmu působil v letech 1950–1965 a celkem za něj odehrál 54 utkání, v nichž vstřelil 2 branky.\n\nV dresu Peñarolu Montevideo získal dvakrát nejprestižnější pohárovou jihoamerickou trofej Pohár osvoboditelů (Copa Libertadores) (1960, 1961). Roku 1961 též Interkontinentální pohár.\n\nMá šest titulů mistra Uruguaye, jeden s Nacionalem Montevideo (1946), pět pak s Peñarolem (1958, 1959, 1960, 1961, 1962).\n"}
{"id": "1062315", "url": "https://cs.wikipedia.org/wiki?curid=1062315", "title": "Belle Knox", "text": "Belle Knox\n\nBelle Knox (* 9. června 1995), rodným jménem Miriam Weeks, je americká pornoherečka.\n\nJe známá tím, že její spolužák na Duke University odhalil její identitu pornoherečky, kterou byla, aby mohla platit školné. Tomu následovala i její přímá konfrontace s touto situací, především na začátku roku 2014.\n"}
{"id": "1062318", "url": "https://cs.wikipedia.org/wiki?curid=1062318", "title": "Chrást (Svitavská pahorkatina)", "text": "Chrást (Svitavská pahorkatina)\n\nChrást (284 m n. m.) je vrch v Pardubickém kraji. Leží asi 1 km jjv. od obce Jeníkovice, vrcholem na katastrálním území Jeníkovic (okres Pardubice) a východními svahy na území obce Klešice (okres Chrudim).\n\nGeomorfologicky vrch náleží do celku Svitavská pahorkatina, podcelku Chrudimská tabule a okrsku Heřmanoměstecká tabule.\n"}
{"id": "1062319", "url": "https://cs.wikipedia.org/wiki?curid=1062319", "title": "Ryan Johnson (fotbalista, 1984)", "text": "Ryan Johnson (fotbalista, 1984)\n\nRyan Johnson (* 26. listopadu 1984) je jamajský fotbalový útočník, momentálně bez angažmá.\n\nS jamajskou reprezentací se zúčastnil Gold Cupu 2011 a Karibského poháru 2012.\n\n"}
{"id": "1062322", "url": "https://cs.wikipedia.org/wiki?curid=1062322", "title": "USFA Ouagadougou", "text": "USFA Ouagadougou\n\nUSFA Ouagadougou (oficiálním názvem Union Sportive des Forces Armées) je fotbalový klub z města Ouagadougou v Burkině Faso. Byl založen roku 1962 a hraje na Stade de l'USFA s kapacitou 9 000 míst. Soutěží v burkinafaské nejvyšší lize. Klubové barvy jsou červená a modrá.\n\nV minulosti nesl název Association Sportive des Forces Armées Voltaďques (ASFAV), Association Sportive des Forces Armées Nationales (ASFAN) a Union Sportive des Forces Armées Nationales (USFAN).\n\n\n"}
{"id": "1062324", "url": "https://cs.wikipedia.org/wiki?curid=1062324", "title": "Ryan Johnson", "text": "Ryan Johnson\n\nJméno a příjmení Ryan Johnson má více nositelů:\n"}
{"id": "1062326", "url": "https://cs.wikipedia.org/wiki?curid=1062326", "title": "Granitoid", "text": "Granitoid\n\nGranitoid, granitoidní nebo granitická hornina je souborné označení pro kyselé magmatické horniny od alkalických granitů přes granodiorit po tonality. Tyto horniny mezi sebou v přírodě běžně prostupují a jsou si natolik podobné, že bez mikroskopické analýzy je prakticky nemožné je rozlišit. \n\nTermín \"granitoid\" zavedl v roce 1925 ruský geolog Fjodor Levinson-Lessing. V praxi se často používá termín granit (žula) nesprávně v širším smyslu pro pojmenování všech granitoidních hornin.\n\nV QAPF diagramu tvoří tyto horniny pás v oblasti mezi 20 až 60procentním zastoupením křemene. Z petrochemického hlediska je obsah SiO vyšší než 65 %. Křemen je jejich podstatnou složkou a výrazně se podílí na jejich světlém zbarvení. Dalšími podstatnými minerály jsou živce, biotit, méně muskovit, zřídka též amfiboly nebo rombické pyroxeny. V případě že granitoidní hornina obsahuje pyroxeny může být označena jako charnockit. V žulách převládá draselný živec nad plagioklasy. V granodioritech a tonalitech plagioklas. Někdy jsou v pojmenování zahrnuty názvy některých minerálů, např. biotitický granitoid.\n\nPodle oxidačního stavu jsou rozeznávány dva typy granitoidů:\n\nObjemová váha granitoidů, která má význam při posuzování možného zatížení základů budov, které by na nich mohly být postaveny, se pohybuje v rozmezí od 600 do 2 600 kp/cm.\n\nGranitoidy vznikají krystalizací magmatu v hlubších částech kontinentální zemské kůry. Otázka vzniku těchto hornin však není jednoznačně vyřešena. Mezi možné způsoby vzniku, které se pravděpodobně mohou i kombinovat je považována granitizace, proces, při kterém jsou výchozí horniny vystaveny vysokým tlakům a teplotám, kdy může dojít k metamorfóze až ultrametamorfóze, případně za dostatku fluid i k metasomatóze. Jiné teorie předpokládají, že granitoidní magma může být derivováno z bazičtějších spodněkůrových nebo svrchněplášťových tavenin parciální nebo frakční krystalizací.\n\nVšeobecně se předpokládají čtyři základní způsoby vzniku granitoidů:\n\nVýlevnými ekvivalenty granitoidů je řada hornin od ryolitu po dacit.\n\nGranitoidy tvoří téměř 95 % všech intruzivních hornin kontinentální kůry. Často tvoří rozsáhlé komplexy. \n\nSkupina granitoidních hornin se významně podílí na složení krystalinika Západních Karpat. Vyskytují se prakticky ve všech jádrových pohořích, veporském a gemerském pásmu. Ve veporiku tvoří „Veporský granitoidní pluton“. V Západních Karpatech jsou rozeznávány hercynské a alpinské granitoidy. Hercynské granitoidy tvoří tyto typy:\n\nAlpinské granitoidy reprezentuje křídový granit typu „Rochovce“ a neogénní granodiority středoslovenských neovulkanitů. Ty však v současnosti ještě výrazněji nevystupují na povrch.\n\nNa komplexy granitoidních hornin jsou vázána mnohá ekonomicky významná ložiska. V hlubších úrovních kůry, většinou ve vrchní části intruzí to mohou být vzácnoprvkové albitity, pegmatity a greiseny. Subvulkanickou úroveň dosahují porfyrová ložiska. Na kontaktu granitoidních intruzí s uhličitany vznikají procesem metasomatózy horniny označované jako skarny, které mohou být potenciálně významnými ložisky železa, ale i mědi, zlata či jiných prvků.\n\nKromě toho magmatická a postmagmatická aktivita způsobuje vznik různých dalších hydrotermálních mineralizací.\n"}
{"id": "1062331", "url": "https://cs.wikipedia.org/wiki?curid=1062331", "title": "Světový pohár v judu 2014", "text": "Světový pohár v judu 2014\n\nSvětový pohár v judu tvořila v roce 2014 série turnajů Grand Slam/Grand Prix, otevřené kontinentální turnaje.\n\nSérie prestižním judistických turnajů Grand Slam (GS) a Grand Prix (GP), které organizuje Mezinárodní judistická federace.\n\nSérie judistických turnajů, které organizují jednotlivé kontinentální unie.\n\nVýsledky českých reprezentantů v judu 2014\n"}
{"id": "1062332", "url": "https://cs.wikipedia.org/wiki?curid=1062332", "title": "Stefan Dičev", "text": "Stefan Dičev\n\nStefan Nikolov Dičev ( ) (9. února 1920, Veliko Tarnovo – 27. ledna 1996, Sofie) byl bulharský\nnovinář a spisovatel.\n\nRoku 1938 ukončil ve svém rodném městě střední školu a začal studovat inženýrské stavitelství v Československé republice (později Protektorát Čechy a Morava). Své studium dokončil roku 1943 na Právnické fakultě sofijské univerzity. Po převratu roku 1944, který se uskutečnil za pomoci Rudé armády a ve kterém hráli rozhodující roli komunisté, se začal zcela věnovat novinářské práci a literatuře.\n\nVe své tvorbě se zaměřil na zobrazení boje bulharského lidu proti turecké nadvládě. Část jeho tvorby je věnována dětem a mládeži. Roku 1959 obdržel Státní cenu Georgiho Dimitrova.\n\n\n"}
{"id": "1062333", "url": "https://cs.wikipedia.org/wiki?curid=1062333", "title": "Jaderná elektrárna Calder Hall", "text": "Jaderná elektrárna Calder Hall\n\nCalder Hall byla první jaderná elektrárna na světě, která vyráběla elektřinu na průmyslové úrovni. První blok byl spuštěn v roce 1956 a dodával do sítě elektrický výkon 50 MW.\n\nStavba elektrárny Calder Hall započala v roce 1953. Poprvé byla připojena do elektrické sítě 24. srpna 1956 a oficiálně otevřena 17. října 1956 královnou Alžbětou II. Kódové označení elektrárny bylo PIPPA (angl. „Pressurised Pile Producing Power and Plutonium“), ze kterého je patrné její komerční a vojenské využití. Elektrárna měla 4 plynem chlazené reaktory typu Magnox, z nichž každý byl postupem času schopen generovat elektrický výkon 60 MW. První reaktor byl v provozu téměř 47 let až do uzavření celé elektrárny 31. března 2003.\n\nNa počátku svého provozu elektrárna produkovala plutonium zbrojní kvality, výroba elektřiny byla až na druhém místě. Od roku 1964 už však byla používána především pro komerční výrobu energie. V dubnu 1995 vláda Spojeného království oznámila, že veškerá produkce plutonia pro zbrojní účely byla ukončena.\n\nElektrárna je součástí komplexu Sellafield. V tomto komplexu bylo v provozu i zařízení pro výrobu plutonia - Windscale Pile, v němž v roce 1957 vypukl požár vedoucí k vážné jaderné havárii.\n\nAktivní zóna se skládala z grafitového bloku o průměru 9,4 m a výšce 6,4 m. V bloku jsou ve vertikálních válcových otvorech umístěny řídící a palivové tyče chlazené proudícím CO, celý grafitový blok je umístěn ve válcové tlakové nádobě. Štěpným materiálem byl přírodní uran v kovové formě o hustotě 18,7 t/ m³, palivové tyče pak byly potaženy povlakem z oxidu hořečnatého. Konstrukce reaktoru umožňovala výměnu paliva za provozu.\n\nZařízení v Sellafieldu již dosloužila a je plánována jejich postupná dekontaminace a demontáž. Všechny 4 reaktory byly odstaveny současně, a to v roce 2003. Chladicí věže pak byly, i přes velkou snahu o jejich zachování, v průběhu roku 2009 demolovány.\nV dalších letech elektrárna postupně vstoupí do udržovací fáze, kdy budou rozebrány všechny pomocné provozy a zůstanou pouze reaktorové budovy. Jejich předpokládané odstranění se plánuje na počátek 22. století.\n\nV roce 2011 bylo území Sellafieldu zařazeno do výběru jako jedno z možných míst pro výstavbu nové jaderné elektrárny.\n"}
{"id": "1062336", "url": "https://cs.wikipedia.org/wiki?curid=1062336", "title": "Aorich", "text": "Aorich\n\nAorich Aoricus ( - před 369) byl ve 4. století král tervingských Gótů. Aorich byl synem Ariaricha a otcem Athanaricha. Od dětství byl vychovávaný jako rukojmý Římanů v Konstantinopoli, kde mu byla v císařském sále postavena socha, která zdůrazňovala poslušnost Aoricha k Římanům. Jáhen Auxentius z Durostorumu zaznamenal, že Aorich byl v letech 347-348 vůdcem pronásledování gótských křesťanů. Za přísahu Aoricha, že jeho syn Athanarich nenapadne Římské impérium, prohlásil římský císař Constantius II. v roce 350 Aoricha králem tervigských Gótů. Je pravděpodobné, že Aorich zemřel před rokem 369, protože v tomto roce byl jeho syn Athanarich uznán jako nový vůdce Gótů.\n\nHistorik Herwig Wolfram poznamenal, že \"aliterace, variace a rytmus v řadě jmen Athanarich, Aorich, Ariarich vypadá jako \"ideální typ\" na fragment básně Hadubrand, Hildebrand, Heribrand (Píseň o Hildebrandovi) nalezený v Kasselu. Má za to, že podobnost a srovnání mezi těmito jmény může naznačovat, že tito tři králové tervigských Gótů jsou členy dynastie Baltů.\n"}
{"id": "1062340", "url": "https://cs.wikipedia.org/wiki?curid=1062340", "title": "ÚAN", "text": "ÚAN\n\nÚAN je zkratka s více významy: \n"}
{"id": "1062342", "url": "https://cs.wikipedia.org/wiki?curid=1062342", "title": "Dendrit (geologie)", "text": "Dendrit (geologie)\n\nPojem dendrit v geologii označuje agregát (seskupení) malých krystalů nebo krystalových zrn se strukturou fraktálu. \nNázev pochází z řeckého δένδρον, \"déndron\", doslova „strom“.\n\nTvarem větvení připomíná stromy, keře nebo listy kapradí. Příkladem mohou být sněhové vločky různých tvarů a ledové květy na okenním skle. Vzhledem k podobnosti s rostlinami, bývají dendrity v minerálech zaměňovány s rostlinnými fosiliemi (tzv. pseudofosilie – nepravé zkameněliny).\n\nDendrity jako drobné keříčkovité povlaky na vzorcích hornin nebo minerálů vznikají rychlou krystalizací minerálů z roztoků, infiltrací praskliny v hornině nebo štěpné rovině. Dendrity obecně tvoří oxidy nebo hydroxidy manganu a železa (goethit, psilomelan, pyroluzit, limonit), ty mají většinou tmavou barvu. Existují dendritické agregáty jiných minerálů, např. zlata nebo stříbra.\n\nJednou z odrůd opálu je dendritický opál, nazývaný také mechový nebo keříčkový. Dendritické uzavřeniny pyroluzitu v chalcedonu se nazývají mechový achát.\n\nRůzné druhy oxidů a hydroxidů manganu zahrnují například:\n\n\n"}
{"id": "1062346", "url": "https://cs.wikipedia.org/wiki?curid=1062346", "title": "Všivec", "text": "Všivec\n\nVšivec (\"Pedicularis\") je velmi bohatý rod dvouděložných rostlin z čeledi zárazovitých. Taxonomie rodu není zcela prozkoumána a uvádí se, že rod je tvořen 600 až 800 druhy vesměs poloparazitických rostlin.\n\nRostliny rodu všivec jsou rozšířeny hlavně v mimotropických pásmech na severní polokouli. Několik málo druhů roste také v Jižní Americe v Andách. Druhy vyskytující se v České republice jsou málo početné a jsou řazeny k silně ohroženým či kriticky ohroženým.\n\nV přírodě ČR se v současnosti vyskytují tyto čtyři druhy:\nV minulosti v Česku ještě rostl dnes již vyhynulý\n\nVšivce jsou poloparazitické byliny jednoleté, dvouleté nebo vytrvalé, které se svými tenkými kořínky přes haustoria (příchytné kořeny) napojují na kořeny parazitovaných rostlin, ze kterých vysávají vodu a minerální látky. Lodyhy mají porostlé střídavými, vstřícnými nebo v přeslenech umístěnými listy nejčastěji jedno či dvounásobně peřenosečnými, ojediněle jsou pouze zubaté nebo celokrajné. Spodní listy obvykle mají dlouhé řapíky, horní mívají řapíky krátké nebo jsou přisedlé.\n\nKvětenství bývají terminální nebo vyrůstají v úžlabí listenů podobných listům. Oboupohlavné květy mají kalich trubkovitý až zvonkovitý, často dvoupyský a hluboce rozdělený do dvou až pěti laloků. Jejich koruna může být zbarvená fialově, červeně, žlutě nebo bíle a je dvoupyská. Horní pysk bývá přilbovitý a spodní trojlaločný. Dvojmocné tyčinky jsou nitkami přirostlé ke koruně, svrchní semeník má na dlouhé čnělce hlavičkovitou bliznu. Plody jsou zploštělé dvoupouzdré tobolky obsahující drobná semena. Květy jsou opylovány hmyzem, velmi často čmeláky, opylovačům poskytují nektar i pyl.\n\nRostliny se ekonomicky nevyužívají a škody které způsobují svým parazitováním nebývají velké, většinou se připojují na planě rostoucí rostliny. Místy, například i v Česku, bylo odvaru z bylin využíváno k likvidaci vší a dalších parazitů, odtud vzniklo jméno rodu.\n\n \n"}
{"id": "1062349", "url": "https://cs.wikipedia.org/wiki?curid=1062349", "title": "Diferenciální operátor", "text": "Diferenciální operátor\n\nDiferenciální operátor v matematice je operátor definovaný jako funkce operátoru derivace. Je užitečný především jako prostředek zápisu, který bere derivaci jako abstraktní operaci, která dostane funkci a vrátí jinou funkci (ve stylu funkce vyššího řádu v matematické informatice).\n\nNejčastěji používané diferenciální operátory jsou lineární, ale existují i nelineární diferenciální operátory, jako například Schwarzovská derivace.\n\nPředpokládejme, že existuje zobrazení formula_1 z prostoru funkcí formula_2 do prostoru funkcí formula_3, a že funkce formula_4, taková, že formula_5 je obrazem formula_6 tj. 　formula_7\nDiferenciální operátor ( ) je reprezentován jako lineární kombinace konečně generovaná formula_8 a jeho derivacemi vyššího stupně jako například\nkde množina formula_10 nezáporných celých čísel se nazývá multi-index, formula_11 se nazývá délka, formula_12 jsou funkce ne nějakém otevřeném definičním oboru v \"n\"-rozměrném prostoru a formula_13\nVýše uvedená derivace je stejná jako funkce, případně distribuce nebo hyperfunkce a formula_14 případně formula_15 .\n\nNejobvyklejším diferenciálním operátorem je samotný operátor provedení derivace. Nejobvyklejšími zápisy pro provedení první derivace podle proměnné \"x\" jsou:\n\nPro derivace \"n\"-tého řádu se používají operátory:\n\nDerivace funkce \"f\" argumentu \"x\" se zapisuje takto:\n\nnebo takto:\n\nAutorem zápisu pomocí \"D\" je Oliver Heaviside, který ve své studii o diferenciálních rovnicích pracoval s diferenciálními operátory tvaru\n\nMezi nepoužívanější diferenciální operátory patří Laplaceův operátor definovaný vztahem\n\nDalším diferenciálním operátorem je operátor Θ nebo theta operátor, definovaný jako\n\nTento operátor se někdy nazývá operátor homogenity, protože jeho vlastní funkce jsou jednočleny promenné \"z\":\n\nOperátor homogenity pro \"n\" proměnných je\n\nJako v případě jedné proměnné, vlastní prostory operátoru Θ jsou prostory homogenních polynomů.\n\nPodle obvyklých matematických konvencí se argument diferenciálního operátoru obvykle píše vpravo od operátoru. Někdy se používá alternativní notace: výsledek použití operátoru na funkci vlevo od operátoru a vpravo od operátor a rozdíl získaný použitím diferenciálního operátor na funkce na obou stranách se označuje pomocí šipek takto:\nTato notace se se často používá pro popis proudu pravděpodobnosti v kvantové mechanice.\n\nDůležitým vektorovým diferenciálním operátorem je operátor nabla. Ve fyzice se často používá například pro zápis diferenciálního tvaru Maxwellových rovnic. V trojrozměrné Kartézské soustavě souřadnic je operátor nabla definován takto:\n\nSymbol nabla se používá pro výpočet gradientu, rotace, divergence a Laplaceova operátoru různých objektů.\n\nJe-li dán lineární diferenciální operátor T\nsdružený operátor tohoto operátoru se definuje jako operátor formula_33 takový, že\nkde zápis formula_35 se používá pro skalární součin nebo vnitřní součin. Tato definice proto závisí na definici skalárního součinu.\n\nVe funkcionálním prostoru funkcí integrovatelných na obdélníku je skalární součin definován vztahem\n\nkde pruh nad \"g(x)\" označuje hodnotu komplexně sdruženou ke \"g(x)\". Jestliže navíc přidáme podmínku, že \"f\" nebo \"g\" je zanedbatelné pro formula_37 a formula_38, můžeme také definovat adjunkt operátoru \"T\" vztahem\n\nTento vzorec neexplicitně závisí na definici skalárního součinu. Proto se někdy používá jako definice sdruženého operátoru. Pokud se formula_33 definuje tímto vzorcem, nazývá se formální adjunkt operátoru \"T\".\n\n(Formálně) samoadjungovaný operátor je operátor rovný své adjunkci.\n\nJestliže Ω je definiční obor v R a \"P\" je diferenciální operátor na Ω, pak adjunkt operátoru \"P\" je definovaný v \"L\"(Ω) dualitou analogicky:\n\npro všechny hladké \"L\" funkce \"f\", \"g\". Protože hladké funkce jsou husté v \"L\", je takto definován adjunkt na husté podmnožině \"L\": P je hustě definovaný operátor.\n\nSturmův–Liouvilleův operátor je dobře známým příkladem formálního samoadjungovaného operátoru. Tento lineární diferenciální operátor druhého řádu \"L\" lze zapsat ve tvaru\n\nTuto vlastnost lze dokázat pomocí definice formálního adjunktu uvedené výše.\n\nTento operátor je ústředním pojmem Sturmovy–Liouvilleovy teorie, která pracuje s vlastními funkcemi, což je obdoba vlastních vektorů.\n\nDerivování je lineární, tj.\n\nkde \"a\" je konstanta a \"f\" a \"g\" jsou funkce.\n\nJakýkoli polynom v \"D\" s funkčními koeficienty je také diferenciální operátor. Diferenciální operátory můžeme také skládat podle pravidla\n\nPřitom je nutné dávat pozor:\n\n\nPodokruh operatorů, které jsou polynomy v \"D\" s konstantními koeficienty, naopak komutativní je. Může být charakterizován jinak: skládá se z translačně invariantních operátorů.\n\nPro diferenciální operátory platí věta o translaci ( ).\n\nStejnou konstrukci můžeme uplatnit na parciální derivace, podle různých proměnných, čímž dostáváme operátory, které komutují (viz symetrie druhé derivace).\n\nJestliže R je okruh, nechť formula_48 je nekomutativní polynomiální okruh nad R v proměnná D a X a I oboustranný ideál generovaný DX-XD-1,\npak okruh jednorozměrných polynomiálních diferenciálních operátorů nad R je podílový okruh\nformula_49.\nCož je nekomutativní jednoduchý okruh.\nKaždý prvek lze jednoznačně zapsat jako R-lineární kombinaci jednočlenů tvaru\nformula_50. To podporuje analogii Eukleidova algoritmu pro dělení polynomů.\n\nDiferenciální moduly nad formula_51 (pro standardní derivaci) mohou\nbýt identifikovány s moduly nad formula_49.\n\nJestliže R je okruh, nechť formula_53 je\nnekomutativní polynomiální okruh nad R v proměnné\nformula_54 a I oboustranný ideál generovaný\nprvky formula_55\npro všechny formula_56 kde formula_57 je Kroneckerovo delta,\npak okruh vícerozměrných polynomiálních diferenciálních operátorů nad R je podílový okruh\nformula_58.\n\nCož je nekomutativní jednoduchý okruh.\nKaždý prvek lze jednoznačně zapsat jako R-lineární kombinaci jednočlenů tvaru\nformula_59.\n\nEkvivalentní, ale čistě algebraický popis lineárního diferenciálního operátoru je tento: R-lineární zobrazení \"P\" je lineární diferenciální operátor \"k\"-tého řádu, jestliže pro libovolnou \"k\" + 1 hladkou funkci formula_60 máme\n\nkde závorka formula_62 je definována jako komutátor\n\nTato charakterizace lineárních diferenciálních operátorů ukazuje, že jsou jistými zobrazeními mezi moduly nad komutativní algebrou, dovolující koncept, aby byla chápána jako část komutativní algebry.\n\n\n\n\nTento přístup se také používá pro studium funkcí více komplexních proměnných a funkcí operátoru motor proměnná.\n\nSamostatný zápis diferenciálního operátoru začal používat Louis François Antoine Arbogast v roce 1800.\n\n"}
{"id": "1062350", "url": "https://cs.wikipedia.org/wiki?curid=1062350", "title": "Matej Vozár", "text": "Matej Vozár\n\nMatej Vozár (* 5. května 1994, Trenčín) je slovenský fotbalový brankář, který působí v klubu FK AS Trenčín.\n\nMatej Vozár je odchovanec klubu FK AS Trenčín. V roce 2012 odešel z juniorky Trenčína na hostování s opcí na přestup do italského týmu Spezia Calcio, který s hráčem po sezóně podepsal smlouvu. V únoru 2015 se po skončení smlouvy vrátil do Trenčína, kde podepsal roční smlouvu s opcí na prodloužení.\nMatej Vozár byl členem slovenské reprezentace do 17 let.\n\n"}
{"id": "1062351", "url": "https://cs.wikipedia.org/wiki?curid=1062351", "title": "Kardinál laik", "text": "Kardinál laik\n\nKardinál laik byl v římskokatolické církvi kardinál, který nepřijal vyšší kněžské svěcení, tzn. nikdy nebyl vysvěcen na jáhna, kněze nebo biskupa.\n\nPřesněji řečeno, tito kardinálové nebyli skutečným laiky, protože přijali kněžskou tonzuru a byli tak započteni mezi kleriky. Kromě toho se jim dostalo nižšího svěcení, které jim nebránilo se ženit nebo žít v manželství již uzavřeném. Tato svoboda byla jistě jedním z důvodů, proč se kardinálové, kteří nepřijali vyšší kněžská svěcení nazývají kardinály „laiky“. Časté nedorozumění v otázce kardinálů laiků je založené na předpokladu, že označení „kardinál“ je dalším pořadím v katolické hierarchii po biskupském stupni, kterému předchází stupeň kněžský a jáhenský. Ve skutečnosti pozice kardinála není svěcení, ale znamená vysoké postavení v rámci církve.\n\nLaik právník Teodolfo Mertel byl jmenován kardinálem papežem Piem IX. v roce 1858. Nezůstal však kardinálem laikem dlouho, protože již v témže roce byl vysvěcen na jáhna. Když v roce 1899 zemřel, byl posledním žijícím kardinálem neknězem.\n\nV roce 1968 papež Pavel VI. uvažoval o možnosti jmenovat francouzského katolického filosofa Jacquese Maritaina kardinálem laikem.\n\nKodex kanonického práva z roku 1917 stanoví, že kardinály mohou být jmenováni pouze kněží nebo biskupové, čímž bylo oficiálně ukončeno historické období, v němž se někteří mohli stát kardinály poté, co přijali jen tonzuru a nižší kněžské svěcení.\n\nStejná norma se opakuje i v Kodexu kanonického práva z roku 1983 s tím, že ti, kteří ještě nejsou biskupové, musí přijmout biskupské svěcení. Pokud by nějaký kněz, který byl jmenován kardinálem, o to požádal, může však dostat dispens od biskupského svěcení.\n\nMotem proprio \"Ministeria quaedam\" z 15. srpna 1972 zrušil papež Pavel VI. obřad tonzury a rozhodl, že podmínkou zařazení do duchovního stavu je přijetí jáhenského svěcení.\n\n"}
{"id": "1062352", "url": "https://cs.wikipedia.org/wiki?curid=1062352", "title": "Epiphyllum oxypetalum", "text": "Epiphyllum oxypetalum\n\nEpiphyllum oxypetalum je vzrůstný, převážně terestricky (pozemně) rostoucí zástupce jinak většinou epifytického rodu epifylum. Druhové epiteton „oxypetalum“ znamená „s ostrými okvětními lístky“.\n\nKeřovitá rostlina vytváří vzhůru rostoucí větvící se výhony téměř kruhového průřezu. Tyto výhony nesoucí holé nenápadné areoly a dosahující délky až 3 m (podle světelných podmínek) se na konci rozšiřují v ploché listovité čepele široké až 15 cm se slabě zvlněnými okraji. Z těchto fylokladií vyrůstají jednak boční listovitá fylokladia o délce až 30 cm a šíři až 12 cm a také květy.\n\nKvěty mají dlouhou charakteristicky esovitě prohnutou mírně šupinatou trubku bez štětin. Podle tohoto tvaru se rostlina anglicky nazývá \"Dutchman's pipe\" čili „Holanďanova fajfka“. Poupata jsou růžová a zpočátku rostou svisle dolů. Čistě bílé květy se otevírají pouze na jednu noc a intenzivně voní (benzylester kyseliny salicylové). Květy dosahují až 30 cm rozvinuté délky a průměru 16 cm. Ve středoevropských podmínkách se stává, že při náhlém ochlazení v době rozkvětu se květy zcela neotevřou a v tomto polorozkvetlém stavu zůstanou během celého dalšího dne. Květy jsou cizosprašné a po jejich opylení se vytvoří protáhlý purpurový plod dlouhý až 12 cm.\n\nPůvodní domovinou je Střední a Jižní Amerika od Mexika po Brazílii. Jako zahradní květina se pěstuje v subtropickém pásmu, zejména v jižních státech USA a jižní Asii. Pro své pozoruhodné, jen jednu noc kvetoucí květy, se stala v jihovýchodní Asii kultovní nebo symbolickou rostlinou. V Číně je symbolem pomíjivého úspěchu, v Indii je považována za posvátný květ stvořitele Brahmy a v Malajsii je považována za kouzelný květ víly Bakawali ve staré báji (spolu s květy dalších druhů rodu Epiphyllum kvetoucími jednu noc).\n\nSnadno pěstovatelné v dostatečně výživné humózní zemině. Krátkodobě snese pokles teploty až k 0 °C. Teplota k přezimování je 8 – 16 °C. V podmínkách střední Evropy kvete ve vrcholném létě a snáší letnění v závětří a polostínu. Vyžaduje každoroční prořezávání starých odumírajícich a poškozených výhonů.\n\n\n\nZa taxony nejblíže příbuzné bývají uváděny \"E. thomasianum\" a \"E. pumilum\".\n"}
{"id": "1062353", "url": "https://cs.wikipedia.org/wiki?curid=1062353", "title": "Joan Martinez Alier", "text": "Joan Martinez Alier\n\nJoan Martínez Alier (* 1939, Barcelona, Španělsko) je katalánský ekonom, profesor ekonomie a ekonomické historie na Institutu technologií a věd životního prostředí na Autonomní barcelonské univerzitě. Je jedním ze zakladatelů oboru ekologická ekonomie, který pomáhal v 80. letech 20. století etablovat (vybudovat). Sám se označuje jako ekologický ekonom, zaměřený na konflikty ekologické distribuce.\n\nJoan Martínez-Alier vystudoval v Barceloně ekonomii a po mnohaletém pobytu na Oxfordu se vrátil po konci diktátorského Francova režimu v roce 1975 na katedru nově etablované Autonomní barcelonské univerzity. Historie porobeného Katalánska v něm probudila větší vnímavost k tomu, co nazývá \"environmentálními konflikty\" (či konflikty o zdroje), a co se stalo i jeho hlavním výzkumným tématem. V 70. letech se seznámil s řadou výzkumů věnujících se problematice energetické efektivnosti a ekologických distribučních konfliktů (zejména v domorodých komunitách v peruánských Andách), což jej vedlo ke vnímání ekonomie mimo úzký rámec konvenční středoproudé ekonomické analýzy a k zaměření se více na ekonomickou antropologii či politickou ekologii.\n\nJoan Martínez-Alier poté stál u zrodu významného mezioborového pracoviště \"Institut de Ciència i Tecnologia Ambientals (ICTA) UAB\". Tamtéž v roce 2010 proběhla druhá konference o nerůstu.\n\nPodle Joana Martíneze-Aliera je nezbytné včlenit do ekonomického rozhodování otázku moci. Podle něj existuje moc dvojího typu: moc toho, kdo smí činit rozhodnutí; a moc, která rozhoduje, podle jakých kritérií se bude rozhodovat. Pokud dojde k (environmentálnímu) konfliktu, je třeba zjistit, jaké \"jazyky hodnocení\" stojí proti sobě: například místní obyvatelé území, kterému hrozí likvidace díky těžbě nerostných surovin, mohou trvat na tom, že dané území je jejich (mají na ně lidské právo) či se jedná o posvátné území, zatímco úřady se mohou snažit vyčíslit hodnotu tohoto území v peněžních jednotkách.\n\nEkologická ekonomie by měla pak studovat způsoby ekonomického rozhodování v přítomnosti distribučních konfliktů, nesouměřitelných hodnot a neřešitelných nejistot, jak píše v knize \"The environmentalism of the poor. \"Chudí lidé jsou podle něho často velice zodpovědnými správci přírody, neboť na jejím správném fungování závisí jejich přežití včetně schopnosti uživit se mimo rámec tržní ekonomiky.\n\n"}
{"id": "1062355", "url": "https://cs.wikipedia.org/wiki?curid=1062355", "title": "Muhammad Alnaní", "text": "Muhammad Alnaní\n\nMuhammad Alnaní (anglickým přepisem Mohamed Elneny či Mohamed El-Nenny, arabsky محمد النني; narozen 11. července 1992) je egyptský fotbalový záložník a reprezentant, který od ledna 2016 působí v anglickém Arsenalu.\n\nV letech 2010–2013 hrál v egyptském klubu Al Mokawloon. Následně přestoupil v létě 2013 do švýcarského klubu FC Basel 1893 (od ledna 2013 zde hostoval). S Basilejí vyhrál třikrát švýcarskou ligu. V lednu roku 2016 přestoupil do Arsenalu.\n\nAlnaní reprezentoval Egypt v mládežnické kategorii U20. Zúčastnil se Mistrovství světa hráčů do 20 let 2011 v Kolumbii, kde Egypt podlehl v osmifinále Argentině 1:2.\n\nS egyptským výběrem do 23 let se zúčastnil Letních olympijských her 2012 v Londýně, kde egyptský tým vypadl ve čtvrtfinále po porážce 0:3 s Japonskem.\n\nOd roku 2011 je členem egyptského národního týmu.\n\n"}
{"id": "1062357", "url": "https://cs.wikipedia.org/wiki?curid=1062357", "title": "Konkordát (1801)", "text": "Konkordát (1801)\n\nKonkordát z 15. července 1801 byla mezinárodní smlouva uzavřená mezi Francií a Svatým stolcem. Konkordát uzavřel konzul Napoleon Bonaparte, aby tím formálně ukončil zápas světské republiky s katolickou církví.\n\nNapoleon usiloval o urovnání vztahů se Svatým stolcem, a proto se snažil omezit opatření potlačující katolicismus existující v důsledku Francouzské revoluce. Jako první konzul formálně stále existující republiky se tak angažoval v církevní oblasti.\n\nVe smlouvě, kterou uzavřeli Napoleon jako zástupce první republiky a kardinál Ercole Consalvi jako zástupce papeže Pia VII., papež uznal Francouzskou republiku, civilní stav katolické církve a Napoleonem nařízené propuštění všech biskupů.\n\nPius VII., který byl roku 1804 donucen k účasti na Napoleonově korunovaci a v letech 1806–1814 byl dokonce Napoleonem internován, nahlížel na situaci ve Francii v hranicích reálné politiky, a byl proto ochoten vyjednávat. V roce 1801 byl konkordát podepsán v Paříži. V preambuli bylo katolické náboženství označeno jako „drtivá většina francouzských občanů“, aniž by se zmiňovalo do té doby používané „státní náboženství“. Konkordát totiž uznal náboženskou pluralitu náboženství, svobodu vyznání a její výuky a republiku jako takovou.\n\nDalším výsledkem uzavření konkordátu bylo posílení Napoleonovy autority. Kromě toho smlouva zajistila vztahy mezi církví a státem až do oddělení církve a státu v roce 1905 a sloužila jako model pro jiné církve a země. V Alsasku-Lotrinsku, kde existují výjimky v podobě místního práva, je konkordát platný dodnes, neboť tyto oblasti v roce 1905 nebyly součástí Francie a nový zákon nepřevzaly.\n\nV důsledku konkordátu zaniklo velké množství francouzských diecézí a arcidiecézí, a vzniklo mnoho nových (bulou \"Qui Christi Domini\"). Během roku 1822 byla velká část zrušených diecézí obnovena (bulou \"Paternae caritatis\").\n\nPo podepsání konkordátu byly dne 8. dubna 1802 (18 germinal an X) přijaty tzv. Organické články, což byly prováděcí právní předpisy. Těchto 77 článků, jinak neslučitelných s papežskou kurií, zajišťovalo státu prerogativu, takže všechna papežská nařízení potřebovala ještě schválení státu. Kromě toho byly položeny základní předpisy pro organizaci katolické a protestantských církví.\n\n"}
{"id": "1062360", "url": "https://cs.wikipedia.org/wiki?curid=1062360", "title": "Na Kopci (Svitavská pahorkatina)", "text": "Na Kopci (Svitavská pahorkatina)\n\nNa Kopci (276 m n. m.) je vrch v okrese Pardubice Pardubického kraje. Leží asi 0,5 km vsv. od obce Mikulovice na jejím katastrálním území.\n\nGeomorfologicky vrch náleží do celku Svitavská pahorkatina, podcelku Chrudimská tabule a okrsku Heřmanoměstecká tabule.\n"}
{"id": "1062361", "url": "https://cs.wikipedia.org/wiki?curid=1062361", "title": "Pumberky", "text": "Pumberky\n\nPumberky (též \"Na Pumberkách\") (300 m n. m.) je vrch v okrese Chrudim Pardubického kraje. Leží asi 1,5 km severovýchodně od města Chrudim na pomezí katastrálních území Chrudimi a jeho městské části Topol.\n\nGeomorfologicky vrch náleží do celku Svitavská pahorkatina, podcelku Chrudimská tabule a okrsku Heřmanoměstecká tabule.\n"}
{"id": "1062362", "url": "https://cs.wikipedia.org/wiki?curid=1062362", "title": "Bohumír Vedra", "text": "Bohumír Vedra\n\nBohumír Vedra (1. listopadu 1917 Česká Třebová – 19. března 2012 Praha) byl český lékař a vědec.\n\nBohumír Vedra se narodil do rodiny vedoucího průvodčího vlaků Jana Vedry a dcery knížecího hajného Terezie Vedrové, roz. Müllerové. V červnu roku 1937 odmaturoval na klasickém gymnáziu v Brně a v říjnu započal studia na lékařské fakultě UK v Praze.\n\n17. listopadu 1939 kolem čtvrté hodiny ranní byl, spolu s ostatními studenty, zatčen nacisty na Hlávkově koleji, převezen do kasáren v Ruzyni a následně deportován do koncentračního tábora Sachsenhausen, kde byl vězněn až do 20. dubna 1942.\n\nPo skončení války pokračoval ve studiu na lékařské fakultě v Praze, které úspěšně zakončil promocí v dubnu 1947.\n\nSvou lékařskou kariéru začal na chirurgii v Liberci v roce 1947, po roce však přestoupil na porodnicko-gynekologické oddělení. Po politickém konfliktu s vrchní sestrou nemocnice se rozhodl roku 1951 odejít do Prahy do Ústavu pro péči o matku a dítě (ÚPMD) v Podolí. Zde byl v roce 1968 pověřen vedením úseku patologického těhotenství, následně se roku 1970 stal vedoucím vědeckým pracovníkem 1. stupně a v roce 1975 již byl pověřen vedením porodního úseku. Po ukončení tohoto angažmá působil od roku 1982 jako tajemník vědecké rady ÚPMD. V polovině roku 1987 definitivně odešel do důchodu.\n\nBohumír Vedra měl se svou ženou Martou Vedrovou tři děti.\n\nKandidátská dizertace Bohumíra Vedry byla zaměřena na \"biochemické vztahy mezi matkou a plodem\". Obhájil ji v roce 1958 a úspěšně tak získal vědecký titul kandidát věd.\n\nDoktorská dizertace se týkala . Práci v roce 1969 také úspěšně obhájil a získal tak vědecký titul doktora věd. Téma doktorské dizertace zároveň tvořilo jednu ze dvou hlavních linií v jeho lékařské kariéře. Tuto linii shrnul v monografii „Hypertenzní a renální choroby v těhotenství“ (1982).\n\nDruhá linie se zabývala problémem těhotenství při diabetu. V Ústavu pro péči o matku a dítě během 10-15 let vybudoval středisko pro těhotné diabetičky pro celou ČSSR. Výsledky této činnosti shrnul v monografii „Těhotenství a diabetes“ (1965, 1973, 1987).\n\nKromě těchto aktivit přednášel mezi lety 1960-1980 \"problematiku patologického těhotenství\" v Ústavu pro doškolování lékařů (ÚDL, dnes Institut postgraduálního vzdělávání ve zdravotnictví), kde mu byla roku 1979 udělena funkce asistenta. ÚDL pořádal doškolovací kurzy pro primáře nemocnic a další vedoucí lékaře.\n\nV letech 1953-1982 publikoval 170 odborných článků, z toho 25 v odborných časopisech v USA, Švédsku, Německu, Švýcarsku a Itálii.\n\nVedle přednášek v ČSSR byl v letech 1966-1982 pozván k přednáškám do Anglie, Irska, Západního a Východního Německa, Francie, Švýcarska, Itálie, Polska, tehdejší Jugoslávie a Egypta.\n\nPro ženy realizoval a z větší části napsal osvětovou publikaci „Lékař píše ženám: Kapitoly pro zdravé i nemocné ženy“, která vyšla v 6 vydáních nákladem 300 000 výtisků. Kniha vyšla v době, kdy nebylo vůbec běžné, aby lékař psal populárně pro neodbornou veřejnost a shledala se s velkým čtenářským ohlasem.\n\n"}
{"id": "1062365", "url": "https://cs.wikipedia.org/wiki?curid=1062365", "title": "Nico Tortorella", "text": "Nico Tortorella\n\nNico Tortorella (* 30. července 1988, Wilmette, Illinois, Spojené státy americké) je americký herec a model. Nejvíce se proslavil rolemi ve filmu \"Vřískot 4,\" v seriálu stanice Fox \"Stoupenci zla, \"v seriálu stanice ABC Family \"Make It or Break It\" a v seriálu stanice TV Land \"Znovu 20.\"\n\nNarodil se ve Wilmette v Illionis a odmaturoval na New Trier High School. Má italské předky.\n\nV květnu 2009 získal roli v dramatickém seriálu stanice The CW \"\". Seriál se soustředil na skupinu modelů a modelek, kteří společně žili v rezidenci v New York City a Nico hrál postavu modela spodního prádla Cola Sheparda. Seriál měl premiéru 16. září 2009, ale kvůli nízké sledovanosti byl zrušen.\n\nV červnu 2009 byl obsazen do seriálu stanice ABC Family \"Make It or Break It, \"kde hrál Razora. Na krátkou dobu natáčení opustil kvůli roli v seriálu \"The Beautiful Life\", ale po zrušení seriálu se vrátil. Menší roli získal ve filmu \"Twelve.\"\n\nV červnu 2010 bylo oznámeno, že získal roli ve filmu \"Vřískot\" \"4\". Objevil se v seriálu stanice FOX \"Stoupenci zla. \"Tvůrcem show je Kevin Williamson, který stál za scénářem filmu \"Vřískot 4\".\n\nV roce 2014 byl obsazen do role Joshe v televizním seriálu stanice TV Land \"Znovu 20.\"\n\nBěhem let 2009 až 2012 chodil s herečkou Sarou Paxton. V říjnu 2016 se sám identifikoval jako bisexuál. Dne 9. května 2018 se oženil se svojí dlouholetou přítelkyní Bethany C. Meyers. \n\n"}
{"id": "1062366", "url": "https://cs.wikipedia.org/wiki?curid=1062366", "title": "Melissa a Joey", "text": "Melissa a Joey\n\nMelissa a Joey (v anglickém originále Melissa & Joey) je americký televizní seriál s hlavními hvězdami v podobě Melissy Joan Hartové a Joeyho Lawrence, vysílaný stanicí ABC Family od 17. srpna 2010 do 5. srpna 2015. \n\nSeriál sleduje život Mel Burke (Melissa Joan Hartová) a Joea Longa (Joey Lawrence), kterého Mel najme, aby se staral o její neteř (Taylor Spreitler) a synovce (Nick Robinson).\n\nMel je místní politička pocházející z politické rodiny. Když její rodinou otřese skandál, který nechává její neteř Lennox a synovce Rydera bez rodičů, Mel se jich ujímá. Zatímco Joe bývalý obchodník zbankrotoval a nyní hledá novou práci. Když Mel přijde na to, že starat se o rodinu a mít vlastní život není jednoduché, najímá Joeho jako novou chůvu.\n\n\n\nSeriál měl premiéru v jihovýchodní Asii na stanici STAR World v roce 2011. Ve Velké Británii měl seriál premiéru na Sky On Demand 1. července 2014 a na stanici E4 28. července 2014.\n\nPo televizním filmu stanice ABC Family z roku 2009 \"Moje falešná svatba\" se podruhé setkávají Joey Lawrence a Melissa Joan Hart.\n\nPůvodně byl pro seriál navržen pouze pilotní díl a následujících 12 dílů, poté, vzhledem k úspěchu show, ABC Family prodloužilo první řadu o 18 dílů. ABC Family v červenci 2011 objednala druhou řadu. Dne 17. srpna 2012 byla objednána třetí série.\n\nJak Melissa tak Joey režírovali díly ve druhé řadě. Joeyův díl se jmenoval „Wherefore Art Thou Lennox“. Melissa se stala první ženou, které režírovala jeden díl v seriálu.\n\n9. února 2015 ABC Family oznámilo ukončení seriálu po odvysílání čtvrté řady.\n"}
{"id": "1062367", "url": "https://cs.wikipedia.org/wiki?curid=1062367", "title": "Taylor Spreitler", "text": "Taylor Spreitler\n\nTaylor Spreitler (* 23. října 1993, Hattiesburg, Mississippi, Spojené státy americké) je americká herečka a bývalá modelka. Proslavila se rolí v seriálu \"Tak jde čas\" na stanici NBC a rolí v seriálu \"Melissa a Joey\" na stanici ABC Family.\n\nSPreitler se narodila v Hattiesburgu v Mississippi a své dětství strávila ve Wigginsu a Amory v Mississippi. Její otec spáchal 5. července 2016 sebevraždu, kvůli depresím.\n\nNa začátku své kariéry získala roli v reklamě pro Motrin. Následovaly série spotů pro JIF, Hess a Chuck E. Cheese's.\n\nV lednu 2009 podepsala tříletý kontrakt na roli Mii McCormick v telenovele \"Tak jde čas\" na stanici NBC. Naposledy se v seriálu objevila v červnu 2010 a poté byla osvobozena od své smlouvy. V roce 2010 získala hlavní roli Lennox Scanlon v seriálu \"Melissa a Joey\" na stanici ABC Family. V roce 2016 byla obsazena do sitcomu stanice CBS \"Kevin si počká\", jako dcera postavy Kevina Jamese. Následující rok se objevila po boku Belly Thorne a Thomase Manna v hororovém snímku \"\".\n\n"}
{"id": "1062369", "url": "https://cs.wikipedia.org/wiki?curid=1062369", "title": "Nick Robinson", "text": "Nick Robinson\n\nNicholas John „Nick“ Robinson (* 22. března 1995, Seattle, Washington, Spojené státy americké) je americký herec. K jeho nejvýznamnějším rolím patří Ryder Scanlon v seriálu \"Melissa a Joey\". V roce 2013 si zahrál ve filmu \"Králové léta\", roku 2015 získal roli ve filmu \"Jurský svět\". V hlavních rolích se představil také ve snímcích \"Pátá vlna\" (2016), \"Všechno úplně všechno\" (2017) a \"Já, Simon\" (2018). Už třetím rokem má přítelkyni Lucii Schneiderovou.\n\nNarodil se v Seattlu ve státě Washington. Je nejstarší z pěti sourozenců, ale má dva starší nevlastní sourozence z předchozího vztahu jeho otce. V roce 2013 odmaturoval na Campbell Hall School.\n\nV 9 letech se připojil k místní dětské divadelní skupině nazvané \"Broadwy Bound\". V 11 letech zažil svůj herecký debut na pódiu ve \"Vánoční koledě\" od Charlese Dickense . V divadelních produkcích pokračoval po okolí Seattle, včetně \"Jako zabít ptáčka, Mame \"a \"A Thousand Clowns.\" V roce 2008 se setkal s Hollywoodským hledačem talentů Mattem Casellem. Ten ho doporučil pár agenturám a následně podepsal smlouvu s The Savage Agency v Los Angeles. Kvůli spisovatelské stávce se však vrátil s rodiči zpět do Washingtonu, kde pokračoval v divadelních produkcích.\n\nV roce 2009 po jeho teprv druhém televizním konkurzu získal roli Rydera Scanlona v seriálu \"Melissa a Joey \"na stanici ABC Family.Seriál měl premiéru 17. srpna 2010 a stal se hitem. V roce 2011 si zahrál v originálním filmu \"Ne/přátelé\" na stanici Disney Channel, po boku Belly Thorne a Zendaye. Film měl premiéru 13. ledna 2012. V roce 2012 byl obsazen do hlavní role filmu \"Králové léta\", který režíroval Jordan Vogt-Roberts. Film vypráví o teenagerech, kteří se na jedno léto rozhodnou přestěhovat do nedalekých lesů a zkusit si žít na vlastní pěst. Během léta 2012 se začal objevovat v reklamách pro Cox Communications.\n\nV roce si zahrál ve filmu \"Jurský svět,\" po boku Tye Simpkinse a Bryce Dallas Howard Snímek se stal druhým nejvýdělečnějším filmem roku 2015. Roli Bena Parisha si zahrál ve filmové adaptaci stejnojmenné novely \"Pátá vlna,\" která měl premiéru v roce 2013. Hlavní roli si zahrál v nezávislém filme \"Being Charlie\", který měl premiéru na Torontském mezinárodním filmovém festivalu, do kin se dostal 6. května 2016. V březnu 2016 bylo oznámeno, že si zahraje v komediálním dramatu \"Krystal\". V červenci 2016 bylo oznámeno, že si zahraje roli Ollyho ve filmové adaptaci stejnojmenné novely \"Všechno úplně všechno\".\n"}
{"id": "1062370", "url": "https://cs.wikipedia.org/wiki?curid=1062370", "title": "Gravitační lití", "text": "Gravitační lití\n\nGravitační lití je jednou z technologií lití litiny (slitiny železa a uhlíku), která spočívá v plnění formy vlivem tíhy roztaveného kovu.\n\n\nKonkrétní technologie gravitačního lití se volí dle charakteristiky slitiny, přesnosti rozměrů a jakosti povrchu požadovaného odlitku, dle konstrukce odlitku, jeho tvaru, rozměru a hmotnosti, dále dle požadavků na užitné vlastnosti odlitku.\nTaktéž nazýváno jako gravitační lití do netrvalých forem. Lze vyrobit jakýkoliv odlitek bez ohledu na složitost, tvar, rozměry, nebo hmotnost či materiál. Nevýhodou jsou problémy s přesností, jakostí povrchu, nízkým využitím tekutého kovu a relativně vysokými náklady na obrábění (hotový odlitek je třeba ještě očistit obráběním). Samotné pískové formy jsou netrvalé povahy, protože po odlití se forma musí rozbít. Forma je tvořena z formovací směsi (ostřivo, pojivo, přísady a voda). Ostřivem je nejčastěji SiO, protože má granulometrickou skladbu povrchu odlitku d = 0,1 až 0,2 mm. Ke gravitačnímu lití pomocí pískové formy se děje za relativně nízké teploty lití 720 °C a nejsou vysoké požadavky na žáruvzdornost formovací směsi.\n\nVýhodou je vyšší ochlazovací účinek formy, což vede k jemnější struktuře odlitku a vyšším mechanickým vlastnostem. Gravitační lití do kovových forem má proto vysokou kvalitu povrchu a vyšší přesnost odlitků, z čehož vyplývá i vyšší produktivita práce. Nevýhodou jsou zvýšené náklady na výrobu formy a větší odpor při smršťování odlitku v době jeho tuhnutí a chladnutí. Forma není prodyšná, proto je kladen důraz na odvzdušnění. Nejvýhodnější pro tento druh gravitačního lití jsou eutektické slitiny. Formy se vyrábí odléváním z litiny s kuličkovým grafitem. Jádro formy může být kovové nebo pískové. Písková jádra u kovových forem se používají zejména tam, kde by kovová jádra nešla z dutiny odlitku vytáhnout. Kovové formy musí být před odléváním předehřáty.\n"}
{"id": "1062379", "url": "https://cs.wikipedia.org/wiki?curid=1062379", "title": "Rodolfo Pini", "text": "Rodolfo Pini\n\nRodolfo Pini (12. listopadu 1926 Montevideo – 31. května 2000) byl uruguayský fotbalista. Nastupoval především na postu záložníka.\n\nS uruguayskou reprezentací vyhrál mistrovství světa roku 1950, byť byl náhradníkem a do bojů na turnaji přímo nezasáhl. V národním týmu působil v letech 1944–1950 a celkem za něj odehrál 7 utkání, v nichž vstřelil 2 branky.\n\nZískal čtyři tituly mistra Uruguaye s Nacionalem Montevideo (1946, 1947, 1948, 1950).\n"}
{"id": "1062383", "url": "https://cs.wikipedia.org/wiki?curid=1062383", "title": "Carlos Romero", "text": "Carlos Romero\n\nCarlos Romero (7. září 1927 – 28. červenec 1999) byl uruguayský fotbalista. Nastupoval především na postu útočníka.\n\nS uruguayskou reprezentací vyhrál mistrovství světa roku 1950, byť byl náhradníkem a do bojů na turnaji přímo nezasáhl. V národním týmu působil v letech 1950–1956 a celkem za něj odehrál 11 utkání, v nichž vstřelil 4 branky.\n\nCelou svou kariéru strávil v klubu Danubio Montevideo. Nejlepším umístěním v uruguayské lize, kterého s ním dosáhl, bylo třetí místo v sezóně 1954.\n"}
{"id": "1062387", "url": "https://cs.wikipedia.org/wiki?curid=1062387", "title": "Héctor Vilches", "text": "Héctor Vilches\n\nHéctor Vilches (14. únor 1926 – 23. září 1998) byl uruguayský fotbalista. Nastupoval především na postu obránce.\n\nS uruguayskou reprezentací vyhrál mistrovství světa roku 1950, byť byl náhradníkem a do bojů na turnaji přímo nezasáhl. V národním týmu působil v letech 1950–1952 a celkem za něj odehrál 10 utkání.\n\nCelou svou kariéru strávil v klubu CA Cerro Montevideo.\n"}
{"id": "1062392", "url": "https://cs.wikipedia.org/wiki?curid=1062392", "title": "Život Metodějův", "text": "Život Metodějův\n\nŽivot Metodějův je biografické dílo, které pravděpodobně napsal svatý Gorazd (asi 840-900). \n\nDílo se soustřeďuje na Metodějovo působení na Velké Moravě. Rozsahově je kratší než \"Život Konstantinův\" a je také napsáno stylisticky prostším způsobem.\nSpolečně s dílem Život Konstantinův bylo toto dílo dříve označováno jako Panonské legendy, neboť oba věrozvěstové byli chápáni jako světci. Dnes se již toto označení nepoužívá, protože zmiňovaná díla neobsahují takové množství zázračných (hagiografických) prvků, aby mohla být označována jako legendy.\n\n"}
{"id": "1062398", "url": "https://cs.wikipedia.org/wiki?curid=1062398", "title": "Walter Samuel", "text": "Walter Samuel\n\nWalter Adrián Luján Samuel rozený Walter Adrián Luján (* 22. března 1978 nebo 23. března 1978, Laborde, Córdoba, Argentina) je argentinský fotbalový obránce a bývalý reprezentant, v současnosti působí v klubu FC Basel.\n\nV Argentině hrál za CA Newell's Old Boys a CA Boca Juniors. V roce 2000 odešel do Evropy do italského klubu AS Řím, se kterým vyhrál v sezoně 2000/01 scudetto (titul v Serii A) a v roce 2001 italský Superpohár (Supercoppa italiana). Sezonu 2004/05 strávil ve španělském velkoklubu Real Madrid, nebyla však úspěšná, klub nevyhrál žádnou trofej.\nV létě 2005 přestoupil do italského celku Inter Milán, kde zažil nejúspěšnější období své kariéry, vyhrál s týmem řadu domácích trofejí a také Ligu mistrů UEFA 2009/10 a Mistrovství světa klubů 2010.\n\nV červenci 2014 odešel do švýcarského klubu FC Basel, kde podepsal roční smlouvu. V sezóně 2014/15 získal s Basilejí ligový titul.\n\nZúčastnil se Mistrovství světa hráčů do 20 let 1997 v Malajsii, kde mladí Argentinci vyhráli zlaté medaile po finálovém vítězství 2:1 nad jihoamerickým soupeřem Uruguayí.\n\nČlenem národního týmu Argentiny byl v letech 1999–2010.\nZúčastnil se MS 2002 v Japonsku a Jižní Koreji (vyřazení v základní skupině) a MS 2010 v Jihoafrické republice (vyřazení ve čtvrtfinále po prohře 0:4 s Německem).\n\n"}
{"id": "1062401", "url": "https://cs.wikipedia.org/wiki?curid=1062401", "title": "Demar Phillips", "text": "Demar Phillips\n\nDemar Phillips (* 23. září 1983) je jamajský fotbalový záložník, momentálně hrající za americký klub Real Salt Lake City.\n\nS jamajskou reprezentací se zúčastnil Gold Cupu 2011 a 2009 a Karibského poháru 2012.\n\n"}
{"id": "1062406", "url": "https://cs.wikipedia.org/wiki?curid=1062406", "title": "Titulární král", "text": "Titulární král\n\nTitulární král resp. titulární královna, je označení nepanujícího monarchy konkrétního území. Taková situace vzniká, pokud choť panujícího krále (královna manželka) nebo panovníka království spravovaného regentem, či jen formálně ustaveného království. Analogickým titulem k titulárnímu královskému je titul Titulární vévoda resp. titulární lankrabě.\n\nV některých evropských zemích byl udělován královský titul choti panovníka/panovnice při narození mužského potomka. Takovými příklady jsou Portugalsko (Ferdinand II. Portugalský) nebo Španělsko při svatbě Františka z Assisi Bourbonského.\n\nTaké královna Viktorie měla v úmyslu udělit svému milovanému choti Albertovi titul \"King Consort\" (král manžel), s čímž ovšem nesouhlasil parlament. V roce 1857 mu byl proto udělen titul \"Prince Consort\".\n\nPodobný historický vývoj vedl ke vzniku úřadu titulárních biskupů římskokatolické a pravoslavné církve, od kterých však bylo postupně upuštěno, aby se tak zabránilo drobení v rámci církevní hierarchie.\nTitulární charakter existoval také u dalších vladařských hodností, jak tomu bylo například na Moravě ve 14. století, kde byla vedle faktického vládce i titulární markrabata Prokop Lucemburský a Jan Soběslav Lucemburský.\n"}
{"id": "1062407", "url": "https://cs.wikipedia.org/wiki?curid=1062407", "title": "Omar Daley", "text": "Omar Daley\n\nOmar Daley (* 25. dubna 1981) je jamajský fotbalový záložník, momentálně hrající za jamajský celek Portmore United.\n\nS jamajskou reprezentací se zúčastnil Gold Cupu 2011 a 2003.\n\n"}
{"id": "1062408", "url": "https://cs.wikipedia.org/wiki?curid=1062408", "title": "Wealthy double red", "text": "Wealthy double red\n\nWealthy Double Red (syn. \"Case Wealthy\") je podzimní odrůda jabloní, velmi vhodná pro vyšší polohy, protože je relativně mrazuvzdorná ve dřevě i v květu a ani nemá zvláštní půdní nároky. Je cizosprašná. Odrůda je značně odolná chorobám a škůdcům.\n\nWealthy double red je barevnou pupenovou mutací (sport) odrůdy 'Wealthy', semenáče odrůdy 'Cherry Crabapple'. Barevnou odchylku zaznamenali a podchytili jako novou odrůdu v USA, v městě Sodus (ve státě New York). Byla zaznamenána v roce 1933 J. G. Casem, V ČR byla odrůda povolena v roce 1970. \n\nPůvodní odrůda Wealthy, byla vyšlechtěna jako semenáč odrůdy 'Cherry Crabapple', byla pěstována a množena od roku 1860. Podle některých zdrojů šlo o semenáče odrůdy 'Cherry Crab'.\n\nJe možné pěstovat i ve vyšších polohách 600 m n. m., v místech chráněných před studeným větrem. Půda stačí i mělčí průměrná, snese i chudší a kyselejší, stanoviště může být i vlhčí, nikoliv podmáčené. Nevhodné jsou teplé nížiny 200 m.n.m. kde jablka již v srpnu padají, mají tuhou slupku a brzy vadnou. \n\nZpočátku roste průměrně, ale s nástupem plodnosti slaběji až růst ustává. Odrůda tvoří zpočátku menší úzce pyramidální, později plošší koruny, postranní větve časem mírně převisají. Na málo vzrůstných podnožích slabě roste a tenké větve neudrží plody bez umělé opory. Doporučeny jsou tvary polokmen, čtvrtkmen. Podle jiných zdrojů je nejvhodnější pásová výsadba čtvrtkmenů. Na velmi dobrých půdách lze odrůdu pěstovat v nižších tvarech, jako zákrsky, ale dřeviny brzy stárnou, zastavují růst a zkracuje se skladovatelnost plodů. Hodí se na bujně i na středně rostoucí podnože. Odrůda plodí na krátkém plodném obrostu.\n\nV plodnosti téměř neochabuje, tvoří mohutný strom. Stárne pomalu a na vhodném stanovišti dosahuje vysokého věku. Dřevo stromu je pevné a pružné, je schopné udržet i bohatší úrodu, vzdoruje větrům a bouřím.\n\nV koruně se při průklestu vyřezávají ostře nasazené větve a později je doporučeno zmlazování hlubším řezem. Při tvarování mladého stromu lze zvětšovat ostrý úhel větví rozpěrkami. Korunka se zpočátku zapěstuje hlubším zkracováním, aby větve lépe obrůstaly plodonosným obrostem. Odrůda vyžaduje pravidelný řez.\n\nJe cizosprašná, vhodní opylovači: Golden Delicious, James Grieve. Jonathan, Mclntosh, Ontario, neopyluje se odrůdou Matčino. Je dobrým opylovačem.\n\nPlodnost je střední až velká, ve stáří má sklon ke střídavé plodnosti. Nasazuje většinou po jednom až dvou plodech. Plodit začíná velmi brzy. Jen za přísušků vlivem nadúrody má drobné plody.\n\nDoporučují se společné výsadby s odrůdami Oldenburgovo, Průsvitné letní, Parména zlatá, Coxova reneta. Kvete v 2. období jabloňového květu. Strom kvete středně pozdě. Odolnost květů na nepříznivé vlivy je střední.\n\nPlod je středně veliký (průměrně 135 g), až menší, kulovitý až ploše kulovitý, pravidelný, oblý, bez žeber, tvarově velmi vyrovnaný. Slupka je hladká, lesklá, v době zralosti polomastná, tenká, pevná.  Výrazným znakem odrůdy je namodrale fialové ojínění slupy. Základní barva je zelenožlutá, později zlatově žlutá. Téměř celý plod je pokryt karmínově červeným rozmytým zbarvením s nápadnými, světlými, hvězdicovitými lenticelami. U původní odrůdy Wealthy je karmínové zbarvení jako žíhání. Dužnina je nažloutlá, jemná a šťavnatá. Chuť je sladce navinulá, s malinovým aromatem, velmi dobrá.\n\nSklízí se v druhé dekádě září. Sklizňovou zralost je nutné pečlivě určit, protože plody snadno před sklizní za větru opadávají (během 2 - 3 dnů). Ovoce je možné i nutné česat pro dopravu nedozrálé, chuť později dozrálého ovoce tím není dotčena. Konzumně dozrávají začátkem října a vydrží do vánoc, později ztrácejí chuť. \n\nJe značně mrazuodolná. Proti rakovině způsobované houbou \"Nectria galligena\" jsou stromy velmi odolné. Je odolná padlí, méně odolává strupovitosti. Bývá napadána obalečem jablečným. Chutná mšicím. Plody se snadno otlačují, hůře snáší dopravu. \n\nTato odrůda je vhodná do zahrádek ve vyšších polohách, kde nahrazuje odrůdu James Grieve, která zde často namrzá.\n\nPlody zrají koncem září a jsou vhodné pro rychlou konzumaci. Plody jsou velmi šťavnaté a hodí se k výrobě moštů.\n\n"}
{"id": "1062411", "url": "https://cs.wikipedia.org/wiki?curid=1062411", "title": "Kamenouhelné doly Ferdinandovo štěstí", "text": "Kamenouhelné doly Ferdinandovo štěstí\n\nKamenouhelné doly Ferdinandovo štěstí (německy: \"Steinkohlengruben Ferdinandsglück\") byla skupina černouhelných dolů, které těžily uhlí v západní části návrší Landek na katastrálním území Petřkovice.\n\nDůlní pole se nacházelo v západní části vrchu Landek na katastrálním území obce Petřkovice mezi dosud neobsazenými důlními poli Starých a Nových hlučínských kamenouhelných dolů. Důlní pole Ferdinandovo štěstí bylo propůjčeno Královským pruským vrchním báňským úřadem ve Vratislavi 13. března 1830 olomouckému arcibiskupovi kardinálu Rudolfu Janovi. Propůjčka byla udělena na jednu jámu a 512 pruských důlních měr (44,3 ha). Název Ferdinandovo štěstí bylo pravděpodobně odvozeno od křestního jména hraběte Ferdinanda Troyera. \n\nPropůjčka důlních měr byla udělena na základě úspěšně vyhloubené strmé jámy v roce 1829, ve které byla nalezena kamenouhelná sloj, později nazvána Ferdinandovo štěstí. Na mapách byla uváděná jako Nálezná a byla dobývána jako první, pravděpodobně 1. července 1830. Důl dostal jméno Nálezný, později přejmenován na Ferdinandovo štěstí.\n\nV západní části důlního pole byly v roce 1841 otevřeny dva štolové doly Bruno a Hugo, ve kterých se těžilo uhlí od roku 1841. Mezi ústím jam těchto štol stály dvě skupiny úlových koksových pecí k výrobě hutnického koksu. V letech 1834–1840 byla ražena ze západního svahu Landeku východním směrem dědičná štola. Ražena byla kolmo na horninové vrstvy, měřila 660 m. Byla dodatečnou horizontální otvírkou otevřených dolů Ferdinandovo štěstí. Sloužila také pro potřeby odvodňování, přívod čerstvých větrů a těžby pro doly v západní části Starých a Nových hlučínských dolů. Dědičná štola byla pojmenována Kleinpeterova podle tehdejšího ředitele arcibiskupských železáren ve Frýdlantu Františku Kleinpeterovi.\n\nPři východní hranici důlního pole byl založen v roce 1855 štolový dvojdůl František a Albert. Dvojdůl byl otevřen na povrchu společnou štolou vyraženou ve sloji František a provozován od roku 1856. \n\nPosledním štolovým dolem, založeným v hlučínské části a vůbec v Ostravsko-karvinském revíru, byl důl na sloji Neočekávaný, který se nacházel na východ vně důlního pole Ferdinandovo štěstí. Těžba uhlí byla zahájena v roce 1863 a trvala 10 let. Propůjčka na důlní štolu byla od Královského pruského vrchního báňského úřadu získána dodatečně 28. února 1865.\n\nV době otvírání dolů v důlním poli Ferdinandovo štěstí docházelo k majetkovým přesunům důlních polí a dolů. 28. listopadu 1829 olomoucký arcibiskup Rudolf Jan zakoupil Nové hlučínské kamenouhelné doly. Z jeho závěti přešlo dne 26. března 1832 důlní pole Ferdinandovo štěstí a Nové hlučínské kamenouhelné doly na olomoucké arcibiskupství a kapitulu. Ta k těmto dolům přikoupila 25. ledna 1834 Staré hlučínské kamenouhelné doly.\n\nKomplex sloučených dolů byl olomouckým arcibiskupstvím prodán 8. dubna 1843 Salomonu Mayerovi sv. p. Rothschildovi. K hlučínským dolům byly přikoupeny od Huberta barona Stückera ještě Šilheřovická důlní pole (včetně panství Šilheřovice). Celý tento komplex Spojených hlučínských dolů a Šilheřovických dolů na základě závěti S. M. Rothschilda přešel dnem 1. ledna 1859 na jeho syna Anselma Salomona Rothschilda.\n\nVšechny doly v hlučínské oblasti byly na základě právního aktu ze dne 3. prosince 1869, mimo dolu Bohatý slojemi, spojeny organizačně v tzv. Konsolidované (spojené) hlučínské kamenouhelné doly. Důlní pole mělo rozlohu 15,5 km, což byla na tehdejší dobu mimořádně velká rozloha.\n\nSpojené doly byly dne 5. prosince 1871 pronajaty s účinností od 1. ledna 1872 na dobu 25 let nájemní společnosti Vítkovické kamenouhelné doly. Majitelé kuksů (podílů) v této společnosti byly vídeňské bankovní domy Gutmannů a Rothschildů. \n\nPo vypršení nájemní smlouvy byly doly prodány Vítkovickému hornímu a hutnímu těžířstvu (VHHT).\n\nPetřkovicko-hlučínská oblast se nacházela na území hlučínského Slezska, které bylo od roku 1742 do roku 1920 součástí německého Pruska. Mnichovským diktátem z 29. září 1938 bylo toto území začleněno do nacistické Velkoněmecké říše. Až do znárodnění doly zůstaly v majetku VHHT.\n\nKe konci 2. sv. války byla štola Albert upravena na protiletadlový kryt pro zaměstnance dolu Anselm. Štola František je v současné době v hornickém muzeu znovu otevřená pro veřejnost jako ukázka starého důlního díla.\n\nDobývaly se sloje petřkovických vrstev ostravského souvrství. Uhlí bylo těženo ze štol metodou směrného pilířování. Dokumentováno bylo 7 důlních štol s 12 jámami, hloubka dolů cca 60 m.\n\nObdobí existence dolů bylo od roku 1829 asi do roku 1870, těžba probíhala v letech 1830 až 1870.\n\nRoční vykazovaný objem těžby hlučínských dolů činil v roce 1830 údajně 2 000 t, v roce 1870 až 13 500 t. V průběhu času se postupně veškerá těžba z uhelné oblasti Landeku přesouvala na tzv. Strojní jámu, která byla součástí hlubinného dolu později nazvaného Anselm. \n\n\n"}
{"id": "1062413", "url": "https://cs.wikipedia.org/wiki?curid=1062413", "title": "Hugues Aufray", "text": "Hugues Aufray\n\nHugues Aufray, vlastním jménem Hugues Jean Marie Auffray (* 18. srpna 1929 Neuilly-sur-Seine) je francouzský zpěvák, písničkář, skladatel a kytarista.\n\nHugues se narodil jako třetí syn průmyslníka Henryho Auffraye. Jeho bratr Jean-Paul Auffray je fyzik, sestra Pascale Audretová (1936-2000) byla herečka, stejně jako jeho neteř Julie Dreyfusová. Po rozvodu rodičů se rodina s matkou přestěhovala z Paříže do Soreze, do kraje svých předků, kde Hugues v letech 1941-45 chodil do školy. Po válce žil Hugues tři roky se svým otcem v Madridu, kde začal zpívat španělsky, později po návratu do Francie, začal interpretovat písně Félixe Leclerca, Georgese Brassense, Serge Gainsbourga a dalších francouzských šansoniérů. Poté co vyhrál soutěž \"Les Numéros 1 de Demain\" (\"Budoucí hvězdy\") si ho všimnul hudební nakladatel Eddie Barclay, který vydal jeho první desku v roce 1959.\n\nAufray je autorem nebo spoluautorem textu či hudby mnoha svých písní. Jeho repertoár čerpá ze španělského, anglosaského a latinoamerického folklóru, ale i z blues a rocku.\n\nV roce 1964 byl čtvrtý v soutěži Eurovize s písní \"Des que le printemps reviens\" (\"Až se jaro vrátí\")\n\nJako první z francouzských zpěváků objevil Boba Dylana a adaptoval jeho písně. Jeho překlady anglických textů písní, zejména Dylanových, často zmírňují drsnost originálu. Jeho hudební aranže pro akustickou kytaru jsou ovlivněny americkou folkovou tvorbou.\n\nV květnu 1966 zpíval ve Sportovním paláci v Paříži při příležitosti koncertu proti rasismu píseň pro Martina Luthera Kinga \"Les Crayons de couleurs\" (\"Barevné tužky\"). V červenci 1984 zpíval společně s Bobem Dylanem v Grenoblu \"The Times They Are a-Changin´\" .\n\nV současné době stále ještě jezdí na turné po Francii a frankofonních zemích.\n\nAufray je ženatý s tanečnicí Helenou Faure, mají dvě dcery. Svůj život tráví mezi Paříží a svojí farmou v Ardeche. Je velkým milovníkem koní, vlastní například tři berberské koně, pořádá jezdecká představení, stáže jízdy na koni pro děti, mnohé jeho písně jsou o koních, nejznámější je \"Stewball\". Velmi se zajímá o plachtění na moři a část svého repertoáru věnoval moři a námořníkům. Kromě zpívání se Aufray věnuje malování a sochaření. Jeho bronzová socha \"Hommage a Bob Dylan\" (\"Pocta Bobu Dylanovi\") byla vystavena v Cité de la Musique v Paříži v létě 2012.\n\nVeřejně se angažuje. Při prezidentských volbách 2002 podpořil Jacquese Chiraca. Několik mateřských školek a dva koncertní sály nesou jeho jméno.\n\nV roce 1967 účinkoval v seriálu Československé televize \"Píseň pro Rudolfa III.\" (konkrétně šlo o díl \"Muž v redingotu\").\nTrubadúr Aufray má široký záběr. Kromě vlastních skladeb Interpretuje francouzské adaptace písní Boba Dylana a jiných amerických písničkářů, severoamerickou i jihoamerickou folkovou tvorbu, ale i Yesterday od Beatles, šansony Georgese Brassense, Serge Gainsbourga a jiných.\n\nVýběr z repertoáru:\n"}
{"id": "1062414", "url": "https://cs.wikipedia.org/wiki?curid=1062414", "title": "Johann Lengoualama", "text": "Johann Lengoualama\n\nJohann Diderot Lengoualama Boukamba (* 29. září 1992, Moanda) je gabonský fotbalový útočník a reprezentant. V současnosti působí v marockém klubu RS Berkane.\n\nV Gabonu hrál za klub AS Mangasport Moanda. V roce 2013 odešel do marockého týmu DH El Jadida. V lednu 2015 změnil znovu dres, přestoupil do marockého RS Berkane.\n\nJohann Lengoualama debutoval v A-mužstvu gabonské reprezentace v roce 2012.\n\nZúčastnil se Afrického poháru národů 2015 v Rovníkové Guineji.\n\n"}
{"id": "1062416", "url": "https://cs.wikipedia.org/wiki?curid=1062416", "title": "Milan Holomoj", "text": "Milan Holomoj\n\nMilan Holomoj (* 31. března 1937) je bývalý český fotbalista, útočník. Rychlé pravé křídlo nevelké postavy, svou rychlost využíval k únikům a centrům do pokutového území soupeře a střílení gólů.\n\nV československé lize hrál za TJ SU Teplice. Nastoupil v 76 ligových utkáních a dal 8 ligových gólů. Po odchodu z Teplic hrál za Litvínov a Bílinu.\n\n\n"}
{"id": "1062417", "url": "https://cs.wikipedia.org/wiki?curid=1062417", "title": "Blas Pérez", "text": "Blas Pérez\n\nBlas Antonio Miguel Pérez Ortega (* 13. března 1981) je panamský fotbalový útočník, momentálně hrající za guatemalský klub CSD Municipal.\n\nS panamskou reprezentací se zúčastnil Gold Cupu 2011 a Středoamerického poháru 2014, 2013 a 2011.\n\n"}
{"id": "1062423", "url": "https://cs.wikipedia.org/wiki?curid=1062423", "title": "Petr Fischer", "text": "Petr Fischer\n\nPetr Fischer (* 14. září 1969) je český novinář, scenárista, moderátor a filosof. Od prosince 2016 do prosince 2018 zastával pozici šéfredaktora stanice Českého rozhlasu - Vltava.\n\nVystudoval Filozofickou fakultu Univerzity Karlovy. Studium zakončil roku 2000 obhajobou diplomové práce na téma \"Na cestě (z) metafyziky: Heidegger a Derrida.\". Pracoval v deníku Lidové noviny, kde se v roce 2001 stal hlavním komentátorem. Od roku 2003 působil v české redakci BBC. Tři roky byl vedoucím kulturní rubriky deníku Hospodářské noviny, několik let vedl kulturní rubriku České televize.\n\nModeroval televizní pořady \"Před půlnocí\" a \"Kulturama\". V letech 2014 až 2017 se na televizní stanici ČT art vysílal jeho vlastní pořad \"Konfrontace Petra Fischera\". Je autorem knihy fejetonů \"Veřejné osvětlení\" a spoluautorem scénářů dokumentárních filmů \"Papírový atentát\" a \"Drnovické catenaccio aneb Cesta do pravěku ekonomické transformace\".\n\nZa svou práci byl oceněn Cenou Rudolfa Medka a Cenou Ferdinanda Peroutky. V článku Konec prezidentského království ve čtrnáctideníku A2 vyjádřil názor, že Česko nepotřebuje prezidenta. Text vznikl v reakci na udělení státních vyznamenání Ladislavu Štaidlovi, Jiřímu Mánkovi a Františku Ringo Čechovi.\n\nV prosinci 2018 vedení Českého rozhlasu neprodloužilo Petru Fischerovi smlouvu.\n\nVe volbách do Evropského parlamentu v květnu 2019 kandidoval jako nestraník na 3. místě kandidátky hnutí ESO, ale to získalo jen 0,53 % hlasů a tak nebyl zvolen.\n\n"}
{"id": "1062427", "url": "https://cs.wikipedia.org/wiki?curid=1062427", "title": "Martin Wernisch", "text": "Martin Wernisch\n\nMartin Wernisch (* 6. března 1962 Praha) je český protestantský teolog a církevní historik. Je synem básníka Ivana Wernische. \n\nJe vedoucím katedry církevních dějin na Evangelické teologické fakultě Univerzity Karlovy.\n\n"}
{"id": "1062428", "url": "https://cs.wikipedia.org/wiki?curid=1062428", "title": "Implicitní brána", "text": "Implicitní brána\n\nImplicitní brána () je v informatice označení pro obecný záznam ve směrovací tabulce pro cestu IP datagramu do jiné počítačové sítě pro případ, kdy cílová IP adresa zpracovávaného datagramu neodpovídá žádnému konkrétnímu záznamu ve směrovací tabulce. Implicitní brána je ve směrovací tabulce umístěna na posledním místě, čímž umožňuje v tabulce uvést seznam známých (blízkých) sítí a zbytek směrovat „do Internetu“, resp. „do nadřazené sítě“.\n"}
{"id": "1062429", "url": "https://cs.wikipedia.org/wiki?curid=1062429", "title": "Václav Gajer", "text": "Václav Gajer\n\nVáclav Gajer (19. srpna 1923 Šumavské Hoštice – 1. července 1998 Praha) byl československý režisér a scenárista.\n\nMezi jeho nejznámější filmy patří Pod Jezevčí skálou, Za trnkovým keřem a Na pytlácké stezce.\n\nJeho manželkou byla česká herečka Naděžda Gajerová. Jeho dcerou je česká herečka Veronika Gajerová.\n\n"}
{"id": "1062430", "url": "https://cs.wikipedia.org/wiki?curid=1062430", "title": "Michael Greis", "text": "Michael Greis\n\nMichael Greis (* 18. srpna 1976, Füssen, SRN, dnes Německo) je bývalý německý biatlonista, trojnásobný olympijský vítěz, trojnásobný mistr světa a vítěz celkového hodnocení světového poháru.\n\nGreisovou první velkou akcí v biatlonu byly zimní olympijské hry v Salt Lake City v roce 2002, kde skončil 15. ve sprintu a 16. ve stíhacím závodě.\n\nPoprvé se výrazněji prosadil na domácím mistrovství světa 2004 v Oberhofu, kde zvítězil s německou štafetou. Na mistrovství světa 2005 v rakouském Hochfilzenu vybojoval svojí první individuálním medaili, když skončil druhý ve vytrvalostním závodě. Tehdy nestačil jen na Čecha Romana Dostála. Ve stejném roce pak získal v ruském Chanty-Mansijsku bronzové medaile se smíšenou štafetou.\n\nNa zimních olympijských hrách 2006 v Turíně vybojoval hned tři zlaté medaile: ve vytrvalostním závodě, v závodě s hromadným startem a štafetě. Stal se tak nejúspěšnějším biatlonistou her a také první osobou, které se na jedněch olympijských hrách podařilo získat tři zlaté medaile. Posléze ho však na stejných hrách dorovnali korejští rychlobruslaři Jin Sun-ju a Ahn Hjun Soo. Díky úspěchu byl sportovními novináři v Německu jmenován sportovcem roku za rok 2006.\n\nV sezóně 2006/07 opanoval celkové hodnocení světového poháru. Greis v této sezóně zvítězil v jednom závodě a celkově stál osmkrát na stupních vítězů. Navíc vyhrál i celkové hodnocení sprintu. Na mistrovství světa 2007 v italské Anterselvě si pak zajistil tři cenné kovy. Nejprve získal stříbrnou medaili ve vytrvalostním závodě, posléze vybojoval zlato v závodě s hromadným startem a s německou štafetou skončil třetí.\n\nV sezóně 2007/08 se dařilo Greisovi dostávat na stupně vítězů pravidelně. Ve třech závodech zvítězil a třikrát skončil na 2. a také na 3. místě. Na mistrovství světa 2008 ve švédském Östersundu se neúčastnil sprintu a stíhačky ve snaze, aby byl oporou jak pro mužskou štafetu, tak i smíšenou štafetu. To se nakonec potvrdilo a i díky jeho výkonům získal s mužskou štafetou bronzové medaile a se smíšenou štafetou dokázal celý závod opanovat.\n\nPřed sezónou 2008/09 měl Greis vážné neshody s německým trenérem mužů Frankem Ullrichem. Důvodem bylo Ullrichovo autoritativní vedení týmu, které se Greisovi nelíbilo. Proto se rozhodl odejít z mužské skupiny a trénovat se sám. I po odchodu si udržel docela solidní výkon po celý rok, s dalšími dvěma vítězstvími ve světovém poháru a bronzovou medailí na mistrovství světa 2009 v Jižní Koreji.\n\nV celkovém hodnocení světového poháru zvítězil v sezóně 2006/07. Čtyřikrát také zvítězil v celkovém hodnocení jednotlivých disciplín. Ve světovém poháru dokázal zvítězit ve 21 závodech, z toho 11 bylo individuálních.\n\n\"Pozn. body za umístění z mistrovství světa či olympijských her se počítaly do světového poháru\"\n\n"}
{"id": "1062438", "url": "https://cs.wikipedia.org/wiki?curid=1062438", "title": "Skokholm", "text": "Skokholm\n\nSkokholm ( \"\") je ostrov vzdálený čtyři kilometry od jihozápadního pobřeží hrabství Pembrokeshire ve Walesu. Nachází se jižně od většího ostrova Skomer. Je 1,6 kilometru dlouhý a v nejširší části 0,8 kilometru široký, zabírá 106 hektarů. Nejvyšší místo na ostrově se nachází ve výšce 55 m n. m. Je zde zakázáno přistávat letadlem a pravidelně sem jezdí lodě z vesnice Dale. Je zde velký výskyt ptactva a již roku 1933 zde byla otevřena první ptačí observatoř na britském území. Nachází se zde maják otevřený roku 1776. Název ostrova pochází ze staré severštiny a znamená „zalesněný ostrov“. Rovněž sdílí stejné kořeny jako švédské hlavní město Stockholm.\n"}
{"id": "1062440", "url": "https://cs.wikipedia.org/wiki?curid=1062440", "title": "Giovanni Garzia Mellini", "text": "Giovanni Garzia Mellini\n\nGiovanni Garzia kardinál Mellini nebo Millini (1562, Florencie – 2. října 1629, Řím) byl italský římskokatolický kněz, arcibiskup, camerlengo a kardinál.\n\nNarodil se roku 1562 ve Florencii, v bohaté římské rodině, jako syn Maria Melliniho a Ortensie Jacovacci. Jeho otec se usídlil ve Florencii z důvodu exilu v Římě. Vzdělával ho jeho strýc Giambattista kardinál Castagna. Poté studoval právo. Roku 1585 byl jmenován konzistorním právníkem. Dne 1. února 1591 se stal auditorem Římské roty. Není známo, kdy přijal kněžské svěcení.\n\nDne 1. června 1605 byl ustanoven titulárním arcibiskupem z koloským. Biskupské svěcení přijal 12. června 1605 z rukou arcibiskupa Ludovica de Torrese. V letech 1605 až 1607 byl apoštolským nunciem ve Španělsku.\n\nDne 11. září 1606 byl papežem Pavlem V. jmenován kardinálem. Dne 7. února 1607 se stal biskupem Imoly. Kardinálský biret převzal 7. ledna 1608 s titulem kardinál-kněz ze Santi Quattro Coronati. V letech 1610 až 1629 byl generálním vikářem diecéze Řím. Roku 1623 byl zvolen camerlengem. Dále působil jako protopresbyter kardinálského kolegia a arcikněz baziliky Panny Marie Sněžné.\n\nDne 14. dubna 1627 optoval pro titul kardinála-kněze titulu San Lorenzo in Lucina. Tento titul držel do 20. srpna 1629 kdy se stal kardinálem-biskupem ve Frascati.\n\nZemřel 2. října 1629 v Římě. Pohřben byl v Bazilice Santa Maria del Popolo.\n\n"}
{"id": "1062442", "url": "https://cs.wikipedia.org/wiki?curid=1062442", "title": "Welshpool", "text": "Welshpool\n\nWelshpool ( \"\") je město v hrabství Powys (podle historického členění se nachází v Montgomeryshire) ve Walesu. Nachází se šest kilometrů od anglicko-velšské hranice, jedenáct kilometrů severně od Montgomery a leží na řece Severn. Velšský název sídla Y Trallwng lze přeložit jako „bažinaté nebo potopené půdy“. Původní anglický název sídla byl jen Pool, na název Welshpool byl změněn až roku 1835, aby nedocházelo k záměně s anglickým městem Poole. Podle sčítání obyvatel v roce 2011 zde žilo 6664 lidí. Kostel na místě města Welshpool vznikl v pátém až šestém století a za jeho zakladatele je považován svatý Cynfelin. Ve dvanáctém a třináctém století byl Welshpool hlavním městem království Powys Wenwynwyn.\n\n"}
{"id": "1062444", "url": "https://cs.wikipedia.org/wiki?curid=1062444", "title": "Otakar Černý (novinář)", "text": "Otakar Černý (novinář)\n\nOtakar Černý (* 10. září 1943 Kladno) je český televizní moderátor, novinář a sportovní publicista.\n\nVystudoval učitelství matematiky a fyziky Pedagogickou fakultu Univerzity Karlovy, oba předměty poté dvacet let učil na učilišti v Kladně. Od roku 1969 pracoval v Československé a posléze v České televizi. V letech 1969–1989 pracoval jako externí člen Redakce sportu, práci se mohl věnovat pouze externě z kádrových důvodů, neboť během základní vojenské služby podepsal rezoluci na podporu Alexandra Dubčeka a proti vstupu spojeneckých vojsk. V roce 1971 vyhrál konkurz do ČST, ovšem odmítl vstoupit do KSČ, a proto i nadále působil jako externista. V roce 1989 se stal interním členem Redakce zpravodajství, kterou také vedl. V letech 1989–1997 moderoval politické diskusní pořady Debata a Co týden dal, kde proslul mimo jiné otázkou „A co na to občan?“.\n\nV roce 1998 po odvolání Iva Mathého z pozice generálního ředitele ČT odešel rovněž a začal se věnovat komentování v denním tisku. V letech 2000–2002 dělal tiskového mluvčího ministru zdravotnictví Bohumilu Fišerovi. V roce 2002 se vrátil do České televize a působil jako šéfredaktor Redakce sportu, podílel se na spuštění samostatného sportovního kanálu ČT sport. V letech 2008–2013 moderoval sportovní diskusní pořad Na slovíčko. V březnu 2013 odešel do důchodu.\n\nOsm let do roku 2011 působil v Komisi rozhodčích Fotbalové asociace České republiky.\n\nJe ženatý a má dvě děti.\n\n"}
{"id": "1062449", "url": "https://cs.wikipedia.org/wiki?curid=1062449", "title": "Herman Daly", "text": "Herman Daly\n\nHerman Edward Daly (* 21. července 1938) je americký ekologický ekonom, profesor na University of Maryland ve Spojených státech. Daly pracoval jako seniorní analytik ve Světové bance, kde se podílel na vytváření politik spojených s udržitelným rozvojem. Je známý jako autor teorie ekonomiky ustáleného stavu.\n\nPro Dalyho byl již od studií důležitou inspirací jeho učitel na Vanderbildtově univerzitě v Nashville Nicholas Georgescu-Roegen. Podle Georgescu-Roegena a Dalyho je tok nejen energie, ale i hmoty skrze ekonomiku vždy jednosměrný. Zpracováváním přírodních zdrojů na výrobky určené ke spotřebě vzniká odpad, jehož entropie (míra neuspořádanosti) je vždy větší než entropie původního zdroje. Ekonomický proces tak trvale znehodnocuje naše prostředí. S ekonomickým růstem se pak tento problém prohlubuje, zejména pokud je postaven na spotřebě neobnovitelných zdrojů s nízkou entropií (fosilní paliva), které nelze recyklovat.\n\nV roce 1989 vymyslel spolu s teologem Johnem Cobbem alternativní ekonomický indikátor ISEW (Index of Sustainable Economic Welfare, index udržitelného ekonomického blahobytu). V roce 1990 vydal s týmž autorem knihu \"For the Common Good\", která do hloubky kritizuje ekonomii středního proudu a její předpoklady, jako je redukce přírody na půdu či štěstí na spotřebu. Kniha se však zaměřuje i na hledání řešení v ekonomické teorii i praxi.\n\nV roce 2004 vydal spolu s Joshuou Farleym knihu \"Ecological economics: principles and applications, \"kde systematicky shrnují principy ekologické ekonomie jako vědní disciplíny.\n\nDaly ve svých dílech vysvětluje ekonomiku jako podmnožinu ekosystému Země, která bytostně závisí na tocích materiálu a energie, které ještě navíc znehodnocuje. Podle Dalyho by se ekonomové měli snažit o nastolení takového průtoku energií a materiálu ekonomickým systémem, aby nepřesáhl určité meze. Namísto maximálního růstu by měla tedy ekonomika usilovat o optimální, rovnovážný stav. Odtud pochází i jeho vize ekonomiky ustáleného stavu. Dalyho myšlenkami se inspiruje i současné hnutí ekonomického nerůstu.\n\n"}
{"id": "1062451", "url": "https://cs.wikipedia.org/wiki?curid=1062451", "title": "Kostel Nejsvětější Trojice (Vratislavice)", "text": "Kostel Nejsvětější Trojice (Vratislavice)\n\nKostel Nejsvětější Trojice ve Vratislavicích nad Nisou je sakrální stavbou stojící ve 30. libereckém městském obvodě Vratislavice nad Nisou u silnice. Je chráněn jako kulturní památka České republiky.\n\nV letech 1363-1764 byl vratislavický kostel z hlediska církevní správy filiálním chrámem rochlickým. Vratislavický kostel, předchůdce současného, z roku 1563 byl postaven péčí libereckého zámeckého hejtmana \"J. Ulrycha z Rosenfeldu\". Tomu nasvědčuje skutečnost, že na cínové křtitelnici v dnešním kostele se nalézá odlitek jeho znaku (v levé polovině horizontálně půleného štítu labuť, v pravé příčné pole se třemi růžemi) a stuha s iniciálami J.U.V.R. Na hořejší části křtitelnice je vyznačen letopočet ANNo 1563. Křtitelnice byla jistě prvním „nářadím“ kostela rok 1563 na ní uvedený je jistě shodný s rokem výstavby kostela. Jako tvůrce křtitelnice je na podstavci uveden \"Paul Weisse\".\nSoučasný kamenný kostel byl postaven z rozhodnutí hraběte Jana Václava Gallase z roku 1700 podle návrhu pražského architekta italského původu Marka Antonia Canevalleho, který rovněž vedl stavební práce. Tato jednolodní barokní stavba nahradila původní dřevěný kostelík, který zde stával. Se stavbou bylo začato 16. září 1700 a již 6. října 1701 byla barokní stavba dokončena. V pamětní listině uložené v makovici věže je jako den zahájení stavby uvedeno datum 27. července 1700. V roce 1701 byla přistavěna sakristie. Od roku 1764 je vratislavický kostel samostatným farním chrámem. V dalších letech byly provedeny některé opravy, hlavně v letech 1900-1901 firmou \"Sachers und Söhne\" z Liberce podle plánů vídeňského architekta Friedricha Ohmanna. Kostel byl pozměněn a upraven v západní stěně a v bočních přístavcích lodi. Při těchto stavebních pracích byl portál ozdoben štukaturou symbolizující Nejsvětější Trojici (reliéf oka v trojúhelníku zasazeném do obláčků a paprsků). Zároveň byla zvýšena věž a opatřena novými hodinami, v noci elektricky osvětlenými. Tehdy dal farář Hynek Heyne zřídit z vlastních prostředků na žulové zdi před kostelem novobarokní balustrádu, která obohatila nejen hlavní portál, nýbrž celou chrámovou frontu. Balustráda byla na konci II. světové války v roce 1945 poškozena. V roce 1970 byl presbytář kostela upraven dle směrnic II. vatikánského koncilu. V roce 1977 dostal kostel nový střešní plášť z červeného akrylu.\n\nJe obdélný, jednolodní, s pravoúhlým presbytářem a západní věží s dvěma bočními přízemními přístavky a hlavním portálem. Vnější stěny jsou členěny svislými pruhy, v oltářním prostoru jsou pilastry ukončenými mohutnou římsou. Okna leží vysoko a mají segmentové oblouky. Nad oltářním prostorem je sanktusní věžička z roku 1859. Rohové pilastry v oltářním prostoru nesou klenutí sahající neobvykle hluboko. Ve výklencích se nachází pozlacené sochy sv. Antonína a sv. Františka. Triumfální oblouk je půlkruhový, opatřený nahoře datem stavby a generální opravy: 1701 – 1902, a s citací Žalmu 115: \"„Ne nám, ne nám, Pane, ale jménu svému dej slávu“\".\n\nLoď chrámová je prostorná, 16,45 m dlouhá a 12 m široká, se šesti okny, klenba je zaoblená. Oltářní prostor i strop byly původně zdobeny freskami, které byly roku 1779 obnoveny přemalbou. Ve středu presbytáře, který sklenut plackou, je znázorněn \"Mojžíš na hoře Sinaj přejímající desky Desatera\". Okolo této fresky jsou v medailóncích čtyři evangelisté se svými atributy. Všechna pole jsou rámována úponky. Výzdobu doplňují dva clam-gallasovské rodové znaky. Autor maleb není známý.\nNa stropě lodi je znázorněno velkolepé podání legendy o \"sv. Augustinu bádajícím o tajemství Nejsvětější Trojice\". Na fabionech oboustranně po délce zdi je pět medailónů s obrazy apoštolů. Sv. Petr a sv. Pavel mají své nástěnné malby přímo nad postranními oltáři v průčelí lodi.\nEmpory z roku 1779 byly v roce 1902 Friedrichem Ohmannem pozměněny a zkráceny. Jsou hladké, na západní straně přistavěno druhé poschodí, které slouží jako kruchta s varhanami (dnešní varhany pocházejí z roku 1911). Empory na severní a jižní strany byly pro dezolátní stav (napadeny houbou) v roce 1983 odstraněny.\n\nHlavní oltář z roku 1836 je pozoruhodnou kombinací klasicismu a tzv. \"druhého rokoka\". Návrh na oltář pochází od pražského sochaře Josefa Maxe. Sochařské práce (jmenovitě retábl, sochy sv. Václava a sv. Jana Nepomuckého) na něm provedl \"Wenzel Schumann\" z Prahy. Truhlářské práce na hlavním oltáři udělal \"Ignaz Staffen\" ze Smržovky. Výzdoba je dílem Franze Ginzela z Liberce. Nad mensou je nízká nadstavba, uprostřed s beránkem, po stranách s klasicistními vázami. Nad postranními oltářními vchody sochy zemských patronů sv. Václava a sv. Jana Nepomuckého. Oltářní obraz Nejsvětější Trojice je dílem \"F. Leubnera\" z roku 1782.\n\nPůvodní raně barokní oltáře sv. Anny (sever) a sv. Josefa (jih) pocházejí z období kolem roku 1700. Jsou portálové, sloupové, s novými obrazy z poloviny 18. století a novými sochami z 19. století. Malý oltář sv. Aloise, s olejomalbou sv. Aloise od neznámého autora, zasazenou do starobylého zlaceného rámu u triumfálního oblouku, je rokokový a pochází z roku 1752. Sochy sv. Petra a Pavla jsou novějšího data, podobně jako sochy sv. Dominika a sv. Ignáce na oltáři sv. Josefa.\n\nBarokní kazatelna na severní straně triumfálního oblouku pochází z doby postavení kostela. Vytvořil ji Jeremiáš Langer z Osečné. Je osmihranná s představenými sloupky, v polích obrazy evangelistů. Vesměs dobrá práce. Přístřešek je ukončen volutovými pásy stýkajícími se nahoře a nesoucími tabule \"Desatera\". Autorem renesanční cínové křtitelnice kalichového tvaru z roku 1563 je \"P. Weiss\". Křtitelnice stojí na válcovitém kamenném podstavci obnoveném roku 1741. Je to cínová zvoncovitá pánev na vysoké noze. Nápisy na okraji ji datují k roku 1563. Na křtitelnici je znak jejího dárce \"Jáchyma Oldřicha z Rosenfeldu\". Na víku křtitelnice je barokní dřevěné sousoší (\"křest Páně v Jordáně\") z roku 1764 pocházející od Jana Hájka z Mnichova Hradiště. Lustr v chrámové lodi pochází z roku 1902. Figurální okna mají výjevy \"narození\" a \"křtu Kristova\", \"Božského přítele dětí\", \"uzdravení slepce\", \"vzkříšení dcery Jairovy\", \"zázračného rybolovu\", \"Matky Bolestné\" a \"vzkříšení Páně\". Obraz \"Ježíš v Emauzích\" je dílem Jakuba Ginzela z Liberce. Je na něm datum 1841 stejně jako u obrazu \"Zmrtvýchvstání Krista\".\n\nNa vnější stěně kostela jsou kapličky křížové cesty. Pocházejí z roku 1779, ale obnoveny byly, a také doplněny reliéfními skupinami, v roce 1830.\n\nNaproti kostelu přes silnice je barokní fara postavená roku 1764 Johannem Josefem Kunzem z Liberce. Její původní vzhled byl pozdějšími opravami pozměněn. Jedná se o volnou stavbu o sedmi osách, se středním rizalitem a vysokou mansardovou střechou. Vedle ní stojí moderní kaple Vzkříšení.\n\n\n\n"}
{"id": "1062455", "url": "https://cs.wikipedia.org/wiki?curid=1062455", "title": "Lampeter", "text": "Lampeter\n\nLampeter ( ' nebo ') je město v hrabství Ceredigion ve Walesu. Podle sčítání obyvatel v roce 2001 zde žilo 2894 lidí.\n\nNacházel se zde normanský hrad nazvaný Pont Steffan, který byl ale roku 1187 po napadení Owainem Gwyneddem zničen. V osmnáctém století zde bylo založeno několik podniků na výrobu vlněného zboží. Roku 1822 zde vznikla teologická univerzita, která je nejstarší univerzitní kolejí ve Walesu. V roce 1850 byl na místní univerzitě založen první velšský ragbyový tým. Roku 1921 tu byl odhalen válečný památník, jehož autorem byl velšský sochař Goscombe John.\n\nPartnerským městem Lampeteru je francouzská obec Saint-Germain-sur-Moine.\n\n"}
{"id": "1062457", "url": "https://cs.wikipedia.org/wiki?curid=1062457", "title": "Luis Tejada", "text": "Luis Tejada\n\nLuis Carlos Tejada Hansell (* 28. března 1982) je panamský fotbalový útočník a reprezentant, momentálně hrající za peruánský klub Sport Boys Callao.\n\nS panamskou reprezentací se zúčastnil Gold Cupu 2005, 2007, 2009, 2011 a 2015, Copa América 2016 a Středoamerického poháru 2007 a 2014.\n\n"}
{"id": "1062458", "url": "https://cs.wikipedia.org/wiki?curid=1062458", "title": "Merthyr Tydfil", "text": "Merthyr Tydfil\n\nMerthyr Tydfil ( \"\") je město v ceremoniálním hrabství Mid Glamorgan ve Walesu, od roku 1996 je však centrem stejnojmenné správní oblasti. Nachází se 37 kilometrů severně od velšského hlavního města Cardiff.\n\nNa místě města lidé žili několik tisíc let, nejstarší archeologické nálezy pochází přibližně z roku 1000 př. n. l. Bylo pojmenováno podle princezny Tydfil. V osmnáctém století byl Merthyr Tydfil největším železářským městem na světě a nejlidnatějším velšským městem. Podle sčítání obyvatelstva v roce 2011 zde žilo 58 802 obyvatel. Z města pochází například hudební skladatel Joseph Parry či zpěvák Ian Watkins. Vznikla zde rovněž hudební skupina Man.\n\nV roce 1909 zde byl založen fotbalový klub Merthyr Town FC, který zanikl roku 1934 a obnoven byl v roce 2010. Mezitím, v letech 1945 až 2010, zde byl aktivní klub Merthyr Tydfil FC.\n\n"}
{"id": "1062460", "url": "https://cs.wikipedia.org/wiki?curid=1062460", "title": "Šanžán", "text": "Šanžán\n\nŠanžán (z franc.: changeant = \"měňavý\") je obchodní označení pro tkaninu v plátnové nebo keprové vazbě s měňavými odstíny barev na povrchu.\nVyrábí se převážně z filamentových přízí s použitím na dámské oděvy a na podšívku.\n\nMěňavý efekt se dá dosáhnout\nTzv. \"pološanžán\" je tkanina zhotovená z barevné příze buďto jen v osnově a nebo jen v útku a dodatečně v kuse přebarvená.\n\nPro šanžán se často používá také označení chameleon.\nVe 12. století bylo podrobně popsáno použití šanžánu ve žluto-purpurové barvě na liturgické oděvy už v roce 698.\n"}
{"id": "1062461", "url": "https://cs.wikipedia.org/wiki?curid=1062461", "title": "1089 (číslo)", "text": "1089 (číslo)\n\n1 089 je přirozené číslo, které následuje po čísle 1088 a předchází číslu 1090.\n\n1 089 je:\n\n\nPříklad\n\n521 − 125 = 396\n\n396 + 693 = 1089\n\n"}
{"id": "1062462", "url": "https://cs.wikipedia.org/wiki?curid=1062462", "title": "Kostel Nanebevzetí Panny Marie (Osek, okres Jičín)", "text": "Kostel Nanebevzetí Panny Marie (Osek, okres Jičín)\n\nKostel Nanebevzetí Panny Marie je římskokatolický filiální kostel v obci Osek, patříci do děkanství Sobotka. Je chráněn jako kulturní památka České republiky.\n\nKostel leží v centru obce při staré silnici, kterou před postavením silničního obchvatu Sobotky procházela hlavní silnice z Mladé Boleslavi do Jičína. Od centra Sobotky je obec vzdálena asi 1,5 km západně.\n\nPředchůdcem současného kostela byl dřevěný kostel ze 14. století. Podle kroniky byl vypálen a zničen roku 1430 za husitských válek. Jako dřevěný byl znovu vystavěn pánem na Kosti, Mikulášem Zajícem II. z Hazmburku. Za třicetileté války byl opět vypálen a hrozila jeho úplná zkáza. Opraven však byl roku 1640 a počátkem 18. století vystavěl nový zděný kostel Heřman Jakub Černín z Chudenic. Roku 1741 byl opraven a roku 1860 byly vsazeny do průčelí hodiny. Generální oprava proběhla roku 1981.\n\nKostel je obdélná stavba se štítovým průčelím. Presbytář je čtvercový a sakristie je umístěna na východní straně kostela. Interiér kostela je trojdílný, loď je vystavěna do centrálního osmistěnu. Loď i sakristie jsou sklenuty plackou.\n\nZařízení kostela je převážně raně barokní, hlavní oltář rokokový, rámový, s obrazem Nanebevzetí a hodnotnými sochami sv. Jáchyma a sv. Anny.\n\nVarhany z roku 1837 jsou dílem Jana Františka Gottwalda.\n\nKostel je obklopen hřbitovem, od ostatní zástavby je oddělen ohradní zdí. V jihozápadním rohu hřbitova stojí stupňovitá dřevěná zvonice.\nPůvodní dřevěná gotická zvonice se nedochovala, v roce 1655 byla nahrazena dřevěnou šestibokou stavbou s otevřeným zvonovým patrem a vzpěradlovou konstrukcí, při níž je trám nesoucí zvon vzepřen šikmo vzhůru ukloněnými trámovými vzpěrami. Zvonice je zakončena vysokým šindelovým stanem a byla opravena v roce 1760 a v devadesátých letech 20. století. Nachází se v jihozápadním rohu hřbitova.\n\nPravidelné bohoslužby se v kostele nekonají.\n\n"}
{"id": "1062464", "url": "https://cs.wikipedia.org/wiki?curid=1062464", "title": "Guélor Kanga", "text": "Guélor Kanga\n\nKaku Guélor Kanga (* 1. září 1990, Oyem, Gabon) je gabonský fotbalový záložník a reprezentant, od ledna 2018 hráč klubu AC Sparta Praha.\n\nNejprve hrál v Gabonu za kluby AS Mangasport Moanda, Missile FC a CF Mounana. V únoru 2013 odešel do ruského týmu FK Rostov. S Rostovem vyhrál v sezóně 2013/14 ruský fotbalový pohár. <br>\nV červenci 2016 přestoupil do Srbska do bělehradského klubu FK Crvena zvezda, kde odehrál celkem 39 ligových zápasů, v nichž devětkrát skóroval. Zahrál si i v evropských pohárech.<br>\nV lednu 2018 odešel z Crvene zvezdy do českého klubu AC Sparta Praha, kde podepsal smlouvu do roku 2021. Premiéru v rudém dresu si připsal v zápase s Libercem, ve stejném zápase si připsal i svůj první gól poté, co v nastavení proměnil penaltu.\n\nKanga debutoval v A-mužstvu gabonské reprezentace v roce 2012. Zúčastnil se Afrického poháru národů 2015 v Rovníkové Guineji a Afrického poháru národů 2017 v Gabonu.\n\n"}
{"id": "1062465", "url": "https://cs.wikipedia.org/wiki?curid=1062465", "title": "Lake Vyrnwy", "text": "Lake Vyrnwy\n\nLake Vyrnwy ( \"\") je přehradní nádrž v severním Walesu ležící na řece Vyrnwy, jež je přítokem Severnu. Slouží jako zdroj vody pro anglické město Liverpool. Jejím architektem byl George Deacon, který na díle začal pracovat roku 1879. Samotná stavba byla zahájena roku 1881 a dokončena v roce 1888. Šlo o první velkou kamennou přehradu v celém Spojeném království. Výstavba přehrady stála 620 000 liber (v přepočtu na rok 2015 je to 60 000 000 liber). Je 44 metrů vysoká, 357 metrů dlouhá a na jejím vrcholu vede silniční komunikace.\n\n"}
{"id": "1062467", "url": "https://cs.wikipedia.org/wiki?curid=1062467", "title": "Didier Ibrahim Ndong", "text": "Didier Ibrahim Ndong\n\nDidier Ibrahim Ndong (* 17. června 1994) je gabonský fotbalový záložník a reprezentant. V současnosti působí v klubu Sunderland AFC.\n\nNejprve hrál v Gabonu za klub Cercle Mberi Sportif Libreville. V létě 2012 odešel do tuniského týmu CS Sfaxien.\nV lednu 2015 podepsal 4,5roční smlouvu s francouzským klubem FC Lorient hrajícím nejvyšší soutěž Ligue 1.\n\nKoncem srpna 2016 přestoupil z Lorientu do anglického klubu Sunderland AFC za rekordní částku 13,6 milionu liber (předchozí rekordní transfer Sunderlandu byl nákup Asamoaha Gyana v roce 2010 za 13 milionů liber).\n\nNdong nastupoval za gabonskou reprezentaci do 20 let.\n\nV A-mužstvu gabonské reprezentace debutoval v roce 2012.\nZúčastnil se Afrického poháru národů 2015 v Rovníkové Guineji.\n\n"}
{"id": "1062471", "url": "https://cs.wikipedia.org/wiki?curid=1062471", "title": "Gabriel Enrique Gómez", "text": "Gabriel Enrique Gómez\n\nGabriel Enrique Gómez Girón (* 29. května 1984) je panamský fotbalový záložník a reprezentant, momentálně hrající za kolumbijský celek Atlético Bucaramanga.\nZa panamský národní tým už odehrál více než 100 reprezentačních zápasů.\n\nZa A-mužstvo Panamy debutoval 9. 2. 2003 proti týmu El Salvadoru (porážka 1:2).\n\nS panamskou reprezentací se zúčastnil Gold Cupu 2013 a 2011 a Středoamerického poháru 2014 a 2011.\n\n"}
{"id": "1062486", "url": "https://cs.wikipedia.org/wiki?curid=1062486", "title": "American Motors", "text": "American Motors\n\nAmerican Motors Corporation (zkráceně AMC) byla americká automobilka, která vznikla roku 1954 sloučením automobilek Nash a Hudson. Postavení společností na trhu v té době upadalo a obě zaznamenaly značnou finanční ztrátu. Organizátorem sloučení byl George W. Mason a sídlo nové společnosti se nacházelo ve městě Southfield ve státě Michigan. Prvním vozem značky AMC byl typ Rambler s osmiválcovým motorem vyráběný v letech 1954 až 1959. Mezi další typy patřily vozy Statesman a Ambassador. Během osmdesátých let AMC spolupracovala s francouzskou automobilkou Renault. V roce 1987 firmu odkoupila společnost Chrysler. Společnost American Motors definitivně zanikla roku 1988.\n"}
{"id": "1062491", "url": "https://cs.wikipedia.org/wiki?curid=1062491", "title": "Arena Pernambuco", "text": "Arena Pernambuco\n\nItaipava Arena Pernambuco zkráceně Arena Pernambuco je víceúčelový stadion v brazilském městě Recife. Nejvíce je využíván pro fotbal. Jeho kapacita je 46 154 diváků a domácí zápasy zde hraje tým Náutico. Hrály se na něm tři skupinové zápasy Poháru konfederace 2013 a pět zápasů Mistrovství světa 2014 včetně jednoho osmifinále.\n\n\n"}
{"id": "1062492", "url": "https://cs.wikipedia.org/wiki?curid=1062492", "title": "Carrozzeria Ghia", "text": "Carrozzeria Ghia\n\nCarrozzeria Ghia byla italská automobilka a karosárna založená roku 1915 v Turíně. Jejím zakladatelem byl Giacinto Ghia a nejprve se věnovala výrobě karoserií pro jiné automobilky. Firma Ghia je například autorem karoserie vozu Volkswagen Karmann-Ghia. První vůz značky Ghia, který nesl typové označení L.6.4., byl představen až roku 1960. Značnou část dílů dodala americká společnost Chrysler, s níž již Ghia v minulosti spolupracovala. Automobil byl určen pro americký trh, ale příliš úspěchu se mu nedostalo (celkem bylo vyrobeno pouhých 26 kusů). Jedním z prvních, kteří si jej koupili, byl zpěvák Frank Sinatra.\n\nV roce 1960 převzal společnost Alejandro de Tomaso. Během období, kdy firmu vlastnil, vznikl vůz De Tomaso Pantera. Poté, co de Tomaso prodal svůj podíl společnosti Ford v roce 1970, označovala automobilka Ford přídomkem „Ghia“ špičkové modely své produkce. Dnes se Ghia podílí na vývoji designu studia pro Ford.\n"}
{"id": "1062494", "url": "https://cs.wikipedia.org/wiki?curid=1062494", "title": "Geografický ústav ČSAV", "text": "Geografický ústav ČSAV\n\nGeografický ústav Československé akademie věd byl od roku 1962 až do 30. dubna 1993 jedním z ústavů Československé akademie věd s centrem výzkumu v oblasti geografie se sídlem v Brně a pobočkou v Praze.\n\nMapové sbírky vydával časopis Kartografický přehled. V roce 1953 byla mapová sbírka včleněna do ČSAV. Nejprve jako Kabinet kartografie, později byla včleněna do Geografického ústavu AV.\nZ brněnského pracoviště se stalo Oddělení environmentální geografie Ústavu geoniky AV ČR, pražská pobočka (tzv. slupská škola) přešla pod Geografickou sekci Přírodovědecké fakulty Univerzity Karlovy. Bratislavský sesterský ústav nadále existuje pod názvem Geografický ústav SAV.\n\n"}
{"id": "1062495", "url": "https://cs.wikipedia.org/wiki?curid=1062495", "title": "Brice Jovial", "text": "Brice Jovial\n\nBrice Jovial (* 25. ledna 1984) je bývalý francouzský fotbalový útočník reprezentující Guadeloupe, naposledy hrající za čínský klub Wuhan Zall P.F.C.\n\nS guadeloupskou reprezentací se zúčastnil Gold Cupu 2011.\n\n"}
{"id": "1062503", "url": "https://cs.wikipedia.org/wiki?curid=1062503", "title": "Ekonomický ústav ČSAV", "text": "Ekonomický ústav ČSAV\n\nEkonomický ústav ČSAV byl založen v roce 1953 jako jeden z nových ústavú bolševické akademie věd a zrušen byl na začátku 90. let 20. století po sloučení se Sociálně ekonomickým ústavem ČSAV z Ústí nad Labem.\n\nÚstav se dostal do povědomí širší veřejnosti v souvislosti s přípravou ekonomických reforem před Pražským jarem, kdy členové ústavu patřily do obou táborů v rámci KSČ, konzervativního i reformního. Po normalizaci dochází k rychlému úpadku ústavu.\n\nVáclav Klaus, který po roce 1968 pracoval v Ekonomickém ústavu Československé akademie věd, byl z něho v 70. letech propuštěn.\n"}
{"id": "1062507", "url": "https://cs.wikipedia.org/wiki?curid=1062507", "title": "Druhá bitva o Doněcké letiště", "text": "Druhá bitva o Doněcké letiště\n\nDruhá bitva o Doněcké letiště je sérií dalších bojů mezi Ukrajinskou armádou a proruskými separatisty, organizovanými v rámci Doněcké lidové republiky (DLR) a Luhanské lidové republiky (LLR), o Mezinárodní Doněcké letiště Sergeje Prokofjeva během války na východní Ukrajině.\n\nVýchozí situací bylo obsazení areálu letiště jednotkami ukrajinské armády po skončení krátké první bitvy o toto letiště dne 27. května 2014. Od konce srpna 2014 byly však ukrajinské vojenské jednotky podél celé bojové linie na východní Ukrajině zatlačeny zpět. Separatisté drželi území města Doněcku na jih od letiště a také sídliště Spartak ve městě Avdijivka východně od něj. Letiště samotné, vesnice na sever od něj a obec Pisky západně od letiště byly nadále v rukou ukrajinské armády. Ukrajinská vláda byla toho názoru, že podle prvního minského protokolu má zaručenu kontrolu i nad územími, která se podařilo povstalcům v blízkosti letiště mezitím obsadit. Proto ministr zahraničí Pavlo Klimkin prohlásil, že vláda považuje protiútoky za účelem tato území opět dobýt za legitimní. V Kyjevě měli také obavy, že by separatisté mohli využít letiště pro přepravu vojenských zásob z Ruska vzduchem.\n\nNové těžké boje probíhaly mezi 28. zářím 2014 a 21. lednem 2015. Již 1. října 2014 bylo letiště povstalci obklíčeno. Postupně obsadili povstalci značnou část letištní plochy. V troskách budov se však ještě dlouho drželi ukrajinští vojáci. Konečným výsledkem vleklých těžkých bojů bylo obsazení celého letištního areálu včetně budov povstalci, ale areál byl během bojů zcela zdevastován. Pravidelné boje skončily 21. ledna 2015, ale sporadicky jsou na tomto území i nadále registrovány přestřelky.\n"}
{"id": "1062513", "url": "https://cs.wikipedia.org/wiki?curid=1062513", "title": "Flaminio Bertoni", "text": "Flaminio Bertoni\n\nFlaminio Bertoni (10. ledna 1903 – 7. února 1964) byl italský automobilový konstruktér, malíř, sochař a architekt, designér úspěšných vozů Citroën DS a 2CV.\n\nNarodil se v obci Masnago, která se později stala součástí města Varese. Studoval na technické univerzitě ve Varese. Počátkem dvacátých let se podílel na památníku obětem první světové války stojícím ve Varese. Díky svému talentu pro kreslení a zájmu o automobily odjel roku 1923 do Paříže, odkud se po dvou letech vrátil zpět do rodné země. Zde se začal věnovat navrhování karoserií, je například autorem autobusu. Roku 1932 odjel do Francie, kde začal pracovat pro společnost Citroën. Je autorem modelů Traction Avant, 2CV, DS a Ami. Během třicátých let pracoval převážně jako malíř a sochař. Zemřel roku 1964 po epileptickém záchvatu ve věku 61 let. Za své dílo byl roku 1999 nominován na ocenění Car Designer of the Century. Provincie Varese věnovala jeho dílu muzeum. Otevřeno bylo v květnu 2007.\n"}
{"id": "1062526", "url": "https://cs.wikipedia.org/wiki?curid=1062526", "title": "Citroën AC6", "text": "Citroën AC6\n\nCitroën AC6 (nebo také C6) je automobil vyráběný francouzskou automobilkou Citroën v letech 1928 až 1932. Během tří let produkce bylo vyrobeno 61 280 kusů. Model se vyráběl v jedenácti provedeních karoserie, šest uzavřených a stejný počet otevřených typů. Automobil sdílel rám a platformu s modelem C4, což podstatně snížilo náklady na výrobu.\n\nC6 byla představena v roce 1928 na Pařížském autosalonu. Model C6 je designově podobný modelu C4. Na rozdíl od C4 představoval model C6 nejluxusnější automobil v nabídce Citroënu a měl první šestiválcový motor od Citroënu. Designově se odlišoval od C4 hlavně délkou kapoty, doplňky a luxusnějším provedením. C6E byla rozšířena na 1,39 m, aby konkurovala modelu Renault VivaSix.\n\nV roce 1929 se model C6E změnil na C6F. Karoserie byla rozšířena na 1,42 m. V roce 1930 vznikla verze C6 Landaulet pro papeže Pia XI.\n\nOd roku 1931 byl k dispozici i v luxusním provedení C6 CGL (Citroën Grand de Luxe). C6 CGL vycházela z modelu C6F ale s bohatším dekorováním a výbavou interiéru.\n\nC6 v roce 1932 postupně nahradil modely Rosalie 15. Z modelu C6F vznikl později model terénního vozidla Kegresse, které jako první přešlo do Číny ve výpravě nazvané Žlutá cesta.\n\nV říjnu roku 1931, dostala C6 nové plovoucí uložení motoru. Technologie měla označení Citroen Moteur Flottant. Plovoucí uložení motoru zlepšovalo komfort posádky, snížilo vibrace přenášených do kabiny. Technologie přispěla k vyšší spolehlivosti, neboť díly karoserie a podvozku nebyly vystaveny vibracím od motoru. Technologie byla převzata a vylepšená z americké automobilky Chrysler, která ji označovala \"Floating Power\". Vynálezci však byli francouzští vědci Pierre Lemaire a Paul Aubarède, kteří vytvořili teoretickou studii o vibracích.\n"}
{"id": "1062528", "url": "https://cs.wikipedia.org/wiki?curid=1062528", "title": "Uri Orlev", "text": "Uri Orlev\n\nUri Orlev (hebrejsky אורי אורלב ; * 24. února 1931 Varšava jako \"Jerzy Henryk Orłowski\") je polsko-izraelský autor literatury pro děti a mládež. \n\nUri Orlev jedním z přeživších holokaustu. Je nositelem mezinárodní Ceny Hanse Christiana Andersena z roku 1996, vydal více než třicet knih pro čtenáře různého věku. Jeho romány byly přeloženy do mnoha jazyků a získaly řadu ocenění. A napsal knihu Běž, chlapče, běž, která byla i zfilmovaná (2013).\n\nNarodil se ve Varšavě jako Henryk Orłowski. Během druhé světové války byl s rodinou přenesen do varšavského ghetta, kde zůstal v letech 1940–1943. Po ztrátě matky, která byla v lednu 1943 zastřelena nacisty, odešel se svým bratrem do Polského Hotelu, odkud byli odvezeni do tábora Bergen-Belsen a strávili tam téměř dva roky. Po válce v roce 1946 emigrovali do Palestiny a usadili se v jednom z kibuců v Dolní Galileji. V roce 1954 se Uri Orlev setkal s otcem, který přežil válku v Sovětském svazu. V roce 1962 se přestěhoval do Jeruzaléma, kde žije dodnes se svou ženou a třemi dětmi.\n\nUri Orlev debutoval v roce 1956 novelou Hayalei Oferet. V roce 1976 začal psát knihy pro děti a mládež, scénáře pro rozhlasové a televizní pořady a překládat polskou literaturu do hebrejštiny. Je autorem více než třiceti knih, které byly přeloženy do 38 jazyků.\n\n"}
{"id": "1062532", "url": "https://cs.wikipedia.org/wiki?curid=1062532", "title": "Yrondu Musavu-King", "text": "Yrondu Musavu-King\n\nYrondu Musavu-King (* 8. ledna 1992, Libreville) je gabonský fotbalový obránce a reprezentant. V současnosti působí v klubu SM Caen.\n\nMusavu-King se představil v dospělém fotbale v dresu francouzského klubu SM Caen. Sezónu 2013/14 strávil na hostování ve francouzském týmu ES Uzès Pont du Gard.\n\nYrondu Musavu-King debutoval v A-mužstvu gabonské reprezentace v roce 2013.\n\nZúčastnil se Afrického poháru národů 2015 v Rovníkové Guineji.\n\n"}
{"id": "1062536", "url": "https://cs.wikipedia.org/wiki?curid=1062536", "title": "Anetta Kubalová", "text": "Anetta Kubalová\n\nAnetta Kubalová, rozená Petrovičová, (* 14. června 1979 Bardejov) je redaktorka a moderátorka, od roku 2014 uvádí v České televizi pořad Objektiv.\n\nVystudovala masmediální komunikaci na Univerzitě sv. Cyrila a Metoda v Trnave.\n\nV letech 2001 až 2003 pracovala jako reportérka v domácí i zahraniční redakci slovenské zpravodajské televize TA3. Zároveň v ní moderovala zpravodajské bloky a hlavní diskuzní relaci \"Téma dňa\". Od ledna 2004 do dubna 2008 působila jako zahraniční zpravodajka v České televizi. Za tu dobu vytvořila více než tisíc reportáží a živých vstupů pro hlavní zpravodajské relace ČT a ČT24 ze Slovenska, Maďarska, Rakouska a Itálie.\n\nMezi roky 2008 a 2014 byla na mateřské dovolené. Během ní se stala pravidelnou přispěvatelkou pro slovenský deník SME. Jejím manželem je zahraniční zpravodaj ČT (a od roku 2013 též vedoucí zahraniční redakce) Michal Kubal. Mají spolu tři děti – Zoju, Kryštofa a Šimona.\n\nV květnu 2014 se stala moderátorkou pořadu \"Objektiv\". Fakt, že pořad moderuje v rodné slovenštině, vzbudil jistou kontroverzi. Podle Kubalové natáčela zkušební díly jak v češtině, tak ve slovenštině a druhý jmenovaný jazyk byl nakonec zvolen na přání nadřízených.\n\n \n"}
{"id": "1062543", "url": "https://cs.wikipedia.org/wiki?curid=1062543", "title": "Estádio Mineirão", "text": "Estádio Mineirão\n\nEstadio Mineirão oficiálním názvem Estádio Governador Magalhães Pinto je víceúčelový stadion v brazilském Belo Horizonte. Byl otevřen v roce 1965 a jeho kapacita je 58 170 diváků. Je domovem klubu Cruzeiro. Byl vystavěn pro Konfederační pohár FIFA 2013, během kterého se na něm odehrály tři zápasy včetně jednoho semifinále a Mistrovství světa 2014, během kterého se na něm odehrálo šest zápasů včetně semifinále, ve kterém domácí Brazílie ostudně podlehla Německu 1:7.\n\nhttp://www.ademg.mg.gov.br/index.php?option=com_content&view=article&id=76&Itemid=83\nTerra Esportes\n\nAlmanaque do Cruzeiro\n\nhttp://bdfbrasilespecial.blogspot.com/2006/10/1965-o-palmeiras-brasil.html\n\nhttps://web.archive.org/web/20091018174321/http://www.benny75.com/hotsite/taca66/primeiro.html\nBola na Area\n\n1. ^ 18, 2013\n\n2. ^ \"Instalação do Rio 2016™, Mineirão está pronto para voltar a receber o futebol\". rio2016.com. Retrieved September 10, 2013.\n\n3. ^ MOREIRA, Eugênio (16 December 2012). \"Dinheiro da loteria, lucro do futebol mineiro\". Superesportes.\n\n4. ^ \"Match report – Columbia–Greece\" (PDF). FIFA.com (Fédération Internationale de Football Association). 14 June 2014. Retrieved 14 June 2014.\n\n5. ^ Beyoncé segura bandeira do Brasil em show em Belo Horizonte\n\n6. ^ \"DVD Preciso de Ti (Diante do Trono) - Análise\". Super Gospel. Retrieved March 5, 2012.\n"}
{"id": "1062549", "url": "https://cs.wikipedia.org/wiki?curid=1062549", "title": "Citroën Rosalie", "text": "Citroën Rosalie\n\nCitroën Rosalie je typ automobilu vyráběného francouzskou automobilkou Citroën v letech 1932 až 1939. V roce 1934 prošly modely faceliftem, který je podobný modelu Traction Avant, s příklonem masky chladiče a lepší aerodynamikou. Facelift je označován jako NH, \"Nouvelle habillage\" = nové šaty. Model představoval levnější konvenční alternativu se zadním náhonem oproti modelu Traction Avant. Ve své době patřil do třídy luxusních vozů. Po příchodu modelu Traction Avant v žebříčku třídy poklesl.\n\nV prosinci roku 1932 se André Citroën spojil s konstruktérem Harrym Ricardem. Podíleli se na výzkumu spalovacích komor pro použití „těžkého ropného oleje“, dnešní nafty. Citroën použil Ricardův patent pro vstřikování nafty zvaného Comet. Vznikl tak motor Ricardo-Citroen Diesel.\n\nCitroën Rosalie se stal druhým sériově vyráběným automobilem na světě s naftovým motorem v osobním vozidle a prvním s turbulentním plněním a vstřikováním Comet. Dieselové motory byly nevýhodné kvůli velkému objemu a malému výkonu. Byly využitelné jen v nákladních vozidlech a těžkých dopravních prostředcích. Jejich další nevýhodou byly nízké otáčky a proto bylo třeba mít převodovku s více rychlostními stupni. Prvním naftovým motorem v osobním automobilu byl americký Cummins v roce 1929 s mnohem větším motorem. Pro dosažení optimálního výkonu se dieselový motor montoval do velkých limuzín.\n\nV roce 1933 vznikl první motor z dílny Citroënu a Ricarda s turbulentním plněním. 27. listopadu 1934 byl motor prezentován v modelu Rosalie 10Di. Z ní později vznikly nákladní verze 500D a 850D. V roce 1935 bylo vyrobeno několik automobilů pro výzkum. Modely dokázaly, že naftový motor s turbulentním přeplňováním je vhodný pro denní použití. Dosahoval přes 3500 ot./min. a výkon 40k při objemu 1750 cm³, což bylo srovnatelné s benzínovými motory. Motory Di se staly oblíbenými díky nižším vibracím, které se tak nepřenášely do kabiny.\n\nV roce 1932 André Citroën demonstroval odolnost celokovové kabiny, skutálení Rosalie z kopce do údolí. Karoserie automobilu zůstala navzdory mnoha přetočením v celku a dveře se daly otevřít. Později demonstroval pevnost karoserie tím, že na střechu malého modelu Rosalie 8 posadil autobus plný cestujících.\n\n\n\n\n\n\nNa rámu automobilu Rosalie 8 vznikl speciální závodní model La Rosalie ve více sériích. Model překonal několik světových rekordů. Nejslavnějším je rekord z roku 1933, 300 000 kilometrů jen s výměnami oleje a paliva. Vytvoření rekordu trvalo 134 dní a průměrná rychlost byla 94 km/h. Rekord byl reklamní demonstrací společnosti Yacco, který měl poukázat na kvalitu jejího minerálního oleje.\n\nZ modelu Rosalie vzešly i dvě užitkové verze s naftovým motorem Di s nepřímým vstřikováním a turbulentním plněním. Vozy se využívaly jako dnešní užitkové dodávky. Výroba probíhala od roku 1936 do 1938. V téže době vznikl i větší nákladní vůz 23 Di.\n"}
{"id": "1062550", "url": "https://cs.wikipedia.org/wiki?curid=1062550", "title": "Citroën 29", "text": "Citroën 29\n\nCitroën 29 je univerzální nákladní automobil, který vyráběla francouzská automobilka Citroën v letech 1933 až 1934. Automobil nahradil svého předchůdce, nákladní verzi Citroënu C6. V roce 1934 ho nahradil model Citroën 32. Model 32 byl jen faceliftovaný model 29, využíval stejný rám i motorizaci. Změnila se hlavně přední část karoserie podle vzoru Traction Avant.\n\nBylo vyrobeno 12 531 kusů modelu 29 a 5648 kusů modelu 32. Model 32 byl prvním nákladním modelem Citroënu, který nepřevzal pohonnou jednotku z osobního automobilu. Oba modely se vyráběly převážně s autobusovými karoseriemi, v různých délkách s různým počtem míst.\n"}
{"id": "1062552", "url": "https://cs.wikipedia.org/wiki?curid=1062552", "title": "Lévy Madinda", "text": "Lévy Madinda\n\nLévy Clément Madinda (* 11. června 1992, Libreville) je gabonský fotbalový záložník a reprezentant. V současnosti působí v klubu Celta Vigo.\n\nLévy Madinda hrál v Gabonu v klubu AS Stade Mandji. V roce 2010 odešel do Evropy do španělského klubu Celta de Vigo, kde se nejprve začlenil do rezervního týmu.\n\nMadinda se zúčastnil Letních olympijských her 2012 v Londýně, kde Gabon vypadl již v základní skupině B.\n\nV A-mužstvu gabonské reprezentace debutoval v roce 2011.\n\nZúčastnil se Afrického poháru národů 2012, který pořádal právě Gabon společně s Rovníkovou Guineou. Gabon vypadl na turnaji ve čtvrtfinále s Mali na pokutové kopy.\nZúčastnil se i Afrického poháru národů 2015 v Rovníkové Guineji.\n\n"}
{"id": "1062562", "url": "https://cs.wikipedia.org/wiki?curid=1062562", "title": "Kříž svatého Patrika", "text": "Kříž svatého Patrika\n\nKříž svatého Patrika je červený diagonální kříž v bílém poli, který slouží k reprezentaci Irska nebo jeho patrona svatého Patrika. Vlajka svatého Patrika je vlajka nesoucí kříž svatého Patrika. Takovou vlajku má například stát Alabama.\n\nSpojení červeného úhlopříčného kříže se svatým Patrikem se datuje z 80. let 18. století, kdy jej Řád sv. Patrika přijal jako svůj znak. Existují určité doklady o tom, že podobný kříž již dříve příležitostně sloužil k reprezentaci Irska. Obvykle se má za to, že je odvozen z erbu mocné dynastie Fitzgeraldů. Mnozí irští nacionalisté odmítají jeho použití k reprezentaci Irska, jelikož prý jde o \"britský vynález\".\n\nPo přijetí kříže Řádem sv. Patrika jej začaly používat i jiné instituce. Po přijetí Zákona o unii v roce 1800, kdy došlo ke sloučení Království Velké Británie a Irského království do Spojeného království Velké Británie a Irska, byl na původní britskou vlajku v roce 1801 přidán irský kříž svatého Patrika, čímž vznikl známý Union Jack, který Spojené království dodnes používá.\n\nKříž sv. Patrika je umístěn pod anglickým křížem svatého Jiří a pouze polovinou šířky svých ramen překrývá skotský kříž svatého Ondřeje.\n\nČervený diagonální kříž příležitostně sloužil k neoficiální reprezentaci Severního Irska, neboť byl považován za méně problematický než jiné severoirské prapory a znaky.\n\n"}
{"id": "1062563", "url": "https://cs.wikipedia.org/wiki?curid=1062563", "title": "Jiří Škorpík", "text": "Jiří Škorpík\n\nJiří Škorpík (* 12. května 1972, Praha) je český hudební skladatel, režisér, aranžér, producent a zpěvák známý například účinkováním ve vokálním kvartetu 4TET.\n\nJiří Škorpík je absolventem pražské konzervatoře, obor klarinet u profesora Polívky. Spolupracuje na mnoha projektech; jeho nejznámějším je vokální seskupení 4TET, založené v říjnu roku 2002 na popud Jiřího Korna. Je také hudebním skladatelem, producentem, aranžérem i autorem filmové hudby. Složil například hudbu k muzikálu \"Antoinetta – královna Francie\", jenž měl premiéru 9. dubna 2014 v Divadle Hybernia.\n\n\n"}
{"id": "1062565", "url": "https://cs.wikipedia.org/wiki?curid=1062565", "title": "Jitka Škápíková", "text": "Jitka Škápíková\n\nMgr. Jitka Škápíková (* 29. srpna 1967) je česká scenáristka, spisovatelka a režisérka\n\nPůvodně studovala herectví na JAMU v Brně. Poté strávila čtyři roky v angažmá v tehdejším brněnském Státním divadle jako sólistka zpěvohry. Po revoluci se vrátila na akademii, ukončila studium herectví s titulem bakalář a plynule navázala studiem oboru Rozhlasová a televizní dramaturgie a scenáristika v ateliéru Prof. Antonína Přidala. Po promoci v roce 1996 nastoupila do Českého rozhlasu v Praze, kde pracovala až do roku 2010 jako dramaturg a redaktor dokumentárních a literárně-dramatických pořadů na stanicích Český rozhlas 3 – Vltava a Český rozhlas 2 – Praha. Od září 2010 krátce pracovala v nakladatelství XYZ. V její práci se pojila role dramaturgyně a režisérky zvukových knih. Od roku 2011 je ve svobodném povolání a stěžejní část její tvorby zaujímá režie audioknih pro vydavatelství OneHotBook. Je autorkou několika desítek adaptací i původních her pro děti i dospělé, realizovaných Českým rozhlasem, bezpočtu rozhlasových dokumentů, za které obdržela řadu cen v celostátních i mezinárodních soutěžích (např. Prix Bohemia Radio, Prix Futura Äke Blömström, opakovaně ocenění v soutěži Report…) Zároveň soustavně a pravidelně spolupracuje s Českou televizí na pořadech různých žánrů pro děti i dospělé. Je autorkou scénářů několika divadelních inscenací převážně pro Divadlo Viola. Vydala několik knih v nakladatelstvích Mladá fronta, XYZ, Československý spisovatel a Malý princ.\n"}
{"id": "1062566", "url": "https://cs.wikipedia.org/wiki?curid=1062566", "title": "Martin Zaus", "text": "Martin Zaus\n\nMartin Zaus (* 20. května 1861 v Horních Lomanech – 19. ledna 1905 v Chebu) byl českým varhanářem. Postavil přes 20 známých varhan v Čechách a na Moravě.\n\nNejdříve navštěvoval národní školu, poté průmyslovou školu a v letech 1877-1882 absolvoval učební obor varhanář u \"Johanna George Sommera\" v Lipové u Chebu. Následně začal pracovat u varhanářských firem. Od roku 1882 do roku 1886 pracoval Friedricha Ladegasta ve Weißenfelsu, od roku 1886 do roku 1889 u Friedricha Frieseho v Janově a od roku 1889 do roku 1891 u Josepha Merklina v Paříži a Lyonu. Od roku 1892 se osamostatni a začal působit v Chebu.\n\nZa vynikající dílo \"Opus I\" se mu v Chebu dostalo v roce 1892 významného ocenění.\n\n\n\n"}
{"id": "1062569", "url": "https://cs.wikipedia.org/wiki?curid=1062569", "title": "Citroën Belphégor", "text": "Citroën Belphégor\n\nCitroën Belphégor (tovární označení \"Camion 350\" až \"850\") je nákladní automobil, který vyráběla francouzská automobilka Citroën v letech 1964 až 1972. Byl konstruován pro užitečné hmotnosti od 3,5 do 8 tun. Model byl konkurentem pro Renault Super Galion SG4. Přezdívku \"Belphégor\" získal vůz z důvodu neobvyklé konstrukce, s odkazem na tehdy populární televizní seriál \"Belphégor ou le Fantôme du Louvre\".\n\nNahradil modely U23 a T55. Design vytvořil Flaminio Bertoni, sochař a designér modelů Traction Avant, 2CV, DS a Ami 6. Zajímavé bylo použití skleněných průzorů u nohou řidiče a spolujezdce. Řidič tak mohl vidět přímo před automobil, ale nebylo mu vidět na nohy. Kabina měla nezávislé zavěšení na čtyřech tlumičích, což zajišťovalo oproti konkurenci nadstandardní komfort posádky. Aerodynamický tvar kabiny zase snižoval spotřebu.\n\nV roce 1967 se Citroën spojil s výrobcem nákladních automobilů Berliet. Přebral tak výrobu kamionů ve Vénissieux. Belphégor tak byl postupně nahrazen sérií Citroën K.\n\nBelphégor přebral hydropneumatické brzdy z Citroënu DS. Používal dva nezávislé brzdové okruhy, což bylo na tuto dobu netradiční řešení bezpečnosti. Je to neobvyklé řešení, neboť většinou se používaly klasické brzdy nebo u větších nákladních vozidel vzduchové brzdy.\n\nHydropneumatické brzdy jsou mnohem účinnější než klasické hydraulické, pracují s více než dvojnásobným tlakem. Belphégor však neměl hydropneumatické odpružení a nemohl ho tak využít k regulaci tlaku, byl potřebný nezávislý zátěžový regulátor. Mechanický systém tak rozděluje brzdný účinek mezi přední a zadní nápravu podle zatížení. Inovací bylo i použití indikátoru opotřebení brzd na palubní desce.\n\nPodvozek byl použit klasické koncepce. Listové pružiny vpředu a vzadu, vzadu s postupným upínáním. Kabina byla připojena k rámu prostřednictvím čtyř nezávislých tlumičů. Tento systém nezávislého odpružení kabiny se používá u nákladních vozidel dodnes.\n"}
{"id": "1062572", "url": "https://cs.wikipedia.org/wiki?curid=1062572", "title": "AMC", "text": "AMC\n\nAMC může znamenat:\n\n"}
{"id": "1062573", "url": "https://cs.wikipedia.org/wiki?curid=1062573", "title": "Běh na jedno stadium", "text": "Běh na jedno stadium\n\nBěh na jedno stadium (od –\"stadiodromos, stadion\") byla soutěžní běžecká disciplína v starověkém Řecku. \n\nBěh na jedno stadion, t. j. na vzdálenost 192,27 metru, (600 olympijských stop) byl na olympijských hrách jedinou soutěžní disciplínou od založení her v roce 776 před Kr. do roku 724 před Kr., kdy se na hrách zavedl \"dvojitý běh\" čili diaulos. (Běh na dvě stádia).\n\nOd založení her v Olympii a i později se běh na jedno stadion považoval za hlavní závod. Jménem vítěze těchto závodů se označovala celá olympiáda. Na olympijských hrách se v této disciplíně soutěžilo až do ukončení her v roce 394 n. l., kdy hry zakázal zvláštním ediktem římský císař Theodosius I.\n\nBěhal se podobně jako současný sprint. Běžci se během běhu značně nakláněli dopředu a dlouhými vysokými kroky, pomáhajíce si přitom rytmickými švihy paží až do výšky hlavy se s otevřenými dlaněmi řítili do cíle.. \nNa konci šestého století před Kr. olympijští závodníci začínali slavnostním nástupem. Hellanodikové pak vložili do amfory nebo přilby tabulky se jmény soutěžících a vylosovali pořadí jejich míst na startovní čáře. Když byli už běžci připraveni, ozval se signál trubače a hlasatel přečetl jména závodníků a jejich domovských měst. Po novém signálu trubače se závody začaly. Hellanodikové následně po závodě vyhlásili jméno vítěze a jeho domovské město prostřednictvím hlasatele na čtyři strany světa. Odměnou olympijského vítěze byl věnec (\"kotinos\") z posvátné olivy, zvané \"Kallistefanos\", (\"\"Co dává krásné věnce\"\") nacházející se u Diova chrámu. Věnec byl podle tradice upletený z jediné větvičky, ustřižené zlatými nůžkami. Vítěze korunoval před Diovým chrámem nejstarší z hellanodiků tzv. \"athlothetés\".\n\nPodle antického autora Thukydida, běžci na nejstarších olympijských hrách závodili s páskou kolem ohanbí a později nazí. Připomíná, že někteří barbaři, především Asiaté, při zápasení a boxu mají takové pásky ještě i za jeho časů a také to, že staří Řekové měli kdysi mnoho společného s barbary. Starověký autor Pausanias, který v druhém století navštívil Olympii, uvádí, že stadion byl vybudován na umělé terase z nanosené země, na níž měli také sedadla pořadatelé her. Oproti hellanodikům stál oltář z bílého mramoru, při kterém seděla kněžka bohyně Démétér. Byla to jediná žena, která se mohla na olympijskou soutěž dívat. Svobodným dívkám se v tom nebránilo. \n"}
{"id": "1062576", "url": "https://cs.wikipedia.org/wiki?curid=1062576", "title": "Oxylos (syn Haimóna)", "text": "Oxylos (syn Haimóna)\n\nOxylos ( , ) je v řecké mytologii syn Haimóna, syna Thoanta. (nebo podle jiné verze syn Andraimóna)\n\nOxylos z rodu Heraklovců, byl králem v Aitólii. Odtud však musel odejít do vyhnanství z důvodu neúmyslného zabití svého bratra Thermia, jehož na hrách v Thébách zabil nešikovně vrženým diskem. (nebo podle jiné verze Alkidoka, syna Skopal).\n\nV době kdy se Dórové s Heraklovci chystali na další pokus dobýt Peloponés, setkal se Oxylos při putování s jedním z jejich vůdců Temenosem, synem Aristomacha, kterému věštba doporučila, aby si za vůdce zvolili trojokého a tak si zajistili úspěch vojenské výpravy. Jelikož Oxylos putoval krajinou na koni (nebo oslu), který měl jedno oko, Temenos ihned pochopil, že se věštba vztahuje na něj a následně ho přesvědčil, aby se k nim přidal.\n\nPo úspěchu vojenské výpravy ho odměnou za podporu zvolili za krále Élidy, úrodné země na severozápadě Peloponésu. Jakmile se Oxylos stal králem, uspořádal v Olympii hry, které tam kdysi založil Herakles (nebo Pelops) a znovu je vrátil do povědomí lidí. Hry v Olympii se však po smrti Oxyla pro rozbroje v Řecku opět nekonaly. Obnovil je až jeho pozdější potomek, élidský král Ifitos.\n\nOxylos se oženil s Pieriou a měl s ní dva syny, Aitola a Laia. Aitola, který zemřel mladý, rodiče pohřbili nedaleko Olympie a jejich druhý syn Laias se stal dědicem trůnu. \n"}
{"id": "1062577", "url": "https://cs.wikipedia.org/wiki?curid=1062577", "title": "Haimón (syn Thoanta)", "text": "Haimón (syn Thoanta)\n\nHaimón ( – \"Haimón\", ) je v řecké mytologii syn aitólského krále Thoanta.\nHaimón, syn Thoanta, byl otcem Oxyla (podle jiné verze byl Oxylův otec Andraimón), jehož Dórové za podporu při dobývání Peloponésu zvolili za krále Élidy, úrodné země na severozápadě Peloponésu. Jakmile jeho syn převzal v Elida královské žezlo, uspořádal v Olympii hry, které tam kdysi založil Herakles (nebo Pelops) a znovu je vrátil do povědomí lidí.\n"}
{"id": "1062580", "url": "https://cs.wikipedia.org/wiki?curid=1062580", "title": "Řekomyšovití", "text": "Řekomyšovití\n\nŘekomyšovití (\"Thryonomyidae\") je čeleď hlodavců z podřádu Hystricomorpha (dikobrazočelistných), infrařádu Hystricognathi. Zahrnuje jediný rod řekomyš (\"Thryonomys\") se dvěma druhy žijícími na západě, na východě a na jihu Afriky.\n\nŘekomyši jsou velcí zavalití hlodavci. Přes svou velikost se však dokáží velmi rychle pohybovat. Žijí v savanách – oblastech s vysokou travou, která jim poskytuje úkryt a slouží i jako obživa.\n\nŘekomyši žijí v africkém kontinentu od subsaharské Afriky na severu až po Jihoafrickou republiku na jihu. Obývají savany a další oblasti s vysokou travou.\n\nŘekomyšovití se oddělili od ostatních hlodavců přibližně před 30 miliony lety: v Africe se jejich předci vyskytovali od oligocénu do současnosti, v Evropě a Asii během miocénu.\n\nZnámý je jen jeden rod – \"Thryonomys\" – který obsahuje dva druhy:\n\nrod Thryonomys – řekomyš\n\nŘekomyši patří mezi velké hlodavce. Tělo je 350-610 mm dlouhé, ocas měří 65-260 mm. Váží 4–7 kg, ale jsou známi i jedinci do 10 kg. Srst je hrubá a naježená, podsada chybí. Na svrchní straně je těla hnědavá s nádechem dožluta nebo došeda, na spodní bělavá, někdy došeda. Ocas porostlý řídkými krátkými naježenými chlupy je u kořene hnědavý, ke konci špinavě bílý.\n\nTělo je velké a podsadité. Má krátké kulaté uši, jejichž konce vyčnívají nad srst. Na zadních nohách má čtyři prsty, na předních nohách pět, ale jen prostřední tři jsou plně vyvinuté. V silných čelistech má celkem 20 oranžových zubů – jejich zubní vzorec je\nSamice mají dva až tři páry mléčných žláz.\n\nŘekomyši jsou aktivní především v noci. Přes svou zavalitost to jsou hbitá a rychlá zvířata, při vyrušení dokáží nečekaně rychle prchat hustou vegetací. Dobře plavou a potápějí se. Bylo zjištěno, že populační hustota je asi 1 jedinec na hektar.\n\nJsou to býložravci – konzumují především trávu, rákos i kůru stromů, ale také ořechy, ovoce a jiné plody, které najdou na zemi. Řekomyši působí škody na plantážích cukrové třtiny, kukuřice, prosa, manioku nebo podzemnice olejné. Ohryzávají také kosti nebo i skály, zřejmě kvůli svým zubům.\nV tropických oblastech mívají dva vrhy ročně, v jižní Africe obvykle jen jeden v období od června do srpna. Po březosti trvající v průměru 155 dní rodí obvykle 4 mláďata. Ta váží kolem 129 g a mají otevřené oči, jsou osrstěná a brzy začínají běhat. Sexuálně dospívají ve věku jednoho roku. V zajetí se dožívají čtyř let.\n\nOba druhy řekomyší se často stává kořistí servalů nebo hadů (krajty). Jsou však také loveny domorodým obyvatelstvem: jejich maso je ceněno více než hovězí, vepřové nebo skopové. Proto se někdy chovají na farmách.\n\nPodle výzkumů IUCN nejsou populace ani jednoho druhu řekomyši zásadně ohroženy.\n\n"}
{"id": "1062584", "url": "https://cs.wikipedia.org/wiki?curid=1062584", "title": "Pražská němčina", "text": "Pražská němčina\n\nPražská němčina () je jazykovou variantou němčiny, kterou se mluvilo a psalo v Praze před rokem 1945. Její psaná forma z doby vlády Lucemburků hraje důležitou roli v dějinách německého jazyka pro svou vyvažující funkci mezi psanou hornoněmčinou Rakouska a Jižního Německa a východní středoněmčinou středního Německa, ze kterých se později vyvinul pravopis moderní spisovné němčiny (\"Hochdeutsch\").\n\nV historickém vývoji pražské němčiny existovala čtyři období, která byla kulturně a jazykově autonomní.\n\nZa vlády Lucemburků byla Praha důležitým politickým a kulturním centrem, na jehož rozkvětu se vedle císařského dvora významně podílel německý patriciát. Ve stejné době se etablovala psaná čeština, která byla vyrovnanější a stabilnější než tehdejší psaná němčina. Z roku 1310 pocházejí první písemné prameny oficiální povahy související hlavně s městským právem, stanovami a městskými knihami, kde se v latinském textu vyskytují německé glosy. Jazykové jevy se blíží středohornoněmeckému pravopisu. Tato \"pražská kancelářská němčina\" je považována za důležitý vývojový mezičlánek při vzniku pravopisu moderní spisovné němčiny.\n\nNáboženské změny husitského období se odrážely také v jazyce a to zvláště rozšířením vlivu češtiny, neboť pražské německé písemné prameny z let 1415–1546 se nedochovaly. Teprve pozdější městské knihy obsahují určitý podíl německých textů. Pražské němčině té doby chybějí znaky dialektu, nelze ji však označit jako východní středoněmčinu, neboť obsahuje i některé prvky hornoněmčiny. V lexiku se potom objevují převzatá česká slova nebo celé věty, např. \"Zwiegebet Lotrze\", \"Sselmo\", \"bodaj tie hrom zabil\".\n\nPo roce 1627 se pražská němčina ve své psané formě vyvíjela směrem k rakouské variantě. Pravopis ještě nebyl normativně určen, takže docházelo ke kolísání při psaní hlásek a v kvalitě vokálů. Typickým jevem nejen pro Prahu jsou apokopy, resp. ztráta neznělého -e nebo -en u substantiv. Vliv češtiny se pak projevuje např. nahrazováním českého \"š\" pomocí \"ss\", např. \"sSprach\", a dalšími lexikálními bohemismy.\n\nNa konci 19. století byla pražská němčina považována za nejlepší němčinu rakousko-uherské monarchie. Tento jazyk používaly především vzdělané vrstvy, které za vzor považovaly spíše saskou než rakouskou němčinu. Vedle něj ovšem v téže době vznikaly sociolekty: \"Kucheldeutsch\", \"Kuchelböhmisch\" a \"Mauscheldeutsch\" (tj. žargon služebnictva, němčinou prokládaná čeština a žargon pražských Židů), kvůli nimž posléze upadající pražská němčina získala pověst groteskního jazyka. V roce 1910 bylo v Praze už jen 4,5% německojazyčného obyvatelstva, přesto zde vznikla literatura světové proslulosti. Spisovatelé jako Rainer Maria Rilke, Franz Kafka, Max Brod, Franz Werfel, Egon Erwin Kisch, Friedrich Torberg, Oskar Baum, Johannes Urzidil, Felix Weltsch a Paul Leppin, však podle některých germanistů používali specifický styl, který spíše než k pražské němčině odkazuje k jejich literárním vzorům. Johannes Urzidil k tomu dodává: \"\"My pražští němečtí spisovatelé jsme psali a píšeme v jazyce, kterým přes den mluvíme, a to je čistá a nepokroucená spisovná němčina. Když jsme zasedli k psaní, nemuseli jsme nejprve přepnout z dialektu používaného přes den v životě a shonu k nějaké zvláštní němčině jiného druhu.\"\" Peter Demetz tuto skutečnost vysvětluje tím, že v Praze – na rozdíl od Brna – chyběl německý proletariát.\n\n\nPražská němčina posledního období se od neutrální standardní formy odlišuje vedle některých lexikálních zvláštností především svou výslovností. Typickým znakem německého vokalismu v Praze byla absence zaoblených a smíšených vokálů, stejně jako sklon k otevřené výslovnosti ostatních vokálů. Také tyto jevy byly následkem jazykového kontaktu s češtinou, přičemž souhlásky byly z téhož důvodu vyslovovány měkčeji. Charakteristické bylo užití nepřízvučných závěrových hlásek p, t, k místo b, d, g. V pražských německých textech té doby se dále objevují četné syntaktické pragismy, např. chybné používání předložky \"auf\" (\"auf was brauchst du es?\" / \"na co to potřebuješ?\") nebo větné vazby: \"ich würde liegen\", \"das Haus möchte zusammenbrechen\", ovlivněné českým kondicionálem \"bych, bys, by\" apod. V lexiku se potom vyskytuje řada slov a frází českého původu, např. \"Haubitze\" (houfnice), \"Popanz\" (bubák), \"Hallunke\" (holomek), \"Bissa\" (bič), \"Schmetten\" (smetana), \"Gasche\" (kaše), \"Pawlatsche\" (pavlač), \"einen Affen haben\" (mít opici).\n\n\nZ Prahy vysílá mj. v němčině Český rozhlas Radio Praha.\n\n\n\n"}
{"id": "1062591", "url": "https://cs.wikipedia.org/wiki?curid=1062591", "title": "Johann Obiang", "text": "Johann Obiang\n\nJohann Serge Obiang (* 5. července 1993, Le Blanc-Mesnil, Francie) je francouzsko-gabonský fotbalový obránce a reprezentant Gabonu. V současnosti působí v klubu LB Châteauroux.\n\nV dospělém fotbale debutoval v roce 2012 v dresu francouzského klubu LB Châteauroux.\n\nJohann Obiang debutoval v A-mužstvu gabonské reprezentace v roce 2014.\n\nZúčastnil se Afrického poháru národů 2015 v Rovníkové Guineji.\n\n"}
{"id": "1062593", "url": "https://cs.wikipedia.org/wiki?curid=1062593", "title": "Hippolyte et Aricie", "text": "Hippolyte et Aricie\n\nHippolyte et Aricie je francouzská opera \"(tragédie lyrique)\" od Jean-Philippe Rameaua, libreto sepsal abbé Simon-Joseph Pellegrin podle \"Faidry\" od Jeana Racina. Opera měla premiéru 1. října 1733 v divadle Palais-Royal v Paříži.\n\nRameauovi bylo v době, kdy napsal operu \"Hippolyte et Aricie\", padesát let. Byl známý jako hudební teoretik, a také pro své učebnice hry na cembalo, což jej nejspíše vedlo k tomu, aby se začal také zajímat o operu. Jediné z jeho tvorby, co se blížilo opeře, bylo několik sekulárních kantát a několik populárních děl pro \"Paris fairs\". V průběhu roku 1732 Rameau kontaktoval abbé Pellegrina a požádal ho o libreto (ten napsal libreto pro Montéclairovu operu \"Jephté\", z února 1732, která Rameaua zaujala a inspirovala k tvorbě)\n\nTragédie lyrique (nebo také \"Tragédie en musique\") byla uvedena Jean-Baptiste Lullym a jeho libretistou Philippe Quinaultem v 70. letech 17. století. Jejich díla předznamenala směr, jakým se francouzská opera vydala. Když \"Hippolyte et Aricie\" (který je také \"tragédie lyrique\") debutoval, André Campra jej popsal slovy: \"„v této opeře je tolik hudby, že by to stačilo na deset oper. Tento muž (Rameau) nás všechny zastíní.“\"\n\nPro množství hudebních inovací byla Rameauova opera brána jako útok na Lullyho dílo a francouzskou operní tradici.\n\nFrancouzská veřejnost se rozdělila na dvě znepřátelené skupiny: tradicionalistické přížnivce Lullyho (\"Lullistes\") a modernistické příznivce Rameaua (\"Ramoneurs\"). Kontroverze přetrvávaly během celých 30. let 18. století.\n\nPrvní uvedení \"Hippolyte et Aricie\" 1733-1743 dosáhlo úctyhodných čtyřiceti repríz. Znovu byla uvedena v souboru čtyřiceti repríz v letech 1742-1743 a znovu v letech 1757 a 1767.\n\nPrvní moderní uvedení (ve 20. století) proběhlo 13. května 1908.\n\nVe 21. století se \"Hippolyte et Aricie\" vrací do světového operního repertoáru.\n\n\n"}
{"id": "1062596", "url": "https://cs.wikipedia.org/wiki?curid=1062596", "title": "Viktor Kudinskij", "text": "Viktor Kudinskij\n\nViktor Kudinskij (17. června 1943, Kyjev – 18. srpna 2005) byl sovětský atlet, jehož specializací byl běh na 3000 metrů překážek, tzv. steeplechase, mistr Evropy z roku 1966.\nSpecializoval se na běh na 3000 metrů překážek. V této disciplíně zvítězil na mistrovství Evropy v Budapešti v roce 1966. Na evropských halových hrách v roce 1968 zvítězil v běhu na 3000 metrů. Patřil k favoritům běhu na 3000 metrů překážek na olympiádě v Mexiku v roce 1968, nedokončil však finálový závod. Jeho osobní rekord na této trati je 8:26,0.\n"}
{"id": "1062598", "url": "https://cs.wikipedia.org/wiki?curid=1062598", "title": "Adam Vlkanova", "text": "Adam Vlkanova\n\nAdam Vlkanova (* 4. září 1994 v Hradci Králové) je český fotbalový záložník a bývalý mládežnický reprezentant, od roku 2014 působící v týmu FC Hradec Králové.\n\nSvoji fotbalovou kariéru začal v klubu FC Hradec Králové, odkud v průběhu mládeže přestoupil do Olimpie Hradec Králové. V týmu se propracoval do seniorské kategorie. V létě 2013 zamířil do Bohemians Praha, Vlkanova tak přestoupil z klubu hrajícího tehdy krajský přebor do v té době druholigového týmu.\n\nV zimním přestupovém období ročníku 2013/14 se vrátil do FC Hradec Králové, odkud obratem odešel na hostování zpět do Bohemians. Na podzim 2014 hostoval v celku FK Čáslav. Po půl roce vrátil do svého kmenového mužstva.\n\nV dresu FC Hradce Králové debutoval v 1. české lize 1. 3. 2015 v utkání 18. kola proti klubu FC Viktoria Plzeň (prohra 1:3), když v 80. minutě vystřídal Tomáše Malinského. Jednalo se o jeho jediný ligový start v ročníku 2014/15, ve kterém klub sestoupil do 2. české fotbalové ligy.\n\nSvé první góly v sezoně a zároveň v dresu FC Hradce Králové vstřelil 23. srpna 2015 v ligovém utkání 4. kola proti B-týmu SK Sigma Olomouc (výhra 4:1), když se prosadil nejprve ve 39. a poté v 70. minutě. 29. října 2015 podepsal s Hradcem nový kontrakt do léta 2018. Potřetí v ročníku se trefil ve 13. kole proti Fotbal Třinec, \"Votroci\" v zápase zvítězili 5:0. 22. listopadu 2015 vstřelil v 16. kole jediný, tudíž vítěznou gól v utkání proti FC MAS Táborsko. Svoji pátou branku dal ve 24. kole, jednalo se o jediný gól ve střetnutí s SFC Opava. Dalšího přesného střelckého zásahu vsítil následují týden v zápase proti FK Slavoj Vyšehrad (výhra 2:0). S mužstvem postoupil zpět do české nejvyšší soutěže, když jeho klub ve 28. kole hraném 17. 5. 2016 porazil FK Baník Sokolov 2:0 a 1. SC Znojmo, které bylo v tabulce na třetí pozici, prohrálo s FC Sellier & Bellot Vlašim. Celkem v ročníku 2015/16 nastoupil k 25 zápasům v lize.\n\n10. 8. 2016 se dvakrát střelecky prosadil ve 2. kole českého poháru proti divizní Admiře Praha (výhra 4:1), nejprve se trefil ve 25. a poté ve 49. minutě.\n\nPo přestupu do Hradce Králové odešel na hostování zpět do týmu FK Bohemians Praha, kde působil půl roku. Celkem za střížkovskou \"Bohemku\" odehrál na jaře 2014 čtyři ligová utkání, ve kterých branku nedal. V ročníku 2013/14 klub sestoupil do ČFL.\n\nPřed ročníkem 2014/15 zamířil hostovat do mužstva FK Čáslav, v jehož dresu nastupoval v české fotbalové lize. V mužstvu strávil půl sezony. Během této doby jednou rozvlnil síť.\n\n"}
{"id": "1062599", "url": "https://cs.wikipedia.org/wiki?curid=1062599", "title": "Citroën 55", "text": "Citroën 55\n\nCitroën 55 je univerzální nákladní automobil, který vyráběla francouzská automobilka Citroën v letech 1953 až 1965. Za dvanáct let produkce bylo vyrobeno 54 898 kusů.\n\nNavazuje na svého předchůdce Citroën 45, z něhož přebral i první motorizace. Terénní varianta měla zvýšený podvozek a pohon 4×4, konkurovala německému vozu Unimog. K dispozici byly tři rozdílné rozvory. Užitná nosnost byla 5 tun. Dálková verze byla upravena pro tahání návěsů. Pro armádu byla odvozena terénní verze 46 FOM.\n\nV padesátých letech požádala francouzská cestovní kancelář o výrobu vyhlídkového autobusu. Vznikla tak futuristická série na podvozku U55, a autobusu Citroën CH14. Model dostal název Currus Cityrama, podle výrobce karavanů Currus. Díky jeho futuristickému vzhledu byl použit v několika filmech.\n"}
{"id": "1062600", "url": "https://cs.wikipedia.org/wiki?curid=1062600", "title": "Aaron Appindangoyé", "text": "Aaron Appindangoyé\n\nAaron Christopher Billy Ondélé Appindangoyé (* 20. února 1992, Franceville, Gabon) je gabonský fotbalový obránce a reprezentant. V současnosti působí v klubu CF Mounana.\n\nV Gabonu hrál na začátku kariéry v klubu CF Mounana.\n\nAaron Appindangoyé debutoval v A-mužstvu gabonské reprezentace v roce 2012.\n\nZúčastnil se Afrického poháru národů 2015 v Rovníkové Guineji.\n\n"}
{"id": "1062603", "url": "https://cs.wikipedia.org/wiki?curid=1062603", "title": "Sestry od strádajících", "text": "Sestry od strádajících\n\nSestry od strádajících je ženská katolická řeholní kongregace, jejíž zkratkou je S.D.\n\nKongregace byla založena v Chunangamvely knězem Varghese Payyappillym.\n\nInstitut byl schválen 19. března 1927 arcibiskupem Ernakulamu.\n\nSestry se věnují výchově mládeže a pomoci nemocným chudým.\n\nKromě Indie se nacházejí v Německu, Itálii, na Madagaskaru a ve Švýcarsku; generální sídlo je v Aluvě.\n\nNa konci roku 2007 byl spočítán stav sester: 1 431 sester v 201 řeholních domech.\n\n"}
{"id": "1062604", "url": "https://cs.wikipedia.org/wiki?curid=1062604", "title": "Joey Lawrence", "text": "Joey Lawrence\n\nJoseph Lawrence Mignogna, Jr. (* 20. dubna 1976, Filadelfie, Pensylvánie, Spojené státy americké), známý jako Joey Lawrence je americký herec, zpěvák a moderátor. Nejvíce se proslavil rolemi v seriálech \"Gimme a Break!, \" \"Kvítko \"a \"Brotherly Love\". V roce 2010 získal roli Joeho Longa v seriálu stanice ABC Family \"Melissa a Joey.\"\n\nNarodil se ve Filadelfii v Pensylvánii, je synem Donny a Josepha Mignogny. Má italské předky. Má dva mladší bratry, Matthewa a Andrewa, kteří jsou také herci.\n\nNavštěvoval Abington Friends School v Jenkintownu v Pensylvánii a později navštěvovat Univerzitu Jižní Kalifornie.\n\nPrvní role přišla s reklamaou pro Craker Jakc. V 5 letech se objevil v \"The Tonight Show Starring Johnny Carson\", kde zazpíval písníčku „Give My Regards to Broadway“. V roce 1983 získal roli Joeho Donovana v sitcomu stanice NBC \"Gimme a Break!\". V roce 1988 propůjčil svůj hlas pro film \"Oliver & Přátelé\". Mezi lety 1991 a 1995 hrál v televizním seriálu \"Kvítko\", kde hrál Joeyho Russo.\n\nSe svými bratry Mattewem a Andrewem si zahrál v seriálu \"Brotherly Love\". S Jennifer Morrison si zahrál ve filmu \"Temná legenda 2\". V roce 2006 se stal soutěžícím reality show stanice ABC \"Dancing with the Stars\", kde byl spárován s profesionální tanečnicí Edytou Śliwińskou. Skončil na třetím místě. V roce 2007 získal roli Billyho Flynna v Broadwayské produkci Chicaga. 9. července 2008 měla premiéru taneční reality show \"Master of Dance\", kterou moderoval.\n\nV roce 2009 si zahrál po boku Melissy Joan Hart ve filmu \"Moje falešná svatba\", který měl premiéru na stanici ABC Family. V srpnu 2010 se vrátil na televizní obrazovky v sitcomu stanice ABC Family \"Melissa a Joey\" v roli Joeho Longa, kterého jako chůvu zaměstnala postava, kterou hraje Melissa Joan Hart.\n\nV 16 letech vydal své debutové album nazvané \"Joey Lawrence\". Jeho písnička „Nothin' My Love Can't Fix“ se stala mezinárodním hitem. Písnička se stala titulní písní filmu \"Cop and a Half\".\n\nV červenci 2008 oznámila, že pracuje na novém albu, které se bude skládat především z balad. V černu 2011 vydal nový singl nazvaný \"Rolled\". V červenci vydal další single \"Give It To Ya (Acoustic)\"\n\nV roce 2017 založil kapelu Still 3 a společně vydali singl „Lose Myself“.\n\nJoey se oženil s Michelle Vellou v roce 2002, rozvedli se v roce 2004. Svojí druhou ženu Chandie Yawn-Nelson, poznal na dovolené do Disney Worldu, když byli teenageři, vzali se o 13 let později. Dvojici se narodily dvě dcery, narozené v roce 2006 a 2010. V roce 2017 zažádali o osobní bankrot.\n\n"}
{"id": "1062605", "url": "https://cs.wikipedia.org/wiki?curid=1062605", "title": "Frederiksberg", "text": "Frederiksberg\n\nFrederiksberg je město v Dánsku, západní část Velké Kodaně, s níž tvoří souměstí. Někdy je dokonce považováno za jeho čtvrť, má však status samostatného města. S Kodaní je spojeno linkou metra i linkou městského vlaku S, leží zde Kodaňská zoologická zahrada, Královská porcelánka, Královská veterinární a zemědělská univerzita, státní rozhlas a vojenská akademie v zámku z 18. století. V roce 2015 dánský statistický úřad evidoval ve Frederiksbergu 103 192 obyvatel.\n\nPůvodní název města z pohanských časů zněl \"Tulehøj\" nebo \"Tulleshøy\". Později se město nazývalo \"Ny Amager\" či \"Ny Hollænderby\", neboť se zde usazovali holandští osadníci. Jeho novodobá historie se začala psát v letech 1700–1703, kdy král Frederik IV. nechal na místním kopci \"Valby Bakke\" postavit palác, který nazval \"Frederichs Berg\". Kolem něho pak zrenovoval město, které bylo dosti zpustlé. To posléze přijalo název po královském paláci. Domy skoupili především bohatí obyvatelé Kodaně, kteří si ve Frederiksbergu zřídili svá letní sídla. Rezidenční charakter si Frederiksberg udržel dodnes, převažují v něm rodinné domy a rozsáhlé parky, jen minimálně je v něm průmyslových staveb. Obrovským impulsem k rozvoji bylo rozhodnutí dánského parlamentu z roku 1852, které rušilo zákaz stavět za kodaňskými městskými hradbami. Ihned se rozjela rozsáhlá výstavba, která v podstatě smazala hranice mezi Kodaní a Frederiksbergem. Zatímco v roce 1850 měl Frederiksberg 3000 obyvatel, roku 1900 už to bylo 80 000 a roku 1950 již 120 000.\n\nNa území města se nachází nejvyšší budova v Dánsku, 102 metrů vysoká \"Domus Vista\", původně hotel, dnes obchodní centrum a knihovna.\n\nVe městě se narodil například slavný dánský fotbalista Michael Laudrup.\n\n\n"}
{"id": "1062607", "url": "https://cs.wikipedia.org/wiki?curid=1062607", "title": "Alexandra Herasimenjová", "text": "Alexandra Herasimenjová\n\nAlexandra Herasimenjová ( Аляксандра Віктараўна Герасіменя; * 31. prosince 1985, Minsk, Běloruská sovětská socialistická republika) je běloruská plavkyně. Na olympijských hrách 2012 v Londýně získala stříbrné medaile v závodech na 50 a 100 metrů volným způsobem. Je též mistryní světa z roku 2011 na 100 metrů volný způsob.\n\n"}
{"id": "1062608", "url": "https://cs.wikipedia.org/wiki?curid=1062608", "title": "Jaguar F-Type", "text": "Jaguar F-Type\n\nJaguar F-Type je dvoumístný sportovní vůz, který začala roku 2013 vyrábět anglická automobilka Jaguar. Je postavený na původně hybridním modelu Jaguar C-X16 a autorem jeho designu je Ian Callum. Původně byl vyráběn pouze jako kabriolet, o rok později jako kupé. Je vyráběn se čtyř, šesti a osmiválcovým motorem. Nejsilnější model F-Type v provedení SVR má 575 koní a 700Nm.\n"}
{"id": "1062610", "url": "https://cs.wikipedia.org/wiki?curid=1062610", "title": "Lloyd Palun", "text": "Lloyd Palun\n\nLloyd Palun (* 28. listopadu 1988, Arles, Francie) je francouzsko-gabonský fotbalový obránce a reprezentant Gabonu. V současnosti působí v klubu OGC Nice.\nLloyd Palun debutoval v A-mužstvu Gabonu v roce 2011.\n\nZúčastnil se Afrického poháru národů 2012, který pořádal právě Gabon společně s Rovníkovou Guineou. Gabon vypadl na turnaji ve čtvrtfinále s Mali na pokutové kopy.\nZúčastnil se i Afrického poháru národů 2015 v Rovníkové Guineji.\n\n"}
{"id": "1062611", "url": "https://cs.wikipedia.org/wiki?curid=1062611", "title": "Randers", "text": "Randers\n\nRanders je město v Dánsku. Nachází se v regionu Midtjylland (Nové Jutsko), na Jutském poloostrově. V roce 2014 mělo město 61 163 obyvatel. Založeno bylo ve 12. století, ale oblast byla osídlena již za vikinských časů. Leží na řece Gudenå, respektive na jejím ústí do Fjordu Randers.\n\nVe městě byl roku 1340 zabit dánským národním hrdinou Nielsem Ebbesenem Gerhard z Holsteinu.\n\nK pamětihodnostem patří kostel \"St. Mortens\" z roku 1490 a \"Helligåndshuset\" (Chrám svatého ducha) postavený roku 1510. Hlavním turistickým lákadlem je tropická zoo s umělým deštným pralesem, který se nachází ve třech obřích skleněných kopulích (\"Randers Regnskov\").\n\nNachází se zde významný říční přístav, který z Randers učinil obchodní centrum a důležitý tranzitní uzel.\n\nVe městě sídlí fotbalový klub Randers FC, který vyhrál v roce 2006 dánský fotbalový pohár.\n\n\n"}
{"id": "1062617", "url": "https://cs.wikipedia.org/wiki?curid=1062617", "title": "The Magic Whip", "text": "The Magic Whip\n\nThe Magic Whip je osmé studiové album anglické rockové skupiny Blur, které bylo vydáno 27. dubna 2015.\n\nAutory všech skladeb jsou Damon Albarn, Graham Coxon, Alex James a Dave Rowntree.\n\n"}
{"id": "1062619", "url": "https://cs.wikipedia.org/wiki?curid=1062619", "title": "Dimitri Bissiki", "text": "Dimitri Bissiki\n\nDimitri Davy Magnoléké Bissiki (* 17. března 1991) je konžský fotbalový obránce a reprezentant, v současnosti působí v klubu AC Léopards.\n\nSvou fotbalovou kariéru začal v konžském klubu AC Léopards.\n\nV A-mužstvu Konžské republiky debutoval v roce 2012.\n\nZúčastnil se Afrického poháru národů 2015. Na turnaji bylo Kongo vyřazeno ve čtvrtfinále Demokratickou republikou Kongo poměrem 2:4, ačkoli vedlo 2:0.\n\n"}
{"id": "1062622", "url": "https://cs.wikipedia.org/wiki?curid=1062622", "title": "Heřmanoměstecká tabule", "text": "Heřmanoměstecká tabule\n\nHeřmanoměstecká tabule je geomorfologický okrsek v západní části Chrudimské tabule, ležící v okresech Pardubice a Chrudim v Pardubickém kraji.\n\nÚzemí okrsku se nachází zhruba mezi sídly Chvaletice (na západě), Pardubice (na severu), Úhřetická Lhota (na severovýchodě), Slatiňany (na jihovýchodě), Morašice a Lipoltice (na jihu). Uvnitř okrsku leží okresní město Chrudim, další město Přelouč, městys Choltice, částečně titulní město Heřmanův Městec.\n\nJsou zde chráněná území PR Habrov (VKP \"Hyxovo peklo\"), PP Meandry Struhy, PP Ptačí ostrovy, částečně PR Choltická obora a PP Heřmanův Městec.\n\nOkrsek Heřmanoměstecká tabule (dle značení Jaromíra Demka VIC–3C–3) geomorfologicky náleží do celku Svitavská pahorkatina a podcelku Chrudimská tabule.\n\nDále se již nečlení.\n\nTabule sousedí s dalším okrskem Svitavské pahorkatiny, Hrochotýneckou tabulí na jihovýchodě, a s celky Východolabská tabule na severu a Železné hory na jihu a západě.\n\nNejvyšším bodem Heřmanoměstecké tabule je vrstevnice (330 m n. m.) na jižní hranici s Železnými horami.\n\n"}
{"id": "1062643", "url": "https://cs.wikipedia.org/wiki?curid=1062643", "title": "Kevin Steen", "text": "Kevin Steen\n\nKevin Steen (* 7. května 1984) je kanadský profesionální wrestler. V současnosti pracuje ve společnosti World Wrestling Entertainment. Momentálně vystupuje na shows hlavního rosteru. Vystupuje zde pod jménem Kevin Owens. V WWE Již získal NXT titul, když v zápase kontroverzním způsobem porazil Samiho Zayna (NXT Takeover: Unstoppable) a Interkontinentální titul, když (opět kontroverzně) porazil Rybacka (Night Of Champions 2015). Působí v rosteru Smackdown.\n\nPřed příchodem do WWE byl Steen také ROH World šampiónem, ROH Tag Team šampionem (s El Genericem - Dnes Samim Zaynem), trojnásobným PWG World šampiónem a PWG World Tag Team šampiónem (taktéž s El Genericem)\n\nNa \"ROH iPPV Best in the World 2014\" měl Kevin Steen zápas se Silasem Youngem, kterého Steen porazil a po konci zápasu oznámil, že jeho kontrakt s ROH vyprší už za měsíc a půl. Byl to poslední zápas Steena před příchodem do WWE.\n\n12. Srpna 2014 bylo oficiálně oznámeno, že Steen podepsal kontrakt s WWE. Připojil se tak ke dvojici nových talentů, které za sebou měly úspěšný debut v NXT - KENTA (Hideo Itami) a Prince Devitt (Finn Bálor)\".\" V Prosinci 2014 vydala WWE na svém Youtube kanálu video propagující příchod Kevina Steena - nově přejmenovaného na Kevina Owense do NXT. Debut se měl uskutečnit 11. Prosince na show NXT Takeover: R Evolution. Owens debutoval v otevíracím zápase show jako face charakter (kladný) a v krátkém zápase porazil CJ Parkera. V tu samou noc se také uskutečnil NXT Championship match, což byl zároveň hlavní tahák celé show. V zápase o titul se zde střetli Sami Zayn a Adrian Neville (šampion). Po dlouhém zápase se Zaynovi podařilo porazit svého soupeře a vůbec poprvé získat NXT titul. Show měla končit oslavou Zaynova zisku titulu, které se zúčastnil téměř celý roster NXT, včetně čerstvě debutujícího Owense, který se Zaynem zůstal v ringu i poté, co zbytek rosteru odešel do zákulisí. Ten se Zaynem nejdříve společně slavil, jakožto jeho nejlepší přítel a bývalý tag teamový parťák, ale poté Owens Zayna napadl a prošel tak heel turnem. V rámci příběhu utrpěl Zayn zranění a byl několik týdnů mimo obrazovek, zatímco Owens si budoval velké momentum. 18. prosince se uskutečnila první NXT show po Takeoveru, kde byl Owensovým druhým soupeřem bývalý NXT šampion a muž, kterého právě Zayn porazil na Takeoveru o titul, Adrian Neville, který Owense konfrontoval a vyzval na zápas. Ten se uskutečnil ještě tu samou noc jako hlavní tahák. Zápas skončil dvojitým odpočítáním mimo ring. Po zápase Owens ještě napadl Nevillea stejným způsobem, jakým poslal do nemocnice (v rámci příběhu) Samiho Zayna a stvrdil svůj heel charakter.\n\nZayn se vrátil o až příští měsíc v lednu 2015 a nabídl Nevilleovi odvetný zápas o NXT titul. Ten se uskutečnil 14. ledna 2015 jakožto hlavní tahák NXT. Sami Zayn opět Nevillea porazil a obhájil NXT titul. Po zápase vběhl do ringu Owens a Zayna napadl. V dalších epizodách Owens vysvětloval své činy. Řekl, že doposud považoval Samiho za přítele, ale vzhledem k tomu, že jeho pozvali do NXT jako prvního a navíc se z něj stal šampion, nemůže být nadále jeho přítel. Zároveň dodal, že chce získat NXT titul. Generální manažer NXT William Regal dal Owensovi zápas proti Zaynovi na další speciální akci NXT Takeover: Rival, který však nebyl o titul. Až při podepisování kontraktu si Owens titulový zápas vynutil.\n\n11. ledna se uskutečnila další speciální show NXT Takeover: Rival, jejíž hlavním tahákem byl právě souboj Zayna a Owense o NXT titul. Owens v zápase zvítězil po KO, když Zayna nešetřil a nasadil mu několik powerbomb za sebou, čímž Zayna v rámci příběhu opět na nějakou dobu vyřadil z akce.\n\nNa akci NXT Takeover: Rival Kevin Owens získal NXT titul a zároveň se zde uskutečnil No.1 Contender match for NXT Championship match, jehož vítěz se měl později utkat s NXT šampionem. Zvítězil Finn Bálor, který porazil Adriana Nevillea. Vzájemný zápas Owense a Bálora o titul NXT se uskutečnil 25. března a Owens titul úspěšně obhájil. Owens začal tvořit svoji vlastní šňůru neporazitelnosti a dominance, když porážel jednoho oponenta za druhým a vedl rovnou několik menších televizních feudů, které sloužily jako výplň před návratem Samiho Zayna a zároveň pomáhaly Owensovi se ještě více uchytit jako záporný charakter. Sami Zayn se vrátil a dokázal porazit Rhyna, čímž se stal dalším vyzyvatelem pro Kevina Owense. Ještě předtím, než Zayn opět zápasil o NXT titul se objevil jako překvapivý debutant v show RAW, kde se pokusil získat US titul v zápase proti Johnu Cenovi. Tady však neuspěl. Po zápase se navíc ukázalo, že Zayn utrpěl menší zranění ramene - tentokrát vážně, nikoli v rámci příběhu. Zayna čekala rehabilitace, ale ještě předtím byl schopen zápasit proti Kevinu Owensovi na show NXT Takeover: Unstoppable 20. května 2015. Zápas skončil diskvalifikací Owense, takže i když technicky vzato Owens v zápase prohrál, titul mu zůstal. Po zápase se Owens ještě pokusil Zayna napadnout se židlí, v tom jej však konfrontoval wrestlingový veterán a nováček v NXT, Samoa Joe. Ten Owense vyzval na zápas, který se uskutečnil 17. Června 2015. Zápas ale skončil bez výsledku, když se Owens a Joe agresivně mlátili.\n\nKevin debutoval v hlavním rosteru když odpověděl na US open challenge od Johna Cenu kterému nasadil pop up powerbomb a zápasil s ním na akci Elimination Chamber a tento zápas vyhrál.Kevin a John následně zápasili na akci Money In The Bank kde ale Kevin prohrál a následně na live show Beast in the east prohrál svůj titul s Finnem Balorem.Kevin následně vyzval Johna Cenu o United States Championship na akci Battleground ale nevyhrál.Na placené akci Night of The Champions zápasil s Rybackem o Intercontiental Championship který vyhrál a titul si udržel až do akce TLC kde ho o titul připravil Dean Ambrose.Odveta se konala na akci Royal Rumble v Last man standing zápase jenže po té co Dean zhodil Kevina přes dva stoly nebyl Kevin schopen dál zápasit.Svůj IC titul vyhrál zpět v Fatal 5 way matchi kdy odpinoval Tylera Breeze a připravil tak Deana o titul.V Březnu se nečekaně vrátil jeho bývalý nejlepší přítel Sami Zayn kterého kdysi Kevin zradil a byl zařazen do IC title zápasu na WrestleManii 32.Díky Samimu tento zápas prohrál a Kevin se pomstil na placené akci PayBack kdy porazil Samiho.Nadále chtěl odvetu pro jeho IC titul kterou nikdy nedostal a na placené akci Extrene Rules se ji dočkal v podobně Fatal 4 way matche kterej opět díky Samimu nevyhrál.Nadále se kvalifikoval do MITB zápasu o kufřík který se mu nepodařilo získat.Sami Zayn chtěl po Kevinovy poslední zápas na akci Battleground který Sami vyhrál.Kevin Owens vytvořil tag team s Chrisem Jerichem jménem Jeri-KO.Kevin Owens byl zařazen do fatal 4 way matche o Universal titul který vyhrál po tom co se vrátil Triple H a zradil Setha Rollinse ve prospěch Kevina.Následující show RAW se konala oslava Kevina a jeho zisku titulu kterou přerušil Seth Rollins který následně zaůtočil na Kevina.Vedlo to k jejich feudu který ale díky spolupráci Kevina a Chrise Jericha Seth nevyhrál.Roman Reigns byl další kdo vyzval Kevina o hlavní titul show RAW na placené akci RoadBlock ale díky plánu Chrise Jericha který díky tomu že nasadil Code-Breaker na Kevina sice zařídil prohru Kevina,ale přes DQ čili mu titul zůstal.Mick Foley další show RAW oznámil re-match o Universal Titul Kevin Owens vs Roman Reigns na placené akci Royal Rumble a navíc Chris musel být v železné kleci nad ringem.Kevin dokázal titul obhájit díky zásahu Brauna Strowmana který zničil Romana Reignse.Show RAW která následovala se objevil Goldberg a vyzval Kevina o titul,který mu Jericho slíbil bez souhlasu Kevina.Následujicí RAW se konal segment Festival of Friendship při kterém Kevin Owens nečekaně napadl a zradil Chrise Jericha a ukončil jejich přátelství.\n\n\n\n\n\n\n\n\n\n\n\n\n\n\n\n\n\n\n"}
{"id": "1062645", "url": "https://cs.wikipedia.org/wiki?curid=1062645", "title": "Soustava křivek", "text": "Soustava křivek\n\nSoustava křivek je množina křivek, z nichž každá je daná funkcí nebo parametrizací, ve které je jeden nebo více proměnných parametrů. Parametry mohou obecně ovlivňovat tvar křivky i složitějším způsobem, než je jednoduchá lineární transformace. Také množina křivek zadaných implicitní relací může tvořit rodinu křivek.\n\nSoustavy křivek se často vyskytují v řešení diferenciálních rovnic; když se zavádí aditivní integrační konstanta, obvykle se s ní manipuluje algebraicky, dokud nereprezentuje jednoduchou lineární transformaci. \n\nSoustavy křivek se objevují i v jiných oblastech. Například všechny nedegenerované kuželosečky mohou být reprezentovány jedinou polární rovnicí s jedním parametrem, kterým je výstřednost křivky: \n\nse změnou hodnoty \"e\" se vzhled křivky mění poměrně složitým způsobem.\n\nSoustavy křivek se objevují v různých odvětvích geometrie, například při studiu obalových křivek určité množiny křivek nebo jako kaustika dané křivky.\n\nZobecněním soustavy křivek v algebraické geometrii je pojem lineárního systému dělitelů.\n"}
{"id": "1062646", "url": "https://cs.wikipedia.org/wiki?curid=1062646", "title": "Dmytro Jaroš", "text": "Dmytro Jaroš\n\nDmytro Jaroš (ukrajinsky: \"Дмитро Ярош\", * 30. září 1971) je ukrajinský politik a poradce náčelníka generálního štábu.\n\nDo listopadu 2015 byl Jaroš předsedou nacionalistického politického sdružení Pravý sektor, který hrál důležitou roli při ukrajinské revoluci v roce 2014. V parlamentních volbách 26. října 2014 byl zvolen v jednomandátovém obvodě v Dněpropetrovské oblasti se ziskem 29,76 % hlasu. Aktivně se účastnil bojů proti proruským separatistům na východní Ukrajině a byl v lednu 2015 raněn granátem během druhé bitvy o Doněcké letiště.\n\nNa začátku dubna 2015 se nechal slyšet, že nedojde-li k dalším politicko-společenským změnám či reformám, nelze vyloučit nepokoje obdobné kyjevskému Euromajdanu. V dubnu 2015 se Jaroš stal poradcem ukrajinského ministra obrany.\n\nV listopadu 2015 odstoupil Jaroš z funkce předsedy strany Pravý sektor. Později ze strany úplně odešel, přičemž ho následovala asi 1/5 tehdejších členů.\n\nPodle údajů ukrajinských bezpečnostních složek se začátkem července 2015 v Mukačevě v Zakarpatské oblasti sešli příslušníci Pravého sektoru se zločinci, se kterými chtěli vyjednávat o „rozdělení sfér vlivu“ a vymáhání „ochranných poplatků“ ve spojení s pašováním cigaret do zemí Evropské unie. Za onou zločinnou organizací údajně stojí poslanec ukrajinského parlamentu Michajlo Lanjo.\nPoté, co ministr vnitra Arsen Avakov poslal do Mukačeva zvláštní policejní jednotky, vznikla ve městě 11. července přestřelka mezi policií a příslušníky Pravého sektoru. Při ní byly použity také protitankové zbraně (pancéřové pěsti) a granáty a zabiti nejméně tři lidé. Část civilního obyvatelstva byla z města evakuována. Asi 14 příslušníků Pravého sektoru se uchýlilo do okolních lesů a chtěli složit své zbraně až poté, když by je k tomu výslovně vyzval vůdce Pravého sektoru Dmytro Jaroš. Ten odjel s doprovodem do Mukačeva, aby mohl vyjednávat s místním velitelem organizace Alexandrem Skičem. Podle zprávy rádia BBC však měl sám Jaroš zahynout 12. července, když při vjezdu do města kolona jeho pěti vozů najela na dálkově odpálenou výbušnou nástrahu. Pro rozhlas to sdělil místní občan. Jiné zdroje tuto zprávu dosud nepřinesly resp. nepotvrdily.\n\n"}
{"id": "1062651", "url": "https://cs.wikipedia.org/wiki?curid=1062651", "title": "Francis N'Ganga", "text": "Francis N'Ganga\n\nFrancis N'Ganga (* 16. června 1985, Poitiers, Francie) je francouzsko-konžský fotbalový obránce a reprezentant Konžské republiky, v současnosti působí v klubu R. Charleroi SC.\n\nVe Francii hrál na začátku kariéry za kluby Grenoble Foot 38 a Tours FC. V srpnu 2012 odešel do Belgie do celku R. Charleroi SC.\n\nV A-mužstvu Konžské republiky debutoval v roce 2008.\n\nZúčastnil se Afrického poháru národů 2015. Na turnaji bylo Kongo vyřazeno ve čtvrtfinále Demokratickou republikou Kongo poměrem 2:4, i když vedlo 2:0.\n\n"}
{"id": "1062661", "url": "https://cs.wikipedia.org/wiki?curid=1062661", "title": "Ostrava střed (nádraží)", "text": "Ostrava střed (nádraží)\n\nOstrava střed (dříve Ostrau-Witkowitz / Ostrava-Vítkovice) je nádraží na adrese Frýdlantská 499/5 ležící na trati Ostrava - Valašské Meziříčí, ze které v tomto nádraží odbočuje Báňská dráha a vlečka do Vítkovických železáren. Nachází se v blízkosti centra Ostravy. Nádraží je jedním z obvodů železniční stanice Ostrava hlavní nádraží.\n\nPůvodní název \"Ostrau-Witkowitz\" vyplýval z umístění mezi (Moravskou) Ostravou a Vítkovicemi.\n\nV roce 1869 ostravští radní s tehdejším starostou Aloisem Anderkou předložili návrh o výstavbě nádraží, v blízkosti Vítkovických železáren, jámy Karoliny a císařské cesty, ministerstvu dopravy ve Vídni. Město na výstavbu nádraží nabídlo pozemek zdarma.\n\nSe zahájením provozu tratě v roce 1871 byla zahájena i výstavba budovy nádraží.\n\nPůvodní budova byla patrová zděná s tříosým rizalitem na obou podélných stranách. Se zvýšeným provozem v osobní přepravě, jejím nárůstem vznikla potřeba rozšíření nádraží. Budova byla postupně rozšiřována.\n\nV roce 1892 byla přistavěna hrázděná křídla na štítových stranách budovy pro dělnické čekárny a kanceláře. Křídla byla prodloužena v roce 1903. Současně byl zvětšen vestibul. Konečnou podobu vytvořil architekt Franz Bobrowsky. Jeho projekt z roku 1910 zachoval centrální patrovou budovu s postranními křídly. Průčelím v přízemí byl prolomen segmentový hlavní vstup krytý kovovou markýzou. Kryté nástupiště s litinovými sloupky.\n\nV roce 1987 byla budova nádraží necitlivě opravována. Původní dělená okna byla nahrazena za nečleněná, strukturované omítky s motivy pozdní secese vyhlazeny, odstraněno dřevěné obložení ve vnitřním prostoru vestibulu, odstraněny původní dlažby.\n\nV roce 2003 byla provedena náznaková rekonstrukce pod autorským vedením Ing. arch. Jaroslava Kotka a Ing. Pavla Krátkého. Vnitřní prostory mají neutrální monochromní barevnost, doplněny dřevěnými obklady a novou dlažbou.\n\nV současné době je ve výpravní budově v umístěno Železniční muzeum moravskoslezské.\n\nVýpravní budova nádraží Ostrava-Střed a stavědlová věž byly 19. února 2003 prohlášeny kulturní památkou. Stavědlo je jedním z původní trojice obdobných staveb z režného cihelného zdiva s hrázděným patrem a vnějším přístupovým schodištěm. Dochovaný objekt je realizací typového projektu No 1774 z roku 1905.\n\nStanici obsluhuji vlaky linky S6 (Ostrava hl.n. – Frýdek-Místek – Frenštát pod Radhoštěm – Valašské Meziříčí) v době dopravní špičky v pracovních dnech v 30 minutovém intervalu, mimo špičky a o víkendu převážně v hodinovém intervalu. Kromě toho obsluhují stanici ještě vlaky linky R61 (Český Těšín – Havířov – Ostrava hl.n. – Opava východ) v hodinovém (o víkendu dvouhodinovém) intervalu a vlaky linky R27 (Olomouc hl.n. – Bruntál – Krnov – Ostrava střed) ve dvouhodinovém intervalu. Vlaky jsou integrovány v systému ODIS, stanice leží v tarifní zóně číslo 77.\n\nV železniční stanici jsou cestujícím poskytovány tyto služby: vnitrostátní pokladní přepážka (ČD), výdej InKaret (ČD), čekárna pro cestující, úschovna zavazadel, úschovna kol, bezbariérové WC, rychlé občerstvení, restaurace, veřejné parkoviště.\n\n\n"}
{"id": "1062674", "url": "https://cs.wikipedia.org/wiki?curid=1062674", "title": "Dancing with the Stars", "text": "Dancing with the Stars\n\nDancing with the Stars je americká taneční soutěžní show, vysílaná ve Spojených státech od roku 2005 stanicí ABC. Show je americkou verzí britské televizní soutěže \"Strictly Come Dancing\". V českém prostředí je tato show známa pod názvem \"StarDance ...když hvězdy tančí\".\n\nModerátory soutěže jsou Tom Bergeron a Erin Andrews, která je moderátorkou od 18. série. Lisa Canning moderovala 1. sérii, Samantha Harris moderovala 2. sérii až 9. sérii a Brooke Burke-Charvet moderovala 10. sérii až 17. sérii.\n\nSoutěžící páry se skládají z celebrity a profesionálního tanečníka. Každá pár předvede naučený styl tance a soutěží s ostatními páry o body porotců a hlasy diváků. Pár, který obdrží nejmenší kombinaci hlasů je eliminovaný. Každý týden probíhá vyřazovaná, dokud nezůstane pouze jeden pár.\n\nDne 12. května 2017 stanice objednala 26. řadu. 27. řada měla premiéru dne 18. září 2017 a spin-off \"\" měl premiéru dne 7. října 2018. Dvacátáosmá řada měla premiéru 17. září 2019.\n\nTom Bergeron je moderátorem od premiéry první série v roce 2005. První sérii spolumoderovala Lisa Cinning, která byla nahrazena Samanthou Harris (2006-2009), která byla nahrazena Brooke Burke-Charvet (2010-13). Erin Andrews převzala roli spolu-moderátorky v 18. sérii (2014). Drew Lachey působil jako krátká náhrada Samanthy Harris během páté série (2007), kdy chyběla kvůli mateřské dovolené. Leah Remini nahradila Erin Andrews v 8. týdnu 19. série, kvůli jejímu závazku s 2014 World Series.\n\nHlavními porotci jsou Len Goodman, Carrie Ann Inaba a Bruno Tonioli. Profesionální tanečnice Julianne Hough se přidala jako čtvrtý porotce v 19. sérii, poté co pracovala jako hostující porotce v předchozích dvou sériích. Do 22. řady už se jako porotkyně nevrátila. Do poroty znovu usedla pro 25. a 26. řadu. Bývalí soutěžící se také objevily jako porotci v 11. sérii: Hélio Castroneves, Mel B, Drew Lachey, Giles Marini, Kelly Osbourne a Emmitt Smith. Další celebrity, které mají něco společného s tancem a bývalí profesionální tanečníci se objevily jako čtvrtý porotce nebo v absenci jednoho z hlavních porotců: Paula Abdul, Donnie Burns, Cher, Maksim Chmerkovskiy, Michael Flatley, Kevin Hart, Julianne Hough, Baz Luhrmann, Ricky Martin, Abby Lee Miller, Kenny Ortega, Donny Osmond, Redfoo, Robin Roberts, Jessie J a Pitbull.\n\n273 celebrit se objevilo v 24. sériích soutěže. Pro každou sérii je vybrána celebrita a profesionální partner, který slouží jako instruktor a každý týden naučí svůj protějšek nový styl tance. 43 profesionálních partnerů se objevilo po boku celebrit, některé jen pro jednu sérii.\n\nTaneční soubor vystupuje každé úterý při vyhlašovaní výsledků už od 12. série. Členové souboru v 19. sérii byli Lindsay Arnold, Sasha Farber, Henry Byalikov a Jenna Jonna Johnson. Sasha Farber je členkou od 13. série a Henry Byalikov od 14. série. Další členové jsou: Tristan MacManus, Peta Murgatroyd, Kiki Nyemchek, Nicole Volynets, Ted Volynets, Dasha Chesnokova, Sharna Burgess, Sonny Fredie Pedersen, Emma Slater, Oksana Dmyternko, Julz Tocker, Gleb Savchenko a Artem Chigvintsev. \n\nPo 17. sérií hrál orchestr Harolda Wheelera hudbu pro živá kola soutěže. 7. února 2014 bylo oznámeno, že nový Ray Chew se stal novým vedoucím skupiny.\n\nPrvní řada debutovala na stanici ABC 1. června 2005. 6. července 2005 se vítězkou stala herečka Kelly Monaco. Jejím profesionálním partnerem byl Alex Mazo.\nDruhá řada měla premiéru na stanici ABC 5. ledna 2006. 24. února 2006 se vítězi stali Drew Lachey a jeho profeisonální tanečnice Cheryl Burke.\nTřetí řada měla premiéru na stanici ABC 12. září 2006. Vítězi se stali Emmitt Smith a jeho profesionální tanečnice Cheryl Burke.\nČtvrtá řada měla premiéru 19. března 2007 na stanici ABC. Vítězi se stali Apolo Anton Ohno se svojí profesionální tanečnicí Julianne Hough.\nPáté řada měla premiéru 24. září 2007. Vítězi se stali Hélio Castroneves s profesionální tanečnicí Julianne Hough.\nŠestá řada měla premiéru 17. března 2008 na stanici ABC. Vítězi se stali Kristi Yamaguchi a její profesionální partner Mark Ballas.\n\nSoutěžícími byli: Penn Jillette (kouzelnice), Monica Seles (tenistka), Steve Guttenberg (herec), Adam Carolla (komik), Priscilla Presley (herečka), Marlee Matlin (herečka), Shannon Elizabeth (herečka), Mario (zpěvák), Marissa Jaret Winokur (herečka), Cristián de la Fuente (TV hvězda) a Jason Taylor (hráč NFL).\n\nSedmá řada měla premiéru 22. září 2008 na stanici ABC. Vítězi se stali moderátorka Brooke Burke a její profesionální partner Derek Hough.\n\nSoutěžícími byli: Jeffrey Ross (komik), Ted McGinley (herec), Kim Kardashian (hvězda reality-show), Misty May-Treanor (hráčka plážového volejbalu), Rocco DiSpirito (Šéfkuchař), Toni Braxton (zpěvačka), Cloris Leachman (herečka), Susan Lucci (herečka), Maurice Greene (spritner), Cody Linley (herec), Lance Bass (zpěvák *NSYNC) a Warren Sapp (hráč NFL)\n\nOsmá řada měla premiéru 9. března 2009 na stanici ABC. Vítězi se stali gymnastka Shawn Johnson a její profesionální partner Mark Ballas.\n\nSoutěžícími byli: Belinda Carlisle (zpěvačka), Denise Richards (herečka), Holly Madison (modelka), Steve Wozniak (spolu-zakladatel Applu), Steve-O (herec), Lawrence Taylor (fotbalista), Chuck Wicks (zpěvák), Lil' Kim (raperka), Ty Murray (Rodeo kovboj), Melissa Rycroft (soutěžící v \"The Bachelor\") a Giles Marini (herec).\n\nDevátá řada měla premiéru 21. září 2009 na stanici ABC. Vítězi se stali Donny Osmond a jeho profesionální tanečnice Kym Johnson.\n\nSoutěžícími byli: Ashley Hamilton (herec), Macy Gray (zpěvák), Kathy Ireland (modelka), Tom DeLay (vedoucí Sněmovny reprezentantů Spojených státech amerických), Debi Mazar (herečka), Chuck Liddel (UFC bojovník), Natalie Coughlin (plavkyně), Melissa Joan Hart (herečka), Louie Vito (snowboardista), Michael Irvin (hráč NFL), Mark Dacascos (herec), Aaron Carter (zpěvák), Joanna Krupa (modelka), Kelly Osbourne (hvězda reality-show) a Mýa (zpěvačka).\n\nDesátá řada měla premiéru 22. března 2010. Vítězi se stali zpěvačka Nicole Scherzinger a její profesionální tanečník Derek Hough.\n\nSoutěžícími byli: Shannen Doherty (herečka), Buzz Aldrin (astronaut), Aiden Turner (herec), Kate Gosselin (hvězda reality-show), Jake Pavelka (hvězda reality-show), Pamela Anderson (modelka), Niecy Nash (komička), Chad Ochocinco (hráč NFL), Erin Andrews (Sportovní komentátorka) a Evan Lysacek (krasobruslař).\n\nJedenáctá řada měla premiéru 20. září 2010. Vítězi se stali Jennifer Grey a její profesionální tanečník Derek Hough.\n\nSoutěžícími byli: David Hasselhoff (herec), Michael Bolton (zpěvák), Margaret Cho (komička), Mike Sorrentino (hvězda reality-show), Florence Henderson (herečka), Audrina Patridge (hvězda reality-show), Rick Fox (hráč NBA), Kurt Warner (hráč NFL), Brandy (zpěvačka), Bristol Palin (aktivistka) a Kyle Massey (herec).\n\nDvanáctá řada měla premiéru 21. března 2011. Vítězi se stali fotbalista Hines Ward a jeho profesionální tanečnice Kym Johnson.\n\nSoutěžícími byli: Mike Catherwood (rádiová moderátorka), Wendy Williams (moderátorka talk show), Sugar Ray Leonard (boxer), Petra Němcová (modelka), Chris Jericho (WWE šampion), Kendra Wilkinson (modelka), Romeo Kane (herečka) a Kirstie Alley (herečka).\n\nTřináctá řada měla premiéru 19. září 2011. Vítězi se stali J.R. Martinez a jeho profesionální tanečnice Karina Smirnoff.\n\nSoutěžícími byli: Metta World Peace (hráč basketbalu), Elisabetta Canlis (modelka), Kristin Cavallari (hvězda reality-show), Chynna Phillips (zpěvačka), Carson Kressley (moderátorka), Chaz Bono (aktivista), David Arquette (herec), Nancy Grace (HLN hosteska), Hope Solo (členka amerického fotbalového týmu), Ricki Lake (herečka) a Rob Kardashian (hvězda reality-show).\n\nČtrnáctá řada měla premiéru 19. března 2012. Vítězi se stali Donald Driver a její profesionální tanečník Peta Murgatroyd.\n\nSoutěžícími byli: Martina Navrátilová (tenistka), Jack Wagner (herec), Sherri Shepherd (moderátorka), Gavin Degraw (zpěvák), Gladys Knight (zpěvák), Jaleel White (herec), Roshon Fegan (herec), Melissa Gilbert (herečka), Maria Menounos (tisková mluvčí), William Levy (herec) a Katherine Jenkins (zpěvačka).\n\nPatnáctá řada nazvaná Dancing with the Stars: All Stars měla premiéru 24. září 2012. Do série se vrátili předchozí soutěžící. Vítězi se stali hvězda reality-show Melissa Rycroft a její profesionální partner Tony Dovolani.\n\nSoutěžícími byli: Pamela Anderson (herečka), Joey Fatone (člen N'Sync), Drew Lachey (zpěvák), Hélio Castroneves (Řidič 500 mil Indianapolis), Bristol Palin (hvězda reality-show), Sabrina Bryan (zpěvačka), Kirstie Alley (herečka), Giles Marini (herec), Apolo Anton Ohno (běžec), Emily Smith (hráč NFL), Kelly Monaco (modelka) a Shawn Johnson (gymnastka).\n\nŠestnáctá řada měla premiéru 18. března 2013. Vítězi se stali Kellie Pickler a její profesionální tanečník Derek Hough. Dorothy Hamill musela soutěž opustila po dvou tancích kvůli zranění zad.\n\nSoutěžícími byli: Dorothy Hamill (krasobruslařka), Wyonna Judd (zpěvačka), Lisa Vanderpump (hvězda reality-show), D. L. Hughley (komik), Victor Ortiz (boxer), Andy Dick (herec), Sean Lowe (hvězda \"The Bachelor\"), Ingo Radermacher (herec), Aly Raisman (gymnastka), Jacoby Jones (hráč NFL) a Zendaya (herečka)\n\nSedmnáctá řada měla premiéru 26. listopadu 2013. Vítězi se stali herečka Amber Riley a její profesionální tanečník Derek Hough.\n\nSoutěžícími byli: Keyshawn Johnson (hráč NFL), Bill Nye (moderátor), Valerie Harper (herečka), Christina Milan (zpěvačka), Nicole \"Snooki\" Polizzi (hvězda reality-show), Brant Daugherty (herec), Elizabeth Berkley Lauren (herečka, Leah Remini (herečka), Bill Engvall (komik), Jack Osbourne (hvězda reality-show) a Corbin Bleu (herec).\n\nOsmnáctá řada měla premiéru 17. března 2014. Vítězi se stali Meryl Davis a její profesionální partner Maksim Chmerkovskiy se stal poprvé vítězem.\n\nSoutěžícími byli: Diana Nyad (plavkyně), Sean Avery (hráč NHL), Billy Dee Williams (herec), Cody Simpson (zpěvák), Drew Carey (moderátor), NeNe Leakes (hvězda reality-show), Danica McKellar (herečka), Charlie White (krasobruslař), James Maslow (zpěvák Big Time Rush), Candace Cameron Bure (herečka) a Amy Purdy (snowboardistka).\n\nDevatenáctá řada měla premiéru 15. září 2014. Vítězi se stali Alfonso Ribeiro a jeho profesionální partnerka Witney Carson.\n\nSoutěžícími byli: Lolo Jones (atletka), Tavis Smiley (moderátor), Randy Couture (UFC šampion), Betsey Johnson (módní návrhářka), Jonathan Bennett (herec), Antonio Sabato, Jr. (herec), Michael Waltrip (závodník), Lea Thompson (herečka), Bethany Mota (youtube hvězda), Janel Parrish (herečka) a Sadie Robertson (hvězda reality-show).\n\nDvacátá řada měla premiéru 16. března 2015. Vítězi se stali Rumer Willis a její profesionální parter Valentin Chmerkovskiy.\n\nSoutěžícími byli: Redfoo (zpěvák), Charlotte McKinney (modelka), Noah Galloway (profesionální trenér), Robert Herjavec (porotce \"Shark Tank\"), Pattie LaBelle (zpěvačka), Nastia Liukin (gymnastka), Riker Lynch (zpěvák), Michael Sam (fotbalista), Willow Shields (herečka), Suzanne Somers (herečka) a Chris Soules (hvězda reality-show \"The Bachelor\").\n\nDvacátá první řada měla premiéru 14. září 2015. Vítězi se stali Bindi Irwin a její profesionální partner Derek Hough.\n\nSoutěžící byli: Chaka Khan (zpěvačka), Victor Espinza (žokej), Kim Zolciak-Biermann (hvězda reality-show), Gary Busey (herec), Paula Deen (kuchařka, bavička), Hayes Grier (hvězda sociálních médií), Andy Grammer (zpěvák), Alexa PenaVega (herečka), Tamar Braxton (zpěvačka), Carlos PenaVega (zpěvák, herec), Alek Skarlatos (voják), Nick Carter (zpěvák)\n\nDvaadvacátá série řada premiéru 21. března 2016. Vítězi se stali Nyle DiMarco a jeho profesionální tanečnice Peta Mutrgatroyd.\n\nSoutěžícími byli: Geraldo Rivera (moderátor), Mischa Barton (herečka), Marla Maples (herečka), Doug Flutie (NFL quarterback), Kim Fields (herečka), Von Miller (hráč NFL), Jodie Sweetin (herečka), Antonio Brown (hráč NFL), Wanyá Morris (zpěvák), Ginger Zee (meteroložka), Paige VanZant (zápisnice UFC).\n\nDvacátá třetí řada měla premiéru 12. září 2016. Vítězi se stali Laurie Hernandez a Valentin Chmerkovskiy.\n\nSoutěžícími byli: Amber Rose (herečka), Kenny Edmonds (zpěvák), Calvin Johnson (hráč NFL), Jake T. Austin (herec), James Hinchcliffe (řidič IndyCar), Jana Kramer (zpěvačka), Marilu Henner (herečka), Maureen McCormick (herečka), Rick Perry (bývalý guvernér státu Texas), Ryan Lochte (Olympijský plavec), Terra Jolé (hvězda reality-show) a Vanilla Ice (rapper)\n\nDvacátá čtvrtá řada měla premiéru 20. března 2017. Vítězi se stali Rashad Jennings a jeho profesionální tanečnice Emma Slater. \n\nSoutěžícími byli: David Ross (MLB chytač), Normani Kordei (zpěvačka Fifth Harmony), Simone Biles (gymnastka), Bonner Bolton (model), Nick Viall (hvězda z reality show \"The Bachelor\"), Nancy Kerrigan (krasobruslařka), Heather Morris (herečka, tanečnice), Erika Jayne (zpěvačka, reality-show hvězda), Mr. T (herec, bývalý wrestler), Charo (herečka, zpěvačka) a Chris Kattan (herec, komik).\n\nDvacátá pátá řada měla premiéru 18. září 2017. Vítězi se stali Jordan Fisher s partnerkou Lindsay Arnold.\n\nSoutěžícími byli: Barbara Corcoran (obchodnice), Debbie Gibson (zpěvačka/herečka), Victoria Arlen (moderátorka ESPN), Nikki Bella (modelka), Derek Fisher (bývalý hráč NBA), Nick Lachey (zpěvák), Vanessa Lachey (moderátorka), Frankie Muniz (herec), Terrell Owens (bývalý hráč NFL), Sasha Pieterse (herečka), Drew Scott (moderátor) a Lindsey Stirling (houslistka).\n\nDvacátá šestá řada nesla název \"Dancing with the Stars: Athletes\" (Atleti) a měla premiéru 30. dubna 2018. Vítězi se stali Olympijský vítěz v krasobruslení Adam Rippon s partnerkou Jennou Johnson.\n\nSoutěžícími byli: Josh Norman (fotbalista NFL), Tonya Harding (bývalá Olympijská vítězka v krasobruslení), Mirai Nagasu (Olympijská vítězka v krasobruslení), Chris Mazdze (Olympijská vítěz v bobování), Jennie Finch Daigle (bývalá Olympijská vítězka v softballu), Karreem Abdul-Jabbar (bývalý hráč NBA), Johnny Damon (bývalý hráč MLB) a Jamie Anderson (Olympijská vítězka ve snowboardu).\n\nDvacátá sedmá řada měla premiéru 24. září 2018. Vítězi se stali moderátor rádiové stanice Bobby Bones a jeho taneční partnerka Sharna Burgess. \n\nSoutěžícími byli Milo Manheim (hvězda stanice Disney Channel), Evanna Lynch (herečka a aktivistka), Alexis Ren (modelka a osobnost sociálních medií), Juan Pablo Di Pace (herec), Joe Amabile (hvězda reality-show \"Bachelor in Paradise\"), DeMarcus Ware (bývalý hráč NFL), John Schneider (herec a country zpěvák), Mary Lou Retton (bývalá Olympijská vítězka v gymnastice), Tinashe (zpěvačka a skladatelka), Nancy McKeon (herečka), Danelle Umstead (Paraolympijská vítězka v alpském lyžování), Nikki Glaser (komička a moderátorka podcastu)\n\nDvacátá osmá řada měla premiéru 18. září 2019. Vítězi se stali účastnice reality-show \"The Bachelor\" a \"The Bachelorette\" Hannah Brown a její taneční partner Alan Bersten.\n\nSoutěžícími jsou: Lauren Alaina (country zpěvačka), Sailor Brinkley-Cook (modelka a dcera Christie Brinkley), Ally Brooke (zpěvačka ze skupiny Fifth Harmony), Karamo Brown (expert z pořadu \"Queer Eye\" a aktivista), Kate Flannery (herečka), Ray Lewis (bývalý NFL hráč), Kel Mitchell (herec a komik), Lamar Odom (bývalý hráč NBL), Sean Spier (bývalý pracovník Bílého domu), James Van Der Beek (herec) a Mary Wilson (zpěvačka ze skupiny The Supremes).\n"}
{"id": "1062676", "url": "https://cs.wikipedia.org/wiki?curid=1062676", "title": "Césaire Gandzé", "text": "Césaire Gandzé\n\nCésair Dorlich Sidney Gandzé (* 6. března 1989) je fotbalový záložník a reprezentant Konžské republiky, v současnosti působí v klubu AC Léopards.\n\nSvou fotbalovou kariéru začal v konžském klubu AC Léopards.\n\nV A-mužstvu Konga debutoval v roce 2011.\n\nZúčastnil se Afrického poháru národů 2015. Na turnaji bylo Kongo vyřazeno ve čtvrtfinále Demokratickou republikou Kongo poměrem 2:4, i když vedlo 2:0.\n\n"}
{"id": "1062679", "url": "https://cs.wikipedia.org/wiki?curid=1062679", "title": "Kristína Svarinská", "text": "Kristína Svarinská\n\nKristína Svarinská (* 14. květen 1989, Bratislava) je slovenská filmová a televizní herečka. Působí také v dabingu.\n\n\n"}
{"id": "1062681", "url": "https://cs.wikipedia.org/wiki?curid=1062681", "title": "Římskokatolická farnost Frymburk", "text": "Římskokatolická farnost Frymburk\n\nŘímskokatolická farnost Frymburk je územním společenstvím římských katolíků v rámci českokrumlovského vikariátu českobudějovické diecéze.\n\nV roce 1277 je ve Frymburku doložen plebán, jménem Přibyslav. Ve stejném roce byl založen kostel sv. Bartoloměje, a patronát k němu měli Benediktini z Ostrova u Davle, od roku 1301 farnost spravovali premonstráti ze Schläglu. Papež Pavel II. v roce 1468 vyhlásil nad celým vyšebrodskem s výjimkou Frymburku interdikt, v roce 1499 byl zavražděn frymburský farář Martin Plicker. Roku 1530 došlo k přestavbě kostela v pozdně gotickém stylu. Z této přestavby pochází síťová klenba v presbytáři. Později byla barokizována lóď, v letech 1649–1652 nově zaklenuta. V letech 1940–1945 spadala frymburská farnost pod biskupství v Linci. Roku 1946 převzala správu farnosti od schlägelských premonstrátů českobudějovická diecéze. Sídelního kněze měla farnost do roku 2008.\n\nFarnost Frymburk je součástí farního obvodu (kollatury) Horní Planá.\n\n"}
{"id": "1062684", "url": "https://cs.wikipedia.org/wiki?curid=1062684", "title": "Hayley Atwellová", "text": "Hayley Atwellová\n\nHayley Elizabeth Atwellová (* 5. dubna 1982, Londýn) je anglicko-americká herečka. K jejím nejvýznamnějším rolím patří postava agentky Peggy Carterové v filmech a seriálech série Marvel Cinematic Universe.\n\nNarodila se v Londýně, je dcerou Allison (rozené Cain) a Granta Atwella. Její matka pochází z Anglie, otec z amerického Kansas City. Má britské i americké občanství. Její rodiče se rozvedli, když jí byly 2 roky. Navštěvovala Sion-Manning Roman Catholics Girl's School v Londýně a London Oratory School. V roce 2005 promovala na Guidhall School of Music and Drama.\n\nV roce 2007 se poprvé objevila ve filmu Woodyho Allena \"Kasandřin sen\". O rok později se představila ve snímku \"Návrat na Brideshead\" a ve filmu \"Vévodkyně\", za který byla nominována na British Independent Film Award.\n\nV lednu 2009 se představila v divadelní hře \"A View from the Bridge\" v divadle Duke of York's, za což byla nominována na Laurence Oliver Award. Získala roli v minisérii stanice AMC \"Vězeň\". O rok později si zahrála roli Freyu Deverell v úspěšné adaptaci románu Williama Boyda \"Any Human Heart\".\n\nV roce 2011 si zahrála agentku Peggy Carterovou v superhrdinském filmu \"\". MTV Networks ji jmenovalo jako jeden z objevů roku 2011. Roli Peggy si zopakovala v krátkém filmu z roku 2013 \"Agentka Carterová\", v roce 2014 ve filmu \"\", v televizním seriálu \"Agenti S.H.I.E.L.D.\" a v roce 2015 ve filmech \"\" a \"Ant-Man\". V letech 2015–2016 byl vysílán seriál \"Agent Carter\" o životě agentky Peggy Carterové. Svůj hlas také propůjčila do videoher \"\" a \"Lego Marvel's Avengers\".\n\nV únoru 2016 byla obsazena do nového právnického seriálu \"Právem odsouzeni\".\n\n"}
{"id": "1062685", "url": "https://cs.wikipedia.org/wiki?curid=1062685", "title": "Shellový účet", "text": "Shellový účet\n\nShellový účet (: ) je uživatelský účet na vzdáleném serveru, tradičně běžícím na unixovém operačním systému, který umožňuje přístup k shellu prostřednictvím protokolu příkazového řádku, například telnetu nebo SSH.\n\nShellové účty byly zprvu volně zpřístupněny uživatelům internetu internetovými poskytovateli (například Netcom, Panix, The World a Digex). V ojedinělých případech měli jednotlivci přístup k shellovým účtům přes své zaměstnavatele či univerzity. Byly využívány pro ukládání dat, webhosting, e-mailové účty, přístupu k diskuzním skupinám a vývoji softwaru.\n\nShellové účty jsou často poskytovány za nízké ceny, případně zdarma. Obvykle poskytují uživatelům přístup k různému softwaru a službám včetně kompilátorů, IRC klientů, procesů na pozadí, FTP, textových editorů (např. nano) a e-mailové klienty (např. pine). Někteří poskytovatelé shellu mohou rovněž povolit tunelovaní k vyhnutí se firemním firewallům.\n"}
{"id": "1062706", "url": "https://cs.wikipedia.org/wiki?curid=1062706", "title": "Boris Moubhio", "text": "Boris Moubhio\n\nBoris Tilton Moubhio Ngounga (* 25. listopadu 1988) je konžský fotbalový obránce a reprezentant, v současnosti působí v klubu AC Léopards.\n\nSvou fotbalovou kariéru začal v konžském klubu AC Léopards.\n\nV A-mužstvu Konžské republiky debutoval v roce 2013.\n\nZúčastnil se Afrického poháru národů 2015. Na turnaji bylo Kongo vyřazeno ve čtvrtfinále Demokratickou republikou Kongo poměrem 2:4, ačkoli vedlo 2:0.\n\n"}
{"id": "1062709", "url": "https://cs.wikipedia.org/wiki?curid=1062709", "title": "Washington Ortuño", "text": "Washington Ortuño\n\nWashington Ortuño (13. květen 1928 – 15. září 1973, Rio de Janeiro) byl uruguayský fotbalista. Nastupoval především na postu záložníka.\n\nS uruguayskou reprezentací vyhrál mistrovství světa roku 1950, byť byl náhradníkem a do bojů na turnaji přímo nezasáhl. V národním týmu odehrál 9 utkání a vstřelil 4 branky.\n\nCelou svou klubovou kariéru strávil v Peñarolu Montevideo. Získal s ním dva tituly uruguayského mistra (1949, 1951).\n\nJeho kariéra však byla brzy přerušena, a to 8. prosince 1951, když si v zápase s Rampla Juniors, po střetu s útočníkem Rubénem Lozou, zlomil nohu. Návrat na trávníky se mu již nepodařil.\n"}
{"id": "1062717", "url": "https://cs.wikipedia.org/wiki?curid=1062717", "title": "Luis Rijo", "text": "Luis Rijo\n\nLuis Alberto Rijo (28. září 1927 – 8. května 2001, Rivera) byl uruguayský fotbalista. Nastupoval především na postu útočníka.\n\nS uruguayskou reprezentací vyhrál mistrovství světa roku 1950, byť byl náhradníkem a do bojů na turnaji přímo nezasáhl.\n\nSvou klubovou kariéru spojil s Centralem Español. V roce 2005 vydala Uruguayská pošta známku ke 100 letům klubu Central Español, na níž byli vyobrazeni Rijo, Víctor Rodríguez Andrade a trenér Juan López, tedy tři reprezentanti Centralu, kteří se zúčastnili památného mistrovství světa z roku 1950.\n\n"}
{"id": "1062719", "url": "https://cs.wikipedia.org/wiki?curid=1062719", "title": "Železárny a drátovny Bohumín", "text": "Železárny a drátovny Bohumín\n\nŽelezárny a drátovny Bohumín byl hutnický a strojírenský podnik působící od roku 1885 v Bohumíně. Od 90. let 20. století docházelo k postupnému odštěpování jednotlivých provozů do samostatných společností a tím k postupnému zániku jednotného podniku.\n\nHistorie podniku sahá až do roku 1885, kdy byla Albertem Hahnem a Heinrichem Eisnerem založena v Bohumíně rourovna. Postupem let se přidávaly další provozy a nové produkty, např. v roce 1888 byla spuštěna slévárna, která se zabývala výrobou litinových radiátorů. V roce 1896 přibyla v sousedství drátovna společnosti Moravskoslezská a.s., která od roku 1906 vyráběla pozinkovaný drát, v roce 1913 přibyla produkce ocelových a měděných lan. Po znárodnění v roce 1945 pokračoval další rozvoj výroby a v roce 1958 byly oba dosud samostatné podniky spojeny do jednoho, který nesl název \"Železárny a drátovny Bohumín\". \n\n1. července 1988 byl podnik transformován na státní podnik \"Železárny a drátovny Bohumín\", jehož téměř veškeré jmění bylo k 1. lednu 1993 převedeno na Fond národního majetku ČR (FNM) a zbytkový podnik byl později dán do likvidace (zanikl 6. prosince 2003). Na základě majetku původní firmy založil FNM k 1. lednu 1993 akciovou společnost \"ŽDB a.s.\", která byla v roce 1994 privatizována kupónovou metodou. Postupně začíná také rozprodej podniku, např. k 24. únoru 2000 byl prodán závod na výrobu železničních dvojkolí společnosti Bonatrans. 14. prosince 2005 byla založena společnost \"ŽDB GROUP a.s.\", jejímž vlastníkem byla firma Industrial Group Holding KKCG B.V.. Na tuto nově vytvořenou společnost jako na hlavního akcionáře přešel k 31. červenci 2006 majetek \"ŽDB a.s.\", čímž původní společnost zanikla. Za datum definitivního zániku ještě víceméně jednotných Železáren a drátoven Bohumín (tedy již bez dříve odštěpených částí) lze považovat 1. srpna 2012, kdy byla společnost \"ŽDB GROUP a.s.\" rozdělena odštěpením částí podniku do společností \"ŽDB DRÁTOVNA a.s\", \"VIADRUS a.s.\" a \"MS UTILITIES & SERVICES a.s.\" a zbytková společnost se přejmenovala na \"BYTTEK BOHUMÍN a.s.\"\n"}
{"id": "1062723", "url": "https://cs.wikipedia.org/wiki?curid=1062723", "title": "Jonathan Zongo", "text": "Jonathan Zongo\n\nJonathan Sundy Zongo (* 16. dubna 1989, Ouagadougou, Burkina Faso) je burkinafaský fotbalový záložník, který v současné době hraje v klubu UD Almería. Je také reprezentantem Burkiny Faso.\n\nV roce 2010 přestoupil z burkinafaského klubu US Ouagadougou do Evropy do španělského týmu UD Almería, kde hrál nejprve za rezervní tým.\n\nV A-mužstvu Burkiny Faso debutoval v roce 2013.\n\nZúčastnil se Afrického poháru národů 2015 v Rovníkové Guineji.\n\n"}
{"id": "1062733", "url": "https://cs.wikipedia.org/wiki?curid=1062733", "title": "Prostor klíčů", "text": "Prostor klíčů\n\nProstor klíčů je v kryptografii označení množiny všech možných klíčů, které může příslušný šifrovací algoritmus použít. Velikost této množiny klíčů ovlivňuje sílu dané šifry.\n\nPokud je prostor klíčů malý, je šifra zranitelná útokem hrubou silou, při kterém zkouší útočník postupně všechny možné klíče. Velký prostor klíčů je tak nutnou podmínkou pro bezpečnost šifry.\n\nPokud by např. šifra používala jen 8bitový klíč, znamená to prostor klíčů o 2 = 256 možnostech, které lze velmi snadno vyzkoušet všechny. U reálných šifer se proto používají klíče mnohem delší. Např. AES může používat 256bitové klíče, u kterých má prostor klíčů velikost 2, což je více než 10. Oproti tomu starší šifra DES používala 56bitové klíče a jejích cca 72 biliard možných klíčů je již považováno za nedostatečné – jak se prokázalo již v 90. letech, takovou šifru lze prolomit hrubou silou.\n"}
{"id": "1062749", "url": "https://cs.wikipedia.org/wiki?curid=1062749", "title": "Jindřich Bartoš", "text": "Jindřich Bartoš\n\nJindřich Bartoš (* 9. července 1955, Dačice) je český římskokatolický kněz, dlouholetý farář ve farnosti u kostela sv. Mikuláše ve Znojmě a papežský kaplan.\n\nPochází z věřící zemědělské rodiny, dětství strávil s několika svými sourozenci ve Vysočanech u Znojma. Pro kněžství se rozhodl již na základní devítileté škole. Vystudoval střední všeobecně vzdělávací školu v Moravských Budějovicích a po maturitě roku 1974 vstoupil do litoměřického kněžského semináře. V roce 1979 dokončil svá teologická studia a nastoupil dvouletou základní vojenskou službu, kterou strávil v Praze. Po kněžském svěcení, které přijal 28. června 1981 v Brně, působil jako farní vikář nejprve v brněnské farnosti u baziliky Nanebevzetí Panny Marie ve Starém Brně a od roku 1982 v Novém Městě na Moravě. V roce 1983 se stal duchovním správcem v Příměticích. Během svého přímětického působení také několik let spravoval excurrendo farnost Únanov a po sametové revoluci obnovil konání mší v kapli Panny Marie Bolestné v Čížově. V srpnu 1990 se navíc stal administrátorem excurrendo v Popicích u Znojma, kde obnovil poutní kapli Panny Marie Bolestné, a děkanem znojemského děkanátu, jímž je dosud.\n\nK 1. červenci 1993 byl přeložen do Znojma a jmenován farářem v tamní farnosti u kostela sv. Mikuláše, jenž od roku 1994 postupně prochází opravou, kromě toho i nadále excurrendo spravoval popickou farnost a od července 1994 rovněž farnost v Konicích u Znojma. Od července 1993 také byl okrskovým vikářem znojemského vikariátu až do jeho zrušení v roce 1999, kdy začal působit též jako děkan sousedního vranovského děkanátu. Na jaře 2000 uskutečnil pěší pouť z Vranova nad Dyjí do Říma, které se zúčastnil i Mons. Jan Peňáz, jeden další kněz, jeden jáhen a dva laici. Dne 15. září 2010 jej papež Benedikt XVI. jmenoval kaplanem Jeho Svatosti. Od září 2014 je Jindřich Bartoš navíc administrátorem excurrendo ve znojemské farnosti u kostela sv. Kříže.\n\n\n\n"}
{"id": "1062752", "url": "https://cs.wikipedia.org/wiki?curid=1062752", "title": "Benelli 900 Sei", "text": "Benelli 900 Sei\n\nBenelli 900 Sei je motocykl kategorie nakedbike, vyvinutý firmou Benelli, vyráběný v letech 1979-1989.\n\nŘadu šestiválcových motocyklů Benelli Sei zavedl argentinský výrobce sportovních automobilů Alejandro de Tomaso, který značku Benelli koupil v roce 1971. Záměrem bylo vytvořit sportovní motocykl. V roce uvedení na trh se jednalo z hledisku publicity o nejvýznamnější italskou motocyklovou novinku. Motor vycházel ze čtyřválce Honda CB500 s přidáním dvou válců. Na rozdíl od Hondy byl z důvodu snížení šířky motoru umístěn alternátor za válci. Benelli 750 Sei byl jediný vyráběný šestiválec až do uvedení modelu Honda CBX 1000 v roce 1978. V roce 1979 byl nahrazen modelem 900 Sei se zvýšeným objemem a výfuky 6-2 misto 6-6 u Sei 750. V roce 1983 přišla inovovaná Benelli 900 Sei Sport.\n\n\n\n"}
{"id": "1062760", "url": "https://cs.wikipedia.org/wiki?curid=1062760", "title": "Václav Kameník", "text": "Václav Kameník\n\nVáclav Kameník (* 9. srpna 1941) je bývalý český fotbalový brankář.\n\nV československé lize chytal za TJ SU Teplice. Nastoupil ve 41 ligových utkáních. Po odchodu z Teplic v lednu 1971 hrál za Ústí nad Labem.\n\n"}
{"id": "1062767", "url": "https://cs.wikipedia.org/wiki?curid=1062767", "title": "Zdeněk Buryánek", "text": "Zdeněk Buryánek\n\nZdeněk Buryánek (* 22. září 1953), uváděný také jako Zdeněk Buriánek, je bývalý český fotbalový útočník.\n\nV československé lize hrál za TJ SU Teplice. Nastoupil ve 2 ligových utkáních. Z Teplic odešel do VTŽ Chomutov.\n\n\n"}
{"id": "1062768", "url": "https://cs.wikipedia.org/wiki?curid=1062768", "title": "Pomník Svatopluka Čecha v Litni", "text": "Pomník Svatopluka Čecha v Litni\n\nPomník Svatopluka Čecha v Litni je instalován od 5. 6. 1938 v Litni v Sadech Svatopluka Čecha (ulici Pode Zděmi) na pozemku p.č. 8 o výměře 2101 m³ jižně od kostela sv. Petra a Pavla blízko místa, kde stála památná lípa z Čechovy básnické sbírky Ve stínu lípy. \n\nBásník a spisovatel Svatopluk Čech v Litni strávil část dětství v letech 1853-1856, kdy jeho otec František Jaroslav Čech (1817 Peruc - 1877 Slupka, Bukovina). hospodářský správce a český vlastenec byl ředitelem panství Josefa Františka Doubka v Litni Do dětství se vrátil v básnické sbírce \"Ve stínu lípy\" vydané poprvé roku 1879 v časopise Květy. Staletá lípa stála poblíž jižní kaple novorománského kostela svatého Petra a Pavla a fary a v básni Ve stínu lípy se u ní schází osm sousedů a vypráví své životní příběhy. Básnická sbírka Ve stínu lípy byla již za autorova života velice populární pro svůj vlastenecký a idylický obsah. Na počest básníka, jeho vlastenectví a faktu, že Liteň spojil s jedním ze svých nejpopulárnějších děl, počala být lípa symbolicky nazývána lípou Svatopluka Čecha. O úctě liteňských obyvatel k Čechovi svědčí, že Liteňský farář P. Josef Kreisinger ve své knize Liteň a přifařené obce k ním vydané v roce 1896 (tedy za Čechova života) uvádí v seznamu správců a direktorů liteňského panství \"Roku 1852 - 1855 Frant. Čech, otec našeho předního básníka\", a v roce 1896 bylo Čechovi uděleno čestné občanství Litně. 29. 6. 1925 byla Čechovi odhalena pamětní deska na správcovském domě Čechovna u zámku, avšak tato připomínka byla považována za nedostatečnou. Po poškození kořenů v roce 1914 počala lípa odumírat a ve 20. letech zůstalo jen torzo kmene. V té době vznikl záměr připomenout vztah Svatopluka Čecha k Litni důstojným pomníkem a úpravou prostranství u lípy na Sady Svatopluka Čecha. Záměru se ujala Jednota Svatopluka Čecha v Praze, která zároveň usilovala o Čechův pomník v dalším místě jeho pobytu v obci Vraný u Slaného. Záměr významně podporoval Čechův životopisec Ferdinand Strejček, jeho sestra Zdeňka a řada významných umělců a vědců. V Litni vzniklo se stejným záměrem Sdružení pro úpravu sadů Svatopluka Čecha v Litni, jehož předsedou byl MUDr. Josef Honzík, jednatelem Jan Samek a pokladníkem Boh. Vildman. Obě korporace se pravidelně obracely na veřejnost s žádostí o příspěvek na pomník. O celospolečenském významu záměru svědčí zájem významných československých deníků jako Národní listy a Národní politika a články v regionálním tisku. Výzvy k finanční podpoře a informace o přípravě pomníku akcentovaly Čechovy zásluhy o národní samostatnost. Iniciátoři se po dobu deseti let potýkali s nedostatkem prostředků na vytvoření pomníku v životní velikosti nebo nadživotní velikosti. Ještě počátkem roku 1938, kdy bylo připomínáno 30. výročí básníkovy smrti, se stále nedostávaly potřebné prostředky a teprve v květnu 1938 mohli organizátoři pozvat veřejnost na 5. 6. 1938 na slavnostní odhalení pomníku.\n\nSocha v nadživotní velikosti znázorňuje sedícího Svatopluka Čecha. V levé ruce volně položené v úrovni pasu drží otevřenou knihu hřbetem od těla. V pravé ruce položené na stole drží tužku. Socha byla realizována podle návrhu J. Macha.\nSocha z hořického pískovce stojí na kamenném podstavci obdélníkového tvaru. Na podstavci je socha signována J.H.Mach. Ve spodní části pískovce po levé straně postavy básníka je vytesán nápis: J.H.ACH ST. PRŮM. ŠKOLA V HOŘICÍCH PROVEDLA V KAMENI (signatura autora uvádí název Střední průmyslové školy kamenické a sochařská v Hořicích užívaný v letech 1919 - 1936) \nPomník stojí na navýšeném trávníku parku v Sadech Svatopluka Čecha (v době básníkova pobytu nesly název Svatopetrské náměstí) mezi kostelem (na severu) a farou (na jihu). V terénu je umístěna jednoduchá podesta a stylizované skalisko, na kterém se sedící postava píšícího básníka dívá ve směru na západ. Význam sochy je spíše kulturně-historický než umělecký. V celkovém pohledu je zřejmý téměř rustikální charakter sochy. Jsou sice zřejmé kvalitně propracované detaily sochy, ale celkové zpracování je neproporční (naddimenzovaná hlava spisovatele). Ze směru od fary je upravena prašná cesta v ose bočního vchodu kostela, ke které z úrovně silnice vede schodiště se 4 stupni. Po obvodu parčíku jsou vysázeny lípy. Ve středu parčíku je upravena cesta rozšířena do čtvercového prostranství s lavičkami. Pomník Svatopluka Čecha je jedním ze zastavení Naučné stezky Liteň, jejíž tři informační panely u pomníku prezentují návštěvníkům Čechovu osobnost a zámek, kde Svatopluk Čech prožil své dětství. Od 5. 6. 2004 je v budově bývalé fary naproti pomníku umístěno Muzeum Svatopluka Čecha a Jarmily Novotné. Pomník je zapsán v Ústředním seznamu kulturních památek České republiky pod číslem ÚSKP 27133/2-346.\n\n\n\n"}
{"id": "1062771", "url": "https://cs.wikipedia.org/wiki?curid=1062771", "title": "Kapustňák jihoamerický", "text": "Kapustňák jihoamerický\n\nKapustňák jihoamerický je velký vodní savec z řádu sirén. Žije v povodí Amazonky, jako jediný druh sirén je vázán výhradně na sladkovodní prostředí. Zdržuje se v mělkých pobřežních vodách a živí se pouze rostlinnou stravou, jejíž základ tvoří tokozelka vodní hyacint; denně zkonzumuje až osm procent své váhy.\n\nKapustňák jihoamerický má zavalité válcovité tělo, šedě zbarvená kůže je holá, jen okolo úst se nacházejí hmatové vousy. Je nejmenším druhem kapustňáků, měří okolo 2,5 metru a váží zhruba 300 kg (rekordním exemplářem byla samice žijící v zajetí, která dosáhla 379,5 kg). Pohybuje se pomocí předních končetin přeměněných na ploutve (na rozdíl od ostatních kapustňáků na nich nemá nehty), zadní končetiny nemá, ocasní ploutev je okrouhlá. Charakteristickým znakem kapustňáků je relativně těžká kostra, která jim usnadňuje pobyt pod vodou, a stoličky seřazené za sebou, které se po opotřebování předních zubů posunují dopředu. Živočich obývá kalné vody, proto má velmi slabý zrak. Prospí až polovinu dne, jedna mozková hemisféra však vždy zůstává aktivní, aby se kapustňák mohl vynořit na hladinu nadechnout. Březost trvá dvanáct až čtrnáct měsíců, mládě se rodí asi metr dlouhé a váží deset až patnáct kilogramů. Pohlavní dospělosti dosahuje zhruba ve třech letech. Kapustňák jihoamerický se může dožít až třiceti let.\n\nV roce 1977 odhadla Sandra L. Husarová celkový počet příslušníků druhu na deset tisíc. Předpokládá se, že počet se od té doby mírně snížil v důsledku lovu na maso i těžby ropy.\n\nVe starší literatuře se objevuje tvrzení, že kapustňák jihoamerický obývá také řeku Orinoko. Současní vědci to vylučují a případná pozorování vysvětlují záměnou s kapustňákem širokonosým.\n\nMarc van Roosmalen objevil v řece Aripuanã nový druh, který nazval \"Trichechus pygmaeus\". Odborná veřejnost však tento taxon odmítá uznat a popsané exempláře označuje za nedorostlé kapustňáky jihoamerické.\n\n"}
{"id": "1062817", "url": "https://cs.wikipedia.org/wiki?curid=1062817", "title": "Colnago", "text": "Colnago\n\nColnago Ernesto & C. S.r.l. nebo Colnago je italským výrobcem jízdních kol určených pro silniční závody. Společnost založil Ernesto Colnago v roce 1952 v italském Cambiagu poblíž Milána. Místo toho, aby Ernesto pokračoval v rodinné firmě, vybral si možnost pracovat v obchodě s jízdními koly. Ve třinácti letech pracoval jako učeň ve firmě Gloria Bicycles a později začal závodit na silnici. Po těžkém pádu, který způsobil ukončení jeho závodní kariéry, si otevřel vlastní obchod s koly (1952) a ještě ten samý rok sestavil své první cyklistické rámy. Jako závodní mechanik byl hodně poptávaný. V roce 1955 působil jako druhý mechanik u týmu Nivea na Giro d’Italia a nakonec byl zaměstnán jako hlavní mechanik týmu Molteni, za který jezdila belgická legenda Eddy Merckx.\n\nZnačka Colnago se stala známou díky vysoce kvalitním ocelovým silničním rámům a později také díky své kreativitě a inovaci v oblasti výroby rámů jízdních kol. Colnago bylo první značkou, která začala pro výrobu rámů používat karbonová vlákna, dnes tak stěžejní materiál pro výrobu moderních kol\n\nKoncem 60. let a celá 70. léta byl Ernesto Colnago obecně považován za jednoho z nejlepších stavitelů silničních rámů. V roce 1960 byl svědkem jak si Luigi Arienti dojíždí pro zlatou medaili na Olympijských hrách v Římě na kole Colnago. V roce 1963 se Ernesto Colnago přidal k týmu Molteni jako hlavní mechanik a závodníci jako Gianni Motta začali jezdit na jeho kolech. Vítězství Michele Dancelliho v roce 1970 na kole Colnago v závodě Milan-San Remo inspirovalo Ernesta ke změně jeho loga na 'Asso di Fiori' (♣)\n\nK týmu Molteni se po rozpadu týmu Faema přidal Eddie Merckx. To co následovalo, popisuje Ernesto Colnago takto: „Merckx byl šampion s velkou budoucností a já byl nadějný stavitel kol. Byla velká čest pracovat pro takovou osobnost. Vzájemná spolupráce nás oba posunula dopředu a vyvinuli jsme speciální vidlice a kola.“ Důkazem je například vyvinutý super lehký rám, se kterým Merckx v roce 1972 prolomil světový rekord v hodinovce.\n\nDíky vítězství v závodech rostla reputace a Colnago se ponořil do trhu výroby jízdních kol. Na počátku 70. let nastal ve Spojených státech cyklistický boom a firma Colnago začala kola produkovat ve velkém, jakoby v sázce byla budoucnost lidstva. V té době byl pro Colnago pilířem výroby model Super následován typem Mexico, který byl pojmenován na počest úspěšného pokusu o zdolání hodinovky v Mexico City. Postupně přicházely další modely jako Superissimo a Esa Mexico. Už tyto první modely Colnaga byly skvělými jízdními koly a předznamenaly tak kult budoucí výroby.\n\nV reakci na kritiku, že jeho rámy nejsou dostatečně tuhé, začal Ernesto Colnago experimentovat se změnou chování komponent rámu. V roce 1983 představil rám Oval CX s oválným profilem horní trubky, za účelem větší tuhosti. Poté experimentoval s různě zahnutými trubkami rámů, které se staly výrobními modely nejvyšší třídy. Začalo to s modelem Master, poté Master-Light, Master Olympic a Master Piu. Colnago sestavil rám z  trubek Columbus, na kterém Giuseppe Saronni vyhrál mistrovství světa v silniční cyklistice v roce 1982. Poté byla vydaná limitovaná edice kol se Saronniho jménem.\nZatímco Colnago pokračovalo ve výrobě špičkových ocelových kol, začalo od 80. let vyrábět rámy i z dalších materiálů jako titan, hliník, karbon a jiné materiálové směsi. Z této doby pochází také unikátní rám Bititan, který má dvojitou titanovou spodní trubku. Zahnuté a předimenzované trubky rámu se objevily na modelu Tecnos, který je jedním z nejlehčích ocelových kol. Stejné zahnutí a velikost byli použity také pro hliníkový rám Dream. V roce 1981 byl vyroben prototyp CX Pista-samonosná konstrukce z karbonového vlákna s diskovými koly-který byl představen na výstavě kol v Milánu. Následně začal Colnago spolupracovat s Ferrari na vývoji technologie karbonových vláken. Ernesto také připisuje zásluhu svým inženýrům za opravdovou výzvu v oblasti návrhu vidlice, která vedla k inovativní rovné ocelové vidlici Precisa. Colnago experimentoval i s kombinací matriálů, jako například u modelů CT-1 a CT-2, jejichž hlavní trubky byly z titanu a vidlice a zadní konstrukce z karbonu. Nebo u rámu Master, kde kombinoval ocelové trubky s karbonovou vidlicí a zadní konstrukcí.\nPrvní pokusy Ernesta Colnaga o produkci karbonových rámů nebyly komerčně úspěšné, ale své získané poznatky začlenil do stěžejních rámů jako C-40 (1994) a C-50 (2004), které byly pojmenovány po 40 a 50 letech výroby Colnaga. Tyto karbonové rámy nastavily nový standard top kvality.\nRozhovor s Ernesto Colnagem, ve kterém popisuje několik svých průlomových kol, je dostupný zde.\n\nOd roku 1974 sponzorovalo Colnago alespoň jeden profesionální tým ročně, často i více. K tomu i jiné týmy v pelotonu závodily na kolech Colnago. Na počátku 70. let závodil na kolech Colnago tým Molteni s Eddy Merckxem. Gieseppe Saronni závodil na Colnagu po celou kariéru, od roku 1977 na Scic, poté na modelu Gis Gelati a Colnago-Del Tongo. Colnago bylo známé také sponzorováním profesionálního cyklistického týmu Mapei v 90. letech. V roce 2005 sponzorovalo i tým Rabobank. Dalším týmem byl americký Navigators, za které jezdil v letech 2005-2008 australský sprinter Hilton Clarke. V roce 2006 se na seznam sponzorovaných týmů Colnagem přidal tým Milram s Alessandro Petacchim a Erikem Zabelem. K tomu je Colnago spolusponzorem Landbouwkrediet-Colnago profi týmu, který závodí v soutěži UCI Europe Tour. Dále bylo dodavatelem rámů týmu Tinkoff v roce 2007. Pro rok 2012 sponzorovalo Colnago tým Colnago-CSF Bardini. Od Tour de France 2011, jezdí na rámech Colnago tým Europcar.\n\n"}
{"id": "1062840", "url": "https://cs.wikipedia.org/wiki?curid=1062840", "title": "Abéliovník dvouřadý", "text": "Abéliovník dvouřadý\n\nAbéliovník dvouřadý (\"Abeliophyllum distichum\") je rostlina z čeledi olivovníkovité a jediný druh rodu abéliovník. Je to keř s jednoduchými vstřícnými listy a bílými nebo růžovými květy. Pochází z Koreje. Kvete před olistěním podobně jako zlatice a je znám pod jménem bílá zlatice. Pěstuje se jako zajímavá okrasná dřevina.\n\nAbéliovník je opadavý keř dorůstající výšky až 1,5 metru. Listy jsou jednoduché, vstřícné, vejčité až eliptické, celokrajné, na vrcholu zašpičatělé, 2 až 5 cm dlouhé. Na rubu i na líci jsou přitiskle chlupaté. Květy jsou bílé nebo růžové, čtyřčetné, uspořádané v krátkých hroznech vyrůstajících na loňských větévkách. Koruna je řepicovitá a má asi 1,5 cm v průměru. Květy se objevují před olistěním, v březnu až dubnu, a výrazně, příjemně voní po mandlích. Tyčinky jsou 2. Plodem je dlouze křídlatá nažka.\n\nAbéliovník má květy podobné zlatici, proto se mu někdy říká bílá zlatice. Listy a celkovým habitem se podobá spíše abélii.\n\nAbéliovník dvouřadý se vyskytuje pouze v Koreji. Většina lokalit se nachází v oblasti Chungcheong na jihozápadě země. Keř roste zejména na balvanitých březích řek v doprovodu dalších dřevin, jako je platykaryje šišticovitá (\"Platycarya strobilacea\"), borovice hustokvětá (\"Pinus densiflora\") a různé duby.\n\nAbéliovník je v České republice pěstován jako zajímavý okrasný keř, cenný zejména časným kvetením. Pěstuje se také v růžovokvěté formě, známé jako kultivar 'Roseum'. Abéliovník je vysazen např. v Dendrologické zahradě v Průhonicích (v obou formách) a na alpínu Průhonického parku.\n\nAbéliovníku vyhovuje lehce přistíněné, chráněné stanoviště a je vhodný zimní kryt. Na půdu není náročný. Na jaře se neořezává, řez se omezuje pouze na prosvětlování starších keřů. Množí se zejména letními řízky, odebíranými v červnu.\n\n"}
{"id": "1062855", "url": "https://cs.wikipedia.org/wiki?curid=1062855", "title": "Cena zvláštní obliby", "text": "Cena zvláštní obliby\n\nCena zvláštní obliby (lat. \"pretium affectionis\") je mimořádná cena, která zohledňuje osobní vztah k určité věci. Na rozdíl od ceny obvyklé jsou tedy pro její stanovení rozhodující kritéria nemajetková a subjektivní. Může jít např. o ocenění rodinné památky, fotografie, která vyvolává vzpomínky, nebo jiné \"věci zvláštní obliby\", ke které jejího vlastníka váže jisté emocionální pouto. V českém právu je cena zvláštní obliby stanovena obecně v ustanovení § 492 odst. 2 občanského zákoníku a speciálně pak v případě neúměrného zkrácení (§ 1794 odst. 2 OZ) a náhrady škody (§ 2969 odst. 2 OZ), v čemž navazuje na dřívější právní úpravu obecného zákoníku občanského (§ 305, 935 a 1331).\n\nU neúměrného zkrácení jde o to, že se jedna smluvní strana může předem vzdát svého práva na vrácení zaplacené ceny, prohlásí-li výslovně, že danou mimořádnou cenu akceptuje z důvodu zvláštní obliby. Tím potvrzuje, že je plně srozuměna s tím, že cena určité věci, k nímž má zvláštní vztah, není stanovena v obvyklé výši. Vzdání se práva by však mělo vyplývat z konkrétní situace, v případě zneužití prostřednictvím předem připravené formule v adhezní smlouvě by takové prohlášení nebylo platné.\n\nDruhým případem uplatnění ceny zvláštní obliby je náhrada škody na věci, kterou škůdce úmyslně poškodil nebo zničil, a to ze svévole nebo škodolibosti. Svévole se vztahuje k samotnému působení škody, škůdce má radost čistě z toho, že nějaká věc byla poškozena, aniž by tím musel získat nějaký jiný prospěch. Naopak škodolibost směřuje k poškozenému, škůdce je potěšen tím, že mu osobně ublížil. Z těchto důvodů se při náhradě takto způsobené škody neposkytuje pouze náhrada věci, k níž měl poškozený zvláštní vztah, ale zároveň se odčiňuje nemajetková újma, která mu byla způsobena. Výše náhrady tím plní nejen reparační funkci, ale i funkci statisfakční, příp. také sankční.\n"}
{"id": "1062869", "url": "https://cs.wikipedia.org/wiki?curid=1062869", "title": "Hal Moore", "text": "Hal Moore\n\nHarold Gregory „Hal“ Moore, Jr. (* 13. února 1922 - 10. února 2017) byl generálporučík Armády Spojených států a spisovatel. \n\nJe držitelem Distinguished Service Cross, druhého nejvyššího vyznamenání armády Spojených států a je první ze své třídy na West Pointu (1945), který dosáhl povýšení brigádního generála, generálmajora a generálporučíka.\n\nMoore je známý jako velitel 1. praporu 7. regimentu kavalérie, v bitvě u Ia Drang, v roce 1965 během války ve Vietnamu. Dnes je „čestným plukovníkem“ pluku. V roce 2007, Moorův dobrovolný řidič napsal knihu o Moorově osobní náboženské cestě. Kniha nese název \"A General's Spiritual Journey\" (Generálova duchovní cesta).\n\nV roce 2013 autor Mike Guardia zveřejnil první celovečerní biografii Moorova života a kariéry s názvem \"Hal Moore: Voják jednou a navždy\". Moore byl vyznamenán od Národní pěší asociace Řádem Svaté Mauricie, jakož i oceněním význačný absolvent West Pointu od asociace absolventů.\n\nO jeho hrdinství v bitvě v údolí Ia Drang, pojednává film Randalla Wallace s Melem Gibsonem v hlavní roli - Údolí stínů (2002)\n"}
{"id": "1062876", "url": "https://cs.wikipedia.org/wiki?curid=1062876", "title": "Al-Arabíja", "text": "Al-Arabíja\n\nAl-Arabíja je Saúdy vlastněná panarabská televize vysílající 24 hodin denně z Dubaje ve Spojených arabských emirátech ve standardní arabštině. Televize byla založena 3. března 2003. Jde o nejvýznamnějšího konkurenta katarské televize Al-Džazíra.\n\n"}
{"id": "1062893", "url": "https://cs.wikipedia.org/wiki?curid=1062893", "title": "Sasha Banks", "text": "Sasha Banks\n\nMercedes Kaestner-Varnado (* 26. ledna 1992) je americká profesionální wrestlerka. V současnosti působí ve společnosti World Wrestling Entertainment, pod jménem \"Sasha Banks\". Je bývalou WWE Women's šampionkou a také bývalou šampiónkou NXT Women's Championship a také bývalou Womens Tag team Champion.\n\n"}
{"id": "1062897", "url": "https://cs.wikipedia.org/wiki?curid=1062897", "title": "Opatství Tŏkwon", "text": "Opatství Tŏkwon\n\nÚzemní opatství Tŏkwon (lat. \"Abbatia Territorialis Tokvonensis\", korejsky \"천주교 덕원자치수도원구\") je benediktinské územní opatství, ležící nedaleko města Wonsan, v Severní Koreji. Tŏkwonské územní opatství není součástí žádné církevní provincie, je přímo podřízené Svatému stolci.\n\nOd roku 1949 je kvůli perzekuci ze strany severokorejského režimu znemožněna činnost opatství, část mnichů byla umučena v koncentračních táborech, část vyhnána ze země.\n\nPosledním územním opatem z Tŏkwonu byl biskup-opat Mons. Bonifatius Sauer, OSB do své smrti 7. února 1950, od té doby je Tŏkwonské územní opatství spravováno apoštolským administrátorem. Od roku 2013 je apoštolským administrátorem opat Blasio Park, OSB z opatství svatých Maura a Placida ve Waegwanu.\n\nTŏkwonské územní opatství je jedním z 11 dnes existujících územních opatství.\n\nV únoru 1909 přišli němečtí mniši z Ottilienské kongregace do Soulu, a podobně jako v případě misií v Africe zde laičtí bratři zbudovali klášter svatého Benedikta se školou a benediktinští kněží se věnovali pastoraci. Komunita benediktinských mnichů se rozrostla s příjezdem evropských mnichů a 15. května 1913 byl klášter povýšen na opatství. Se vznikem apoštolského vikariátu Soul v roce 1920, se mniši ujali správy apoštolského vikariátu Wonsan.\n\nV roce 1927 byl původní klášter zavřen a komunita se přemístila do Tŏkwonu, kde byl zřízen klášter. V letech 1927-1928 mniši vybudovali menší a větší seminář pro diecézní kněze. V letech 1929-1930 byl zbudován kostel v novorománském slohu.\n\nÚzemní opatství bylo zřízeno 12. ledna 1940, zahrnující do své jurisdikce města Wonsan, Munchon, a okresy Anbyon, Chonnae a Kowon. Prvním (a doposud posledním) územním opatem (lat. \"abbas nullius\") se stal 12. ledna 1940 biskup Bonifatius Sauer, OSB. Když skončila druhá světová válka, ocitlo se Tŏkwonské opatství pod nadvládou sovětských ozbrojených sil. Přestože zde sídlili vojáci, bylo mnichům povoleno pokračovat v mnišském životě. Když v roce 1949 vojáci opustili opatství, žilo zde okolo 60 mnichů, z toho 25 jich bylo korejské národnosti. V klášteře nedaleko Wonsanu žilo také přibližně 20 řeholnic.\n\nV květnu 1949 z rozkazu Kim Ir-sena obsadila severokorejská tajná policie opatství, zatkla všechny mnichy (stejně tak sestry v nedalekém klášteře) a deportovala je do koncentračních táborů. V červenci 1950 bylo opatství zničeno severokorejskou lidovou armádou.\n\nV letech 1949-1952 bylo popraveno po mučení a zadržování v těžkých podmínkách 14 řeholníků a 2 řeholnice. Ve stejné době zemřelo na následky mučení, těžké fyzické práce, nemoci, hladovění a špatných podmínek panujících v táborech 17 řeholníků.\n\nBiskup-opat Bonifatius Sauer, OSB, byl vězněn v Pchjongjangu. Na následky věznění zemřel 7. února 1950, před popravou všech starších mnichů z kláštera, která byla vykonána v říjnu 1950.\n\nV lednu 1954 bylo 42 přeživších německých mnichů vyhnáno ze země, a repatriováno přes transsibiřskou magistrálu.\n\nV květnu 2007 započal beatifikační proces 36 severokorejských Služebníků Božích z Tŏkwonského opatství, umučených během pronásledování křesťanů severokorejským režimem. Proces nese název \"Blahořečení Biskupa-opata Boniface Sauera, OSB, bratra Benedicta Kima, OSB a druhů\".\n\nV současné době slouží areál opatství Wonsanské univerzitě zemědělství. Ostatní budovy opatství (kostel a seminář) jsou pravděpodobně v užívání univerzity k sekulárním účelům.\n\nV roce 1952 založilo několik benediktinských mnichů nový klášter (\"Opatství svatých Maura a Placida\") ve Waegwanu, nedaleko Tegu v Jižní Koreji. Opat z waegwanského kláštera působí jako apoštolský administrátor územního opatství v Tŏkwonu, ze strany severokorejských úřadů mu však není povolen vstup do země. Od 50. let 20. století nejsou na území Tŏkwonského opatství žádní kněží (stejně jako ve všech ostatních diecézích v Severní Koreji). Mnoho křesťanů je drženo v koncentračním táboře Yodok (a dalších táborech), který se nachází 70 km od Tŏkwonského opatství, kde jsou vystaveni mučení a nelidskému zacházení pro své náboženské přesvědčení.\n\nNa území Tŏkwonského územního opatství, i ostatních diecézí v Severní Koreji, není povoleno vykonávat duchovní službu a praktikovat jakékoli náboženství, vyjma státem kontrolovaných církví, proto musí křesťané působit ve skrytu před severokorejským režimem.\n\n"}
{"id": "1062906", "url": "https://cs.wikipedia.org/wiki?curid=1062906", "title": "Dubai Tennis Championships 2015", "text": "Dubai Tennis Championships 2015\n\nDubai Tennis Championships 2015 byl společný tenisový turnaj mužského okruhu ATP World Tour a ženského okruhu WTA Tour, hraný v areálu Aviation Club Tennis Centre na otevřených dvorcích s tvrdým povrchem. Dějiště turnaje představovala Dubaj, metropole Spojených arabských emirátů. Jednalo se o 23. ročník mužského a 15. ročník ženského turnaje.\n\nŽenská část se konala mezi 15. až 21. únorem a řadila se do kategorie WTA Premier 5. Její celková dotace činila 2 513 000 miliony amerických dolarů. Muži soutěžili ve dnech 23. až 28. února v rámci kategorie ATP World Tour 500. Dotace pro tuto polovinu dosáhla částky 2 503 810 amerických dolarů.\nNejvýše nasazenými v singlových soutěžích se stali světová jednička Novak Djoković ze Srbska a třetí hráčka světové klasifikace Simona Halepová z Rumunska.\n\nDo prvního kariérního finále v úrovni Premier 5 se probojovala Karolína Plíšková, jež v něm podlehla Halepové. Ta získala desátý kariérní titul a po týdnu se vrátila na třetí místo. Češka postoupila v následné pondělní aktualizaci žebříčku WTA na 13. pozici, své kariérní maximum. Tento výkon komentovala slovy: „\"Pořád si to sama neumím představit, že jsem dvanáctá na žebříčku\".“ (původní zdroje uváděly místo třinácté příčky dvanáctou pozici) Ženskou čtyřhru ovládla maďarsko-francouzská dvojice Tímea Babosová a Kristina Mladenovicová.\n\nSedmý dubajský titul si připsal druhý hráč světa Roger Federer, který v průběhu turnaje překonal hranici devíti tisíc es. Po skončení jich držel 9 007, čímž se zařadil po bok tří tenistů, jimž se tento výkon povedl – Gorana Ivaniševiče (10 183 es), Iva Karloviče (9 375) a Andyho Roddicka (9 074). Nejvyššího počtu es v duelu na dva vítězné sety dosáhl Švýcar dosáhl na květnovém Madrid Masters 2011 proti Felicianu Lópezovi, když jich nastřílel dvacet pět. K roku 2015 držel také rekord nejvíce es v grandslamovém finále, když jich ve finále Wimbledonu 2009 zahrál padesát. V mužské čtyřhře zvítězil podruhé v řadě indický hráč Rohan Bopanna, tentokrát v páru s Kanaďanem Danielem Nestorem.\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující dvojice obdržely divokou kartu do hlavní soutěže:\n\nNásledující dvojice postoupily z kvalifikace:\n\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár nastoupil do hlavní soutěže z pozice náhradníka:\n\n\n\n\n"}
{"id": "1062917", "url": "https://cs.wikipedia.org/wiki?curid=1062917", "title": "Pierre-Montan Berton", "text": "Pierre-Montan Berton\n\nPierre-Montan Berton, také Le Breton (7. ledna 1727 Maubert-Fontaine, Ardensko – 14. května 1780 Paříž) byl francouzský zpěvák, hudební skladatel a dirigent. Otec skladatele Henri-Montana Bertona.\n\nPierre Montan Berton jako chlapec byl choralistou v katedrále v Senlis a studoval hru na varhany, cembalo a skladbu na tamní sborové škole. Ve studiu pokračoval v Paříži. Na doporučení skladatele Jeana-Marie Leclaira se stal ve věku 16 let členem sboru katedrály Notre-Dame jako tenor. Po dvou letech byl přijat do pařížské Opery, ale v den svého prvního vystoupení na post zpěváka rezignoval a nastoupil na místo prvního violoncellisty.\n\nPo roce 1746 strávil dva roky jako basista v Marseille a později hudební ředitel v \"Grand Théâtre\" v Bordeaux. Byl také varhaníkem ve dvou kostelech a komponoval baletní hudbu. V roce 1755 se vrátil do Paříže, stal se dirigentem pařížské opery a začal komponovat opery. Se svými operami neměl velký úspěch. Úspěšné však byly jeho nové instrumentace starších oper jiných skladatelů. Nejprve to byla opera \"Camille\" skladatele André Campry a později i díla Jeana-Baptista Lullyho a Jeana-Philippa Rameaua.\n\nV roce 1767 se stal ředitelem pařížské opery a v letech 1775–1778 působil jako její generální ředitel. K jeho dalším povinnostem patřilo řízení veřejných koncertů \"Concert spirituel\" v Palais des Tuileries. Od roku 1768 řídil rovněž představení královského divadla a orchestru ve Versailles.\n\nZemřel patrně vyčerpáním osm dní po uvedení vlastního zpracování opery Jeana-Philippa Rameaua \"Castor a Pollux\" v květnu 1780.\n\n\n"}
{"id": "1062926", "url": "https://cs.wikipedia.org/wiki?curid=1062926", "title": "Amfiprostylos", "text": "Amfiprostylos\n\nAmfiprostylos je typ řeckého chrámu se sloupovými předsíněmi (portiky) vpředu i vzadu. Je to oboustranný prostylos. Počet sloupů převyšuje čtyři vpředu a čtyři vzadu. Nejznámějším příkladem je chrám Athény Niké v Aténách. Viz také chrám Venuše a Romy.\n\n"}
{"id": "1062929", "url": "https://cs.wikipedia.org/wiki?curid=1062929", "title": "Já, Mattoni", "text": "Já, Mattoni\n\nJá, Mattoni je dvanáctidílný historický životopisný seriál České televize s Aloisem Švehlíkem, Davidem Švehlíkem a Jáchymem Novotným v hlavních rolích. Seriál líčí život Heinricha von Mattoniho, zakladatele slavné značky minerální vody. Vychází z autobiografie, která je částečně fiktivní a částečně se opírá o dohledatelné historické momenty. Režisérem je Marek Najbrt. Scénář napsal Petr Zikmund a také ho napsal jako knihu. Kostýmní výtvarnicí je Andrea Králová.\n\nSeriál líčí život Heinricha von Mattoniho (Alois Švehlík, David Švehlík, Jáchym Novotný) a jeho blízkých. Odehrává se mezi lety 1850–1910.\n\nNatáčet se začalo v říjnu 2014. Mattoniho hrají tři herci ve třech fázích života. Ten nejstarší svůj život zpětně vypráví. Největší část jeho života hraje David Švehlík. Nejmladšího Mattoniho měl původně hrát Jan Komínek, krátce po začátku natáčení byl ale přeobsazen a nahradil ho Jáchym Novotný. Nejstaršího Mattoniho původně hrál Jiří Bartoška, který ale po začátku natáčení onemocněl rakovinou a natáčení přerušil a zatím se točily scény, ve kterých jeho postava není, ale v únoru 2015 Česká televize oznámila, že požádal o odstoupení ze seriálu a nahradil ho Alois Švehlík. Josefa Viléma z Löschneru, karlovarského lékaře a přítele Heinricha von Mattoniho, hrál původně Josef Abrhám, ve stejné době jako Jiří Bartoška ale od natáčení seriálu odstoupil a nahradil ho Vladimír Kratina.\n\nSeriál se natáčel v Praze v bývalé Živnobance, na Konopišti, ve Vídni, Salzburgu, Kroměříži Přešticích na zámku Lužany, na zámku Buchlovice, v Ústí nad Labem, na zámku Velké Březno, ve Wolfrumově vile, Karlových Varech, Žatci, Karlově Studánce a v alpském hotelu nebo u moře.\n\nJe dosud nejdražším seriálem České televize.\n\n"}
{"id": "1062930", "url": "https://cs.wikipedia.org/wiki?curid=1062930", "title": "Libyjské letectvo", "text": "Libyjské letectvo\n\nLibyjské letectvo (: ) je složka ozbrojených sil Libye. V roce 2010, před občanskou válkou, v něm odhadem sloužilo 18 000 osob a 374 letadel ze 13 leteckých základen.\n\nLetectvo bylo založeno v roce 1951 jako Libyjské královské letectvo (\"Al Qauwat al Džauwíja al Malakíja al Libija\"). Původně bylo vybaveno malým počtem transportních a cvičných letounů jako např. Douglas C-47 a Lockheed T-33. Nicméně od roku 1967 začaly dodávky strojů F-5 Freedom Fighter. V roce 1970 krátce po převratu změnilo název na Letectvo libyjské arabské repuliky. Poté, co v roce 1970 americké síly zemi opustily, stala se základna \"Wheelus\" ležící asi 11 km od Tripoli, součástí libyjského letectva a přjmenována na základnu \"Okba Ben Nafi\". Bylo zde zřízeno velitelství a výcviková centra. Od roku 1970 také začala masivní expanze letectva a bylo dodáno množství sovětských a francouzských strojů. Během občanské války v roce 2011 letectvo utrpělo velké ztráty.\n\nTabulka obsahuje přehled letecké techniky libyjského letectva v roce 2016 podle Flightglobal.com.\n\nVe službě: letadla v každodenní službě.\n\nObjednáno: závazně objednaná letadla; hvězdičkou jsou označeny objednávky, které čekají na schválení či podepsání kupní smlouvy.\n"}
{"id": "1062931", "url": "https://cs.wikipedia.org/wiki?curid=1062931", "title": "Apollónův chrám (Delfy)", "text": "Apollónův chrám (Delfy)\n\nApollónův chrám v Delfách je starověký řecký chrám v Delfách ve Fókidě ve Středním Řecku.\nPrvní známý Apollónův chrám v Delfách byl postaven koncem 7. století před Kr., avšak tento chrám v roce 548 před Kr. vyhořel. Na jeho místě byl v letech 513-505 před Kr. postaven nový chrám, peripteros (stylobate 21,7 x 58,2). Také tento chrám byl zničen požárem a zemětřesením v roce 373, obnovený byl ve 4. století.\n\nDelfy byly významné duchovní centrum řeckého světa. Věštírna, která se zde nacházela, přitahovala odedávna lidi a plnila delfskou pokladnu. Na výstavbu zdejších chrámů byli přizváni nejvýznamnější umělci starověkého Řecka. V současnosti je Apollónův chrám součástí lokality UNESCO.\n\nPo katastrofě v roce 373 zůstaly fragmenty sochařské výzdoby pohřbeny pod zemí a byly odkryty při archeologickém průzkumu v 19. století.\n\nVe východním tympanonu s Apolónovou qadrigou vypracovanou v tradičním archaickém stylu en face, jsou po jeho pravici tři postavy žen (múz), otočených k divákovi. V rohu je býk, napadený lvem. Po Apollónově levici se nacházeli synové Héfaista, u qadrigy muž z profilu, vedle něj dva mládenci otočení k poutníkům, v rohu je skupina jelenů napadená lvem. Nacházel se zde také akroterion představující Niké. Scény bojujících zvířat byly starším reliktem, zde plnily jen funkci vyplnění bočních prostorů štítu.\n\nZápadní tympanon není velmi zachován, představuje scénu z gigantomachie. Ve středu je qadriga Dia, po stranách jsou bohové bojující s giganty. Zachován je levý roh štítu, zobrazující torzo pololežícího giganta bez hlavy bojujícího s Athénou. Bohyně je zobrazena rozkročená, otočená k natahujícímu se gigantovi, rameny odvrácená od Diovy qadrigy. Námět je zde stejný jako na vlysu Pokladnice města Siphno.\n\nSochařská výzdoba chrámu se připisuje sochaři Antenorovi z Athén, činnému kolem 525-500 před Kr., synu hrnčíře Eumaresa. Byl to tvůrce pomníku Hermodiosa a Aristogetona (osvoboditele Athén od Peisistratovců), jeho jediným zachovaným signovaným dílem je kora z Athén. Na základě příbuznosti s ní se mu připisuje výzdoba v delfském Apollónově chrámu, navzdory svému torzovitému zachování. Uspořádání těla a stavbu postav naznačují bohaté drapérie šatů, kolmo lineárně padajících dolů v hlubokých zářezech, které vytvářejí silné kontrasty mezi světlem a stínem. I když se postavy jeví strnulé, mají neznatelný pohyb nohou. Tváře nemají již tradiční archaický úsměv, ale dávají obličeji rysy rozhodnosti a síly vůle.\n"}
{"id": "1062933", "url": "https://cs.wikipedia.org/wiki?curid=1062933", "title": "Kalapodi", "text": "Kalapodi\n\nKalapodi () je malá vesnice a komunita se 444 obyvateli v regionální jednotce Fthiotis ve Středním Řecku v Řecku. Administrativně spadá pod obec Lokroi a obecní jednotku Atalanti.\n\nV antice se zde nacházela Apollónova a Artemidina svatyně. První zjišťovací archeologické výzkumy uskutečnil už na přelomu 19. a 20. století V. W. Yorke, a od 70. let zde probíhají systematické výzkumy pod patronací DAI. Nejdříve je vedl Rainer Felch, v současnosti Wolfgang Dietrich Niemayer.\n\nVe starověku náležela pod Hyampolis a byla jeho venkovskou svatyní, později v archaickém období dostala status regionální svatyně. Sloužila jako regionální politické centrum, které komunity z okolních oblastí využívaly jako místo symbolických setkání a rituálního obětování. Je jednou ze svatyň, kde se zdá, že kultovní aktivita nebyla přerušena při přechodu od mykénského období přes submykénské oddobí až do rané doby železné. Kultovní aktivity začali na místě v LH III B2 / LH III C a celá oblast byla v tomto období hustě osídlena, což dokládá množství komorových hrobů v okolí.\n\nNová fáze svatyně nastala kolem roku 950 př. n. l. reorganizací svatyně a zvětšením temena (posvátného okolí chrámu). Tehdy začaly i první větší stavební úpravy, kdy byla navršená první terasa. Nejstarší kultovní budova se datuje do druhé poloviny 9. stol. před Kr. a je pod pozdějším Chrámem A. Podařilo se zde zachytit několik ohnišť a podlahu. Zde bylo i původní mykénské kultovní místo. Přibližně od roku 800 před Kr. už měla svatyně chrám, nejdříve asi jen lehčí konstrukce ze dřeva, později z nepálených cihel. O něco jižněji byly nalezeny pozůstatky pravděpodobně kultovní budovy z poloviny 8. stol. před Kr., která byla identifikována jako svatyně Artemis Elafébolos. (Elafébolos je epiteton jejího jména \"střílející šípy na jelena\") V první polovině 7. stol. byly oba chrámy nahrazeny novými stavbami.\n\nUž v rané době železné sloužila svatyně jako místo setkání pro regionální elity. Kultovní aktivita se v těchto raných stádiích soustřeďovala na rituální pití a hostiny. Máme tu doklady obětování, konzumace jídla a širokou škálu obilovin. Vrstvy z protogeometrického období také obsahují velké množství nádob na uskladnění surovin (Pithos).\n\n"}
{"id": "1062935", "url": "https://cs.wikipedia.org/wiki?curid=1062935", "title": "Medeón", "text": "Medeón\n\nMedeón ( ) bylo antické město na pobřeží Korintského zálivu. V 9. století př. n. l. bylo spolu s Delfami jediným sídlištěm ve Fókidě. Ve 21. století se lokalita nazývá Ekklisia Agii Theodori nachází na území Bojótie v obecní jednotce Distomou jižně od vesnice Agios Nikolaos. Delfy a Medeón od sebe odděluje pohoří Mt. Kirphis (nejvyšší bod 1565 m n. m.), které bylo zřejmě překážkou větších kontaktů v počátcích obou sídel.\n\nPrvní archeologický výzkum zde uskutečnil v roce 1907 řecký archeolog Georgios Sotiriadis, kdy byly vykopány hroby od mykénského po helénistické období, ale většinu podstatných dat se podařilo získat až ze záchranných výzkumů prováděných v 60. letech 20. století. Velká část lokality však zůstává neprozkoumaná.\n\nPodle dosud zjištěných poznatků se zdá, že sídliště bylo během mykénského období poměrně rozsáhlé a významné, akropole byla obydlena již od rané doby bronzové. Podobně jako v Delfách tu máme mezeru od konce doby bronzové, ale asi o něco kratší, protože se podařilo objevit hroby z 10. století př. n. l. Vykopáné pohřebiště bylo poměrně rozsáhlé a obsahovalo přes 250 hrobů od geometrického po klasické období. Na místní keramice jsou patrné vlivy hlavně ze severu a z Euboie. Místní jemná keramika se zde vůbec nenachází a je výlučně importována.\n\nNa konci 8. století př. n. l. nastává markantní nárůst pohřbívání, což je odrazem většího nárůstu populace, který udělal s Medeonu největší sídliště v regionu Fokidy. V tomto období nastává zintenzivnění kontaktů s Korintem (ty začaly již v pozdně protogeometrickém období), soudě podle zastoupení korintské keramiky a její lokálních vzorů na lokalitě. Kontakty z Korintu byly oproti ostatním sídlům v regionu překvapivě silné, Medeón tak byl i díky nim poměrně významným a stále expandujícím městem.\n\nDokud v 8. století př. n. l. byl zájem Korintu o Delfy i Medeón intenzivní, pak v 7. století př. n. l. se definitivně přesunul na Delfy, následkem čehož Medeón zaznamenal úpadek. Svatyně v Delfách začínala získávat prestiž a z tohoto důvodu zřejmě nebylo žádoucí udržovat další silnou komunitu v jejím okolí. Pohřbů z archaického a klasického období je poměrně málo a také jsou chudší. Medeón se tak zřejmě stal (alespoň nepřímo) obětí expanze Delf. Propad Medeónu pokračoval dál a v druhém století, kdy město navštívil Pausanias, bylo už jen ruinou bez známek osídlení.\n\nPři popisu lokality nelze nezmínit kult héroa, praktikovaný v původní mykénské hrobce. V kruhové komorové hrobce bylo objeveno velké množství nádob z poloviny 8. století př. n. l. Kultovní aktivita zde pokračovala pravděpodobně až do 6. století př. n. l.\n"}
{"id": "1062939", "url": "https://cs.wikipedia.org/wiki?curid=1062939", "title": "Copy trading", "text": "Copy trading\n\nCopy trading umožňuje investorům na finančních trzích automaticky kopírovat obchodní účet vybraného obchodníka, obvykle v rámci sociální obchodní sítě. Tento systém je velmi populární a využívá se především na Forexu, dá se též použít na akciovém nebo komoditním trhu. Díky tomuto systému, se finanční trhy otevřely i pro úplné začátečníky.\n\n\nAby člověk mohl začít kopírovat obchodníka, musí mít nejdříve založený účet u brokerské společnosti. Dále si zvolí výši vkladu a vloží peníze. Po připsání vkladu investor otevře sociální obchodní platformu, kterou si stáhne na stránkách brokerské společnosti (v některých případech je online) a uvidí profily všech dostupných obchodníků. Zde má možnost porovnat historii výsledků, úspěšnost uzavřených obchodů a risk level (rizikovost) každého obchodníka. Na této bázi se rozhodne, kterého obchodníka bude kopírovat a určí si v jakém objemu se budou otevírat jeho obchody. Příklad: \"Investor s kapitálem 1 000 USD si zvolí objem 0,05 lotu. Nyní každý obchod, který obchodník otevře, bude v objemu 0,05 lotu.\" Určení objemu je velmi důležité z pohledu rizika. Čím větší objemy investor nastaví, tím větší musí být jeho účet, aby přečkal i neočekávané, krátkodobé výkyvy trhu. Nyní už nebrání nic tomu, aby se další otevřený obchod, který obchodník provede, zkopíroval ve stejném čase a objevil se na obchodním účtu investora. Pokud investor není spokojený s výsledky obchodníka a nebo si chce vybrat svůj vklad, jednoduše ukončí kopírování kliknutím na \"uncopy\".\n\nKopírování obchodování je v podstatě finanční spekulace, která je považována za negativní jako osobní chování.\n"}
{"id": "1062947", "url": "https://cs.wikipedia.org/wiki?curid=1062947", "title": "FK Olimpik Doněck", "text": "FK Olimpik Doněck\n\nFutbolnyj klub Olimpik Doněck (ukrajinsky: Футбольний клуб «Олімпік» Донецьк) je ukrajinský fotbalový klub sídlící ve městě Doněck. Klub byl založen v roce 2001, původně jako mládežnický fotbalový klub. Až v roce 2004 se klub přihlásil do profesionálních soutěží. V sezóně 2013/14 se klubu povedlo poprvé ve své historii postoupit do nejvyšší soutěže v zemi.\n\nSvé domácí zápasy klub odehrával do sezóny 2013/14 na stadionu SC Olimpik v Doněcku s kapacitou 3 000 diváků. Od sezóny 2014/15 klub hraje kvůli válce na východní Ukrajině v azylu na dočasném stadionu NTK im. Bannikova v Kyjevě.\n\nZdroj: \n\n"}
{"id": "1062948", "url": "https://cs.wikipedia.org/wiki?curid=1062948", "title": "John Harrington", "text": "John Harrington\n\nJohn Michael „Bah“ Harrington (* 24. května 1957, Virginia) je americký hokejový útočník a poté trenér, člen zlatého týmu z olympiády 1980.\n\nS hokejem začínal v univerzitním týmu Minnesota Duluth Bulldogs, později působil v poloprofesionální Central Professional Hockey League. Trenér Herb Brooks ho nominoval na domácí olympiádu v Lake Placid, kterou domácí překvapivě vyhráli (Zázrak na ledě). Harrington vytvořil útočnou trojici s dalšími minnesotskými rodáky Buzzem Schneiderem a Markem Pavelichem, této formaci se pro svérázný herní styl přezdívalo \"Conehead Line\" podle populárního skeče o mimozemšťanech z televizního pořadu Saturday Night Live. Harrington vyšel na hrách střelecky naprázdno, připsal si však pět asistencí včetně přihrávky Eruzionemu na rozhodující gól v utkání proti SSSR.\n\nByl jedním ze sedmi příslušníků vítězného týmu, kteří se nikdy nepředstavili v National Hockey League. Krátce po olympiádě utrpěl zlomeninu čelisti a otřes mozku poté, co ho zezadu fauloval Lou Franceschetti z týmu Hershey Bears. Znechucen brutalitou v zámořském hokeji odešel Harrington do švýcarského HC Lugano. Reprezentoval USA na mistrovství světa v ledním hokeji 1981 (5. místo), Mistrovství světa v ledním hokeji 1982 (8. místo, sestup), Mistrovství světa v ledním hokeji 1983 (1. místo ve skupině B a návrat mezi elitu) a olympiádě 1984 (7. místo). Kariéru skončil v roce 1984 ve farmářském týmu Colorado Flames. Stal se trenérem, vedl tým Saint John's University, italský klub Supermercati Migross Asiago H. 1935 a slovinskou reprezentaci, se kterou vyhrál Mistrovství světa v ledním hokeji 2010 (Divize I).\n\nMá tři děti, syn Chris Harrington hraje hokej za japonský tým Ódži Eagles. Je známý pod přezdívkou „Bah“: v dětství mu tak říkal jeho starší bratr, který ještě neuměl dobře mluvit.\n\nO americkém triumfu na olympiádě byly natočeny filmy \"Zázrak na ledě\" (1981, Harringtona hrál Bill Schreiner) a \"Hokejový zázrak\" (2004, hrál ho Nate Miller).\n\n"}
{"id": "1062949", "url": "https://cs.wikipedia.org/wiki?curid=1062949", "title": "Dubai Tennis Championships 2015 – ženská dvouhra", "text": "Dubai Tennis Championships 2015 – ženská dvouhra\n\nDo soutěže ženské dvouhry na tenisovém turnaji Dubai Tennis Championships 2015 nastoupilo padesát šest hráček. Obhájkyní titule byla americká světová jedenáctka Venus Williamsová, kterou ve třetím kole vyřadila Lucie Šafářová.\n\nRoli favoritky potvrdila nejvýše nasazená Rumunka Simona Halepová, která ve finále zdolala českou turnajovou sedmnáctku Karolínu Plíškovou ve dvou setech 6–4 a 7–6. Od stavu her 3–3 ve druhé sadě si obě tenistky šestkrát v řadě prolomily podání. Rumunka v nich nevyužila při svém podání dva mečboly, jeden za stavu gamů 5:4 a druhý při poměru 6:5. Přestože v následném tiebreaku Češka vedla 4:3 na míče, další čtyři body ztratila a utkání prohrála. Pět es z finále znamenalo celkový počet 149 es od počátku sezóny (ve 22 zápasech), čímž Plíšková průběžně vedla tuto statistiku hráček WTA Tour.\n\nHalepová si připsala jubilejní desátý kariérní titul na okruhu WTA Tour; navázala na rok starou trofej z události Premier 5 na Arabském poloostrově, kde vyhrála Qatar Total Open 2014. Po týdnu se vrátila na třetí příčku před Kvitovou. Plíškové bodový zisk zajistil postup o pět pozic vzhůru. V pondělním vydání žebříčku z 23. února figurovala na kariérním maximu, když jí patřilo 13. místo, poprvé se tak stala českou dvojkou.\n\nDominika Cibulková se před turnajem odhlásila pro poranění Achillovy šlachy, které utrpěla na předcházejícím turnaji BNP Paribas Fortis Diamond Games. Obě finalistky z této antverpské události – Andrea Petkovicová a Carla Suárezová Navarrová, obdržely automaticky volný los do druhého kola bez návaznosti na nasazení.\nOsm nejvýše nasazených hráček mělo volný los do druhého kola.\n\n"}
{"id": "1062978", "url": "https://cs.wikipedia.org/wiki?curid=1062978", "title": "Kolding", "text": "Kolding\n\nKolding je město a přístav v Dánsku. Nachází se u fjordu Kolding v regionu Syddanmark (Jižní Dánsko). V roce 2014 mělo 58 021 obyvatel a bylo tak sedmým největším městem Dánska. K pamětihodnostem patří bývalý královský hrad Kolding (\"Koldinghus\"), který byl postaven roku 1248 králem Erikem V. Dánským. Na hradě je dnes muzeum (\"Museet på Koldinghus\") a bývá využíván dánskou vládou ke slavnostním příležitostem. Roku 1808 vyhořel, ale byl zrenovován. Kostel sv. Mikuláše (\"Sankt Nicolai\") pochází rovněž ze 13. století. V muzeu \"Trapholt\" je k vidění sbírka moderního dánského umění. Jde o důležitý dopravní uzel, obchodní a průmyslové centrum. Rozvinuto je zejména strojírenství a loďařství.\n\n\n"}
{"id": "1062984", "url": "https://cs.wikipedia.org/wiki?curid=1062984", "title": "Území závislé na patriarchovi – Jeruzalém (Chaldejský ritus)", "text": "Území závislé na patriarchovi – Jeruzalém (Chaldejský ritus)\n\nÚzemí závislé na patriarchovi – Jeruzalém je území závislé na katolickém patriarchovi chaldejské katolické církve.\n\nRoku 1970 byl založen Patriarchální vikariát Jeruzalém.\n\nRoku 1991 byl založen Patriarchální exarchát Jeruzalém.\n\nRoku 1997 se exarchát stal Územím závislým na patriarchovi.\n\nK roku 2012 mělo: 3 300 věřících, 7 diecézních kněží, 5 řeholních kněží, 2 trvalé jáhny, 15 řeholníků, 28 řeholnic a 8 farností.\n\n\n"}
{"id": "1062986", "url": "https://cs.wikipedia.org/wiki?curid=1062986", "title": "Horsens", "text": "Horsens\n\nHorsens je město v Dánsku, administrativní centrum obce Horsens v regionu Midtjylland. Leží na východě Jutského poloostrova, na konci fjordu Horsens. Roku 2016 mělo 57 517 obyvatel.\n\nMěsto bylo založeno v 11. nebo 12. století, mělo hradby a několik klášterů. K pamětihodnostem patří pozdně románský kostel \"Vor Frelsers Kirke\" ze 13. století. Ve městě je rovněž průmyslové muzeum \"Horsens Industrimuseum\", jediné v Dánsku. V poslední srpnový pátek a sobotu se každým rokem v Horsens koná \"Evropský středověký festival\". V březnu zase město hostí literární festival \"Krimimessen\" věnovaný milovníkům detektivek, krimi a thrillerů. V bývalé státní věznici \"Horsens Statsfængsel\" (postavena 1853, zrušena 2006) se dnes konají koncerty a hudební festival \"Stoneass\". V této věznici byl také natáčen dánský thriller R (2010). \n\nV 19. století zde byla otevřena první dánská slévárna mimo Kodaň.\n\n\n"}
{"id": "1062988", "url": "https://cs.wikipedia.org/wiki?curid=1062988", "title": "What the World Needs Now", "text": "What the World Needs Now\n\nWhat the World Needs Now je šestá epizoda šesté série amerického hudebního televizního seriálu \"Glee\" a v celkovém pořadí stá čtrnáctá epizoda tohoto seriálu. Napsal ji Michael Hitchcock, režírovala Barbara Brown a poprvé se vysílala ve Spojených státech dne 6. února 2015 na televizním kanálu Fox.\n\nMercedes Jones se vrací na McKinleyovu střední školu, aby pomohla Rachel Berry s New Directions a také jí přesvědčila k návratu do New Yorku na Broadway. Mezitím se Santana Lopez a Brittany Pierce připravují na svou svatbu a Brittany se snaží spravit přetrhaná pouta mezi Santanou a její babičkou.\n\nSam Evans (Chord Overstreet) a Rachel Berry (Lea Michele) mají trapné schůzky, protože si uvědomí, že k sobě navzájem něco cítí, ale Sam je stále zamilovaný do své bývalé přítelkyně Mercedes Jones (Amber Riley). Mezitím Brittany Pierce (Heather Morris) diskutuje ohledně svatby se Santanou Lopez (Naya Rivera) se svými rodiči Piercem (Ken Jeong) a Whitney (Jennifer Coolidge). Prozradí ji, že jejím skutečným otcem je Stephen Hawking, což vysvětluje její vysokou inteligenci. Rachel a Kurt Hummel (Chris Colfer) zadávají členům New Directions, Kitty Wilde (Becca Tobin), Spenceru Porterovi (Marshall Williams), Jane Hayward (Samantha Marie Ware), Roderickovi (Noah Guthrie), Masonovi McCarthymu (Billy Lewis Jr.) a Madison McCarthy (Laura Dreyfuss) (a přidají se k nim bývalí členové New Directions, Artie Abrams (Kevin McHale), Brittany a Santana) jako týdenní úkol písně od Burta Bacharacha a Mercedes je přítomna jako jejich mentorka. Mercedes se také snaží přesvědčit Rachel, aby pokračovala ve vztahu se Samem a informuje ji, že v New Yorku probíhá konkurz na nový muzikál, kterého by se měla zúčastnit. Nicméně je Rachel stále vystrašená ze svých předchozích proher a není si jistá, jestli chce jít na konkurz. Mercedes požádá mužské členy New Directions spolu s Blainem Andersonem (Darren Criss), aby jí pomohli Rachel přesvědčit.\n\nBrittany požádá Artieho, aby se stal jejím plánovačem svatby, on souhlasí a dohodnou se na tématu „nebe“. Když si Brittany se Santanou prochází seznam hostů, které pozvou, Santana váhá ohledně pozvání své babičky Almy (Ivonne Coll), která jí zavrhla, když se ji Santana přiznala ke své orientaci (viz epizoda Políbila jsem dívku). Brittany se bez Santanina vědomí rozhodne u Almy pracovat jako zdravotní sestřička, spřátelí se s ní, řekne ji, že je zasnoubená, ale neřekne s kým. Brittany přiměje Almu říct v jejím webovém pořadu, jak důležité je mít rodinu na své vlastní svatbě. Sam řekne Mercedes, že k ní stále něco cítí, ale ona mu řekne, že mohou být pouze přáteli a že by měl jít dál a podpoří ho ve vztahu s Rachel. Rachel se nakonec rozhodne jet do New York a zúčastnit se konkurzu. Brittany pozve Almu na vystoupení, kde jí odhalí, že její snoubenkou je Santana, ale Alminy předsudky jsou příliš silné a odmítá jejich zasnoubení, Brittany a Santana se ale přes to přenesou. Bývalí a současní členové New Directions spolu s Willem Schuesterem (Matthew Morrison) oslavují lásku Brittany a Santany.\n\n"}
{"id": "1062989", "url": "https://cs.wikipedia.org/wiki?curid=1062989", "title": "Přejímací zkouška", "text": "Přejímací zkouška\n\nPřejímací zkouška je test kvality, na základě něhož se v různých aplikovaných disciplínách rozhoduje o přijetí nebo odmítnutí výrobku či dodávky.\n\nOdběratel před potvrzením převzetí věci nejprve ověří, že dodavatel splnil všechny požadavky, že věc vyhovuje všem akceptačním kritériím, která byla definována již předem, před začátkem samotné výroby, buď stručně v objednávce nebo obšírněji v kupní smlouvě. Podpisem protokolu, předávacího a zároveň i akceptačního, pak vlastnická práva k věci přecházejí na odběratele, zároveň mu vzniká závazek zaplatit.\n\nV případech, kdy věc nevyhovuje požadavkům, nesplňuje akceptační kritéria, která dodavatel znal, lze postupovat různě:\n\nV oboru softwarového inženýrství se nový software (SW), naprogramovaný na zakázku, přebírá na základě předešlého otestování, během kterého se právě ověřují akceptační kritéria: Ačkoli SW již třeba i byl otestován uvnitř dodavatelské firmy, je v zájmu odběratelské firmy si tento SW otestovat po svém: Svými uživateli, na svých prostředích, na svých produkčních datech. I proto se zde mluví o uživatelském akceptačním testování (user acceptance testing, UAT).\n\n"}
{"id": "1062990", "url": "https://cs.wikipedia.org/wiki?curid=1062990", "title": "Divadlo Miriam", "text": "Divadlo Miriam\n\nDivadlo Miriam je divadelní sál v Praze-Strašnicích, vzniklý v roce 1995 přestavbou někdejší farní kaple. Sál pojme až sto diváků. Budova patří Římskokatolické farnosti u kostela Neposkvrněného Početí Panny Marie.\n\nBudova strašnické farní budovy byla postavena v roce 1930. V přízemí byla prozatímní kaple, kde probíhaly bohoslužby tehdy nově zřízené strašnické katolické farnosti. Poté, co byl v letech 1992–1994 naproti vybudován nový kostel Neposkvrněného početí Panny Marie, byl prostor kaple upraven na víceúčelový společenský sál, který je vhodný zejména pro divadelní představení. Kromě divadelních představení se tu konají i jiné společenské akce.\n\nPo provedených stavebních úpravách již není původní účel na první pohled patrný: bylo vybudováno jeviště, k dispozici jsou reflektory a zvuková technika. Přestavba a vybavení byly spolufinancovány z příspěvku od městské části Praha 10 a pražského magistrátu. \n\nOd roku 2000 divadlo využívala především profesionální společnost „Petrklíč“, jejíž jádro tvořilo přibližně deset umělců. Tento spolek pražských a kladenských herců vznikl v roce 1989, ale neměl vlastní stálou scénu a svá představení hrál na různých místech. Jedním z těchto míst byla právě budova patřící strašnické farnosti.\n\nUměleckou vedoucí souboru byla Elena Strupková, dramaturgem divadla Jaroslav Someš. Soubor spolupracoval i s některými herci z jiných pražských profesionálních souborů. Divadelní soubor Petrklíč se ve svém repertoáru orientoval na základní mravní hodnoty evropského humanismu, zejména pak křesťanských základů. Představení byla určena především pro mladé diváky, pro rodiny s dětmi i pro školy, ale někdy také pro výhradně dospělé publikum. Uvedlo mj. hru o životě básníka a grafika Bohuslava Reynka. Na činnosti souboru se podílel také kytarista, zpěvák a skladatel Petr Traxler.\n\nAmatérský divadelní soubor Máj byl založen už v roce 1956 a až do konce 60. let působil v Divadle Máj na Korunní třídě v Praze na Vinohradech, pak byl dlouho bez domovské scény. Od 1998 soubor působil v rámci Domu dětí a mládeže v Karlíně, od roku 2004 v Divadle Na Cikorce v Modřanech a od roku 2009 nalezl soubor působiště v Divadle Miriam při kostele ve Strašnicích.\n\nV repertoáru souboru jsou jak pohádky pro děti, tak i představení pro dospělé diváky. \n"}
{"id": "1062993", "url": "https://cs.wikipedia.org/wiki?curid=1062993", "title": "Samsung Galaxy Tab S 8.4", "text": "Samsung Galaxy Tab S 8.4\n\nSamsung Galaxy Tab S 8.4 je 8.4-palcový Android tablet, který vyrábí a prodává společnost Samsung Electronics. Tablet spadá do série Samsung Galaxy Tab S a do nadřazené série Samsung Galaxy Tab. Samsung Galaxy Tab S má verzi s 8.4 nebo 10.5 palcovou obrazovkou. Tablet byl oznámen 12. června 2014 a následně vydán 2. července 2014. Tablet je k dispozici ve dvou variantách - pouze Wi-Fi, Wi-Fi/4G. To je druhý 8.4-palcový tablet od Samsungu, který je zaměřen tak, aby byl přímým konkurentem proti LG G Pad 8.3 a iPad Mini 2.\n\nGalaxy Tab S 8.4 byla oznámen 12. června 2014. Byl oznámen spolu s Galaxy Tab S 10.5 na Samsung Galaxy Premier 2014 v New Yorku.\n\nGalaxy Tab S 8.4 je vydán s operačním systémem Android 4.4.2 Kitkat. Samsung má vlastní nadstavbu, která se jmenuje TouchWiz Nature UX 3.0 software. Tablet obsahuje standardní Google aplikace a aplikace od Samsungu (ChatON, S Suggest, S Voice, S Překladač, S Plánovač, WatchON, Smart Stay, Multi-Window, Group Play, All Share Play, Samsung Magazine, Professional pack, režim Více uživatelů a SideSync 3.0)\nGalaxy Tab S 8.4 je k dispozici ve variantě s Wi-fi a 4G/LTE. Úložište se pohybuje od 16 GB do 32 GB v závislosti na modelu. Paměť lze rozšířit s kartou microSDXC až na 128 GB. Tablet je vybaven předním fotoaparátem bez blesku s 2.1 MP a zadním fotoaparátem s 8.0 MP a LED bleskem. Tablet dokáže natáčet HD videa.\n"}
{"id": "1063003", "url": "https://cs.wikipedia.org/wiki?curid=1063003", "title": "Rozchodník huňatý", "text": "Rozchodník huňatý\n\nRozchodník huňatý (\"Sedum villosum\") je drobná, světle fialově kvetoucí rostlinka, vyhynutím ohrožený druh náležející do rodu rozchodník. Na rozdíl od svých příbuzných, které nalezneme obvykle na suchých stanovištích, dává přednost vlhkým biotopům.\n\nRoste ve střední, severní a západní Evropě a dále na východě Severní Ameriky. Východní hranice jeho fragmentovaného areálu prochází Moravou a Polskem. Roste v nadmořské výšce od 250 do 1000 m n. m.\n\nV České republice byl, tento původní druh české květeny, na počátku 20. století rostlinou rostoucí roztroušeně až poměrně hojně. Je známo asi 300 lokalit na kterých se tehdy vyskytoval, do současnosti se jejich počet snížil na méně než 10. Obdobně jeho stavy poklesly i v Polsku, Německu a Rakousku; Slovensko leží již mimo areál výskytu.\n\nSvětlomilný a vlhkomilný druh vázaný na prameniště a rašelinné louky s nízkostébelnou nebo mechovobylinnou vegetací. Nejlépe se mu daří na místech s částečně narušeným bylinným pokryvem půdy, což zaručuje menší konkurenci od okolních rostlin. Roste také v mělkých odvodňovacích kanálcích, v nehlubokých potůčcích s líně tekoucí vodou neb v kolejích rozježděných polních cest. Potřebuje mírně kyselé půdy (okolo 5 pH) dobře zásobené minerály.\n\nDvouletá nebo krátce vytrvalá monokarpická rostlina s načervenalou, 5 až 20 cm dlouhou lodyhou která vyrůstá z jednoduchých niťovitých kořenů. Lodyha s bazální listovou růžici je poléhavá nebo vystoupavá, jednoduchá neb již od báze silně rozvětvená a celá kratičce žláznatá. Je porostlá střídavými, dužnatými, přímo odstálými, na průřezu okrouhlými listy které jsou čárkovité neb obkopinaté, dlouhé až 10 mm a široké 2 mm které jsou koncích zaoblené.\n\nNa vrcholech lodyh v hustém hroznu nebo latě rostou na krátkých žláznatých stopkách drobné květy. Květenství se skládá ze tří až patnácti květů, velkých 6 až 10 mm, které jsou pětičetné a oboupohlavné. Jejich dužnaté, na bázi srostlé chlupaté kališní lístky jsou zelené. Volné, vejčité či kopinaté, bledě růžovofialové korunní lístky s tmavšími žilkami jsou 3 až 4 mm dlouhé, dvakrát delší než kališní. V květu je ve dvou kruzích deset tyčinek nesoucí prašníky a semeník s pěti pestíky s bliznami.\n\nRostliny vykvétají v červnu a červenci a květy nabízející nektar jsou opylovány hmyzem nebo autogamně. Po dozrání semen rostliny počátkem září usychají. Plod rozchodníku je složen ze souplodí pěti měchýřků asi 5 mm velkých které obsahují množství drobných semen. Ta dozrávají v srpnu a po vysypání z měchýřků bývají po okolí rozšiřována vodou nebo hmyzem. Ploidie druhu je 2n = 30.\n\nZa nepříznivých klimatických nebo hydrologických podmínek, stejně jako při zastínění, rostliny nekvetou a mohou ve vegetativní fázi zůstat i po několik let, vyrostlé lodyhy s listy jsou mrazuvzdorné. Rostliny tohoto druhu jsou, co se týče velikosti a hustoty ochlupení, velice variabilní.\n\nRozchodník huňatý se může rozmnožovat vegetativně nebo pohlavně. K vegetativnímu šíření jsou uzpůsobeny jeho křehké odbočky z lodyh které se snadno odlamují a při styku s odkrytou vlhkou půdou snadno koření ze spících pupenů v paždí listů; vytvářejí se tak nové rostliny identické s mateřskými.\n\nK pohlavnímu rozšiřování dochází pomoci drobných béžově hnědých až žlutých semen hruškovitého tvaru dlouhých asi 1 mm. Hmotnost tisíce semen je okolo 25 mg. Semena mohou vyklíčit již na podzim nebo až na jaře, ke klíčení je zapotřebí stála vlhkost půdy a pro mladé rostlinky je důležité plné oslunění.\n\nMnoho lokalit na kterých se rozchodník huňatý vyskytoval zaniklo destrukci původních stanovišť masivním odvodňováním a rozoráváním zamokřených luk nebo jejich přetvářením na extenzivní, kdy byly vyhnojeny a osety travinami. I když se mnohdy časem zjistilo, že k předpokládanému způsobu využívání nejsou tyto pozemky vhodné, vznik zapojené vegetace a postupné hromadění biomasy způsobily definitivní zánik lokality s rozchodníkem huňatým.\n\nPro zachování alespoň stávajícího stavu a pro naději na posílení jeho populací je rozchodník huňatý v „Seznamu zvláště chráněných druhů rostlin dle vyhlášky Ministerstva životního prostředí ČR č. 395/1992 Sb. ve znění vyhl. č. 175/2006 Sb.“ a v „Červeném seznamu cévnatých rostlin České republiky: třetí vydání“ prohlášen za druh kriticky ohrožený (§1 a C1t).\n\n\n \n"}
{"id": "1063008", "url": "https://cs.wikipedia.org/wiki?curid=1063008", "title": "Polykarp I.", "text": "Polykarp I.\n\nPolykarp I. (řecky: Πολύκαρπος Α) byl biskup Byzantionu. Nástupce biskupa Onesima, ve funkci byl až do své smrti roku 89. Posledních osm let funkce bylo za vlády císaře Domitiana, který pronásledoval křesťany. Více o něm nic není známo.\n\n"}
{"id": "1063011", "url": "https://cs.wikipedia.org/wiki?curid=1063011", "title": "Uživatelské akceptační testování", "text": "Uživatelské akceptační testování\n\nUživatelské akceptační testování (zkráceně UAT, \"\") je poslední stupeň testování softwaru před jeho definitivním převzetím zákazníkem, tedy v podstatě přejímací zkouška softwaru. Probíhá již na zařízení zákazníka, který zpravidla uplatňuje své předpřipravené procedury s cílem objevit chyby softwaru; dodavatel je pak v dohodnuté lhůtě odstraňuje. Těmto procedurám se zpravidla říká akceptační testy a jejich příprava je odbornou činností, jejich provedení pak ale je přenecháno běžným uživatelům. Zpravidla ho totiž není možné provádět automaticky.\n\n"}
{"id": "1063015", "url": "https://cs.wikipedia.org/wiki?curid=1063015", "title": "Farmaceutická fakulta Masarykovy univerzity", "text": "Farmaceutická fakulta Masarykovy univerzity\n\nFarmaceutická fakulta Masarykovy univerzity je zaniklá farmaceutická fakulta, která fungovala v letech 1952–1960 v rámci brněnské Masarykovy univerzity a navazovala na studium farmacie na přírodovědecké a posléze lékařské fakultě této univerzity. Farmaceutické studium bylo zahájeno na přírodovědecké fakultě 1. prosince 1945 nejprve jako dvouleté; posléze byla od podzimu 1948 stanovena jeho délka na čtyři roky a studium přičleněno k fakultě lékařské. Za patnáct let trvání farmaceutického studia na Masarykově univerzitě jím prošlo 1845 studentů, což odpovídalo 39 % tehdejšího počtu lékárníků v Československu.\n\nSamostatná farmaceutická fakulta vznikla na Masarykově univerzitě na základě vládního nařízení k 1. září 1952, slavnostně zahájila provoz 28. listopadu téhož roku. Jejím prvním děkanem se v letech 1952–1955 stal profesor farmakognozie Vladimír Homola. V letech 1956–1960 byl druhým a posledním děkanem fakulty profesor farmaceutické botaniky Miroslav Penka.\n\nFakulta sídlila v dnešní Joštově ulici v budově bývalé Německé vysoké technické školy (od roku 2005 sídlo fakulty sociálních studií). Měla osm kateder dále členěných do mnoha oddělení a pro potřeby fakulty vznikla i zahrada léčivých rostlin na Kraví hoře a fakultní lékárna na Orlí ulici. Podle statistiky z roku 1956 odcházelo 75 % absolventů pracovat do lékáren (těch bylo tehdy v Brně 37) a pouze 5–7 % nacházelo zaměstnání ve farmaceutickém průmyslu.\n\nJiž v letech 1956–1957 se až na úrovni vlády diskutovalo o možnosti přesunout studium farmacie z Brna na Univerzitu Palackého v Olomouci, k čemuž nakonec nedošlo.\n\nNa základě centralizačního vládního nařízení byla však nakonec k 1. září 1960 Farmaceutická fakulta Masarykovy univerzity zrušena a studium bylo sloučeno s Farmaceutickou fakultou Univerzity Komenského v Bratislavě – rovněž existující od roku 1952 – která se tím na devět let stala jedinou fakultou tohoto oboru v celém Československu (do vzniku Farmaceutické fakulty Univerzity Karlovy se sídlem v Hradci Králové v roce 1969).\n\nFarmaceutická fakulta byla v Brně obnovena až v roce 1991 a jako součást tehdejší Vysoké školy veterinární (dnes \"Veterinární a farmaceutická univerzita Brno\").\n\nArchivní materiál týkající se univerzitního farmaceutického studia v Praze a v Brně do roku 1960, který byl dosud uložen v Archivu Univerzity Komenského v Bratislavě, byl v březnu 1997 převzat Archivem Masarykovy univerzity.\n\n\n"}
{"id": "1063079", "url": "https://cs.wikipedia.org/wiki?curid=1063079", "title": "Ověřování", "text": "Ověřování\n\nPojem ověřování může vystupovat ve víceru významech:\n\n"}
{"id": "1063083", "url": "https://cs.wikipedia.org/wiki?curid=1063083", "title": "Bšarré", "text": "Bšarré\n\nBšarré je město v Libanonu, které je střediskem stejnojmenného okresu v Severní muháfaze. Žije v něm 13 756 obyvatel.\n\nMěsto leží v pohoří Libanon v nadmořské výšce okolo 1400 metrů. Pro příznivé sněhové podmínky je střediskem zimních sportů. Turisty přitahuje také největší cedrový les na Blízkém Východě a údolí Kadíša, které bylo pro množství středověkých klášterů zapsáno na seznam Světové dědictví. V Bšarré se narodil spisovatel a myslitel Chalíl Džibrán, jeho rodný dům slouží jako muzeum.\n\nVětšina obyvatel města se hlásí k maronitské církvi, za libanonské občanské války bylo Bšarré s okolím baštou křesťanského hnutí Katáib. Ještě v devatenáctém století se v oblasti běžně hovořilo aramejsky.\n\n"}
{"id": "1063093", "url": "https://cs.wikipedia.org/wiki?curid=1063093", "title": "Hoši z Chuecatown", "text": "Hoši z Chuecatown\n\nHoši z Chuecatown (\"Chuecatown\") je španělský hraný film z roku 2007, který režíroval Juan Flahn podle vlastního scénáře. Morbidní komedie se odehrává v madridské čtvrti Chueca. Snímek byl v ČR uveden v roce 2008 na filmovém festivalu Mezipatra.\n\nDo madridské centrální čtvrti Chueca se v posledních letech stěhuje stále více gayů. Víctor je realitní makléř, který se snaží vykupovat byty a po renovaci je rozprodávat gayům, aby tento trend podpořil. Stařenky, které se výkupu brání, Víctor nemilosrdně likviduje. Jeho počínání neunikne pozornosti policie, která však případy posuzuje odděleně a přisuzuje je skupině lupičů. Pouze inspektorka Mila trpící mnoha fobiemi má tušení, že se jedná o sériového vraha, avšak nedaří se jí to dokázat. V pátrání jí pomáhá její syn Luis. Ve čtvrti žijí spokojeně instruktor autoškoly Leo a instalatér Rey. Když Víctor zabije jednu jejich sousedku, podezření padne právě na ně, protože sousedka odkázala byt Reyovi. Navíc se k nim nastěhuje Reyova matka Antonia. Ta Lea nesnáší a snaží se je rozeštvat. Domnívá se, že její syn by si měl najít lepší partii než učitele v autoškole. Víctor se naoko spřátelí s Leem, aby na něj uvalil podezření z vražd. Víctora nakonec dopadne inspektorka Mila, která se zároveň dozví, že také její syn Luis je gay.\n"}
{"id": "1063104", "url": "https://cs.wikipedia.org/wiki?curid=1063104", "title": "Janova Ves", "text": "Janova Ves\n\nNázev Janova Ves má více částí obcí:\n"}
{"id": "1063105", "url": "https://cs.wikipedia.org/wiki?curid=1063105", "title": "Gournia", "text": "Gournia\n\nGournia (jiné názvy: starořecky Gournia/Gurna, lidové názvy: Město malých lidí, minojské Pompeje) bylo minojské neopevněné městečko na severovýchodní Krétě.\n\n„Panský dům“ (malý palác) vznikl uprostřed aglomerace v 18. století př. n. l. Městečko bylo zničeno kolem roku 1200 př. n. l., pravděpodobně při požáru. Američtí archeologové odkryli městečko s obytnými domy, dílnami a obchody. Šlo pravděpodobně o důležité středisko keramické výroby s produkcí v pozdním palácovém stylu.\n\nZ urbanistického hlediska bylo městečko velmi důmyslně založené. Centrum bylo na vrcholu pahorku, na jehož svahu se rozprostírá. Tam stál i „Panský dům“ a svatyně. Jednotlivé části města byly pospojovány dlážděnými ulicemi. Domy byly jedno- až dvoupatrové. Na přízemí se choval dobytek a ukládaly zásoby, v horních částech byly obytné prostory.\n\nPodle dutin ve zdech se zjistilo, že se při výstavbě domů používali dřevěné kostry. Někde jsou před domy napajedla (řecky \"Gournes\") pro dobytek. Minojský název města se nezachoval, proto mu byl dán název podle těchto napajedel.\n\nGournia byla objevena ve stejném období jako Knóssos. Výkopy vedla archeoložka Harriet Boydová-Hawesová, což bylo neobyčejné, neboť toto odvětví bylo ovládáno výhradně muži. I to byl důvod, proč její nálezy přijal svět vlažně.\n\n"}
{"id": "1063106", "url": "https://cs.wikipedia.org/wiki?curid=1063106", "title": "Malia", "text": "Malia\n\nMalia, zastarale i Mallia, je minojské město a palác na severní Krétě.\n\nPalác v Malii je třetí největší minojský palác a leží stranou od hlavní silnice, 40 km východně od Iraklionu, a asi 3 km od centra turistického městečka Malia, mezi olivovými háji a severním pobřežím ostrova. Začátky osídlení spadají do raně minojského obddobí. Palác byl postaven kolem roku 1900 před Kr. (Středně minojské období).\n\nMezi palácem a mořem se rozkládá město s nízkou nekropolí s pozoruhodnými zlatými šperky. Severozápadně od paláce byla odkryta monumentální hrobová stavba – \"Chrýsolakos\" se dvěma stavebními fázemi.\n\nPalác zanikl a byl znovu postaven kolem roku 1700 před Kr. Palác a město definitivně zanikly při náhlé katastrofě (asi výbuchu sopky na Santorine) kolem roku 1500 před Kr.\n\nV roce 1901 začal archeologické práce v této oblasti angličan D. H. Hogarten. Systematické archeologické vykopávky započaly v roce 1915 a francouzští archeologové zde od roku 1921 dělají vykopávky dodnes.\n\n"}
{"id": "1063108", "url": "https://cs.wikipedia.org/wiki?curid=1063108", "title": "Eratos", "text": "Eratos\n\nEratos ( , ) byl v polovině osmého století před Kr. argejský král. (pravděpodobně mýtický)\n\nAntický autor Pausaniás zaznamenal, že když spartský král Nikandros napadl se svým vojskem Argolis, Asinčané žijící v této oblasti se spolu s ním do této invaze zapojili. Po odchodu Sparťanů se však argejský král Eratos rozhodl Asinčanům pomstít a zorganizoval proti nim vojenskou výpravu. Asinčané se mezitím stačili zachránit útěkem. Své rodiny naložili na plavidla a svou vlast opustili.\n"}
{"id": "1063109", "url": "https://cs.wikipedia.org/wiki?curid=1063109", "title": "Janova Ves (Pohorská Ves)", "text": "Janova Ves (Pohorská Ves)\n\nJanova Ves () je částečně zaniklá vesnice, místní část a základní sídelní jednotka obce Pohorská Ves v okrese Český Krumlov. Nachází se na rozhraní Novohradských hor a Novohradského podhůří, v nadmořské výšce 705 m, asi 7 km jihozápadně od Pohorské Vsi. V místě osady se v současnosti nachází objekt rodinné farmy. Janova Ves stojí v katastrálním území Dolní Příbraní.\n\nJanova Ves vznikla v letech 1760–1765 z nařízení hraběte Jana Nepomuka Buquoye, po němž byla pojmenována. V roce 1921 měla 82 obyvatel v 16 domech.\n\n"}
{"id": "1063110", "url": "https://cs.wikipedia.org/wiki?curid=1063110", "title": "Nikandros", "text": "Nikandros\n\nNikandros nebo Níkandros ( ) z královského rodu Eurypontovců byl králem Sparty ( pravděpodobně mýtickým) asi od roku 750 před Kr. do roku 720 před Kr. Jeho spolukrálem z královského rodu Agiovců byl Teleklos.\n\nZ období vlády Nikandra je velmi málo věrohodných zpráv. Nemůžeme se zde opřít o dobové zprávy, ale jen o ty, které byly zaznamenány po velmi dlouhém časovém odstupu (např. od Pausania), proto jsou již považovány většinou za legendy. Antičtí historici shodně tvrdí, že jeho předchůdcem byl Charilaos. Tato shoda při nejstarších králech Eurypontovců není samozřejmostí, protože se v těchto seznamech ne vždy shodují. O událostech, které se udály za vlády krále Nikandra se dozvídáme od Pausania žijícího v druhém století.\n\nPausanias zaznamenal, že spartský král Nikandros napadl s vojskem Argolis. Asinčané žijící v této oblasti se do invaze zapojili a spolu se Sparťany pustošil krajinu. Když se Sparťané z expedice vrátili domů, vojsko Argolida pod vedením jejich krále Erata zaútočilo na Asin. Asinčané vida beznadějnost tohoto boje se zachránili útěkem. Své rodiny naložili na plavidla a krajinu opustili. Během vlády Nikandra se odehrál i závažný incident mezi Spartou a Messéniou.\n\nNa hranicích mezi Messéniou a Spartou se každoročně konaly při chrámu bohyně Artemis slavnosti na její počest a oslavovali je společně Messénčané a Sparťané. Pausanias píše, že Messénčané na těchto oslavách zavraždili Nikandrova spolukrále Telekla, který jak to interpretovali Sparťané chtěl ochránit spartské panny před znásilněním. Podle verze Messénčanů prý krále Telekla zabili při obraně, kdy mladí Sparťané převlečení za dívky během noci s ukrytými dýkami napadli messénského šlechtice. Tak či onak tato událost se stala jednou z hlavních příčin pozdějšího vojenského konfliktu mezi Spartou a Messénií, který začal za vlády Nikandrova následníka Theopompa.\n\nV Plutarchově knize \"Výroky Sparťanů\" je znám i výrok připisovaný králi Nikandrovi. Když se ho někdo zeptal proč nosí Sparťané dlouhé vlasy a vousy odpověděl, \"\"Neboť je to vlastní ozdoba člověka a přitom i nejlevnější\"\".\n\n"}
{"id": "1063122", "url": "https://cs.wikipedia.org/wiki?curid=1063122", "title": "Terra Mystica", "text": "Terra Mystica\n\nTerra Mystica je moderní společenská hra kladoucí důraz na strategii a minimalizaci elementu náhody. Hra je autorována Helge Ostertagovou a Jensem Drögemüllerem. Byla vydána roku 2012 německou firmou Feuerland Spiele a v témže roce i v českém překladu firmou MindOK. Hráči ve hře vedou jeden ze 14 národů, budují svou říši a jejich úkolem je získat co nejvíce vítězných bodů.\n\nHra je určena pro 2 až 5 hráčů. Jde o poměrně složitou hru a je doporučována spíše zkušenějším hráčům.\n\nTerra Mystica je tajuplný kontinent, jehož obyvatelé mají schopnost terraformovat (přetvářet) terény jako jsou planiny, močály, jezera, lesy, hory, pustina a poušť navzájem mezi sebou. Krajina se neustále mění s tím, jak v ní jednotlivé národy rozšiřují svá území. Mezi jednotlivými národy jsou kočovní nomádi žijící v pouštích, moudří mágové milující ničivé síly, obry po nichž zůstává pouze pustina, tajuplné víly z lesů, horský národ stavitelů – gnómů, okultisty, jejichž životy jsou plné podivných rituálů, záludné čarodějnice létající na košťatech, mořské panny vládnoucí světu vod, trpaslíky kutající rudu a drahé kameny, fakíry cestující na létajících kobercích, pilné a pracovité půlčíky, alchymisty schopné vyrábět zlato, podivné rybáky žijící ve velkých hejnech nebo záludné, živly uctívající, temnojedy. Jednotlivé národy vyznávají kulty elementů vody, ohně, vzduchu a země. Každý národ má možnost stavět různé druhy budov – vesnice, obchodní stanice, svatyně, chrám a pevnost. Postavením budovy hráči získávají přístup k herním surovinám dělníků, peněz, energii a šamanům.\n\nHra začíná výběrem jednoho ze 14 různých fantasy národů. Každá rasa má jedinečné speciální schopnosti a různé náklady spojené s akcemi. Každá rasa také smí budovat pouze na jednom ze sedmi různých typů terénu nacházejících se na hrací desce. Charakteristická pro tuto hru je možnost terraformace, kdy hráči pomocí energie, dělníků nebo šamanů mění krajinu na jejich domovský typ, který mohou osidlovat.\n\nHra je rozdělena do šesti kol, během nichž hráči mohou provést libovolný počet akcí osmi typů. Jedná se o terraformaci krajiny a její osidlování, vylepšování stávajících budov, vylepšení mořeplavby nebo postup na žebříčku kultů.\n\nKromě terraformace jsou dalším jedinečným aspektem hry energie. Dá se využít ke kouzelní a získávání různých akcí a může být také převedena na zdroje. Energie se pohybuje v uzavřeném systému tří sfér, přičemž aktivní, tedy ta, ze které můžou hráči energii uplatňovat je pouze 3. sféra.\n\nHráči po celou dobu hry získávají vítězné body za celou řadu akcí. Po šesti kolech jsou zbylé suroviny převedeny na vítězné body, vyhodnotí se největší spojitá oblast a postup v kultech a vítězem se stává hráč s největším počtem vítězných bodů.\n\nToto minirozšíření vydané jako součást červnového čísla časopisu Spielbox z roku 2013 zahrnuje jeden bonusový svitek, který držiteli přinese 3 krystaly energie ve fázi příjmů. V momentě, kdy pasuje, získá držitel svitku body v hodnotě trojnásobku úrovně mořeplavby, kterou v tu chvíli disponuje.\n\nToto propagační minirozšíření bylo vydáno během festivalu deskových her v Essenu Spiel v roce 2013. Přináší čtyři nové žetony měst. Dva z nich poskytují 4 vítězné body, zvýšení úrovně mořeplavby a jeden klíč potřebný pro dosažení nejvyšší pozice v kultu. Třetí žeton přináší jedenáct vítězných bodů a klíč, čtvrtý žeton pak dva body, posun o dvě úrovně ve všech kultech a k tomu dva klíče.\n\nRozšíření bylo vydáno listopadu 2014. Přináší 6 nových národů (Yettiové, Ledové víly, Vyznavači, Páni draků, Stěhovavý lid a Vodochodci), dva nové typy terénu (led a sopky), které při hře nelze žádným způsobem teraformovat. Dále je v rozšíření zahrnut nový oboustranný herní plán a úpravy pravidel týkající se přidělování národů hráčům dražbou, nové určování pořadí hráčů při hře a 4 nové možnosti finálního bodování formou bodovacích destiček.\n\n\n\n"}
{"id": "1063125", "url": "https://cs.wikipedia.org/wiki?curid=1063125", "title": "Korónis", "text": "Korónis\n\nV řecké mytologii existuje několik postav nesoucí toto jméno:\n\n"}
{"id": "1063131", "url": "https://cs.wikipedia.org/wiki?curid=1063131", "title": "Lino Tonti", "text": "Lino Tonti\n\nLino Tonti (16. září 1920 – 8. června 2002) byl italský motocyklový inženýr. Nejprve pracoval pro společnost Benelli, kde se věnoval převážně závodním motocyklům, například vytvořil motocykl s čtyřválcovým přeplňovaným motorem o objemu 250 ccm. Po druhé světové válce odešel k Aermacchi a později pracoval pro společnosti Mondial a Bianchi. V roce 1967 začal pracovat pro Moto Guzzi, kde se podílel na typu V7. Zemřel roku 2002 ve městě Varese ve věku 81 let.\n"}
{"id": "1063132", "url": "https://cs.wikipedia.org/wiki?curid=1063132", "title": "Velišovští z Velišova", "text": "Velišovští z Velišova\n\nVelišovští z Velišova je český šlechtický rod. V průběhu staletí některé větve rodiny dosáhly vyšších titulů, zatímco jiné zůstaly rytířskými.\n\nPopis erbu z 16. století zní: Štít modrý, v němžto jsou 3 makovice žluté s korouhvičkami, dvě křížem nahoru stojíce a třetí přes ně rovně překocená, nad štítem helm turnýrský, na kterém přikryvadla žlutá modrá visí, a nad tím nade vším svrchu stojí tři makovičky s korouhvičkami.\n"}
{"id": "1063138", "url": "https://cs.wikipedia.org/wiki?curid=1063138", "title": "Jitka Zvirocká", "text": "Jitka Zvirocká\n\nJitka Zvirocká (2. září 1941 – 11. ledna 2014) byla ruchařka, žákyně a později spolupracovnice a následnice Bohumíra Brunclíka, průkopníka a zakladatele ruchové skupiny pro československou filmovou tvorbu.\n\nPo vystudování akademie nastoupila do úřadu jako účetní, ale práce ji neuspokojovala a tak uvítala pozvání od zvukaře Lenocha, který jí nabídl možnost naučit se novému řemeslu – ruchařka. V ruchové skupině působila od roku 1969. V roce 1978 převzala vedení ruchové skupiny, která je podle jejího zakladatele nazývána Brunclíci. Toto označení zahrnuje i veškeré postsynchronně vytvářené zvukové efekty.\n\nJejí práce obsahuje nespočet vyrobených zvuků jak pro filmy zahraniční (dabing), tak pro celou řadu československých filmových titulů, vyráběných nejprve v Hostivařském, Zlínském a Barrandovském ruchovém studiu a později také v řadě soukromých postprodukčních zvukových studií. Mezi nejzajímavější práce patřily filmy Jana Švankmajera, který s ruchovou složkou počítá do svých filmů bez výjimky a jeho filmy tak pod rukama ruchařů ožívají od doby, kdy jimi nahradil hudební akcenty Zdeňka Lišky.\n\nMezi její dlouholeté spolupracovníky z oblasti mistrů zvuku patřil Ing. Ivo Špalj, jeden ze zakladatelů ruchového studia II Moskva v Barrandovských atelierech, které je doposud funkční a jedno z největších v Evropě.\n\n"}
{"id": "1063145", "url": "https://cs.wikipedia.org/wiki?curid=1063145", "title": "Brixton Academy", "text": "Brixton Academy\n\nBrixton Academy, současný oficiální název Carling Academy Brixton, je hudební a koncertní sál nacházející se na rohu Brixton Road a Stockwell Road v londýnské čtvrti Brixton v městském obvodu Lambeth.\n\nBudova Brixton Academy byla postavena na místě soukromého parku v roce 1929 s celkovým nákladem 250 000 liber jako největší ze čtyř divadel, která nesla jméno \"Astoria\". Budovu otevřel 19. srpna 1929 poslanec Nigel Colman. \n\nProvoz kina byl zastaven 29. července 1972 a ještě na podzim téhož roku byla budova otevřena jako \"Sundown Centre\". Nový koncertní sál se orientoval na rockovou hudbu, avšak nezaznamenal výraznější úspěch a o čtyři měsíce na to byl opět zavřen. \n\nV roce 1974 se objevily snahy ke zbourání budovy a výstavbě prodejny automobilů a benzinové pumpy. Nakonec však z plánů sešlo. Budova stála bez využití až do roku 1981, když byla opět otevřena jako koncertní sál koncertem skupiny UB40. V roce 1982 byla kvůli dluhům opět zavřena, dokud ji roku 1983 nekoupil Simon Parkes a nepřeměnil na Brixton Academy. Během 80. let se stala dějištěm nejrůznějších koncertů: hráli zde Eric Clapton, Dire Straits nebo skupina The Police; natáčely se tu videoklipy skupin jako Wham! Nebo Culture Club.\n\nV roce 1995 koupila Brixton Academy společnost Break For The Border. Budova prošla výraznou rekonstrukcí s celkovým rozpočtem půl milionu liber šterlinků. Během oprav byla obnovena fasáda ve stylu art deco, přibyla nová zařízení jak pro diváky, tak i v zákulisí. Kapacita hlediště byla zvětšena na něco okolo 5 000 diváků. Za poslední roky zde vystoupili hudebníci jako Dido, Franz Ferdinand, David Gray, Green Day, Good Charlotte, Kasabian, The killers, Kraftwerk, The Libertines, Madonna, Massive Attack, Placebo, The Prodigy, Pendulum a další.\n\nV současnosti je budova ve vlastnictví Academy Music Group a po re-brandingu v létě roku 2004 byla přejmenována (podle hlavního sponzora Academy Music Group – britského pivovaru Carling) na Carling Academy Brixton. I po rekonstrukci si budova zachovala mnohé charakteristické rysy, mezi jinými i zdobený portál. Zůstává populárním místem konání koncertů.\n\n"}
{"id": "1063147", "url": "https://cs.wikipedia.org/wiki?curid=1063147", "title": "FK Metallurg Vyksa", "text": "FK Metallurg Vyksa\n\nFutbolnyj-клуб Metallurg Vyksa (русская версия: Футбольный клуб «Металлург» Выкса) российский футбольный клуб, базирующийся в городе Vyksa в Нижегородской области. Самым большим достижением клуба было 4. место в Второго дивизиона в году 2000. Клуб был отменен в 2015 году.\n\nSvé domácí zápasy klub odehrával na stadionu Metallurg s kapacitou 7 000 diváků.\n\n"}
{"id": "1063149", "url": "https://cs.wikipedia.org/wiki?curid=1063149", "title": "Radka Kvačková", "text": "Radka Kvačková\n\nRadka Kvačková (* 24. listopadu 1944 Praha) je česká novinářka.\n\nVystudovala dokumentární film na pražské FAMU. Od 60. let pracovala v deníku Svobodné slovo. Od roku 1990 pracuje v obnoveném deníku Lidové noviny, kde působí jako vedoucí přílohy Akademie.\n\nJejím manželem je právník Petr Kvaček. Její dcera Karolína Peake je česká právnička a politička, která v letech 2011 až 2013 byla místopředsedkyní vlády Petra Nečase.\n\nJe autorkou několika knih, zejména fejetonů:\n\nSpolečně s Jaroslavem Spurným a Janem Bednářem získala novinářskou Cenu Ferdinanda Peroutky za rok 2011.\n"}
{"id": "1063151", "url": "https://cs.wikipedia.org/wiki?curid=1063151", "title": "Neviditelné nestvůry", "text": "Neviditelné nestvůry\n\nNeviditelné nestvůry (\"Invisible Monsters\") je chronologicky první román Chucka Palahniuka, který však vydavatelé odmítli. K vydání přepracované verze původního rukopisu došlo až v roce 1999, po úspěchu kultovního románu \"Klub rváčů\". V románu jsou naznačena mnohá témata Palahniukových pozdějších knih, autor se v knize věnuje zejména sexu, drogám, homosexualitě a plastickým operacím.\n\nKniha má velice složitý děj a obsahuje pro Palahniuka typické nečekané zvraty a nechutné scény.\n\n Mladá a krásná modelka Shannon a příležitostná herečka v reklamách je převezena do nemocnice po nehodě v autě, během níž byla střelena puškou ráže 7,62 do obličeje a přišla o celou čelist. Omotaná v obvazech a učíce se znovu mluvit, potká v logopedické ordinaci krásnou dokonalou o pár let starší Brandy Alexanderovou. Ta se jí ani nezeptá na jméno a začne pracovat na její nové osobnosti. Bez čelisti bloudí Shannon ulicemi i chodbami nemocnice a je jako „neviditelná nestvůra“, lidé se ji snaží přehlížet a nikdo se jí nezeptá, co se stalo, byť to je to, po čem Shannon nejvíc touží. Právě Brandy je ta, která se zeptá. Po dobu, co je Shannon v nemocnici, je v kontaktu se svou někdejší nejlepší kamarádkou a kolegyní, poněkud mohutnější Evie Cottrelovou, která se za ní občas staví. Když Shannon odejde z nemocnice, je pozvána Evie, aby bydlela s ní v jejím velikém domě na samotce. Evie odjíždí do Mexica a prosí Shannon, aby jí dům pohlídala. Jednou v noci se dovnitř do domu vloupe Manus Kelley, někdejší snoubenec Shannon, který ji s Evie podváděl a po nehodě a ztrátě čelisti se s ní rozešel. Ukřivděná a naštvaná Shannon přistihne vloupavšího Manuse, ozbrojeného nožem, s kulovnicí ráže 7,62 s puškohledem v ruce. Manus tvrdí, že to přišel Shannon všechno vysvětlit, že prý na ni vystřelila Evie. \n\nŽárlivá Shannon naloží Manuse do kufru auta, Eviin dům zapálí a jede hledat Brandy. Brandy nachází v hotelu, kde bydlí u sester Rheových, a odjíždí s ní a Manusem napříč Amerikou. Od města k městu si vymýšlí nové identity a živí se krádežemi a prodejem léků, které nachází v domech nabízených na prodej. Manus vždy zabaví realitního agenta a Brandy a Shannon jdou krást. Přitom do sebe Brandy cpe nalezené ženské hormony, které musí brát. A občas se něčím předávkuje. Shannon posílá Evie vyděračský dopis, ve kterém požaduje peníze z pojistky za vyhořelý dům, vydírá, že ji nahlásí na policii jako pachatele střelby na svou čelist. Také připíše, že Manus Kelley je s ní a že ji pořád miluje a že na sobě nechala provést chirurgický zákrok, po kterém vypadá ještě lépe než dřív. Během cestování za kradením léků se Manus postupně zamiluje do Brandy. Při své cestě narazí na dům nabízený Eviinou matkou, realitní agentkou. Ta jim řekla, že Evie se má vdávat. Přitom také Eviina matka prozradila, že Evie dříve byla mužem a v pubertě začala mít pocit, že chce být dívka. To její matka kladla za vinu dámským časopisům. Evie se má vdávat a její matka je pozvala. V den svatby došlo ke konfrontaci mezi Evie, Shannon a Brandy. Evie zastřelila Brandy a Shannon opět podpálila dům. Předtím ale Manus zmizel někam se ženichem. Evie vezme pušku a jde za Brandy, obviňuje ji z požáru, žárlivě na ni křičí, že se snažila vždycky všechny zničit, ačkoliv byla nejkrásnější a mohla si žít v klidu a pohodě. Pak Brandy střelí. \n\nShannon odjakživa žárlila na svého staršího bratra Shana, který sklízel všechnu pozornost rodičů a to zejména poté, co se přiznal, že je gay. Shane jednou vynášel odpad do hořícího barelu na ulici, když v tom vybouchla lahev od laku na vlasy a znetvořila jej. Policie to vyšetřovala, domnívala se, že šlo o zanedbání péče ze strany rodičů, a mladý detektiv z mravnostního oddělení, který Shana vyslýchal, jej zneužil. Od něj dostal Shane pohlavní nemoc, kvůli níž jej rodiče vyhnali z domu. Poté se jej ualy sestry Rheovy, trojice transsexuálů, kteří přivedli na trh novou panenku a tak zbohatli, a ty daly Shaneovi novou identitu – zaplatili mu mnoho plastických operací a chirurgických zákroků, aby mu změnili život, aby ho změnili na ženu. Na dokonalou ženu s velkými prsy a obvodem pasu čtyřicet centimetrů, čímž by se dokonale podobala jejich produktu, panence, a stala by se dobrou tváří jejich reklamy. Sestry Rheovy zavolaly rodičům Shana a Shannon a řekli jim, že Shane zemřel. Od té chvíle se z maloměstských rodičů stali paranoidní bojovníci za práva homosexuálů. Shane nikdy nechtěl být doopravdy ženou, ale bylo to to nejhorší, co mohl udělat, čím se mohl vymanit z vlivu rodičů a společnosti, jež člověku odjakživa kážou vyhýbat se chybám. Tohle byla nejhorší chyba, jakou si Shane dovedl představit, takže se změnil na Brandy Alexanderovou a k dokonalosti už chybí jen vaginoplastika. \nManus pracoval nejprve jako detektiv u mravnostního oddělení. Jeho práce spočívala mimo jiné v tom, že v upnutých plavkách chodil po pláži a fungoval jako volavka na gaye a úchyly, které poté policie zatkla. Po čase se provařil, úchylové ho již poznávali a on ztrácel svou jiskru. Začal se věnovat práci na svém zevnějšku a chodil se Shannon do gay barů, kde se snažil okouzlit přítomné muže, aby se vcítil do své role u policie. Shannon mu to trpěla, prostě si myslela, že každý vztah musí mít nějakou chybku. Zřejmě v sobě měl gaye odjakživa. \n\nBrandy neví, že je Shannon jeho/její sestra, nicméně jsou si hodně podobní. Protože má ale Shannon půlku obličeje pryč (po nehodě ji sezobali ptáci), Evie střelí na Brandy v domnění, že je to Shannon, načež Shannon všechno vysvětluje Brandy/Shaneovi psaním po zdi krví na podlaze. Shannon se střelila sama. Nudilo ji být věčně ve světlech reflektorů, kde je všem na očích, aniž by cokoliv dokázala a všichni o ní všechno ví. Chtěla na sebe upozornit něčím, co sama dokázala, chtěla, aby se jí okolí ptalo, co se stalo. Proto se střelila, aby sama mohla něco dokázat, aby za ní mluvilo její dílo (neví, jestli to bude umění nebo jiná činnost) a ne její tělo. Nechtěla být otrokem fotografů a producentů, chtěla sama něco dokázat. Rozhodla se započít svůj nový život tak, že si ustřelila čelist. Po nevydařené Eviině svatbě skončila Brandy v nemocnici. Shannon se rozhodla, že jí přenechá svou identitu (jako sourozenci si jsou podobní a Shannonina kariéra nemůže po ustřelení čelisti pokračovat, tak ať pokračuje Brandy). Položí své doklady k nohám nemocniční postele a odejde. \n"}
{"id": "1063152", "url": "https://cs.wikipedia.org/wiki?curid=1063152", "title": "Vlčí Jámy (rozcestník)", "text": "Vlčí Jámy (rozcestník)\n\nVlčí jáma je původně označení pro druh padací jámy – jámy na lovení vlků, přeneseně pro prostředí plné nepřátelství a úskoků, které vyvolává pocit zoufalství. \n\n\nVlčí jámy\n\nVlčí jáma – \"viz také rozcestník Vlčí jáma\"\n"}
{"id": "1063154", "url": "https://cs.wikipedia.org/wiki?curid=1063154", "title": "Mezinárodní letiště Káhira", "text": "Mezinárodní letiště Káhira\n\nMezinárodní letiště Káhira ( Maṭār al-Qāhirah al-Duwaliyy), (IATA: CAI, ICAO: HECA) je největší letiště v Egyptě. Nachází se 15 km severovýchodně od obchodní části Káhiry a má rozlohu přibližně 37 kilometrů čtverečních. Slouží jako hlavní základna pro společnost EgyptAir, která je členem Star Alliance.\n\nLetiště má čtyři terminály. Třetí (největší) terminál byl otevřen 27. dubna 2009 a terminál pro sezónní lety byl otevřen 20. září 2011. Terminál 2 byl uzavřen v dubnu 2010 kvůli velkým renovačním pracím na konstrukci a zařízení budovy. Ve výstavbě je také nový nákladní terminál.\n\nLetiště má tři rovnoběžné vzletové a přistávací dráhy s asfaltovým povrchem. Dráha 05L / 23R je dlouhá 3 301 metrů, 05C / 23C je dlouhá 3 999 metrů a nová dráha nese označení 05R / 23L a má délku 4 000 metrů.\n\nV roce 2010 letiště odbavilo 16,1 milionu cestujících (o 12,2% více než v roce 2009) a uskutečnilo se zde 154 832 pohybů letadel (o 8,8% více než v roce 2009).\n\n"}
{"id": "1063156", "url": "https://cs.wikipedia.org/wiki?curid=1063156", "title": "Bill Lomas", "text": "Bill Lomas\n\nBill Lomas (8. března 1928 – 14. srpna 2007) byl anglický motocyklový závodník. Narodil ve vesnici Milford v anglickém hrabství Derbyshire. Byl členem továrního týmu Moto Guzzi a v letech 1955 a 1956 vyhrál Mistrovství světa silničních motocyklů v kategorii 350 ccm. Závodil také v kategoriích 125, 250 a 500. Byl rovněž dvojnásobným vítězem závodu Isle of Man TT (1955). Později napsal autobiografickou knihu nazvanou \"Bill Lomas: World Champion Road Racer\". Zemřel ve městě Mansfield po komplikacích po infarktu ve věku 79 let.\n"}
{"id": "1063157", "url": "https://cs.wikipedia.org/wiki?curid=1063157", "title": "Transitioning", "text": "Transitioning\n\nTransitioning je sedmá epizoda šesté série amerického hudebního televizního seriálu \"Glee\" a v celkovém pořadí stá patnáctá epizoda tohoto seriálu. Napsal ji Matthew Hodgson, režíroval Dante Di Loreto a poprvé se vysílala ve Spojených státech dne 13. února 2015 na televizní stanici Fox.\n\nWill Schuester má problémy se zvládáním sboru Vocal Adrenaline a snaží se je naučit respektu. Rachel Berry se musí vyrovnat s tím, že se její rodný dům bude prodávat a trenérka Beiste má před sebou složitý návrat na McKinleyovu střední, když začíná život jako muž.\n\nWill Schuester (Matthew Morrison) a jeho manželka Emma (Jayma Mays) zjistí, že Vocal Adrenaline, vedení Clintem (Max George), házeli vajíčka na Rachel Berry (Lea Michele) a Blaina Andersona (Darren Criss). Rozhodne se jim dát lekci ohledně tolerance a přivádí na pomoc Wada \"Unique\" Adamse (Alex Newell), ale Clint a ostatní ho neposlouchají. Trenérka Shannon Beiste (Dot Jones) se vrací po operaci ke změně pohlaví a nyní je přijímána jako muž a jmenuje se Sheldon Beiste. Ředitelka Sue Sylvester (Jane Lynch) a Sam Evans (Chord Overstreet) ho přivítají zpět a Sue ho ujišťuje, že zajistí, že po změně pohlaví nebude šikanován. Rachel Berry řekne Samovi, že je vyděšená z toho, že se prodává její rodný dům, a tak Sam požádá o pomoc Kurta Hummela (Chris Colfer), Mercedes Jones (Amber Riley), Artieho Abramse (Kevin McHale), Kitty Wilde (Becca Tobin) a Blaine. Beiste najde své auto zničené od Vocal Adrenaline a Will je rozzuřen. Rachel a Kurt oznámí, že týdenním tématem pro New Directions je „přeměna“ a členové Spencer Porter (Marshall Williams), Jane Hayward (Samantha Marie Ware), Mason McCarthy (Billy Lewis Jr) a Madison McCarthy (Laura Dreyfuss) jsou pozváni na poslední večírek v Rachelině starém domě, kde musí zpívat v dvojicích duety. Mercedes je v páru s Roderickem (Noah Guthrie) a Kurt ovlivní hlasování, aby mohl zpívat duet s Blainem. Sam a Spencer se chtějí pomstít Vocal Adrenaline, ale Beiste to odmítá. Will konfrontuje Vocal Adrenaline za jejich činy, ale Clint si jde tvrdě za svým, zesměšní ho, a tak ho Will vyhodí ze sboru. Následně se Emma a Will baví ohledně jeho problémů s vedením Vocal Adrenaline.\n\nNa večírku se Rachel a Sam v tichosti vytratí do jejího pokoje, aby se rozloučili, ale začnou se líbat. Kurt a Blaine mezitím zpívají duet a po něm se venku políbí. Beiste se setkává s Unique a diskutují o společných problémech a Unique ujišťuje Beiste, že není sám. Clint se vrací na žádost ředitelky do Vocal Adrenaline, ale Will to přijme a navrhne jim vplížit se do McKinleyské střední, aby nastavili krutý žert na New Directions. Blaine řekne svému příteli Davovi Karofskemu (Max Adler) o polibku s Kurtem, Dave si uvědomí, že Kurt a Blaine jsou stále zamilovaní a rozchází se s Blainem. Blaine běží, aby řekl Kurtovi o svých citech, ale uvidí ho s Kurtovým novým přítelem Walterem (Harry Hamlin), takže mu nakonec nic neřekne. Will a Vocal Adrenaline se vplíží do sálu na McKinleyově střední, ve skutečnosti to byla ale Willova lekce o toleranci. Na jevišti vidí Unique a sbor lidí, kteří podstoupili operaci změny pohlaví a přidává se k nim Beiste, která nachází přijmutí. Will odchází z Vocal Adrenaline a začne působit na dobrovolnické pozici jako mentor New Directions.\n\n"}
{"id": "1063159", "url": "https://cs.wikipedia.org/wiki?curid=1063159", "title": "Salomon", "text": "Salomon\n\nSalomon (česky Šalomoun) je jméno hebrejského původu:\n\n\n"}
{"id": "1063161", "url": "https://cs.wikipedia.org/wiki?curid=1063161", "title": "Kondwani Mtonga", "text": "Kondwani Mtonga\n\nKondwani Mtonga (12. února 1984, Lusaka) je zambijský fotbalový záložník či obránce a reprezentant, v současnosti hráč klubu ZESCO United.\nV A-týmu Zambie debutoval v roce 2009.\nZúčastnil se Afrického poháru národů 2015 v Rovníkové Guineji, kde Zambie skončila se 2 body na posledním čtvrtém místě základní skupiny B.\n\n"}
{"id": "1063167", "url": "https://cs.wikipedia.org/wiki?curid=1063167", "title": "Kennedy Mweene", "text": "Kennedy Mweene\n\nKennedy Mweene (* 11. prosince 1984, Lusaka) je zambijský fotbalový brankář a reprezentant, v současnosti hráč klubu Mamelodi Sundowns.\nV A-týmu Zambie debutoval v roce 2004.\nZúčastnil se několika Afrických pohárů národů. Byl členem týmu, který vyhrál APN 2012 v Gabonu a Rovníkové Guineji.\nZúčastnil se i APN 2015 v Rovníkové Guineji, kde Zambie obsadila se 2 body poslední čtvrté místo v základní skupině B.\n\nZa zambijský národní tým již vstřelil dokonce 2 góly (k únoru 2015).\n\n"}
{"id": "1063169", "url": "https://cs.wikipedia.org/wiki?curid=1063169", "title": "Šárka Kubínová", "text": "Šárka Kubínová\n\nŠárka Kubínová (* 19. dubna 1988 Havlíčkův Brod) je česká volejbalistka. Od roku 2016 působí na pozici nahrávačky v klubu VK UP Olomouc. Je čtyřnásobnou vítězkou české extraligy, s týmem VK AGEL Prostějov vyhrála v roce 2011 Středoevropskou ligu. Za českou reprezentaci nastoupila na mistrovství Evropy ve volejbale žen 2011, kde Češky obsadily osmé místo. \n\n"}
{"id": "1063174", "url": "https://cs.wikipedia.org/wiki?curid=1063174", "title": "Danny Munyao", "text": "Danny Munyao\n\nDanny Munyao (2. listopadu 1987) je zambijský fotbalový brankář a reprezentant, v současnosti hráč zambijského klubu Red Arrows.\nV A-týmu Zambie debutoval v roce 2013.\nZúčastnil se APN 2013. Byl členem týmu i na APN 2015 v Rovníkové Guineji, kde Zambie obsadila se 2 body poslední čtvrté místo v základní skupině B.\n\n"}
{"id": "1063179", "url": "https://cs.wikipedia.org/wiki?curid=1063179", "title": "Joshua Titima", "text": "Joshua Titima\n\nJoshua Titima (20. října 1992) je zambijský fotbalový brankář a reprezentant, v současnosti hráč klubu Power Dynamos.\nV A-týmu Zambie debutoval v roce 2012.\nZúčastnil se Afrického poháru národů 2015 v Rovníkové Guineji, kde Zambie obsadila se 2 body poslední čtvrté místo v základní skupině B.\n\n"}
{"id": "1063180", "url": "https://cs.wikipedia.org/wiki?curid=1063180", "title": "Drapé", "text": "Drapé\n\nDrapé (z franc. drap = \"sukno\") je obchodní označení pro jemnou vlnařskou tkaninu v úpravě valchovaného vlasového sukna. \n\nVyrábí se v keprové nebo atlasové vazbě nejčastěji s osnovou z česané příze (12 x 2 – 16 x 2 tex) a s útkem z mykané příze (42–50 tex). Látka je barvená v kuse, má ušlechtilý, matný lesk, pod krátkým počesaným vlasem je na lícní straně většinou dobře viditelná vazba tkaniny. \n\nV lehčím provedení se užívá na dámské šaty, těžší tkaniny na pánské obleky a pláště.\n\nVýraz drapé se také používá pro \"řasení\" textilie do měkkých záhybů, viz drapérie\n"}
{"id": "1063182", "url": "https://cs.wikipedia.org/wiki?curid=1063182", "title": "Earleyův analyzátor", "text": "Earleyův analyzátor\n\nEarleyův algoritmus je algoritmus syntaktické analýzy, který vytvořil a v roce 1968 popsal Jay Earley ve své disertační práci vedené Robertem W. Floydem z Univerzity Carnegie-Mellon. Algoritmus byl v roce 1970 publikován ve zkrácené a čitelnější podobě v časopise Communications of the ACM v článku, zařazeném v roce 1983 mezi 21 nejvýznamnějších článků za čtvrtstoletí existence tohoto časopisu.\n\nPůvodní algoritmus pouze zjišťuje, zda zadaný textový řetězec patří do jazyka popsaného bezkontextovou gramatikou – jedná se tedy o rozpoznávač ( ). Lze jej však rozšířit, aby v průběhu analýzy vytvářel derivační strom, čímž vznikne kompletní syntaktický analyzátor ( ).\n\nAlgoritmus je vhodný i pro nejednoznačné bezkontextové jazyky používané pro zpracování přirozeného jazyka, díky čemuž má v matematické lingvistice podobnou úlohu jako LR parsery a LL parsery používané v matematické informatice v překladačích programovacích jazyků.\n\nAsymptotická složitost Earleyova algoritmu pro obecný bezkontextový jazyk je \"O\"(\"n\"), kde \"n\" je délka analyzovaného řetězce; pro jednoznačné gramatiky pracuje v kvadratickém čase \"O\"(\"n\"), a pro téměř všechny LR(k) gramatiky v lineárním čase. Funguje obzvlášť dobře, když pravidla používají levou rekurzi. Některé varianty mohou trpět problémy s určitými vypouštějícími gramatikami.\n\nEarleyův analyzátor ( ) je syntaktický analyzátor založený na Earleyově algoritmu. Často jej používají projektové frameworky podporující Rapid Application Development (RAD) využívané při konstrukci interpretů a kompilátorů především doménově specifických jazyků.\n\nEarleyův algoritmus patří stejně jako algoritmus CYK, do třídy tabulkových metod syntaktické analýzy ( ). Při načítání řetězce zleva doprava provádí syntaktickou analýzu zdola nahoru na základě predikcí shora dolů. Výsledky jsou z dříve získaných částečných výsledků konstruovány technikou dynamického programování.\n\nAby se vyhnul backtrackingu, pracuje Earleyův algoritmus s množinou \"Earleyových položek\" ( ) nebo krátce \"položek\", což jsou pravidla gramatiky, do jejichž pravé strany je vložena tečka, která identifikuje aktuální pozici v pravidle. Každá položka navíc obsahuje informaci, od které pozice ve vstupním řetězci se uplatní. Během práce algoritmu Earleyovy položky odrážejí dosud použitá pravidla a slouží pro predikci dalších pravidel. Analýzou vstupního řetězce, který patří do jazyka, vznikne položka, která odráží odvození řetězce z počátečního symbolu gramatiky.\n\nV následujícím popisu se používá toto značení:\n\nEarleyův analyzátor vytváří během analýzy každé vstupní věty tvořené symboly \"t\" … \"t\" (\"n\" je délka vstupní věty) specifickou množinu Earleyových položek.\n\nVstupní pozice \"i\" je pozice za \"i\"-tým symbolem vstupní věty; před načtením prvního symbolu je vstupní pozice 0.\n\nEarleyova položka pro pravidlo gramatiky \"A\" → \"X\" … \"X\" je výraz tvaru\n[\"A\" →\"X\" … \"X\" • \"X\" … \"X\"],\npřičemž tečka může být v libovolném místě počínaje pozicí bezprostředně před \"X\" až po pozici bezprostředně za \"X\", tj. 0 ≤ \"p\" ≤ \"q\", index \"h\" u šipky udává, na které vstupní pozici začíná část vstupní věty vygenerovaná pravidlem odpovídajícím právě probírané položce, index \"i\" u tečky je pozice za posledním dosud načteným terminálním symbolem; platí tedy 0 ≤ \"h\" ≤ \"i\" ≤ \"n\".\n\nPřed analýzou každé věty se množina Earleyových položek vždy inicializuje jedinou položkou [\"S’\" → • \"S\"], kde \"S\" je počáteční symbol dané gramatiky, a \"S’\" je přidaný pomocný počáteční symbol.\n\nAnalyzátor opakovaně provádí tři operace: \"predikci\", \"načtení\" a \"kompletaci\", které do množiny Earleyových položek přidávají nové položky na základě existujících položek a vstupního řetězce:\n\n\n\n\nUvedené operace se opakují tak dlouho, dokud přibývají nové položky. Pokud nově utvořená položka v množině již je, nebudeme ji přidávat. Množina je zpravidla implementována jako fronta položek, které se mají zpracovat, s operacemi, které se mají provádět podle toho, o jaký druh položky se jedná.\n\nPůvodní Earleyův algoritmus zahrnoval do položky i náhled; pozdější výzkum ukázal, že náhled má malý praktický vliv na efektivitu analýzy a proto jej většina implementací nepoužívá.\n\nEarleyovy položky se někdy rozdělují podle vstupní pozice (tj. indexu za tečkou) do různých množin označovaných S(\"i\"), kde \"i\" je vstupní pozice. Počáteční pozice položky (\"h\") se pak obvykle nepíše jako index u šipky, ale do závorek, ve kterých je položka zapsána: (\"A\" → </sub>\"X\" … \"X\" • \"X\" … \"X\", \"h\").\n\nAnalyzátor začíná s množinou položek S(0) obsahující jedinou položku (\"S’\" → • \"S\", 0), kde \"S\" je vlastní počáteční symbol dané gramatiky, a \"S’\" je přidaný pomocný počáteční symbol. Operace \"predikci\", \"načtení\" a \"kompletaci\" lze pak popsat takto:\n\n\n\n\nPseudokód je převzatý z publikace, kterou napsal Daniel Jurafsky a James H. Martin. Earleyovy položky se nazývají codice_1, jejich množina je codice_2; predikát codice_3 je pravdivý, pokud tečka v položce je na konci pravé strany, funkce codice_4 vrací první symbol za tečkou, počáteční symbol je codice_5.\nDECLARE ARRAY S;\n\nfunction INIT(words)\n\nfunction EARLEY_PARSE(words, grammar)\n\nprocedure PREDICTOR((A → α•Bβ, j), k, grammar)\n\nprocedure SCANNER((A → α•aβ, j), k, words)\n\nprocedure COMPLETER((B → γ•, x), k)\n\nPro „mikrogramatiku” angličtiny\n\na vstupní řetězec The black cat ate a white mouse vytváří algoritmus následující množiny Earleyových položek:\n\nPoslední Earleyova položka [\"S’\" → \"S\" •] odpovídá úplnému odvození celého vstupního řetězce. Earleyova položka [\"S’\" → \"S\" •] ukazuje, že první čtyři symboly tohoto řetězce také tvoří správnou větu dané gramatiky.\n\nUvažujme následující jednoduchou gramatiku pro aritmetické výrazy:\n\n<P> ::= <S> # počáteční pravidlo\n<S> ::= <S> \"+\" <M> | <M>\n<M> ::= <M> \"*\" <T> | <T>\n<T> ::= \"1\" | \"2\" | \"3\" | \"4\"\n\nPři analýze vstupního řetězce:\n\ndostáváme následující posloupnost množin položek (i je číslo položky a p je počáteční pozice):\n\n (1) P → • S (0) # počáteční pravidlo\n\n (1) T → číslo • (0) # načtení z S(0)(6)\n\n (1) S → S + • M (0) # načtení z S(1)(5)\n\n (1) T → číslo • (2) # načtení z S(2)(4)\n\n (1) M → M * • T (2) # načtení z S(3)(3)\n\n (1) T → číslo • (4) # načtení z S(4)(2)\n\nVýskyt položky (P → S •, 0) v množině znamená, že načtený řetězec patří do jazyka. Tato položka se také objevuje v S(3) a S(1), což jsou úplné věty.\n\nPokud implementace Earleyova algoritmu používá seznam množin a ignoruje index nezpracovaného vstupního symbolu v položkách, může prohlížet množiny z tohoto seznamu postupně, díky čemuž inkrementálně analyzuje vstupní symboly \"t\" pro rostoucí index \"i\".\n\nEarleyovy položky v množině se obvykle prohlíží v tom pořadí, v jakém byly přidávány, každá pouze jednou. Pokud má algoritmus správně fungovat pro gramatiky obsahující pravidla s prázdnou pravou stranou, musí být upraven, jak je uvedeno dále. Pro procházení množiny položek stačí fronta, pro efektivní kontrolu, že fronta danou položku dosud neobsahuje, je vhodné položky z každé fronty umístit do asociativního pole. Efektivní kompletace položek, které nemají tečku na konci pravidla, vyžaduje ještě jedno asociativní pole, které obsahuje seznamy takových položek; klíčem je dvojice (\"X\", \"i\"), složená ze symbolu ležícího v těchto položkách bezprostředně za tečkou a z indexu nezpracovaného terminálního symbolu. Pro efektivní predikci nové položky je třeba s každým neterminálním symbolem také svázat seznam všech pravidel, jejichž levou stranu tvoří tento symbol.\n\nPokud se jako výše zmíněné asociativní pole použije hašovací tabulka, pak krok zahrnující konstrukci nové Earleyovy položky a pokus o její přidání do množiny položek lze vykonat s asymptotickou složitostí \"O\"(1).\n\nEarley ve svém článku ukázal, že v obecném případě:\n\nVe stejném článku je také dokázáno, že pro jednoznačné gramatiky akce kompletace provádí v \"i\"-té množině položek \"O\"(\"i\") kroků, což dává kvadratickou složitost algoritmu, a že třída gramatik, pro které Earleyův algoritmus funguje v lineárním čase, pokrývá všechny gramatiky, u nichž lze počet položek v každé množině shora omezit konstantou. Do této třídy naleží právě všechny gramatiky LR(\"k\"), kromě některých gramatik s pravou rekurzí, což jsou gramatiky většiny programovacích jazyků.\n\nEarleyův algoritmus funguje obzvlášť efektivně pro gramatiky s levou rekurzí. Uvažujme například analýzu řetězce aaa v gramatice\n\nEarleyův algoritmus tvoří následující položky:\n\nPočet položek pro každou hodnotu indexu u tečky je 3, takže algoritmus funguje v lineárním čase.\n\nPro porovnaní použití gramatiky s pravou rekurzí\n\npro analýzu téhož řetězce aaa vede k vytvoření následujících Earleyových položek:\n\nPočet položek s danou hodnotou indexu u tečky roste lineárně se zvětšováním tohoto indexu; algoritmus má pro tyto gramatiky kvadratickou časovou složitost.\n\nPokud Earleyův algoritmus prochází položky z \"i\"-té množiny pouze jednou a v pořadí, v jakém byly přidávány, pak může fungovat nesprávně pro gramatiky, které obsahují pravidla s prázdnou pravou stranou (nazývané také \"ε\"-pravidla, protože \"ε\" tradičně označuje prázdný řetězec symbolů gramatiky). Při kompletaci položky [\"E\" → •], která odpovídá prázdnému pravidlu \"E\" → \"ε\", je třeba prohlédnout i právě vytvářenou \"i\"-tou množinu. Pokud položka\n[\"X\" → \"α\" • \"Eη\"] bude do ní přidána až po kompletaci položek [\"E\" → •], pak kompletace nikdy nepřidá položku [\"X\" → \"αE\" • \"η\"]. Nebudou také přidány žádné položky přímo i nepřímo z ní vyplývající. To může vést k odmítnutí správného vstupního řetězce, jak ukazuje následující příklad použití gramatiky\npro analýzu prázdného řetězce \"ε\". V množině Earleyových položek jsou červeně označeny položky, které algoritmus měl přidat do množiny, ale nepřidal.\n\nBylo publikováno několik řešení tohoto problému:\n\nVýše popsaný algoritmus pouze rozpoznává, zda daný řetězec terminálních symbolů tvoří správnou větu dané bezkontextové gramatiky (takový algoritmus se anglicky nazývá \"recognizer\"), ale nevytváří syntaktický strom. Bylo navrženo několik způsobů rozšíření algoritmu na analyzátor. Komplikaci představuje počet derivačních stromů, který může být až exponenciální funkcí délky vstupní věty, a pro gramatiky s cykly může být i nekonečný. Existují však způsoby kódování všech derivačních stromů pomocí datových struktur o velikosti, která je polynomiální funkcí délky vstupní věty.\n\nV Earleyových článcích je stručně popsáno, jak rozšířit algoritmus rozpoznávání na analyzátor přidáním ukazatele ke každému neterminálnímu symbolu na pravé straně pravidel v položkách Earleyovy množiny, který bude ukazovat na položku, jež způsobila kompletaci tohoto symbolu: při každé kompletaci, při které vznikne položka tvaru [\"B\" → \"βA\" • \"γ\"] se tvoří ukazatel na položku [\"A\" → \"α\" •]. M. Tomita však upozornil, že se při tom neuvažují vztahy mezi symboly, takže pro gramatiku\n\nparser navržený Earleyem při analýze vstupního řetězce aaa vrátí nejen správné derivační stromy řetězce aaa, ale také derivační stromy, které odpovídají řetězcům aa a aaaa.\n\nTomu je možné zabránit různými způsoby; je relativně jednoduché vzít úplné položky z tabulky, prohledat je shora dolů a pro vytvoření derivačního lesa použít pouze ty, které patří k sobě. Jiná možnost je doplnit položky [\"B\" → \"βA\" • \"γ\"] vzniklé kompletací ne jedním, ale dvojicí ukazatelů: do položky [\"B\" → \"β\" • \"Aγ\"] i do položky [\"A\" → \"α\" •]. Naivní aplikace této myšlenky doplněním uvedených dvojic ukazatelů do sady návěstí rozlišujících položky však může vést ke zvýšení časové složitosti nad \"n\", což ukázal M. Johnson následujícím příkladem: pro gramatiku\n\nanalyzuje Earleyův algoritmus s takto definovanými položkami vstupní řetězec a … a (\"n\" + 1 opakování symbolu a, přičemž \"n\" > \"m\") v čase Ω(\"n\").\n\nV. A. Lapšin navrhl ukládat množiny takovýchto dvojic ukazatelů v asociativním poli, v němž budou klíčem Earleyovy položky, spolu s algoritmem vytváření derivačních stromů z tabulky položek za použití těchto ukazatelů. Časová složitost tohoto analyzátoru bez budovaní derivačního stromu nepřekračuje řád \"n\".\n\nE. Scottová\n\npublikovala jiný algoritmus, který v čase \"O\"(\"n\") doplňuje Earleyovy položky ukazatelem na uzel společně baleného lesa analýzy ( ) používaného v GLR analyzátorech, v nichž každý uzel má nejvýše dva syny. Každá Earleyova položka je rozšířena o ukazatel na uzel sdíleného pakovaného derivačního lesa označený trojicí (s, i, j), kde s je symbol nebo LR(0) položka (tj. přepisovací pravidlo s tečkou) a i a j udávají, jaká část vstupního řetězce je generována tímto uzlem. Obsahem uzlu je buď dvojice ukazatelů na potomka udávajících jedinou derivaci, nebo seznam „pakovaných“ uzlů, z nichž každý obsahuje dvojici ukazatelů a reprezentuje jednu derivaci. SPPF uzly jsou unikátní (existuje vždy pouze jeden s daným označením), ale pro nejednoznačné analýzy mohou obsahovat více než jednu derivaci. Takže i kdyby určitá operace nepřidala Earleyovu položku (protože už existuje), stále může přidat derivaci k derivačnímu lesu položky. Platí:\n\n\nD. Grune a C. J. H. Jacobs navrhli metodu konstrukce derivačního stromu z množiny položek za pomocí Ungerova syntaktického analyzátoru.\n\nOperace predikce v Earleyově algoritmu může využívat náhled ( ). Pak funguje takto: „pokud existuje položka [\"A\" → \"α\" • \"Bη\"], pak pro každé pravidlo \"B\" → \"β\" přidej položku [\"B\" → • \"β\"], \"pokud množina FIRST řetězců symbolu β obsahuje terminální symbol t\"”. Jako obvykle při používání náhledu, je vhodné umístit na konec analyzovaného řetězce symbolů zarážku \"t\" = $, která nepatří do množiny terminálních symbolů.\n\nV původním Earleyově článku bylo navrženo používání náhledu také v operacích kompletace. Na rozdíl od predikce se při kompletaci nedá předem stanovit množina přípustných nástupců, pokud se nebere v úvahu jeho méně efektivní a omezená verze založená na množinách FOLLOW. Efektivní náhled při kompletaci spočívá v následujících modifikacích algoritmu:\n\n\nJe možné také používat náhled více než jednoho terminálního symbolu.\n\nVarianty Earleyova algoritmu s náhledem používajícím různý počet symbolů při predikci a kompletaci studovali M. Bouckaert, A. Pirotte a M. Snelling, kteří simulacemi zjistili, že nejlepší výsledky přináší náhled jednoho symbolu při predikci, který zmenšuje počty položek o 20–50% oproti verzi bez náhledu. Používání jakéhokoli náhledu při kompletaci však má větší režii než zisk z něho plynoucí. Mnoho implementací Earleyova algoritmu vůbec náhled nepoužívá, takže používají přímo danou gramatiku bez předzpracovávání spočívajícím v nalezení množin FIRST.\n\nF. C. N. Pereira a D. H. D. Warren ukázali, jak zobecnit tabulkové metody syntaktické analýzy pro libovolné gramatické formalismy založené na unifikaci, včetně kontextových. Zahájil vlnu článků popisujících verze Earleyova algoritmu pro formalismus unifikací PATR-II, pro gramatiky se vkládáním stromů ( ), S-atributové gramatiky ( ), hypergrafové gramatiky ( ), sekvenčně indexované gramatiky ( ) atd. Technika magických množin ( ) v deduktivních databázích je také založena na myšlenkách Pereiry a Warrena.\n\nS. L. Graham a M. A. Harrison\npoukázali na společné rysy Earleyova algoritmu a algoritmu CYK a společně s V. R. Ruzzem vytvořili algoritmus syntaktické analýzy, který je hybridem těchto dvou algoritmů.\n\nJ. Aycock a N. Horspool ukázali, jak zkonstruovat deterministický konečný automat podobný analyzátoru LR(0), který analyzuje vstupní data několikanásobně rychleji než tradiční implementace Earleyova algoritmu.\n\nA. Päseler vytvořila variantu Earleyova algoritmu, která místo seznamů terminálních symbolů analyzuje mřížky slov ( ). Mřížky slov jsou užitečné při rozpoznávání řeči a analýze textů psaných bez mezer mezi výrazy, např. v jazycích Dálného východu.\n\nA. Stolcke publikoval algoritmus, který vrací nejpravděpodobnější syntaktickou analýzu vstupního řetězce pro danou pravděpodobnostní bezkontextovou gramatiku.\n\nG. Lyon a B. Langa vytvořil varianty Earleyova algoritmu, které fungují pro vstupní věty s chybějícími, nadbytečnými nebo neznámými fragmenty.\n\nV polských wikizdrojích je zdrojový kód Earleyova analyzátoru v jazyce Python, který pracuje bez náhledu, zpracovává prázdná pravidla podle Earleyova návrhu, a vytváří syntaktické stromy podle Lapšinova návrhu. Výstupem programu jsou všechny syntaktické stromy pro zadaný vstupní řetězec zapsané v závorkové notaci.\n\nTento program nalezne čtyři derivační stromy nejednoznačné věty time flies like an arrow. Výsledek vykreslený pomocí programu phpSyntaxTree vypadá takto:\n\n\n\n\n\n\n\n\n\n\n\n\n\n"}
{"id": "1063183", "url": "https://cs.wikipedia.org/wiki?curid=1063183", "title": "Botanická zahrada Střední zemědělské školy Rakovník", "text": "Botanická zahrada Střední zemědělské školy Rakovník\n\nBotanická zahrada Střední zemědělské školy Rakovník je botanická zahrada v městě Rakovník, umístěná mezi železničním nádražím a Rakovnickým potokem, kousek od Střední zemědělské školy v Rakovníku. Zahrada slouží především k pedagogickým účelům a je členem Unie botanických zahrad České republiky. Botanickou zahradu udržují Walter Richter, Iva Poláčková, Václav Laňka a studenti SZeŠ pod vedením pedagogů.\n\nBotanická zahrada byla založena v roce 1963 tehdejším pedagogem a zástupcem ředitele školy Václavem Pelikánem na místě bývalého pole, zahrady, skládky odpadů a malých soukromých pozemků. Úprava pozemku byla velmi náročná na mechanizované a ruční práce. Veškeré práce na založení botanické zahrady odvedli studenti školy pod odborným dozorem pedagogů. Propagační materiál botanické zahrady uvádí, že „\"… dodnes je zřetelný vliv bohatých sadovnických zkušeností i míra vkusu jejího tvůrce\"“.\n\nTerén leží v rovině, podkladem jsou pískovce, prachovce a slepence.\n\nNa pozemku asi 1,5 ha rostou nejen domácí okrasné a ovocné dřeviny, ale i evropské a zámořské dřeviny. V roce 1977 bylo součástí botanického systému 400 taxonů. V oddělení zelenin bylo pěstováno asi 200 taxonů, v oddělení letniček 220 taxonů a v oddělení okrasných cibulovin 400 taxonů. Bylo zde také pěstováno asi 50 odrůd jiřin. Z dřevin bylo pěstováno 350 odrůd z 60 druhů a 220 odrůd jehličnanů. Semena druhů byly vystaveny v budově školy.\n\nNejvýznamnější částí zahrady je botanický systém řadící bylinné druhy podle taxonomického systému. Kromě rostlin pěstovaných z důvodů taxonomických vztahů jsou součástí botanického systému rostliny hospodářsky významné, léčivé rostliny a skalničky.\n\nParková část zahrady představuje většinou druhy běžné v ČR, ačkoliv jsou zastoupeny i rostliny ze vzdálenějších zemí planety. Součástí sortimentu jsou stínomilné orchideje. V parkové části se nachází i mokřad s jezírkem.\n\nSkleník je určen pro pěstování teplomilných rostlin z subtropických a tropických lokalit. Součástí exteriérů jsou také ukázky ovocných dřevin. Experimentálně jsou pěstovány energetické rostliny.\n\nV pracovní době je zahrada veřejně přístupná v období březen až listopad od 7:30 do 16:00 hod. Rostliny jsou opatřeny jmenovkami.\n\nBotanická zahrada získala pozornost pro svoji unikátní sbírkou skoro dvaceti drakovců obecných. Zahrada rovněž nabízí ucelenou sbírku narcisů Jiřího Netíka.\n\n"}
{"id": "1063184", "url": "https://cs.wikipedia.org/wiki?curid=1063184", "title": "Sociálně ekonomický ústav ČSAV", "text": "Sociálně ekonomický ústav ČSAV\n\nSociálně ekonomický ústav ČSAV byl jako zvláštní rozpočtová organizace Československé akademie věd založen 1. ledna 1987 a zrušen 1. června 1993; sídlil na adrese Stříbrnické Nivy 2, Ústí nad Labem-město. Na konci činnosti byl sloučen s Ekonomickým ústavem ČSAV. Ústav po celou dobu vykazoval nulové vědecké výsledky a patřil mezi nejméně známé akademické instituce v ČR.\n"}
{"id": "1063189", "url": "https://cs.wikipedia.org/wiki?curid=1063189", "title": "Ústav teorie a historie vědy ČSAV", "text": "Ústav teorie a historie vědy ČSAV\n\nÚstav teorie a historie vědy v Praze, se sídlem Jilská 1, Praha 1, byl od roku 1. ledna 1960 do 14. října 1993 jedním z ústavů ČSAV, který navazoval na oficiální učení marxismu-leninismu. Svou nulovou vědeckou aktivitu maskoval vydáváním prorežimních publikací plných banalit a frází. Spolupracoval s Ústavem vědeckého ateismu a jeho specifikem bylo, že všichni zaměstnanci byli spolupracovníci StB.\n"}
{"id": "1063195", "url": "https://cs.wikipedia.org/wiki?curid=1063195", "title": "Stabyhoun", "text": "Stabyhoun\n\nStabyhoun nebo Stabij, známý také jako Fríský ohař, je nizozemské psí plemeno vyšlechtěné na začátku 19. století.\n\nStabyhoun pochází z Nizozemska, kde byl vyšlechtěn v provincii Frísko, podle které je pojmenován. První verzí jeho vzniku je, že se na začátku 19. století křížili drentští koroptváři a francouzskými a německými španěly . Druhou verzí je ta, že byli do Nizozemska tito psi přivezeni při vpádu Španělů v 16. století . Jeho původním zaměřením mělo být nahánění a lov zvěře v těžko dostupném terénu, zde se ale neosvědčil a populace těchto psů se velmi snížila . Nadále byli využívání jen jako lovci krys a jiné škodné. Dnes je chován již jen jako společník.\n\nOficiální zkratka používaná v Česku je STA a zatím jej zde nezastřešuje žádný chovatelský klub. Ve světě je toto plemeno vzácné a vyskytuje se hlavně v zemi svého původu, v Nizozemsku.\nJe to silný pes obdélníkového rámce spíše s jemnou konstrukcí. Hlava je suchá a dlouhá. Mozkovna je stejně dlouhá jako čenichová partie. Stop mírný. Pysky musí být přiléhavé, ne plandavé. Zuby jsou silné a mají pravidelný nůžkovitý skus. Oči jsou středně velké a kulaté, většinou tmavě hnědé. Uši jsou zasazené nízko a srst na nich tvoří krátké volánky. Hřbet rovný a dlouhý. Ocas je dlouhý a nasazený nízko a srst netvoří praporky.\nStabyhoun je zbarvením i velikostí podobný malému münsterlandskému ohaři. Zbarvením je podobný i jednomu ze svých předků – drentskému koroptváři.\n\nStabyhoun je milé, přátelské a citlivé psí plemeno. Je oddaný své rodině a chrání ji. Je hravý a aktivní. Také je inteligentní a rychle se učí, proto se dá dobře vycvičit a je vhodný i pro začínající chovatele. Je klidný a nereaguje agresivně. Rád aportuje z vody i na souši.\n\nDěti má rád a dětské hry mu nevadí, proto je vhodným společníkem i pro ně. Stabyhoun není zvyklý spolupracovat s jinými psy ve smečce, ale umí si na ně zvyknout. Jiná zvířata snese v případě, že byl ve štěněcím věku s nimi seznámen.\nSrst stabyhouna je nutné často pročesávat a kartáčovat. Zacuchanou srst je nutné odstřihnout. Pokud srst vytváří na uších volánky, je nutné dbát na to, aby na nich nezůstávala voda nebo špína, což by mohlo způsobit zánět zevního zvukovodu, na který toto plemeno trpí. Potřebují důrazný výcvik i výchovu. Cvičí se dobře a rychle, proto jsou vhodní i pro začátečníky. Potřebují pohyb. Jsou pro něj vhodné veškeré typy pohybu, od běhání při kole až po psí sporty.\n"}
{"id": "1063198", "url": "https://cs.wikipedia.org/wiki?curid=1063198", "title": "Dubai Tennis Championships 2015 – ženská čtyřhra", "text": "Dubai Tennis Championships 2015 – ženská čtyřhra\n\nDo soutěže ženské čtyřhry na tenisovém turnaji Dubai Tennis Championships 2015 nastoupilo dvacet osm dvojic. Obhájcem titulu byl rusko-australský pár Alla Kudrjavcevová a Anastasia Rodionovová, jehož členky nestartovaly společně. Rodionovová nastoupila se sestrou Arinou Rodionovovou, aby ve čtvrtfinále podlehly Muguruzaové se Suárezovou Navarrovou. Spoluhráčkou Kudrjavcevové se stala krajanka Anastasija Pavljučenkovová, s níž skončila na opět na raketách Španělek Muguruzaové a Suárezové Navarrové.\n\nTrofej získala osmá nasazená maďarsko-francouzská dvojice Tímea Babosová a Kristina Mladenovicová, jejíž členky ve finále porazily španělské turnajové šestky Garbiñe Muguruzaovou a Carlu Suárezou Navarrovou ve dvou setech 6–3 a 6–2. Obě vítězky si připsaly do žebříčku 900 bodů. Babosová vybojovala osmý kariérní titul na okruhu WTA Tour ze čtyřhry a pro Mladenovicovou se jednalo o desátou deblovou trofej. Obě wimbledonské finalistky z roku 2014 si připsaly první turnajové vítězství na úrovni Premier 5 (Francouzka již měla jednu výhru v úrovni Premier Mandatory).\n\nČtyři nejvýše nasazené páry měly volný los do druhého kola.\n"}
{"id": "1063200", "url": "https://cs.wikipedia.org/wiki?curid=1063200", "title": "Ústav chemie skelných a keramických materiálů ČSAV", "text": "Ústav chemie skelných a keramických materiálů ČSAV\n\nV roce 1961 byla založena Společná laboratoř pro chemii a technologii silikátů ČSAV a VŠCHT Praha. Jejím vedoucím byl v letech\n1962 – 1974 doc. Vladimír Šatava, který se nejvíce zasloužil o transformaci výuky i výzkumu v oboru směrem k větší návaznosti na teoretické discipliny. Byl všeobecně uznáván za významnou pedagogickou i vědeckou osobnost, v letech 1962-1965 byl proděkanem VŠCHT. V r. 1974 byl odvolán z funkce vedoucího Společné laboratoře. Poté převzal tuto funkci prof. J. Staněk a od r. 1981 Ing. Jiří Götz, DrSc., který prosadil zřízení samostatného ústavu v rámci ČSAV. Poté se v roce 1987 se transformovala na Ústav chemie skelných a keramických materiálů ČSAV. Na tato pracoviště dnes přímo navazuje v roce 1996 založená Laboratoř anorganických materiálů, společné pracoviště Ústavu anorganické chemie Akademie věd České republiky a Vysoké školy chemicko-technologické v Praze. K 30. 4. 1993 byli propuštěni všichni zaměstnanci, kteří přešli do VŠCHT a ústav byl na konci stejného roku zrušen.\n"}
{"id": "1063201", "url": "https://cs.wikipedia.org/wiki?curid=1063201", "title": "Ústav obecné energetiky ČSAV", "text": "Ústav obecné energetiky ČSAV\n\nÚstav obecné energetiky ČSAV byl od roku 1957 do roku 1993 jedním z ústavů Československé akademie věd. Proslul především doporučením rozšířit uhelnou pánev a zbourat starý Most a dále chronickým důrazem na tepelné elektrárny. Na začátku 90. let stačil ještě podporovat rozšíření přímotopů a po tomto fiasku byl ústav zrušen.\n"}
{"id": "1063202", "url": "https://cs.wikipedia.org/wiki?curid=1063202", "title": "Chrudimská tabule", "text": "Chrudimská tabule\n\nChrudimská tabule je geomorfologický podcelek v západní části Svitavské pahorkatiny, ležící v okresech Chrudim, Pardubice a Ústí nad Orlicí v Pardubickém kraji.\n\nÚzemí podcelku se rozkládá zhruba mezi sídly Chvaletice (na západě), Pardubice a Slepotice (na severu), Stradouň (na severovýchodě), Luže (na východě), Skuteč, Morašice a Lipoltice (na jihu). Uvnitř podcelku leží okresní město Chrudim, další města Přelouč, Hrochův Týnec, Chrast, částečně město Heřmanův Městec.\n\nPodcelek Chrudimská tabule (dle značení Jaromíra Demka VIC–3C) geomorfologicky náleží do celku Svitavská pahorkatina. Dále se člení na tři okrsky: Štěpánovská stupňovina (VIC–3C–1) na jihovýchodě, Hrochotýnecká tabule (VIC–3C–2) na východě a Heřmanoměstecká tabule (VIC–3C–3) v západní části.\n\nTabule sousedí s dalším podcelkem Svitavské pahorkatiny, Loučenskou tabulí na východě, a s celky Východolabská tabule na severu a Železné hory na jihu a západě.\n\nKompletní geomorfologické členění celé Svitavské pahorkatiny uvádí následující tabulka:\n\nNejvyšším bodem Chrudimské tabule je vrch \"Heráně\" (453 m n. m.).\n\n"}
{"id": "1063203", "url": "https://cs.wikipedia.org/wiki?curid=1063203", "title": "Swiss Leaks", "text": "Swiss Leaks\n\nSwiss Leaks (nebo SwissLeaks) je pojmenování novinářského vyšetřování zveřejněném v únoru 2015 o systému daňových úniků, na kterých se podílela švýcarská pobočka britské banky HSBC. Svým klientům banka umožňovala obcházet daňové povinnosti, čehož využili například pilot Formule 1 Fernando Alonso, modelka Elle MacPherson, fotbalista Diego Forlán nebo motocyklový závodník Valentino Rossi, dále také drogoví dealeři, obchodníci s krvavými diamanty, králové Jordánska či Maroka a řada dalších významných osobností. \n\nCelkem unikly informace o 106 000 klientech s celkovými vklady přes $100 miliard v objemu 3,3 Gigabytu.\nJe řada legitimních důvodů, proč mít otevřený bankovní účet ve Švýcarsku, v některých případech ovšem lidé využívali bankovního tajemství, aby skryli nepřiznané výdělky. Podle uniklých dokumentů ovšem zaměstnanci HSBC přímo kontaktovali vlastníky účtů, aby jim pomohli skrýt jejich výdělky, často v rámci offshorových struktur v Panamě nebo na Britských Panenských ostrovech. Vyhýbali se tak evropské direktivě o úsporách, která vešla v platnost v roce 2005.\n\nV roce 1999 HSBC koupilo Republic National Bank of New York a Safra Republic Holdings SA. Tato švýcarská privátní bankovní skupina se předtím věnovala jiné klientele než HSBC a měla zcela jinou firemní kulturu, do HSBC se ovšem plně neintegrovala a zachovala si řadu odlišných standardů. \n\nV reakci na únik dat HSBC redukovala svou klientskou základnu o 70 %. Přijala také reformy, které se „zásadně liší“ od těch před rokem 2011. V roce 2007 spravovala švýcarská pobočka 30 412 účtů (celkem kolem £78 miliard), koncem roku 2014 jich bylo už jen 10 343 (asi £45 miliard).\n\nBanka čelí obvinění ve Spojených státech, Francii, Belgii a Argentině, nikoli však ve Spojeném království, kde se nachází hlavní sídlo firmy. \n\nUniklé soubory se týkaly 106 000 klientů a více než $100 miliard. Mezi nimi byli například:\n\n\nKe klientům dále patřil Jeffrey Tesler, který byl ve Spojených státech odsouzen za uplácení nigerijské vlády $132 miliony, aby vyhrál miliardové zakázky. Soubory odhalily, že používal účty své rodiny u HSBC jako prostředníky pro posílání úplatků a že bankéři věděli, že Tesler byl vyšetřován, nicméně neuzavřeli jeho účty.\n\nEmmanuel Shallop byl odsouzen na šest let za dovážení nepovolených angolských krvavých diamantů. Shallop údajně jednal i s rebely v Sierra Leone. Na jeho účtě u HSBC byly téměř £2 miliony, jeho konexe na konfliktní diamanty byla přitom známa již od roku 2001.\n\nÚčty u HSBC měla také řada východoevropských bankéřů včetně Vladimíra Antonova, který čelí obvinění za vyplenění £400 milionů z litevské banky Snoras. Téměř $4 miliony byly na účtech společností prominentního řeckého businessmana Lavrentise Lavrentiadise, které sídlí na Bahamách a na ostrově Niue. Lavrentiadis údajně vyvedl půjčky z řecké banky Proton a pokusil se o vraždu svého společníka umístěním bomby do květináče.\n\nMezi klienty se řadí i španělský lékař Eufemanio Fuentes. Jeho offshorový podnik Codes Holding Ltd měl v roce 2006 v bance přes £200 000, přitom už v roce 2004 byl Fuentes jmenován ve skupině lékařů, kteří údajně poskytovali cyklistům zakázané opětovné krevní transfúze. K této praktice se v roce 2013 přiznal také Lance Armstrong. Fuentes byl v roce 2006 prohledán a následně odsouzen kvůli dopingu právě skrze firmu Codes Holding. \n\nÚčty používalo také 91 Čechů v celkové hodnotě zůstatků téměř $14 milionů, což Českou republiku řadí na 106. místo. \n\nZdrojem dat byl Herve Falciani, francouzsko-italský občan, který pro banku HSBC Private Bank Suisse pracoval přes deset let jako počítačový analytik. Podle svých slov byl rozčarován z praktik používaných v bance, následně začal v roce 2007 stahovat interní data o jménech klientů, korespondenci a vkladech. Podle švýcarských úřadů jednal sám, dle svých slov spolupracovat s kolegy. Celkově získal data o více než 100 000 klientech HSBC v celkovém objemu 3,3 Gigabytů. \n\nFalciani tvrdí, že byl v roce 2007 unesen izraelskými tajnými službami, které hledali informace o libanonském Hizballáhu. V prosinci 2008 byl zadržen švýcarskou policií za krádež dat, následně byl hodiny vyslýchán a propuštěn pod podmínkou, že se příští den vrátí k dalšímu výslechu. Falciani však uprchl do Francie, kde data postahoval ze vzdálených serverů. Ta se údajně pokusil prodat v Bejrútu, podle svých slov se tím snažil na problémy upozornit a spustit vyšetřování.\n\nNásledně Falciani předal osm DVD disků s daty francouzským úřadům, spolupracoval na jejich rozklíčování a získal si ochranu před vydáním do Švýcarska. Z obav o svůj život odjel do Španělska, kde byl zatčen a držen po dobu pěti měsíců. Španělské úřady ho odmítly vydat k trestnímu stíhání a Falciani se mohl vrátit do Francie.\n\nV době, kdy Falciani předal údaje francouzským úřadům, byla francouzskou ministryní financí Christine Lagarde, pozdější ředitelka Mezinárodního měnového fondu. V době hospodářské krize Lagarde rozeslala seznam jmen evropským vládám, díky čemuž bylo seznamu přezdíváno „Lagarde List.“\n\nV lednu 2014 publikoval Le Monde první sérii článků o francouzském soudním vyšetřování, který se ovšem věnoval jen domácí problematice. Několik dní poté předala neznámá osoba paměťový disk se všemi dosud extrahovanými soubory recepci Le Monde. Aby byl případ vyšetřen přesně a objektivně, rozhodla se redakce spolupracovat s Mezinárodním konsorciem investigativních novinářů (ICIJ), se kterým v minulosti spolupracovali na případech Offshore Leaks a Luxembourg Leaks.\n\nICIJ shromáždila 154 novinářů ze 47 redakcí po celém světě – mezi nimi byli pracovníci britského The Guardian, německého Süddeutsche Zeitung a pořadu 60 Minutes americké televizní stanice CBS. Aféře dala krycí jméno „“ inspirováno seriálem Star Trek. Média aféru koordinovaně zveřejnila v neděli 8. února 2015 v 22 hodin SEČ.\n\nV reakci na mediální pokrytí zastavila HSBC svou inzerci v The Guardian. V roce 2014 byla HSBC 46. největším inzerentem ve Spojeném království s celkovým objemem útraty £5,1 milionu. V souvislosti s kauzou rezignoval hlavní politický korespondent deníku The Daily Telegraph Peter Oborne, který plátek obvinil z „podvodu na svých čtenářích.“ Tvrdil, že deník úmyslně potlačoval články o aféře, aby si udržel významného inzerenta.\n\nZvláštní kontroverzi si kauza vyžádala ve Spojeném království. Britským úřadům byla data předána v dubnu 2010. V srpnu 2010 se premiér David Cameron sešel s předsedou HSBC Stephenem Greenem s cílem probrat ekonomické otázky. Na podzim tohoto roku byl pak Green navržen na ministra obchodu, kterým se stal začátkem roku 2011 po odchodu z HSBC. Ve funkci setrval až do roku 2013.\n\nUž v únoru 2010 se s HSBC setkal Dave Harnett, ředitel britského daňového úřadu. Detaily ze setkání známy nejsou. V roce 2013 se půl roku po svém odchodu z úřadu stal konzultantem HSBC. Britské úřady identifikovaly 1100 z celkových 7000 britských klientů, kteří neměli v pořádku své daně, do roku 2015 byl však stíhán jen jeden člověk. Právě v HSBC sbíral v roce 2005 pracovní zkušenosti i Princ William.\n\n"}
{"id": "1063205", "url": "https://cs.wikipedia.org/wiki?curid=1063205", "title": "Jordan Ayew", "text": "Jordan Ayew\n\nJordan Pierre Ayew (* 11. září 1991, Marseille, Francie) je francouzsko-ghanský fotbalový útočník a reprezentant Ghany. V současnosti působí v klubu Aston Villa.\n\nJeho dva bratři Abdul Rahim a André jsou také fotbalovými reprezentanty Ghany. Jeho otec Abédi Pelé je jedním z nejslavnějších afrických hráčů.\nProtože měl ghanské i francouzské občanství, mohl si vybrat, jakou zemi bude reprezentovat.\n\nV roce 2010 debutoval za ghanský národní tým.\n\nZúčastnil se MS 2014 v Brazílii, kde Ghana skončila se ziskem jediného bodu na posledním čtvrtém místě v základní skupině G.\n\nZúčastnil se mj. Afrického poháru národů 2015 v Rovníkové Guineji, kde Ghana získala stříbrné medaile po finálové porážce v penaltovém rozstřelu s Pobřežím slonoviny.\n\n"}
{"id": "1063207", "url": "https://cs.wikipedia.org/wiki?curid=1063207", "title": "Široký potok (přítok Ohře)", "text": "Široký potok (přítok Ohře)\n\nŠiroký potok je drobný vodní tok v Krušných horách v okrese Chomutov. Je dlouhý 6,7 km, plocha jeho povodí měří 10,3 km² a průměrný průtok v ústí je 0,08 m³/s. Správcem toku je státní podnik Povodí Ohře.\n\nPotok pramení na jižním úbočí \"Podmileské výšiny\" v nadmořské výšce 820 m n. m. východně od železniční zastávky Měděnec na trati Chomutov–Vejprty. Jeho dvě zdrojnice se stékají pod silnicí III/22316, odkud potok teče směrem na jih. Po pravé straně míjí \"Ski areál Alšovka\" a na druhém břehu chatovou osadu na místě zaniklé vesnice Venkov. V Klášterci nad Ohří potok protéká zámeckým parkem a na jižním okraji města se v nadmořské výšce 290 m n. m. vlévá zleva do Ohře. Údolím potoka vede modře značená turistická trasa z Klášterce nad Ohří k železniční zastávce Měděnec.\n"}
{"id": "1063208", "url": "https://cs.wikipedia.org/wiki?curid=1063208", "title": "Hamerský potok (přítok Přísečnice)", "text": "Hamerský potok (přítok Přísečnice)\n\nHamerský potok je drobný vodní tok v Krušných horách v okrese Chomutov. Pramení na severovýchodním okraji Měděnce nedaleko budovy obecního úřadu v nadmořské výšce okolo 835 m n. m. Je dlouhý 3,7 km, plocha jeho povodí měří 5,3 km² a průměrný průtok v ústí je 0,15 m/s. Správcem toku je státní podnik Povodí Ohře.\n\nPotok teče na sever přibližně podél silnice II/223. Protéká zaniklými vesnicemi Dolina a Kotlina a po necelých čtyřech kilometrech se v nadmořské výšce 735 m n. m. vlévá zprava do Přísečnice.\n"}
{"id": "1063209", "url": "https://cs.wikipedia.org/wiki?curid=1063209", "title": "Izraelské království (sjednocené)", "text": "Izraelské království (sjednocené)\n\nSjednocené království (hebrejsky המלוכה המאוחדת) Izraele a Judy je období pro státní útvar sjednocených dvanácti izraelských kmenů do jednoho království před rozdělením do dvou samostatných (severního Izraele a Judska), za vlády králů Saula, Davida a Šalomouna (a tzn. vlády Davidovské dynastie), o jejichž povědomí se zasloužila především hebrejská Bible.\n\n"}
{"id": "1063210", "url": "https://cs.wikipedia.org/wiki?curid=1063210", "title": "Klášterecký potok", "text": "Klášterecký potok\n\nKlášterecký potok je drobný vodní tok v Krušných horách v okrese Chomutov. Je dlouhý 5,3 km, plocha jeho povodí měří 7,2 km a průměrný průtok v ústí je 0,06 m/s. Správcem toku je státní podnik Lesy České republiky.\n\nPotok pramení na jihovýchodním úbočí vrchu \"Podmileská výšina\" v nadmořské výšce 680 m n. m. v katastrálním území Petlery asi 1,5 km severozápadně od obce Domašín. Potok teče převážně směrem na jih. Cestou přijímá drobný levostranný přítok z Petler a na levém břehu míjí vesnici Útočiště, za kterou vtéká do Klášterce nad Ohří, kde se v nadmořské výšce 300 m n. m. vlévá zprava do Podmileského potoka. Podél potoka vede údolím silnice III/22316 z Útočiště do Petler, po které je také vedena zeleně značená turistická trasa.\n\nStupně povodňové aktivity na hlásném profilu v Klášterci nad Ohří:\n\n"}
{"id": "1063211", "url": "https://cs.wikipedia.org/wiki?curid=1063211", "title": "Hradišťský potok (přítok Ohře)", "text": "Hradišťský potok (přítok Ohře)\n\nHradišťský potok je drobný vodní tok v Krušných horách v okrese Chomutov. Je dlouhý 8,9 km, plocha jeho povodí měří 14,7 km a průměrný průtok v ústí je 0,11 m/s. Správcem toku je státní podnik Povodí Ohře.\n\nPotok pramení na jižním úbočí Lysé hory v nadmořské výšce 770 m n. m. v katastrálním území Nová Víska asi 1,25 km východně od železniční zastávky Rusová na trati Chomutov–Vejprty. Teče směrem na jih. Protéká malou vesnicí Hradiště, kde se nachází úpravna vody z vodní nádrže Přísečnice. Ve vesnici stojí malá vodní elektrárna s hltností 500 l/s a výkonem 834 kW, která také využívá vodu z Přísečnice a prostřednictvím potoka nadlepšuje průtok v Podkrušnohorském přivaděči.\n\nPod Hradištěm se koryto potoka rozdvojuje. Původní tok směřuje dále k jihu, protéká zaniklými obcemi Vernéřov a Mikulovice a vlévá se zleva do vodní nádrže Kadaň na řece Ohři. Umělé betonové koryto vede na jihozápad a po 2,2 km vlévá se do Podmileského potoka. Severně od jejich soutoku leží národní přírodní památka Ciboušov.\n"}
{"id": "1063213", "url": "https://cs.wikipedia.org/wiki?curid=1063213", "title": "Harrison Afful", "text": "Harrison Afful\n\nHarrison Afful (* 24. července 1986, Kumasi, Ghana) je ghanský fotbalový obránce a reprezentant. V současnosti působí v americkém klubu Columbus Crew SC.\n\nAfful hrál v Ghaně za akademii Feyenoord Ghana, odkud od léta 2007 do léta 2009 hostoval v Asante Kotoko SC.\nV srpnu 2009 přestoupil do tuniského klubu Espérance Sportive de Tunis (ES Tunis). S ES Tunis se zúčastnil mj. Mistrovství světa ve fotbale klubů 2011 v Japonsku. V roce 2015 opustil ES Tunis a přestoupil do amerického Columbus Crew.\n\nV roce 2008 debutoval za ghanský národní tým.\n\nZúčastnil se MS 2014 v Brazílii, kde Ghana skončila se ziskem jediného bodu na posledním čtvrtém místě v základní skupině G.\n\nZúčastnil se mj. Afrického poháru národů 2015 v Rovníkové Guineji, kde Ghana získala stříbrné medaile po finálové porážce v penaltovém rozstřelu s Pobřežím slonoviny.\n\n"}
{"id": "1063221", "url": "https://cs.wikipedia.org/wiki?curid=1063221", "title": "Torka aldrig tårar utan handskar", "text": "Torka aldrig tårar utan handskar\n\nTorka aldrig tårar utan handskar (český festivalový název \"Nikdy neotírej slzy bez rukavic\") je švédská seriálová trilogie z roku 2012 natočená podle stejnojmenného románu Jonase Gardella. Minisérie pojednává o průběhu nemoci AIDS ve švédské gay komunitě během 80. let 20. století.\n\nPříběh se odehrává v 80. letech, kdy ve stockholmské nemocnici v roce 1989 umírá na AIDS Rasmus a jeho přítel Benjamin je mu nablízku. Každý z nich vzpomíná na události ze svého dětství a z doby, kdy se poznali. Rasmus pochází z vesnice Koppom v provincii Värmland. V roce 1982 je mu 19 a po maturitě odjíždí do Stockholmu studovat na univerzitě. Ve městě bydlí u své tety. Do Stockholmu touží odjet také proto, aby mohl žít život podle svých představ. Seznamuje se s místní gay scénou a potkává bohémského Paula, který ho pozve k sobě na každoroční oslavu Vánoc. Ve Stockholmu bydlí rovněž stejně starý Benjamin, který žije v rodině svědků Jehovových. Chodí po městě šířit víru a rozdává \"Probuďte se!\". Jednoho dne navštíví i Paula, který si z jeho víry dělá neustále legraci. Když na Benjaminovi pozná, že je gay, Benjamina to šokuje. Nicméně na Vánoce přijde. Zde se seznámí s Paulovými přáteli a rovněž s Rasmusem, který je zde také poprvé.\n\nRasmus a Benjamin spolu začnou bydlet. Benjamina neustále tíží rozpor mezi náboženskou naukou a jeho pocity. Zatímco Rasmusovi rodiče již vědí, že jejich syn je gay, Benjaminovi rodiče považují Rasmuse za spolubydlícího. Rasmus to nepovažuje za fér vůči sobě. Přestože žije s Benjaminem, udržuje i nadále náhodné sexuální styky. Nechá si proto udělat anonymní test na HIV, který dopadne pozitivně. Když se to dozví Benjamin, řekne svým rodičům pravdu o sobě. Rodiče jej nechtějí ztratit a navrhují mu léčbu. To ale Benjamin odmítá, takže je vyobcován z církve a rodiče se s ním přestanou stýkat. Také u dalších jejich přátel se začíná projevovat nemoc. Bengt právě ukončil studium na herecké škole a poté, co se dozví, že je HIV pozitivní, spáchá sebevraždu.\n\nV roce 2011 Benjamin žije sám a jednoho dne mu zavolá Holger Bergwall, bývalý soused Rasmusových rodičů, aby mu oznámil, že Rasmusova matka Sara zemřela a pozve ho do Koppomu. Benjamin opět vzpomíná na 80. léta, na Bengtův pohřeb, kde rodina utajila, že Bengt byl gay, na pohřeb Lars-Åkeho, na kterém rodina oznámila, že zemřel na rakovinu, na pohřby dalších přátel a také na to, jak zemřel Rasmus. Po jeho smrti mu rodiče sdělili, že si nepřejí, aby jezdil na pohřeb a jeho jméno se jakkoliv vyskytovalo ve spojitosti s Rasmusem, aby se nikdo na venkově nedozvěděl pravdu. Protože Rasmus nezanechal žádnou poslední vůli, nemůže Benjamin nic dělat. Na počátku 90. let umírá také Paul, který si svůj pohřeb naplánoval jako velkolepou show. Před smrtí ještě uspořádá poslední vánoční setkání, na které už dorazí jen Benjamin a Seppo, protože ostatní jsou po smrti. Benjamin odjíždí do Koppomu, Holger ho provází na hřbitov a cestou mu ukazuje místa, která měla spojitost s Rasmusem.\n\n"}
{"id": "1063231", "url": "https://cs.wikipedia.org/wiki?curid=1063231", "title": "WAFA SC", "text": "WAFA SC\n\nWest Africa Football Academy Sporting Club (zkráceně WAFA SC) je fotbalová akademie/fotbalový klub z Ghany. Byl/-a založena roku 1999 ve městě Goma Fetteh nizozemským klubem Feyenoord z Rotterdamu jako akademie Feyenoord Ghana (resp. Gomoa Fetteh Feyenoord). Pod vedením kouče Sama Ardaye působil klub v nižší ghanské lize. Akademie stahovala talentované hráče z okolních zemí (Nigérie, Pobřeží slonoviny, Senegal, Benin, Burkina Faso, Togo, Mali, Gambie a Libérie).\n\nV srpnu 2014 se Feyenoord Ghana přestěhoval do ghanského města Sogakope a změnil název na West Africa Football Academy Sporting Club. Účelem bylo rozšíření pole působnosti v západní Africe.\n\n"}
{"id": "1063235", "url": "https://cs.wikipedia.org/wiki?curid=1063235", "title": "Úhošťanský potok", "text": "Úhošťanský potok\n\nÚhošťanský potok je malý vodní tok, který protéká převážně okresem Chomutov. Je dlouhý 9,9 km, plocha jeho povodí měří 18 km² a průměrný průtok v ústí je 0,14 m³/s. Správcem toku je státní podnik Povodí Ohře.\n\nPotok pramení v Doupovských horách ve Vojenském újezdu Hradiště v Karlovarském kraji asi 1,5 km severozápadně od Vlkaně v nadmořské výšce 650 m n. m. Po necelém kilometru opouští vojenský újezd a teče na severovýchod do Úhošťan, kde se stáčí na východ. Na pravém břehu míjí Krásný Dvoreček a pokračuje k Rokli, ve které vytéká z Doupovských hor a vtéká do Mostecké pánve. U Rokle se znovu stáčí na severovýchod, protéká Hradcem a asi půl kilometru severně od Nové Vísky u Rokle se v nadmořské výšce 285 m n. m. vlévá zprava do Ohře. Jejich soutok je součástí přírodní památky Želinský meandr.\n\nStupně povodňové aktivity na hlásném profilu v Úhošťanech:\n\n\nV roce 1901 došlo na potoce k přívalové povodni, při které v Hradci zemřeli dva lidé a utopilo se přes sto kusů dobytka. Pod obcí Nová Víska na ostrohu obtékaném Úhošťanským potokem z jihu a východu a ze severu Ohří se nachází archeologickými nálezy doložené slovanské hradiště chráněné jako kulturní památka ČR.\n"}
{"id": "1063237", "url": "https://cs.wikipedia.org/wiki?curid=1063237", "title": "Trenčín (Bakov nad Jizerou)", "text": "Trenčín (Bakov nad Jizerou)\n\nTrenčín byla dříve samostatná ves v okrese Mladá Boleslav. Dnes je součástí města Bakov nad Jizerou. Nachází se na jižním okraji města Bakova nad Jizerou při staré obchodní cestě v okolí dnešních ulic Pražská, Boleslavská, Rybní důl, Na Návsi, Brigádnická, Rybničná, Konečná, Ku Splávku, Sadová a 6. července. První zmínka o vsi je z roku 1580. V Rybním dole se nachází historický vodní mlýn zpřístupněný návštěvníkům jako soukromé Muzeum mlynářství.\n\nTrenčínem prochází silnice II/610 a nachází se zde autobusová zastávka.\n\n"}
{"id": "1063241", "url": "https://cs.wikipedia.org/wiki?curid=1063241", "title": "Černucha", "text": "Černucha\n\nČernucha (\"Nigella\") je rod rostlin z čeledi pryskyřníkovité (\"Ranunculaceae\").\n\nJedná se o jednoleté byliny. Listy jsou střídavé, bazální i lodyžní, dolní jsou řapíkaté, horní až přisedlé. Čepele jsou zpravidla hluboce 2–3 x členěné v čárkovité až úzce kopinaté úkrojky. Květy jsou oboupohlavní, pravidelné, jednotlivé na vrcholu stonku či větví. Kališní lístky jsou petaloidní (napodobují korunu), zpravidla je jich 5, někdy více, nejčastěji bílé, modré až růžové barvy, řidčeji nažloutlé až zelené a vytrvávají i do období plodu. Korunních lístků je nejčastěji 5–10 a jsou přeměněny na nektária. Tyčinek je mnoho, nejčastěji 15–75. Gyneceum je složeno z nejčastěji 5–10 plodolistů. Plodem je měchýřek, měchýřky jsou uspořádány do souplodí, jsou navzájem částečně srostlé, nahoře s nápadným zobánkem.\n\nJe známo asi 20 druhů, které jsou přirozeně rozšířeny v Evropě (nejvíce ve Středomoří), v severní Africe a v jihozápadní až střední Asii. Jinde, např. v Severní Americe, jsou jen pěstovány a občas zplaňují. Ve střední Evropě roste pouze jediný druh, další jsou pěstovány jako okrasné letničky a někdy zplaňují.\n\n"}
{"id": "1063249", "url": "https://cs.wikipedia.org/wiki?curid=1063249", "title": "Solomon Asante", "text": "Solomon Asante\n\nSolomon Asante Wiafe (* 6. března 1990, Kumasi, Ghana) je ghanský fotbalový útočník. V současnosti působí v konžském klubu TP Mazembe. V roce 2011 nastoupil k jednomu přátelskému zápasu za Burkinu Faso, od roku 2012 reprezentuje Ghanu.\n\nAsante hrál v Ghaně za akademii Feyenoord Ghana. V letech 2009–2011 hrál za burkinafaský tým ASFA Yennenga, kde se stal v sezónách 2009/10 a 2010/11 nejlepším střelcem burkinafaské ligy. Poté se vrátil do Ghany do klubu Berekum Chelsea. V roce 2013 přestoupil do týmu TP Mazembe z DR Kongo.\n\n8. srpna 2011 nastoupil k jednomu přátelskému zápasu za A-mužstvo Burkiny Faso proti týmu Jihoafrické republiky (porážka 0:3).\n\nV roce 2012 debutoval za ghanský národní tým.\n\nZúčastnil se Afrického poháru národů 2015 v Rovníkové Guineji, kde Ghana získala stříbrné medaile po finálové porážce v penaltovém rozstřelu s Pobřežím slonoviny.\n\n"}
{"id": "1063250", "url": "https://cs.wikipedia.org/wiki?curid=1063250", "title": "Jan Honsa", "text": "Jan Honsa\n\nJan Honsa (8. června 1876 Tisová u Vysokého Mýta − 9. září 1937 Polička) byl český malíř a grafik, krajinář, 1893–1899 žák Julia Mařáka na pražské Akademii a jeden z nejmladších malířů generace tzv. mařákovců; též člen pražského Mánesa a vídeňského Hagenbundu. Na rozdíl od svých generačních druhů byl jako syn hospodáře v Běstovicích u Chocně jediným skutečným venkovanem mezi nimi a jeho těsné spojení s půdou jej předurčovalo ke krajinomalbě, jejíž impresionistický impulz byl méně spojen s krásou přírody, jak ji chápali jeho městští spolužáci, ale spíše s projevy životadárnosti přírody jako takové. Honsův osobitý styl, snadno rozpoznatelný a i v širším než českém kontextu dosti jedinečný, je originální směsí evropského impresionismu a české venkovské secese, toho zlidovělého rokoka, jež bylo formou barvotisků a obrázků z vesnických poutí jedním z mála výtvarných inspiračních zdrojů venkovských lidí ve druhé půli 19. století. V tomto směru se za života Janu Honsovi nedostalo většího uznání, neboť jeho dílo po roce 1912 jen málo reflektovalo moderní trendy. Z dnešní perspektivy je ale toto dílo daleko osobitější a s českou výtvarnou tradicí srostlejší než napodobivé formální výboje své doby.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1063257", "url": "https://cs.wikipedia.org/wiki?curid=1063257", "title": "Frank Acheampong", "text": "Frank Acheampong\n\nFrank Opoku Acheampong (* 16. října 1993, Accra, Ghana) je ghanský fotbalový záložník a reprezentant. V současnosti působí v klubu RSC Anderlecht.\nZúčastnil se Mistrovství světa hráčů do 20 let 2013 v Turecku, kde ghanští mladí fotbalisté obsadili konečné 3. místo a získali bronzové medaile.\n\nV roce 2012 debutoval za ghanský národní tým.\n\nZúčastnil se Afrického poháru národů 2015 v Rovníkové Guineji, kde Ghana získala stříbrné medaile po finálové porážce v penaltovém rozstřelu s Pobřežím slonoviny.\n\n"}
{"id": "1063260", "url": "https://cs.wikipedia.org/wiki?curid=1063260", "title": "Lanová dráha Asitzbahn", "text": "Lanová dráha Asitzbahn\n\nAsitzbahn je lanová dráha v rakouském městě Leogang. Je kabinková (gondolová) a vede z předměstí města Leogang. Dělí se na dvě části a spojuje ji přestupní terminál. Spojeno je to systémem LAN.\n"}
{"id": "1063263", "url": "https://cs.wikipedia.org/wiki?curid=1063263", "title": "Hans-Georg Schwarzenbeck", "text": "Hans-Georg Schwarzenbeck\n\nHans-Georg Schwarzenbeck zvaný Katsche (* 3. duben 1948, Mnichov) je bývalý německý fotbalista. Nastupoval především na postu středního obránce.\n\nS reprezentací někdejšího Západního Německa se stal mistrem světa roku 1974, mistrem Evropy 1972 a získal stříbro na evropském šampionátu 1976. Zúčastnil se též mistrovství světa v Argentině roku 1978. V národním týmu působil v letech 1971–1978, za tu dobu za něj odehrál 44 utkání.\n\nCelou svou fotbalovou kariéru (1966–1981) strávil v jediném klubu, FC Bayern Mnichov. Třikrát s ním vyhrál nejprestižnější klubovou trofej Evropy, Pohár mistrů evropských zemí (1973/74, 1974/75, 1975/76), navíc také Pohár vítězů pohárů v sezóně 1966/67 a Interkontinentální pohár 1976. V evropských pohárech odehrál 76 utkání, vstřelil 2 branky.\n\nPětkrát slavil titul německého mistra (1968/69, 1971/72, 1972/73, 1973/74, 1979/80) a třikrát zvedl nad hlavu německý pohár (1966/67, 1968/69, 1970/71).\n\nSehrál 416 ligových utkání, v nichž vstřelil 21 gólů.\n"}
{"id": "1063265", "url": "https://cs.wikipedia.org/wiki?curid=1063265", "title": "Bratři Asamové", "text": "Bratři Asamové\n\nBratři Asamové - Kosma Damian Asam (1686–1739) a Egid Quirin Asam (1692–1750), byli němečtí sochaři, štukatéři a malíři pozdního baroka, známí hlavně výzdobou interiérů architektury. Starší Kosma Damián byl malíř a maloval i obrazy, mladší Egid Quirin byl sochař a štukatér. Později pracovali jako autorská dvojice na výzdobě kostelů a zámků v Bavorsku, v Čechách v Rakousku i ve Švýcarsku.\n\nNarodili se mezi 9 dětmi Hanse Georga Asamaa, klášterního malíře benediktinů v Benediktbeuern. Začali se učit řemeslu v dílně svého otce a po jeho smrti roku 1711 opat z Tegernsee poslal staršího Kosmu Damiána studovat malířství na slavné Akademii sv. Lukáše v Římě. Jeho talent a píle byly oceněny papežskou cenou. Je možné, že Kosmu doprovázel i mladší Egid Quirin. Studia dokončili oba bratři v Mnichově a po studijních cestách se tam usadili. V sezónách cestovali za prací po celé střední Evropě od dolního Slezska (Lehnické Pole, přes jižní Tyrolsko až po Švýcarsko. Patřili k nejvýznamnějším jihoněmeckým tvůrcům interiérů rokokových chrámů, klášterů, paláců a zámků. Často pracovali pro řád benediktinů. V Bavorsku působili zejména v Mnichově, v Bamberku, ve Straubingu, Freisingu. Díky otcovým kontaktům získali velmi brzy zakázky v okruhu klášterů benediktinů v Bavorsku, v Čechách i ve Švýcarsku. \n\n\n"}
{"id": "1063266", "url": "https://cs.wikipedia.org/wiki?curid=1063266", "title": "Seznam děl Bély Bartóka", "text": "Seznam děl Bély Bartóka\n\nSeznam děl Bély Bartóka. \n\nBartók sám začal svá díla číslovat třikrát. Seznamy číslo 1 a 2 obsahují dětská a raná díla. Seznam 3 začíná \"Rapsodií pro klavír\" z roku 1914 a končí \"Sonátou pro housle a klavír č. 1\" z roku 1921. Dále autor svá díla nečísloval.\n\nJsou uvedena čísla podle seznamů:\n\nNejsou uvedeny úpravy skadeb jiných autorů.\n\n"}
{"id": "1063269", "url": "https://cs.wikipedia.org/wiki?curid=1063269", "title": "Donínský potok", "text": "Donínský potok\n\nDonínský potok (též \"Brodecký potok\" nebo \"Litoltovský potok\") je vodní tok v Doupovských horách v okresech Karlovy Vary a Chomutov. Je dlouhý 9,9 km, plocha jeho povodí měří 20 km² a průměrný průtok v ústí je 0,16 m³/s. Správci toku jsou státní podnik Lesy ČR a Ministerstvo obrany.\n\nPotok pramení v Doupovských horách ve Vojenském újezdu Hradiště v Karlovarském kraji v nadmořské výšce 720 metrů asi tři čtvrtě kilometru východně od vrchu Lesná, přibližně v místech zaniklé vesnice Litoltov. První dvě třetiny toku vedou vojenským prostorem, kde teče částečně odlesněnou krajinou na severovýchod, míjí zaniklou vesnici Donín a za hranicí prostoru přitéká do Brodců. Tam se stáčí k severu a protéká údolím mezi samotou Meziříčí a národní přírodní rezervací Úhošť. Severně od Úhoště protéká ještě Zásadou u Kadaně, pod kterou se v nadmořské výšce 290 metrů vlévá zprava do Ohře.\n"}
{"id": "1063271", "url": "https://cs.wikipedia.org/wiki?curid=1063271", "title": "964", "text": "964\n\n"}
{"id": "1063272", "url": "https://cs.wikipedia.org/wiki?curid=1063272", "title": "Messénie", "text": "Messénie\n\nMessénie (řec. Μεσσηνία, \"Messinía\") je jedna ze šesti regionálních jednotek kraje Peloponés v jihozápadním Řecku. Do územní reformy v roce 2010 byla prefekturou a zhruba odpovídá historické krajině, o níž se poprvé zmiňuje Homérova Ilias. Na ploše 2 991 km žije téměř 160 tisíc obyvatel a hlavním i největším městem je Kalamata.\nJádro Messénie tvoří povodí řeky Pamissos, která na jihu ústí do Messénského zálivu. Údolí této řeky je velmi úrodná krajina, kde se pěstují citrony, pomeranče, mandle, fíky a olivy. Na severu ji ohraničuje pohoří Nomian (1570 m), na západě pohoří Kyparissia a na východě pohoří Taygetos, které je rozvodím k povodí řeky Eurótás v sousední Spartě. Při jihozápadním pobřeží leží ostrovy Oinussai. Messénie má sice velmi dlouhé pobřeží, není na něm ale žádný přirozený přístav (snad s výjimkou Pylu), takže v řecké historii nehrála velkou roli. Je to bohatá a úrodná zemědělská krajina s dostatkem vláhy, což je na Peloponésu výjimečné.\n\nAž do roku 1997 se Messénie dělila na čtyři provincie s hlavními městy Kalamata, Messini, Pylos a Kyparissia. Předchozích 280 obcí bylo tehdy sdruženo do 31 a roku 2010 do šesti velkých samosprávných \"obcí\" (řecky \"dimi\"), které se velikostí blíží někdejším provinciím:\n"}
{"id": "1063275", "url": "https://cs.wikipedia.org/wiki?curid=1063275", "title": "Přírodní park Jelení vrch", "text": "Přírodní park Jelení vrch\n\nPřírodní park Jelení vrch je chráněné území (přírodní park) v severovýchodní části Karlovarského kraje v okrese Karlovy Vary při státní hranici s Německem. V severozápadní části navazuje na Přírodní park Přebuz. Největší obcí v přírodním parku jsou Nové Hamry () s počtem obyvatel 337 (údaj k 1. lednu 2012), které se nacházejí u jihovýchodního okraje přírodního parku.\nDalší obcí na jižním okraji přírodního parku je Vysoká Pec () a její část Rudné (), do roku 1991 místní části města Nejdek ().\n\nÚzemí se nachází v Přebuzské hornatině, která má převážně jednotnou geologickou stavbu. Podloží celého území přírodního parku tvoří žuly krušnohorského plutonu.\nNa řadě míst na území, zejména v okolí zaniklé obce Jelení, se v žule vyskytuje cínové zrudnění, které bylo v minulosti předmětem hornického dobývání.\n\nOblast je odvodňována do Ohře. Významnějšími vodními toky v přírodním parku je řeka Rolava, která pramení v národní přírodní rezervaci Rolavská vrchoviště v sousedním přírodním parku Přebuz. Ta protéká celým přírodním parkem od západu na východ. Dalším vodním tokem je potok Černá voda, který zleva přibírá Bukový potok, pramenící v přírodní rezervaci Malé jeřábí jezero.\n\nTéměř 90 % přírodního parku pokrývají smrkové lesy s malým množstvím javoru klenu a jeřábu obecného. V nejsevernější části území v přírodní rezervaci Malé jeřábí jezero se vyskytují rozsáhlejší porosty rašelinné kleče (\"Pino rotundatae-Sphagnetum\"), kde roste suchopýr pochvatý (\"Eriophorum vaginatum\"), kyhanka sivolistá (\"Andromeda polifolia\") a rosnatka anglická (\"Drosera anglica\").\n\nNa území parku žijí ze savců jelen lesní (\"Cervus elaphus\") a prase divoké (\"Sus scrofa\"), z ptáků zde hnízdí vzácné sovy kulíšek nejmenší (\"Glaucidium passerinum\") a sýc rousný (\"Aegolius funereus\").\n\nNa území přírodního parku probíhala prokazatelně hornická činnosti od 14. století, s centrem v okolí Jelení (). Začátek rýžování cínové rudy je mnohými bánskými odborníky odhadován na 12.–13. století, avšak historické podklady chybí. Cínová ruda kasiterit (cínovec) byla zpočátku rýžována v okolí Jelení z náplavů, zejména říčky Rolavy a potoka Černá voda, který byl některými přírodovědci v 19. století považován za hlavní pramenný tok Rolavy. Pruhy rýžovnických kopečků (sejpů) jsou vidět dodnes v lesních úsecích okolo potoka Černá voda a jeho přítoku Bukového potoka. Jelení se řadí k nejdůležitějším a nejrozsáhlejším rýžovištím cínovce v Krušných horách. Největší rozmach hornictví nastal v druhé polovině 16. století. V 16. století se postupně přecházelo od rýžování k hlubinnému dobývání, i když rýžování se udržovalo souběžně s hlubinným dobýváním. Rovněž pozůstatky po hlubinném dobývání cínových rud, ústí štol, propadlé štoly a pinky, jsou dodnes zřetelné v terénu. Mezi nejviditelnější patří povrchový výrub Tagaushieb na návrší Hirschkopf jihovýchodně od Jelení, zřícená šachta St. Johannizeche u Jelení a zřícená dědičná štola v údolí potoka Černá voda. Rýžování i hlubinné dobývání cínové rudy na území přírodního parku probíhalo nejen v okolí Jelení, ale i v okolí Vysoké Pece i Rudné.\n\nNa území přírodního parku se nachází maloplošné chráněné území Malé jeřábí jezero.\n\nPřírodním parkem Jelení vrch prochází od západu k východu zeleně značená turistická stezka.\nV parku se nacházejí zajímavé místní naučné stezky:\n\n"}
{"id": "1063277", "url": "https://cs.wikipedia.org/wiki?curid=1063277", "title": "Ernest Sowah", "text": "Ernest Sowah\n\nErnest Sowah (* 31. března 1988, Accra, Ghana) je ghanský fotbalový brankář a reprezentant. V současnosti působí v klubu CS Don Bosco z DR Kongo.\n\nSowah hrál v Ghaně Tema Youth FC a Berekum Chelsea.\nV létě 2013 přestoupil do klubu CS Don Bosco z DR Kongo.\n\n15. srpna 2012 debutoval za ghanský národní tým v přátelském zápase proti týmu Číny (remíza 1:1). Dostal se na hřiště v 84. minutě.\n\nZúčastnil se Afrického poháru národů 2015 v Rovníkové Guineji, kde Ghana získala stříbrné medaile po finálové porážce v penaltovém rozstřelu s Pobřežím slonoviny.\n\n"}
{"id": "1063284", "url": "https://cs.wikipedia.org/wiki?curid=1063284", "title": "Oběť (film)", "text": "Oběť (film)\n\nOběť může být název více filmů:\n\n"}
{"id": "1063290", "url": "https://cs.wikipedia.org/wiki?curid=1063290", "title": "Divize D 1999/00", "text": "Divize D 1999/00\n\nV soubojích 35. ročníku Moravskoslezské divize D 1999/00 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1999 a skončil v neděli 18. června 2000.\n\n\n\nZdroj: \n\nPoznámky:\n\n\n"}
{"id": "1063291", "url": "https://cs.wikipedia.org/wiki?curid=1063291", "title": "Oběť (film, 1961)", "text": "Oběť (film, 1961)\n\nOběť (\"Victim\") je britský hraný film z roku 1961, který režíroval Basil Dearden. Film zachycuje situaci homosexuálů v době platnosti zákona o trestajícího stejnopohlavní sexuální styky. Gaye však nezobrazuje v negativním světle, ale nahlíží na ně jako na oběti vyděračů.\n\nPolicie pátrá po Jacku Barrettovi, který ve firmě zpronevěřil peníze. Jack hledá pomoc u svých známých, ale nikde nepochodí a je policií zatčen. Inspektor Harris dojde při výslechu k názoru, že Barrett je homosexuál, který se stal obětí vyděrače. Ten však odmítá vypovídat a v cele se oběsí. O jeho smrti se dozví Melville Farr, úspěšný právník, který se má zanedlouho stát poradcem královny. Melville, ač ženatý, se s Jackem stýkal a po jeho smrti má špatné svědomí, že mu odmítl pomoct. Když se setká s jeho kamarádem Eddym Stonem, požádá ho, aby mu pomohl při pátrání po vyděrači. Zjistí, že i další lidé byli vydíráni, mezi nimi i známý herec Calloway a dokonce i Farrův kolega lord Fullbrook. Ti mu však odmítají pomoct a raději zaplatí, aby při případném procesu neutrpěla jejich kariéra. Melvillova manželka Laura, která o Melvillových sklonech ví již od svatby, se dovtípí, že Melville Jacka miloval. Melville žádá Lauru, aby od něj odešla, aby nebyla zatažena do aféry. Melville se spojí s dalším vydíraným, aby kontaktoval vyděrače. Nabízí peníze za negativ, kterým byl vydírán Jack. Poté zajde na policii, na vyděrače je připravena past a jsou zatčeni. Melville ví, že po nastalém soudním procesu přijde o kariéru, ale doufá, že upozorní na nespravedlivost zákona. Laura je rozhodnutá stát i nadále při svém muži.\n\n"}
{"id": "1063294", "url": "https://cs.wikipedia.org/wiki?curid=1063294", "title": "Heinrich Appelt", "text": "Heinrich Appelt\n\nHeinrich Appelt (25. červen 1910, Vídeň – 16. září 1982, Vídeň) byl rakouský historik a diplomatik.\n\n\n"}
{"id": "1063295", "url": "https://cs.wikipedia.org/wiki?curid=1063295", "title": "Robert William Chambers", "text": "Robert William Chambers\n\nRobert William Chambers (26. května 1865, New York - 16. prosince 1933, tamtéž) byl americký malíř a spisovatel známý především díky své sbírce mysteriózních hororových a dekadentních povídek \"The King in Yellow\" (1895, Král ve žlutém).\n\nRobert William Chambers se narodil roku 1865 v Brooklynu v rodině proslulého právníka. Po matce byl přímým potomkem zakladatele státu Rhode Island novoanglického protestantského duchovního Rogera Williamse. Nejprve studoval na brooklynské polytechnice, ale začal se více zajímat o malířství. V letech 1886-1893 proto studoval na Škole výtvarných umění (École des Beaux-Arts) a na Julianově akademii (Académie Julian) v Paříži. Seznámil se zde s moderními uměleckými směry (symbolismus a secese), pohyboval se mezi tamější bohémou a jeho práce byly roku 1899 vystaveny v Pařížském salónu (Salon de Paris). Po studiích se ale vrátil domů a začal malovat ilustrace pro různé časopisy (například pro \"Life\" a \"Vogue\").\nPak se zcela nečekaně začal věnovat literatuře. První knihu \"In the Quarter\" (Ve čtvrti), obsahující jeho vzpomínky na pařížská studia, vydal bez valného ohlasu roku 1894. Velkou a stále trvající pozornost mu ale přinesla jeho druhá kniha, sbírka mysteriózních hororových a dekadentních povídek \"The King in Yellow\" (1895, Král ve žlutém). V této a v dalších podobných povídkových sbírkách navázal na Edgara Allana Poea a Ambrose Bierceho a ovlivnil jimi Howarda Phillipse Lovecrafta, který jej považoval za jednoho z předchůdců jeho Mýtu Cthulhu a žánru \"weird fiction\".\n\nVětšinu Chambersova díla (kolem osmdesáti svazků) však tvoří populární dobrodružné, historické, milostné, detektivní a špionážní příběhy, díky kterým se brzy vypracoval na jednoho z komerčně nejúspěšnějších amerických spisovatelů. Vedle desítek románů a povídek napsal i několik básnických sbírek, divadelních her a mnoho novinových článků.\n\n\n\n\n\n"}
{"id": "1063298", "url": "https://cs.wikipedia.org/wiki?curid=1063298", "title": "Botanická zahrada při VOŠ a SZeŠ v Táboře", "text": "Botanická zahrada při VOŠ a SZeŠ v Táboře\n\nBotanická zahrada při VOŠ a SZeŠ v Táboře je botanická zahrada, která se nachází v městě Tábor. V zahradě rostou nejen rostliny z ČR, ale i evropské a zámořské dřeviny. V zahradě bylo v roce 1977 pěstováno na ploše 2,5 ha až 4000 druhů rostlin. \n\nTáborská botanická zahrada byla založena v roce 1866 jako jedna z prvních botanických zahrad v Čechách, při Královské české vyšší hospodářské a průmyslové zemské škole v Táboře (dnes VOŠ a SZeŠ), zřízené usnesením zemského sněmu království Českého ze dne 17. 2. 1866. Při založení měřila botanická zahrada 3 626 m² a obsahovala sbírky kulturních rostlin. K pokusům a zkouškám kulturních rostlin byla zřízena pokusná a zkušební pole. Po několika letech existence botanické zahrady v ní bylo pěstováno již přes 1 000 druhů a odrůd rostlin. Po druhé světové válce byl vybudován nový expoziční a pomocný skleník, založen botanický systém a rozšířeny plochy okrasných rostlin. \n\nV osmdesátých letech byla budována stanoviště, která se věnovala flóře Šumavy a jižních Čech. V roce 1975 došlo k násilnému přetnutí botanické zahrady komunikací, která na dobu přechodnou tří až pěti let měla zajistit průjezdnost Táborem. V roce 1988 Městský národní výbor naplánoval v její bezprostřední blízkosti výstavbu výrobny polotovarů, smažírnu a udírnu. Silný odpor veřejnosti způsobil zrušení plánu. V roce 1990 podpisy podpořilo mnoho občanů Tábora opětovné scelení botanické zahrady a komunikace, která umožnila dočasný průjezd botanickou zahradou byla poté zrušena. Nová komunikace trasovaná přes botanickou zahradu se objevila v plánech již v roce 1992. Po mnoha obstrukcích ze strany státní správy bylo uspořádáno referendum, které rozhodlo o zachování botanické zahrady.\n\nV roce 1994 byla zahrada prohlášena za významný krajinný prvek a v roce 2000 za kulturní památku.\n\nHlavní částí je hospodářský systém. Rostlin jsou seřazeny podle hospodářského významu na obilniny, trávy, okopaniny, pícniny, zeleniny, přadné rostliny a další skupiny. \n\nV arboretu jsou zastoupeny keře a stromy z ČR i jiných zemí světa. Součástí úpravy je jezírko a skalka. Ze tří skleníků se subtropickou a pouštní flórou jsou dva přístupné veřejnosti. \n\nOd dubna do října otevřeno od 7:00 do 16:30 hod, od listopadu do března od 7:00 do 16:00 hod. Botanická zahrada také pořádá pravidelně výstavy. \n\n"}
{"id": "1063308", "url": "https://cs.wikipedia.org/wiki?curid=1063308", "title": "František Fahoun", "text": "František Fahoun\n\nFrantišek Fahoun (9. února 1844 Sušice – 10. května 1900 Rakovník) byl český překladatel, pedagog, středoškolský profesor, autor článků v odborném pedagogickém tisku.\n\nByl profesorem na reálné škole v Klatovech. Působil také v Praze, kde vyučoval fyziku, romanistiku a slavistiku. Později působil na reálce v Olomouci a v roce 1871 odešel působit do chorvatského Osijeku. Přispíval do časopisu \"Česká včela\" a byl spolupracovníkem na Ottově naučném slovníku. Během svého života se věnoval překladům ze srbochorvatštiny.\n\n"}
{"id": "1063312", "url": "https://cs.wikipedia.org/wiki?curid=1063312", "title": "Fotostroj času", "text": "Fotostroj času\n\nFotostroj času (anglicky Timeslides) je pátá epizoda třetí série (a celkově sedmnáctá v rámci seriálu) britského sci-fi sitcomu \"Červený trpaslík\". Poprvé byla odvysílána 12. prosince 1989 na kanálu BBC2.\n\nDo role moderátora pořadu Životní styl nechutně bohatých a slavných obsadil režisér Ed Bye svou ženu Ruby Waxovou náhradou za Grahama Chapmana, jenž původně dostal tuto roli, ale bohužel se nedožil natáčení.\n\nPři vyvolávání starých fotek Kryton zjistí, že vývojka, kterou používá, je zmutovaná. Fotky tak ožívají a fungují jako stroj času, čehož se Lister a poté i Rimmer pokusí využít k tomu, aby se nikdy nedostali na Červeného trpaslíka a zároveň se stali nechutně bohatými a slavnými.\n\nLister a Kocour spolu hrají stolní golf, ale posledního žijícího člověka hra vůbec nebaví, protože je otrávený životem na vesmírně lodi tři miliony let ve vesmíru. Jak sám prohlásí: \"Já chci žít! Tohle je horší než vězení. Když seš v base, tak se aspoň těšíš, že tě jednou pustěj. Já chci žít, já chci pracovat, bejt mezi lidma. Chci chodit na rande, chci se milovat!\". A protože mu tyto tužby Kocour není schopen splnit, Lister odejde. Později ho v této špatné náladě najde Rimmer, jak si hraje s relaxační fólií. Arnoldovy pokusy povzbudit ho nevyjdou a tak mu alespoň prozradí, že znal vynálezce fólie, kterým byl jeho spolužák z internátu Fred Holden přezdívaný \"pašík\". Mezitím Kryton v temné komoře vyvolává fotky, když v tom se z jedné z nich ozve zvuk motorky. Fotka není statická, ale hýbe se, což Krytonovi potvrdí i další snímek, na kterém je on sám jak slaví své narozeniny. Android sezve celou posádku Trpaslíka do temné komory, kde jim ukáže fotky. Podle Holly za neobvyklý stav fotek může vývojka, která je zmutovaná. Kryton vytvoří také několik diapozitivů a Lister do nich vstoupí. Postupně tak navštíví svatbu Rimmerova bratra Franka, dvojici lyžařů a dokonce Adolfa Hitlera při projevu v Norimberku. A při té příležitosti ukradne vůdci Třetí říše aktovku. Lister si prohlíží její obsah, když si Rimmer naštěstí vzpomene, že v aktovce byla bomba. Lister na poslední chvíli kopne tašku zpátky do diapozitivu a skrčí se, takže výbuch a plameny jdou nad ním.\n\nZpátky na ubikacích Lister zjistí, že je na fotkách z roku 1942 a že tedy mají stroj času. Rimmer a Kryton se začnou bavit o tom, co všechno by mohli s tímto objevem podniknout, ale Lister už má jiný plán. Vezme relaxační fólii a vydá se do doby, kdy byl mladý a hrál se svou kapelou \"Degen a spol\". Fólii předá svému mladšímu já, mladý Lister ji ovšem označí za \"kryptofašistickej buržoazní škvár\" a chce se místo toho věnovat hudbě. Starší Lister mu řekne, že pokud to udělá, skončí s Rimmerem, Kocourem a Krytonem tři miliony let ve vesmíru na celý zbytek věčnosti. A odejde na Trpaslíka. Po chvíli se časová linie vytřídí a Lister zmizí, ale s ním také i Kocour a Kryton. Podle Holly Lister pozměnil linii času a žil úplně jiný život. Nikdy neodletěl s Červeným trpaslíkem, nedošlo ke zrození Kocoura a nikdy nezachránili Krytona. Rimmer je tak s Holly sám, ovšem nehodlá to tak nechat.\n\nRimmer požádá Holly o nějakou fotku a další údaje o Listerovi. Holly mu potvrdí, že se Lister opravdu stal vynálezcem relaxační fólie, stal se nechutně bohatým a slavným a zahynul v osmadevadesáti při letecké nehodě. Rimmer vstoupí do fotky a zjeví se v jídelně na Listerově zámku. Pokusí se ho přesvědčit, aby se vrátil na Červeného trpaslíka, ale uvede mizerné argumenty a Lister ho označí za blázna a vyhodí ho. Zpátky ve vesmíru ovšem Rimmer dostane geniální plán: vezme relaxační fólii a dá ji sám sobě, a to ještě dřív než Lister. Tím pádem se on stane nechutně bohatým a slavným. Rimmer použije jednu z fotek z internátu a dostane se ke svému mladšímu já ve věku sedmi let. Předá mu fólii a vysvětlí mu svůj plán, jenže ho při tom otravnými otázkami ruší další chlapec, na vedlejší posteli ležící Fred „Pašík“ Holden. Rimmer dokončí svůj plán a spokojeně se vrátí na Trpaslíka. Lister, Kryton a Kocour se opět objeví, ale Rimmer nezmizí. Zeptá se tedy Holly, v čem je problém a ta mu vysvětlí, že vynálezcem fólie se nestal on, ale jistý „Pašík“ Holden. Povedlo se mu tedy vrátit všechno do původního stavu. Rimmer je zdeptaný, jenže jen do chvíle, kdy mu Holly prozradí, že z nějaké neznámého důvodu už není hologram.\n\nLister, Kryton a Kocour odcházejí a Rimmer za nimi radostně poskakuje a při tom huláká: \"Jsem živý! Můžu se dotýkat, cítím, můžu hladit - jsem živý! Není to fantastické?\" Větu se rozhodne zakončit ranou pěstí do krabice s nápisem \"Výbušniny\" a ta pochopitelně exploduje. Z Rimmera se opět stává hologram.\n\nV epizodě zazní jména osob:\n\n"}
{"id": "1063324", "url": "https://cs.wikipedia.org/wiki?curid=1063324", "title": "Lukáš Fialka", "text": "Lukáš Fialka\n\nLukáš Fialka (* 19. září 1995 v Praha) je český fotbalový obránce působící v FK Dobrovice, kde je na hostování z SK Slavia Praha.\n\nSvoji fotbalovou kariéru začal ve Slavii Praha, kde prošel všemi mládežnickými kategoriemi.\n\nV průběhu sezony 2014/15 se propracoval do prvního týmu. V 1. české lize debutoval pod trenérem Miroslavem Beránkem v ligovém utkání šestnáctého kola 28. listopadu 2014 proti FC Baník Ostrava (remíza 1:1), odehrál 90 minut.\n\nV srpnu 2015 odešel na půlroční hostování do slovenského klubu MFK Skalica.\n\n"}
{"id": "1063334", "url": "https://cs.wikipedia.org/wiki?curid=1063334", "title": "Władysława Markiewiczówna", "text": "Władysława Markiewiczówna\n\nWładysława Markiewiczówna (5. února 1900, Bochnia Polsko – 17. května 1982 Katovice, Polsko) byla polská pianistka, skladatelka a hudební pedagožka.\n\nV roce 1905 se se svými rodiči přestěhovala do Řešova a roku 1913 do Krakova. Její otec Bronisław Markiewicz byl právník, viceprezident krakovského apelačního soudu. Hře na klavír se Władysława naučila už jako dítě díky své matce a babičce, později pokračovala ve studiu na Akademii Hudební společnosti v Krakově u Kazimierze Krzyształowicze a Seweryna Eisenbergera (v letech 1915 až 1920) a v Berlíně u Huga Leichtentritta a Brunona Eisnera (v letech 1922 až 1927).\n\nPo návratu do Polska roku 1929 začala koncertovat s Arturem Malawským a vyučovat na Státní hudební konzervatoři v Katovicích, na které se v roce 1958 stala profesorkou a v letech 1963 až 1968 na ní vedla klavírní oddělení. Mezi její studenty patřili například Tadeusz Żmudziński, Kazimierz Kord, Andrzej Jasiński a Wojciech Kilar. Na konzervatoři působila až do roku 1973. V letech 1935 až 1960 koncertně vystupovala v duu se Stefanií Allinównou.\n\nByla členku Svazu polských skladatelů a Společnosti Fryderyka Chopina. Byla vyznamenána rytířským křížem Řádu znovuzrozeného Polska.\n\n\n\n"}
{"id": "1063335", "url": "https://cs.wikipedia.org/wiki?curid=1063335", "title": "Salvatore Adamo", "text": "Salvatore Adamo\n\nSalvatore Adamo (* 1. listopadu 1943, Comiso, Sicílie, Itálie), je belgický zpěvák a hudebník italského původu, který zpívá v 9 jazycích, převážně francouzsky a německy.\n\nPoté, co v roce 1947 jeho otec (horník) emigroval do Belgie, vyrůstal s šesti sourozenci v Jemappes. Již během školních let prokazoval svůj pěvecký talent a také komponoval vlastní skladby. Jeho prvním větším úspěchem bylo vítězství v soutěži Rádia Luxembourg 14. února 1960.\n\nBěhem své kariéry má na kontě na 500 písní, přes 100 miliónů prodaných desek a několik filmů. V 80. letech 20. století došlo k poklesu jeho popularity z důvodu menšího zájmu o jeho žánr, avšak od roku 1990 je Adamo opět součástí světové hudební scény.\n\n"}
{"id": "1063336", "url": "https://cs.wikipedia.org/wiki?curid=1063336", "title": "Emily Bett Rickards", "text": "Emily Bett Rickards\n\nEmily Bett Rickards (* 24. července 1991, Vancouver, Britská Kolumbie, Kanada) je kanadská herečka, která se nejvíce proslavila rolí Felicity Smoak v seriálech stanice The CW \"Arrow, The Flash\" a \"Legends of Tomorrow.\"\n\nNarodila se a vyrostla na západním pobřeží Kanady. S hereckou kariéru už začala jako malá, nejdříve se věnovala divadlu a tanci. Po střední škole navštěvovala Vancouverskou filmovou škola. Také studovala v Alida Vocal Studio ve Vancouveru.\n\nV roce 2008 se objevila ve videoklipu skupiny Nickelback k písničce \"Never Gonna Be Alone\". V roce 2012 nastal zlom v kariéře, když získala roli Felicity Smoak v seriálu stanice The CW \"Arrow\". Původně se měla objevit v jedné epizodě jako host, ale kvůli neuvěřitelné chemii s Stephenem Ammelem a pozitivní reakcí fanoušků, získala kontrakt na vedlejší roli v první sérii a pro druhou sérii byla její role dokonce povýšena na roli hlavní. Následující rok získala roli v televizním filmu \"Romeo Killer: The Chris Porco Story.\"\n\nV roce 2014 se také objevila v dalším seriálu stanice The CW \"The Flash, \"kde si také zahrála roli Felicity Smoak. Ten samý rok si zahrála Kristin ve filmu \"Dakota's Summer\".\n\n"}
{"id": "1063338", "url": "https://cs.wikipedia.org/wiki?curid=1063338", "title": "FC Slavoj Olympia Bruntál", "text": "FC Slavoj Olympia Bruntál\n\nFC Slavoj Olympia Bruntál (celým názvem: Football Club Slavoj Olympia Bruntál) je český fotbalový klub, který sídlí v Bruntále v Moravskoslezském kraji. Založen byl v roce 2014 fúzí dvou bruntálských oddílů, Slavoje a Olympie. Od sezony 2018/19 působí v divizi (4. nejvyšší soutěž). Klubové barvy jsou modrá a bílá.\n\nNový klub, vystupující od sezony 2014/15 pod názvem FC Slavoj Olympia Bruntál, převzal pro sezonu 2014/15 místo Olympie v I. A třídě Moravskoslezského kraje - sk. A (6. nejvyšší soutěž). Místo Slavoje v I. B třídě Moravskoslezského kraje - sk. A (7. nejvyšší soutěž) zaujal v sezoně 2014/15 záložní tým FC Slavoj Olympia Bruntál „B“.\n\nSvé domácí zápasy odehrává na stadionu Bruntál s kapacitou 1 500 diváků.\n\nZdroj: \n\n\n\nZdroj: \n\n\n\nZdroj: \n\nPoznámky:\n\nFC Slavoj Olympia Bruntál „B“ je rezervním mužstvem SO Bruntál, které hraje od sezony 2014/15 I. B třídu Moravskoslezského kraje (7. nejvyšší soutěž).\n\n\nZdroj: \n\n\n\nZdroj: \n\n"}
{"id": "1063340", "url": "https://cs.wikipedia.org/wiki?curid=1063340", "title": "Aly Michalka", "text": "Aly Michalka\n\nAlyson Renae \"Aly\" Michalka (* 25. března 1989, Torrance, Kalifornie, Spojené státy americké) je americká herečka a zpěvačka. Proslavila se rolí Keely Teslow v Disney Channel originálním seriálu \"Phil of the Furture\". Také je známá pro roli Marti Perkins v seriálu stanice The CW \"Superkočky\". Se svojí sestrou Aj Michalkou si zahráli ve filmu stanice Disney \"Holky od krav\" a ve filmu nominovaném na cenu Zlatý glóbus \"Panna nebo orel.\"\n\nTaké je známá díky díky skupině, hudební dvojici 78violet (dříve Aly & AJ), ve které vystupuje se svojí sestrou Amandou.\n\nNarodila se v Torrance v Kalifornii, ale vyrostla v Seattlu se svojí sestrou Amandou \"AJ\". Je dcerou Marka a Carrie, která je členkou skupiny JC Band. Má polské, německé a britské kořeny.\n\nHraje na piáno a kytaru, skládá písničku a zpívá. Se svojí sestrou vytvořila hudební duo 78violet. Sestry jsou platinovými umělci nahrávací společnosti Hollywood Recrods.\n\nSvůj herecký debut zažila v roli Keely Teslow v původním seriálu stanice Disney Channel \"Phil of the Furutre. \"Seriál měl premiéru 29. července 2014. V srpnu 2006 stanice seriál zrušila po dvou sériích.\n\ntaké si zahrála v původních filmech stanice \"Now You See It...\" a \"Krásky od krav\". V roce 2009 získala hlavní roli v hudebním filmu \"Rock ze střední\", po boku Vanessy Hudgens. V roce 2007 si se svojí sestrou AJ zahrála ve filmu stanice MTV \"\", založené na seriálu \"Super Sweet 16\". Zahrála si roli populární nesnesitelné Taylor Tiary.\n\nV dubnu 2010 stanice The CW oznámila ,že získala hlavní roli v seriálu \"Superkočky\". Seriál měl premiéru 8. září 2013. Kvůli nízké sledovanosti byl seriál ukončen po první sérii. V roce 2010 se objevila po boku Emmy Stone ve filmu \"Panna nebo orel\" a o rok později si zahrála s Leighton Meester ve filmu \"Spolubydlící\". V roce 2013 si odbyl premiéru film \"Crazy Kind of Love, \"ve kterém si zahrála s Evou Longoriou. Ve stejném roce si také zahrála roli Brooke v seriálu \"Dva a půl chlapa\".\n\nV roce 2014 získala roli v seriálu stanice The CW \"iZombie\". V roce 2016 bylo oznámeno, že si zahraje v komediálním filmu The Lears, adaptaci založenou na Shakespearovské hře \"Král Lear\".\n\nAly a její sestra AJ vytvořily hudební duo 78vilot a v roce 2005 vydaly první album nazvané \"Into the Rush\". V září 2006 přišly na trh s vánočním albem s 9 písničkami nazvané \"Acoustic Hearts of Winter\". V červenci 2007 vydaly třetí album \"Insomniatic\". Čtvrté album měly vydat na začátku roku 2010, ale vydání bylo zrušeno, protože odešly od nahrávací společnosti. V červenci 2013 vydaly nový singl \"Hothouse\".\n\nV roce 2012 začala chodit s filmovým producentem Stephenem Ringerem, se kterým se poznala na natáčení filmu \"Sequoia\". Pár se zasnoubil v červenci 2014. Dne 6. června 2015 v Portofinu v Itálii se dvojice vzala.\n\n"}
{"id": "1063341", "url": "https://cs.wikipedia.org/wiki?curid=1063341", "title": "Ladan a Laleh Bijaniovy", "text": "Ladan a Laleh Bijaniovy\n\nLadan Bijaniová a Laleh Bijaniová (persky: لادن و لاله بیژنی‎) (17. ledna 1974 – 8. července 2003) byly íránské právničky a siamská dvojčata, která byla k sobě spojena hlavami. Zemřely v Singapuru po nepovedené riskantní operaci, jež je měla od sebe oddělit. Byla to také první operace dospělých siamských dvojčat srostlých hlavami.\n\nSestry se narodily ve Firuzabádu na jihozápadě Íránu dvěma rolníkům Dadollahovi a Maryam Bijaniovým (Maryam roz. Safariová), pocházejících z vesnice Lohrasb. Když bylo dvojčatům pět let, ztratily se rodičům, kteří je mohli navštěvovat jen několikrát do roka, v nemocnici financované Američany, kde se o ně měli starat íránští doktoři, kteří při událostech během íránské revoluce 1979 náhle emigrovali ze země do USA. Bijaniovi svá siamská dvojčata našla až po několika letech ve městě Karadž na severu země a zjistili, že je mezitím adoptoval Dr. Alireza Safaian. Mezi Bijaniovými a dr. Safaianem vypukl spor o opatrovnictví a ačkoliv soud svěřil dvojčata zpět rodičům, zůstaly na přání obou sester nakonec v péči pana Safaiana.\n\nPo celé dětství a hlavně pak v dospělosti trpěly kvůli faktu, že byly siamskými dvojčaty. Dle islámského práva se nesměly vdát, tak se soustředily na kariéru, k čemuž měly obě výborné vlohy díky vysoké inteligenci, ale složitě hledaly shodu nejen v této záležitosti, ale i v osobních věcech nebo v koníčcích. Laleh se chtěla stát žurnalistkou, zatímco Ladan právničkou. Nakonec si Ladan prosadila svou a obě sestry nastoupily na Teheránskou univerzitu, kde po čtyřech letech studií získaly diplom a staly se právničkami. Osobní preference každé z nich však byly vážnou překážkou, kvůli níž byly obě sestry už od dětství přesvědčeny, že musejí být rozdělené. Laleh doufala, že se poté bude moci přestěhovat do Teheránu a nastoupit na svou vysněnou cestu novinářky, zatímco Ladan se chtěla věnovat postgraduálním studiím práv a pak se odstěhovat do Šírázu.\n\nSvůj první pokus o oddělení realizovaly už v roce 1996, když se vydaly do Heidelbergu v Německu, aby se pokusily přesvědčit tamní doktory k operativnímu zákroku, jenž by je oddělil. Poté, co je doktoři vyšetřili, je poslali zpátky do Íránu s tím, že by byla operace v jejich případě příliš riskantní kvůli částečnému srůstu jejich mozků a kvůli společné cévě, odvádějící krev z mozků. V Německu byly před tím už jednou jako dvouleté v roce 1976, když je tam vzal jejich pozdější adoptivní otec na prvotní vyšetření, i tehdy byla operace odmítnuta s odůvodněním, že by jedna z dívek zemřela. Pan Safaian tehdy požádal o radu dokonce i Ajatolláha Chomejního, jenž odpověděl, že pokud by dle doktorů jedna z dívek při operaci zemřela, byl by jakýkoliv pokus o jejich oddělení pokládán dle islámu za vraždu.\n\nPoté, co se v roce 2001 povedlo týmu singapurských neurochirurgů Dr. Keitha Goha oddělit podobně srostlá siamská dvojčata z Nepálu (Ganga a Jamuna Šrešthovy), usilovaly obě sestry o schůzku s ním. Ta se uskutečnila v listopadu 2002 a rozhodly se, že operaci podstoupí, navzdory tomu, že jim ji rozmlouval jak jejich biologický otec Dadollah Bijani, tak jejich adoptivní otec dr. Safaian a mnoho jejich přátel, navíc i nadále platilo varování doktorů, že je jejich případ příliš komplikovaný. Sestry však byly neoblomné a jejich rozhodnutí způsobilo rozsáhlý zájem médií nejen v Íránu, ale doslova na celém světě.\n\nNásledujících sedm měsíců strávily sestry v Singapuru, kde podstoupily mnohá předoperační vyšetření, včetně psychologických, a také učinily nezbytné právní kroky legalizující jejich rozhodnutí. Kvůli nim se sešla dokonce i etická komise nemocnice Raffles, kde se měla operace uskutečnit. Operace samotná proběhla dne 6. července 2003 poté, co sestry definitivně daly svolení k jejímu provedení. K ní se dostavil až stočlenný tým, který vedlo v čele s Dr. Keithem 28 renomovaných neurochirurgů z celého světa, včetně věhlasného Benjamina Carsona.\n\nKe zdárné operaci děvčatům přál celý Írán, včetně prezidenta Muhammada Chátamího, ale věci se dle očekávání rychle zkomplikovaly. Doktorům se sice povedlo vyoperováním jedné žíly ze stehna, jež vypadala skoro identicky s hlavní žilou odvádějící z obou jejich mozků krev, najít pro druhou ze sester řešení, ale rozpletení části jejich srostlých mozků bylo nesmírně komplikované. Operace trvala dva dny a jednotlivé týmy se střídaly na směny. Jakmile ale došlo na rozdělování malých tepen v mozku, začaly sestry silně krvácet.\n\nSeparace sester byla dokončena 8. července 2003 ve 13:30 singapurského času po 50 hodinách práce s tím, že obě sestry ztratily příliš mnoho krve během finální fáze operace a jsou v kritickém stavu. Ladan zemřela téhož dne ve 14:30 místního času ještě na operačním sále. Její sestra Laleh ji následovala o hodinu a půl později. Jejich smrt oznámil na tiskové konferenci ředitel nemocnice Raffles, Dr. Loo Choon Yong. \n\nObě sestry byly pohřbeny dle ší'itských tradic ve vesnici Lohrasb, odkud pocházeli jejich rodiče, do oddělených hrobek. Svůj majetek odkázaly íránským dětským domovům a zařízením starající se o slepé děti. Krátce po jejich úmrtí byl odvysílán dokumentární film o jejich operaci.\n\n"}
{"id": "1063344", "url": "https://cs.wikipedia.org/wiki?curid=1063344", "title": "AJ Michalka", "text": "AJ Michalka\n\nAmanda Joy \"AJ\" Michalka (* 10. dubna 1991, Torrance, Kalifornie, Spojené státy americké) je americká herečka, zpěvačka a skladatelka.\n\nSe svojí sestrou Aly Michalkou působí v hudební dvojici 78violet (dříve Aly & AJ).\n\nNarodila se v Torrance v Kalifornii, ale vyrostla v Seattlu se svojí sestrou Aly Michalkou. Je dcerou Marka a Carrie, která je členkou skupiny JC Band. Má polské, německé a britské kořeny. Od čtyř let hraje na piáno a v pubertě se naučila hrát na kytaru. S herectvím začala v pěti letech, ale spíše v kostelních produkcích.\n\nV březnu 2006 si odbyla svůj filmový debut s televizním filmem stanice Disney Channel \"Krásky od krav\", kde si zahrála se svojí sestrou Aly. Poté si zahrála v seriálech \"Oliver Beene, Ten kdo tě chrání, Odpočívej v pokoji \"a \"General Hospital.\" V roce 2007 si se svojí sestrou zahrála ve filmu stanice MTV \"\", založené na seriálu \"Super Sweet 16\". 15. ledna 2010 byl vydán film \"Pevné pouto.\"\n\nVedlejší roli získala v seriálu stanice \"The CW\" \"Superkočky, \"kde si zahrála po boku své sestry a Ashley Tisdale. Seriál byl zrušen po první sérii. V roce 2011 si zahrála ve filmu režiséra J. J. Abramse \"Super 8\".\n\nV roce 2013 získala hlavní roli ve filmu \"Grace Unplugged\". Na losangeleském filmovém festivalu měl 16. června 2015 film \"Weepah Way for Now\", ve kterém si zahrála se sestrou Aly.\n\nAJ a její sestra Aly vytvořily hudební duo 78vilot a v roce 2005 vydaly první album nazvané \"Into the Rush\". V září 2006 přišly na trh s vánočním albem s 9 písničkami nazvané \"Acoustic Hearts of Winter\". V červenci 2007 vydaly třetí album \"Insomniatic\". Čtvrté album měly vydat na začátku roku 2010, ale vydání bylo zrušeno, protože odešly od nahrávací společnosti. V červenci 2013 vydali nový singl \"Hothouse\".\n"}
{"id": "1063354", "url": "https://cs.wikipedia.org/wiki?curid=1063354", "title": "Výzkumný ústav pedagogický Jana Amose Komenského", "text": "Výzkumný ústav pedagogický Jana Amose Komenského\n\nPedagogický ústav Jana Amose Komenského vznikl na základě dekretu prezidenta republiky z 27. října 1945, který sloučil poněkud obskurní ústavy vzniklé na rychlo na jaře téhož roku (hodnověrné dokumenty o jejich skutečném vzniku před koncem války chybějí), a to Výzkumný ústav pedagogický v Praze, se sídlem v budově německé reálky v Mikulandské ulici, a Zemský výzkumný ústav pedagogický v Brně.\n\nPo roce 1989 došlo k výrazné redukci počtu pracovníků z 200 na 60 a ke změně sídla na západní okraj Prahy do Zličína v roce 1991. V roce 1993 došlo k jeho zrušení v rámci Akademie věd pro naprostý úpadek kvality výzkumu, resp. jeho neexistenci. Ústav pak přešel pod Ministerstvo školství.\n"}
{"id": "1063356", "url": "https://cs.wikipedia.org/wiki?curid=1063356", "title": "Ústavu technologie a spolehlivosti strojních konstrukcí ČSAV", "text": "Ústavu technologie a spolehlivosti strojních konstrukcí ČSAV\n\nÚstav technologie a spolehlivosti strojních konstrukcí byl založen v roce 1957 jako jeden z nových ústavú Československé akademie věd a zrušen byl pro chronickou a naprostou absenci vědckých publikací v roce 1993, kdy přešel pod stejným názvem pod Západočeskou univerzitu. \n\nÚstav se zabýval podle dochovaných materiálů zkušebnictvím a přípravou technických norem, nicméně neexistuje jediná publikace, který by takové zaměření ústavu dokazovala. \n"}
{"id": "1063357", "url": "https://cs.wikipedia.org/wiki?curid=1063357", "title": "Ústav teorie hutnických procesů ČSAV", "text": "Ústav teorie hutnických procesů ČSAV\n\nÚstav teorie hutnických procesů ČSAV byl založen v roce 1980 jako jeden z nových ústavú Československé akademie věd mimo Prahu v Ostravě a zrušen byl k 30. červnu 1993 pro chabé vědecké výsledky. Kromě decentralizace vědeckých pracovišť mimo hlavní město bylo smyslem vzniku uplatnění pracovníků propuštěných ze závodů na Ostravě pro různé prohřešky, zpravidla alkoholismus. Ústav byl vysoce dotován a počet zaměstnanců dosahoval v roce 1988 cca 150 zaměstnanců.\n\nÚstav se dostal do povědomí širší veřejnosti v souvislosti s přípravou poněkud kontroverzní hornické koncepce KSČ z roku 1984, která počítala se znovuobnovením mnoha zavřených dolů na Ostravě.\n"}
{"id": "1063358", "url": "https://cs.wikipedia.org/wiki?curid=1063358", "title": "Laboratoř evoluční biologie ČSAV", "text": "Laboratoř evoluční biologie ČSAV\n\nLaboratoř evoluční biologie ČSAV byla založena v roce 1956 jako instituce akademie věd, která měla experimentálně prokázat myšlenky Karla Marxe a tzv. vědeckého ateismu. V roce 1963 oznámila jako druhá po sovětech důkaz o vzniku živé organické hmoty z anorganické, čímž sklidla posměch celého vědeckého světa. Mezi další aktivity patřila propagace jarovizace a lysenkismu. V roce 1985 byla přeměněna na rozpočtovou organizaci a v roce 1993 byla laboratoř zrušena pro dlouhodobou absenci vědeckých výsledků. \n\nV letech 1985–86 byl prvním pracovištěm básnířky Kláry Hůrkové, která ho popisuje jako „\"ústav, vedený zaníceným marxistou a originálním eklektikem V. J. A. Novákem, kde jeho úkolem bylo prohlubovat Novákovu vlastní teorii „sociogeneze“, vylepšenou evoluční teorií, založenou na tezi o „altruismu“ v živočišné říši\"“. Šlo o RNDr. Vladimíra J. A. Nováka, DrSc., člena korespondenta ČSAV.\n\nSídlila v činžovním domě na adrese Na Folimance 11, Praha 2.\n"}
{"id": "1063359", "url": "https://cs.wikipedia.org/wiki?curid=1063359", "title": "Ústav ekologie průmyslové krajiny ČSAV", "text": "Ústav ekologie průmyslové krajiny ČSAV\n\nÚstav ekologie průmyslové krajiny ČSAV byl založen v roce 1972 jako jeden z nových ústavů znormalizované akademie věd a zrušen byl 30. 6. 1993 pro absenci vědeckých výsledků. Ve skutečnosti fungoval jako báňský projektový úřad např. pro možnou těžbu v Beskydech nebo Krkonoších a zaměření na toxikologii jen předstíral. Sídlil v Ostravě. Po zrušení část zaměstnanců založila stejnojmennou společnost s ručením omezeným, která se zabývá projektovou činností. \n"}
{"id": "1063367", "url": "https://cs.wikipedia.org/wiki?curid=1063367", "title": "Rétové", "text": "Rétové\n\nRétové (též \"Raeti\" \"Rhaeti\", \"Rheti\" či \"Rhaetii\"; starořecky: \"Ραιτοί\", \"Retí\") byl společný \"etnický\" název používaný starověkými Římany k označení skupiny starověkých alpských kmenů, jež si byly jazykově a kulturně blízké a jejichž jazyk a kultura mohly, alespoň zčásti, pocházet od Etrusků.\n\nTyto kmeny obývaly oblast dnešního Švýcarska, Tyrolska a alpskou část dnešní severovýchodní Itálie již nejpozději kolem roku 500 př. n. l.. V roce 15 př. n. l. si je podrobili Římané.\n\nEtymologie jména \"Raeti\" je nejasná. Od pojmenování těchto kmenů však byl odvozen název římské provincie Raetie.\n\nPrvní písemná zmínka o Rétech jako o nejmocnějším alpském kmeni pochází od starořeckého historika Polybia, ovšem až do zániku Římské republiky se zmínky o nich vyskytovaly v dílech římských historiků jen velmi sporadicky. O historii Rétů toho proto není příliš známo. Titus Livius byl přesvědčen o jejich etruském původu. Tuto domněnku s ním sdíleli také němečtí historikové Barthold Georg Niebuhr a Theodor Mommsen, kteří se zabývali dějinami starověkého Říma. Podle tradičního starověkého výkladu zaznamenaného Markem Junianem Justinem a Pliniem starším představovali Rétové část Etruského etnika, která nejprve sídlila v údolí řeky Pádu, odkud však byla na přelomu 5. a 4. století př. n. l. vypuzena Kelty. Podle Plinia staršího prý bylo označení Rétové odvozeno od jména jejich náčelníka Raeta. Bližší realitě však zřejmě bude hypotéza, jež se zrodila v 19. století, podle níž byl název tohoto kmene odvozen z keltského výrazu \"rait\" („horská země“). Označení Rétové by pak znamenalo „horalé“. Ať již přijmeme teorii o etruském původu Rétů, nebo ne, zůstává skutečností, že v době, kdy Římané navázali první kontakty s obyvateli Raetie, byla tato oblast plně v moci keltských kmenů, s nimiž předchozí populace zcela splynula.\n\nObyvatelé Raetie si udržovali nezávislost až do roku 15 př. n. l., kdy byli poraženi římským vojskem, které proniklo na sever skrze Brennerský průsmyk. Velitelem Římanů byl Augustův nevlastní syn Drusus.\n\n"}
{"id": "1063369", "url": "https://cs.wikipedia.org/wiki?curid=1063369", "title": "Kapličky (rozcestník)", "text": "Kapličky (rozcestník)\n\nKapličky může označovat:\n\n"}
{"id": "1063370", "url": "https://cs.wikipedia.org/wiki?curid=1063370", "title": "Jürgen Grabowski", "text": "Jürgen Grabowski\n\nJürgen Grabowski (* 7. červenec 1944, Wiesbaden) je bývalý německý fotbalista. Nastupoval především na postu útočníka.\n\nS reprezentací někdejšího Západního Německa se stal mistrem světa roku 1974 a mistrem Evropy 1972. Krom toho má stříbro z mistrovství světa v Anglii roku 1966 (byť na závěrečném turnaji nenastoupil) a bronz z Mexika 70. V národním týmu působil v letech 1966–1974, za tu dobu za něj odehrál 44 utkání, v nichž vstřelil 5 gólů.\n\nCelou svou fotbalovou kariéru (1965–1980) strávil v jediném klubu, Eintracht Frankfurt. Vyhrál s ním Pohár UEFA 1979/80. Dvakrát zvedl nad hlavu německý pohár (1973/74, 1974/75). Sehrál 441 ligových utkání, v nichž vstřelil 109 gólů.\n"}
{"id": "1063374", "url": "https://cs.wikipedia.org/wiki?curid=1063374", "title": "Výzkumný ústav pro sdělovací techniku A. S. Popova", "text": "Výzkumný ústav pro sdělovací techniku A. S. Popova\n\nVýzkumný ústav pro sdělovací techniku A. S. Popova (zkráceně VÚST) vznikl v roce 1950 pod názvem TESLA Elektronik a samotný areál byl otevřen v roce 1958. V tomtéž roce přibyl i Výzkumný ústav pro elektrotechnickou fyziku a v roce 1965 i Výzkumný ústav pro elektroakustiku. V roce 1968 zajistil na začátku sovětské okupace i náhradní televizní vysílání. Od roku 1980 nesl ústav nový název TESLA Výzkumný ústav pro sdělovací techniku A. S. Popova.\n\nPo válce došlo ke znárodnění (bez náhrady) a postupnému sloučení 81 soukromých firem slaboproudé techniky do národního podniku TESLA. Jejich výzkumná oddělení byla alokována do tzv. Ústředního vývoje TESLA, který se následně rozdělil do 4 divizí: ústředí, Ústav pro výzkum radiotechniky Opočínek, Závod A. S. Popova a závod Vysočany.\n\nZávod AS Popova se dělil na VÚST a VÚ Telekomunikací, který se následně přeměnil na VÚ Elektrotechniky a pak se s VÚST sloučil v roce 1965. Současně s areálem Výzkumného ústavu pro sdělovací techniku A. S. Popova byla v Praze 4 zahájena i stavba Ústavu průzkumu uhelných ložisek (zkráceně ÚPUL). Ten byl ale v době výstavby přemístěn do Ostravy a jeden rozestavěný objekt pro tento ústav se stal součástí areálu VÚST. Budově se v zaměstnanecké hantýrce nadále říkalo UPUL. V jeho suterénu byla umístěna plošnospojovna, zkapalňování technických plynů a v patrech technologie pro výrobu a tažení polovodičových krystalů. Smyslem ústavu byl aplikovaný výzkum a ověřovací výroba v oblasti bezdrátové sdělovací techniky, polovodičových materiálů, pasivních radioelektronických součástek a nakonec i akustických měničů. V roce 1965 se přeměnil z pouhé rozpočtové organizace na samostatně hospodářskou organizaci. Od 1. 1. 1980 se ústav stal rezortním výzkumným ústavem Federálního ministerstva elektrotechnického průmyslu pod novým názvem TESLA Výzkumný ústav pro sdělovací techniku A. S. Popova. Po roce 1989 areál došlo k odvolání ředitele Rudolfa Šorma a ústav změnil strukturu na centrálu s 9 divizemi, které se postupně privatizovaly. Mezitím se připravoval privatizační projekt Technologický park INCEL PRAHA (Společnost Inovačního centra elektroniky). Nakonec došlo ke schválení privatizace formou veřejné soutěže a areál v roce 1998 koupila developerská společnost BesNet s.r.o. Ústav ve své drtivé většině zanikl, vypořádávala se zbylá aktiva a výmaz z OR nastal 28. 8. 2008.\n\n"}
{"id": "1063377", "url": "https://cs.wikipedia.org/wiki?curid=1063377", "title": "Horst-Dieter Höttges", "text": "Horst-Dieter Höttges\n\nHorst-Dieter Höttges (* 10. září 1943, Mönchengladbach) je bývalý německý fotbalista. Nastupoval především na postu obránce.\n\nS reprezentací někdejšího Západního Německa se stal mistrem světa roku 1974 a mistrem Evropy 1972. Krom toho má stříbro z mistrovství světa v Anglii roku 1966 a bronz z Mexika 70. V národním týmu působil v letech 1966–1974, za tu dobu za něj odehrál 66 utkání, v nichž vstřelil 1 gól.\n\nV letech 1964–1978 působil v klubu Werder Brémy. Získal s ním titul německého mistra v sezóně 1964/65. Sehrál 420 prvoligových utkání, v nichž vstřelil 55 gólů.\n"}
{"id": "1063379", "url": "https://cs.wikipedia.org/wiki?curid=1063379", "title": "Stará švýcarská konfederace", "text": "Stará švýcarská konfederace\n\nStará švýcarská konfederace či Staré spříseženství nebo zkráceně jen Stará konfederace ( \"Alte Eidgenossenschaft\"), po reformaci také Republika Švýcarů ( \"République des Suisses\", \"Republica Helvetiorum\") jsou různá označení pro podobu švýcarské „konfederace“ od spojení „prakantonů“ Uri, Schwyz a Unterwalden v roce 1291 do takzvaného Věčného spolku až do příchodu Francouzů a vzniku Helvétské republiky v roce 1798.\n\nNešlo o národní stát ani o svazek států, ale o volné spolkové spojení jednotlivých kantonů. Z původního jádra, dnešního centrálního Švýcarska, se Konfederace rozšiřovala, takže do poloviny 14. století k ní patřily i oblasti měst Curych a Bern. Tento spolek či spříseženství byl bezprostředně podřízen Svaté říši římské.\n\nRoku 1291 se tzv. lesní kantony Uri, Schwyz a Unterwalden spojily v odboji proti Habsburkům, čímž položily základ Staré švýcarské konfederace. Jejich spojenectví bylo zaznamenáno ve Federální chartě, jež byla pravděpodobně sepsána až ve 14. století. Spolek byl úspěšný – v bitvách u Morgartenu roku 1315 a u Sempachu roku 1386 Švýcaři porazili habsburskou armádu a umožnili tak další existenci Konfederace ve Svaté říši římské.\n\nDo roku 1353 se ke třem původním kantonům přidaly kantony Glarus a Zug a městské státy Lucern, Curych a Bern, čímž vznikla Stará konfederace, která v této podobě setrvala po většinu 15. století. Ve 40. letech 14. století byl Curych z konfederace načas vypuzen kvůli rozbrojům týkajícím se území Toggenburgu (takzvaná stará curyšská válka). Připojení dalších členů vedlo k významnému posílení moci a bohatství spolku, zejména díky vítězstvím nad burgundským vévodou Karlem Smělým během 70. let 14. století a také úspěchu švýcarských žoldnéřů. Od roku 1481 se ke spolku začaly připojovat další kantony.\n\nŠvýcarské vítězství nad Švábskou ligou roku 1499 přispělo k faktické nezávislosti na Svaté říši římské. V roce 1506 zavedl papež Julius II. stálou švýcarskou gardu, jež slouží Svatému stolci dodnes. Růst spolku a pověst neporazitelnosti jeho armády utrpěly první šrámy v prohrané bitvě u Marignana roku 1515.\n"}
{"id": "1063383", "url": "https://cs.wikipedia.org/wiki?curid=1063383", "title": "Julius Naue", "text": "Julius Naue\n\nJulius Naue (17. července 1833 Köthen, Sasko-Anhaltsko – 14. března 1907 Mnichov, Bavorsko) byl německý malíř, kreslíř, grafik pracující technikou leptu a archeolog.\n\nJulius Naue započal svoji uměleckou kariéru jako žák malíře Augusta von Krelinga v Norimberku. S jeho přímluvou přešel ve svých 26 letech do mnichovského ateliéru malíře Moritze von Schwinda, kde setrval do roku 1866. Během těchto let vznikla díla jako \"Verkündigung Maria\" (1862), \"Die nordische Sage\" (akvarel) (1864) a \"Der Krötenring\" (1865). V roce 1968 získal Naue zakázku na výzdobu soukromé vily třemi freskami: Germania, Roma, Alarich, Geiserich, Chlodwig, Alboin a Theoderich. V letech 1869-71 vytvořil patnáct velkých kartonů k dějinám stěhování národů, v letech 1872-73 vznikl cyklus akvarelů o Prométheovi a v letech 1873-74 vyzdobil plesový sál Římského domu v Lipsku obrazovým cyklem \"Popelka\" Moritze von Schwinda. V roce 1873 byla ve zdobné historizující vazbě vydána povídka \"Historie von der schönen Lau\" romantického spisovatele Eduarda Morika. Julius Naue přispěl svými skicami podle ilustrací Moritze von Shwinda. Zimu roku 1874 strávil Naue v Říme. Mezi roky 1875 a 1877 zhotovil cyklus fresek na téma \"Osud bohů podle německého hrdinského eposu\" pro jeden hamburský dům a roku 1879 namaloval sedm temperových obrazů s náměty eposu \"Helgi und Sigru\". \n\nDo povědomí archeologické veřejnosti vstoupil Naue v roce 1884 přednáškou o prehistorických mečích přednesenou pro Antropologickou společnost v Mnichově. Jeho práce se týkala především průzkumu mohyl doby bronzové. Jako samouk předložil Naue celou řadu drobných prací, které byly později akceptovány jako základ pro jeho dizertační práci \"Die Hügelgräber zwischen Ammer- und Staffelsee\" na univerzitě v Tübingen, kde promoval v roce 1887. Z jeho projektu řady publikací \"Doba bronzová v horním Bavorsku (Die Bronzezeit in Oberbayern)\" vyšel pouze první díl založený na přepracované dizertační práci.\n\nJulius Naue zemřel 14. dubna roku 1907 v Mnichově ve věku 73 let.\n\n\n"}
{"id": "1063384", "url": "https://cs.wikipedia.org/wiki?curid=1063384", "title": "Wolfgang Kleff", "text": "Wolfgang Kleff\n\nWolfgang Kleff (* 16. listopad 1946, Schwerte) je bývalý německý fotbalový brankář.\n\nS reprezentací někdejšího Západního Německa se stal mistrem světa roku 1974 a mistrem Evropy 1972, byť na obou turnajích byl náhradníkem Seppa Maiera a do hry nezasáhl. V národním týmu aktivně působil v letech 1971–1973, za tu dobu odchytal 6 reprezentačních utkání.\n\nS Borussií Mönchengladbach dvakrát vyhrál Pohár UEFA (1974/75, 1978/79). Slavil s ní pět titulů německého mistra (1969/70, 1970/71, 1974/75, 1975/76, 1976/77) a jednou zvedl nad hlavu německý pohár (1972/73). Sehrál 433 prvoligových utkání.\n\nHrál v několika německých filmech: \"Otto – Der Film\" (1985), \"Werner – Beinhart!\" (1990).\n"}
{"id": "1063385", "url": "https://cs.wikipedia.org/wiki?curid=1063385", "title": "Condylarthra", "text": "Condylarthra\n\nCondylarthra je vymřelý řád placentálních savců, který žil v paleocénu a eocénu. Byli to všežravci, kteří žili v hustých lesích. Měli malý mozek a pětiprsté končetiny. Největší zástupci této skupiny byli velikosti ovce a ti nejmenší byli velcí zhruba jako zajíc.\n\nDetailní výzkum mozkovny druhu \"Carsioptychus coarctatus\" ukazuje, že tito relativně primitivní paleocénní savci již měli vyspělé smysly, ale jejich inteligence byla ještě spíše nízká (což dokládá relativní velikost mozkovny a jejich EQ).\n\nVýzkum na lokalitě Corall Bluffs v Coloradu dokázal, že tito savci se začali rozvíjet již řádově stovky tisíciletí po dopadu planetky Chicxulub na konci křídy před 66 miliony let. Rody jako \"Ectoconus\" byly navíc vůbec prvními tvory po katastrofě K-Pg, kteří dorostli výraznějších rozměrů (kolem 50 kg).\n\nTaxonomie tohoto řádu je velmi problematická. Není jasné s jakým dalším savčím řádem je skupina Condylarthra příbuzná. Někteří odborníci si dokonce myslí, že skupina Condylarthra je uměle vytvořený shluk více nepříbuzných skupin (viz parafyletismus).\n\n\n"}
{"id": "1063386", "url": "https://cs.wikipedia.org/wiki?curid=1063386", "title": "Mahatma Otoo", "text": "Mahatma Otoo\n\nMahatma Osumanu Otoo (* 6. února 1992, Accra, Ghana) je ghanský fotbalový útočník a reprezentant hrající v současné době za klub Sogndal Fotball.\n\nOtoo hrál v Ghaně nejprve za kluby Sporting St. Mirren a Hearts of Oak. Z Hearts of Oak odešel v létě 2010 na půlroční hostování do tuniského klubu ES Tunis, kde získal ligový titul i prvenství v tuniském poháru. \nPo návratu do Hearts se stal v sezóně 2012/13 s 20 góly nejlepším kanonýrem ghanské Premier League. Tímto neunikl pozornosti evropských skautů a v létě 2013 přestoupil do norského celku Sogndal Fotball, kde podepsal tříletou smlouvu.\n\nOtoo hrál za ghanské mládežnické reprezentace (mj. U17).\n\n30. září 2009 debutoval za ghanský národní tým v přátelském zápase proti domácímu týmu Argentiny (porážka 0:2).\nZúčastnil se Afrického poháru národů 2015 v Rovníkové Guineji, kde Ghana získala stříbrné medaile po finálové porážce v penaltovém rozstřelu s Pobřežím slonoviny.\n\n\n"}
{"id": "1063389", "url": "https://cs.wikipedia.org/wiki?curid=1063389", "title": "Charles Stewart Parnell", "text": "Charles Stewart Parnell\n\nCharles Stewart Parnell (irsky: \"Cathal Stiúbhard Pharnell\"; 27. června 1846 – 6. října 1891) byl irský nacionalistický politik, poslanec britského parlamentu, zakladatel a v letech 1875 až 1891 první vůdce Irské parlamentní strany. Ke konci jeho života ho politicky oslabil skandál vzniklý poté, co bylo zveřejněno, že žije s manželkou jiného poslance a je otcem jejích dětí.\n\n"}
{"id": "1063390", "url": "https://cs.wikipedia.org/wiki?curid=1063390", "title": "Echo of Miles: Scattered Tracks Across the Path", "text": "Echo of Miles: Scattered Tracks Across the Path\n\nEcho of Miles: Scattered Tracks Across the Path je kompilační album od americké rockové skupiny Soundgarden, vydané 24. listopadu 2014. Album obsahuje rarity, živé skladby a nevydaný materiál z celé historie skupiny.\n\n"}
{"id": "1063392", "url": "https://cs.wikipedia.org/wiki?curid=1063392", "title": "Germain Berthé", "text": "Germain Berthé\n\nGermain Berthé (* 24. října 1993) je malijský fotbalový brankář a reprezentant. V současnosti hraje v klubu Onze Créateurs de Niaréla.\nV roce 2014 debutoval za malijský národní tým.\nZúčastnil se Afrického poháru národů 2015 v Rovníkové Guineji, kde Mali obsadilo po losu nepostupovou třetí příčku v základní skupině D.\n\n"}
{"id": "1063398", "url": "https://cs.wikipedia.org/wiki?curid=1063398", "title": "Henri-Montan Berton", "text": "Henri-Montan Berton\n\nHenri-Montan Berton (17. září 1767 Paříž – 22. dubna 1844) byl francouzský hudební skladatel, houslista, dirigent a libretista.\n\nDruhý v řadě dynastie skladatelů, kteří ovlivňovali francouzskou hudbu téměř celé století. Byl synem a žákem skladatele Pierre-Montana Bertona. Již v patnácti letech se stal houslistou v orchestru pařížské Opery. Dále studoval kompozici u Jeana-Baptista Reye a Antonia Sacchiniho.\n\nJiž v jeho devatenácti letech byly veřejně hrány jeho kantáty a oratoria. Od roku 1787 uváděla pravidelně jeho opery \"Opéra-Comique\". Mimořádný úspěch zaznamenal v roce 1790 operou \"Les rigueurs du cloître\", která kromě hudebních kvalit svým tématem těžila z antiklerikální nálady doby po Francouzské revoluci. Dalším velkým úspěchem byla opera \"Aline, reine de Golconde\" (premiéra 3. září 1803), která se hrála na četných scénách i v zahraničí, mimo jiné v roce 1814 také v Praze. Nejúspěšnějším jeho dílem však byla opera \"Les deux mousqetaires\", která se na scéně Opéry-Comique hrála 10 let a dosáhla počtu 117 představení.\n\nV letech 1807–1810 byl Berton hudebním ředitelem divadla \"Théâtre de l'Impératrice\" a v letech 1810–1815 sbormistrem pařížské opery. Po smrti Étienne Méhula převzal v roce 1818 jeho kompoziční třídu na pařížské konzervatoři a v této funkci setrval až do své smrti v roce 1844.\n\nV souladu s rodinnou tradicí, se i jeho syn, Henri François Berton (1784–1832), stal hudebním skladatelem.\n\n\n\n\n"}
{"id": "1063400", "url": "https://cs.wikipedia.org/wiki?curid=1063400", "title": "Hausberk", "text": "Hausberk\n\nHausberk může být název pro vícero hradů:\n\n"}
{"id": "1063402", "url": "https://cs.wikipedia.org/wiki?curid=1063402", "title": "Liteňfest", "text": "Liteňfest\n\nLiteňfest je multižánrový hudební festival folkové a countryové hudby. Koná se od roku 2012 každoročně poslední květnovou sobotu (od roku 2014) v Areálu Pode Zděmi v Litni v okrese Beroun. Pořadatelem je Jiří Buriánek, Atelier Svatopluk, obecně prospěšná společnost v Litni a městys Liteň. Mediálním partnerem festivalu je Rádio Impuls a Country radio.\n\nLiteňfest je koncipován jako hudební multižánrový festival hudby ve stylu folk a country Na festivalu vystupují především kapely z Berounska (Beroun, Hořovice, Zdice ) dalších míst ČR Plzeň, Praha. Žánrově je festival pestrý: hraje se zde folk, country, bluegrass a Rock and roll. Kapely předvádějí zejména vlastní písně a instrumentální skladby. Většina skupin, které zde již vystoupily, si Liteňfest zařadila do svého koncertního kalendáře i na další léta. Festival organizuje příznivec folk a country Jiří Buriánek z Berouna, Atelier Svatopluk, o.p.s. a městys Litni. Místem konání je Areál Pode Zděmi Liteň. Velikost plochy uzavřeného areálu (téměř 10.000m3) na severním okraji Litně, jeho zatravněné plochy a vnitřní komunikace umožňují využití mobilního pódia pro účinkující na návěsu kamionu. Pro vyhraněný okruh zájemců o žánr folk a country je zajímavé, že v areálu Liteň lze i stanovat. Areál nabízí dobré podmínky pro účastníky na kolech. První ročník Liteńfest v roce 2012 byl i prvním velkým programem, který byl v tomto areálu po jeho převzetí městysem Liteň (zrušení Odborného učiliště Liteň) pořádán. \n\nLiteňfest má vlastní webové stránky s rubrikami jednotlivých ročníků, Knihou návštěv a galerií snímků. a profil festivalu na Facebook. Komunikace organizátorů s hudebními skupinami a pravidelnými návštěvníky je soustavná a na webu jsou zveřejňovány jejich hodnocení festivalu. Hudební skupiny zveřejňují na svých internetových stránkách fotoreportáže ze svých vystoupení na Liteňfest. O festivalu pravidelně referují regionální média Berounska a Příbramska: Berounský deník, Podbrdské noviny, Naše noviny v tištěné i internetové verzi. Mediálním partnerem je Rádio Impuls a Country radio. Informace o termínech a účinkujících jsou zveřejňovány na informačních webech orientovaných na hudební festivaly, folkovou a countryovou hudbu například hudební portál muzikus.cz \n\nPrvní ročník festivalu se konal 2. června 2012 jako jednodenní program s názvem Liteňfest. Na festivalu vystoupily skupiny Pokus, Pohodáři, Braboux, Z jahody Na znak a Duo Honza & Verča. Koncerty moderoval Ondra (Dudas) Dvořák. Festival pořádal Jiří Buriánek a Atelier Svatopluk. Festival finančně a mediálně podpořil Středočeský kraj, Městys Liteň, Rádio Impuls a Country radio. Na prvním ročníku návštěvníci neplatili vstupné.\n\nDruhý ročník festivalu se konal 25. června 2013 jako jednodenní program s názvem Liteňfest. V odpoledním programu v sobotu 25. června vystoupily kapely Rudolfinum, New Rebels, Braboux, Z jahody Na znak, Půl dechu do měchu, Modrolit a Petrolej & Co. Koncerty moderoval Ondra (Dudas) Dvořák. Festival pořádal Jiří Buriánek a Atelier Svatopluk. Festival finančně a mediálně podpořil Městys Liteň, Rádio Impuls a Country radio. Na druhém ročníku návštěvníci neplatili vstupné.\n\nTřetí ročník festivalu se konal v sobotu 24. května 2014 jako jednodenní program s názvem Liteňfest . V odpoledním programu vystoupily kapely New Rebels, Michal Tučný Revival Plzeň, Farmáři Beroun, Broucy na zádech, Grassroad, WOMACLEE, Z jahody Na znak, Půl dechu do měchu, MIXBAND, Petrolej & Co, Hana Lounová & Idefixband a Pokus. Koncerty moderoval Ondra (Dudas) Dvořák. Festival pořádal Jiří Buriánek a Atelier Svatopluk. Koncerty moderoval Ondra (Dudas) Dvořák. Festival finančně a mediálně podpořil Středočeský kraj, Městys Liteň, Rádio Impuls a Country radio. Na třetím ročníku návštěvníci neplatili vstupné.\nČtvrtý ročník festivalu se připravuje na sobotu 23. května 2015 jako jednodenní program s názvem Liteňfest. Festival pořádá Jiří Buriánek a Atelier Svatopluk. Festival finančně a mediálně podpoří Středočeský kraj, Městys Liteň a Rádio Impuls a Country radio. \n\nCelodenní koncertní program folkových a countryových kapel doplňují doprovodné programy pro děti a mládež určené rodinám návštěvníků. Podobně jako u dalších programů v Areálu Pode Zděmi (Kováři v Litni, Zimní běh Litní) i při pořádání Liteńfestu Atelier Svatopluk, o.p.s. na jejich přípravě spolupracuje se Střediskem volného času DOMEČEK Hořovice, odloučené pracoviště v Litni. Tato organizace využívá svých dlouholetých zkušeností z pořádání volnočasových aktivit zejména pro rodiny s malými dětmi s cílem vytvořit jim podmínky pro společnou rodinnou návštěvu kulturních a sportovních programů. Pro děti diváků jsou připraveny zábavné soutěže, dětské tetovací studio a mohou využít v Areálu Pode Zděmi hřiště Naučné stezky Liteň a sportoviště bývalého učiliště nebo si s s moderátorem zazpívat. Každoročně se Liteňfestu účastní zdravotně postižení klienti chráněného bydlení Koniklec Suchomasty. pro které je hudební festival i vhodnou terapií.\n\n"}
{"id": "1063403", "url": "https://cs.wikipedia.org/wiki?curid=1063403", "title": "Adama Tamboura", "text": "Adama Tamboura\n\nAdama Tamboura (* 18. května 1985, Bamako) je malijský fotbalový obránce a reprezentant. V současnosti hraje v dánském klubu Randers FC.\nTamboura se zúčastnil Letních olympijských her v Athénách, kde odehrál všechny 4 zápasy svého týmu (Mali bylo vyřazeno ve čtvrtfinále Itálií).\n\nV roce 2004 debutoval za malijský národní tým.\nByl členem malijského týmu na APN 2008, APN 2010, APN 2012, APN 2013.\nZúčastnil se i Afrického poháru národů 2015 v Rovníkové Guineji, kde Mali obsadilo po losu nepostupovou třetí příčku v základní skupině D.\n\n"}
{"id": "1063405", "url": "https://cs.wikipedia.org/wiki?curid=1063405", "title": "Urzonovití", "text": "Urzonovití\n\nUrzonovití (Erethizontidae, „stromoví dikobrazi“) je čeleď hlodavců z podřádu Hystricomorpha (dikobrazočelistných) infrařádu Hystricognathi. Zahrnuje se pět rodů s 16 druhy, které obývají Severní a Jižní Ameriku.\n\nPodobají se dikobrazům, mají ale kratší ostny, které jsou v srsti většinou řídce rozmístěné. Jsou přizpůsobeni životu na stromech, kde se živí listy a další rostlinnou potravou. Často ale slézají na zem. Jsou více aktivní v noci než ve dne.\n\nUrzonovití obývají Severní Ameriku od pobřeží Severního ledového oceánu na Aljašce po severní Mexiko a dále Střední a Jižní Ameriku od jižního Mexika po Ekvádor a sever Argentiny.\n\nV Severní Americe se vyskytují od oligocénu (starších třetihor) do současnosti, v jižní od pozdního pliocénu (konce třetihor) do současnosti.\n\nUrzonovití se podle posledních poznatků dělí do pěti rodů:\n\npodčeleď Chaetomyinae\n\npodčeleď Erethizontinae\n\nPro rody \"Coendou\", \"Echinoprocta\" a \"Sphiggurus\" nemáme jedinečný český název, a proto je všechny označujeme jako kuandu.\n\nUrzonovití jsou střední až velcí podsadití hlodavci. Tělo je 300–680 mm dlouhé, ocas měří 75–450 mm. Jednotlivé druhy váží 0,5 – 7 kg. Nejtěžší je urzon kanadský, u kterého mohou velcí samci dosáhnout údajně váhy až 18 kg. Některé chlupy jsou stejně jako u dikobrazů přeměněny v ostny, které jsou kratší než u dikobrazů. Na konci jsou posety mikroskopickými zpětnými háčky.\n\nNohy jsou krátké a přizpůsobené pohybu na stromech. Na předních mají všichni zástupci čeledi čtyři prsty, na zadních mají čtyři s výjimkou ursonů, kteří jich zde mají pět. Ocas je většinou kratší, jen kuandové z rodu \"Coendou\" jej mají dlouhý a chápavý. U urzonů je shora pokrytý ostny. Mají 20 zubů – jejich zubní vzorec je\n\nVšichni urzonovití jsou přizpůsobeni životu na stromech. Proto bývají někdy označováni jako „stromoví dikobrazi“. Nejsou však vázáni pouze na stromy – zvláště urzoni se v jehličnatých lesích vyskytují více na zemi. Všechny druhy si také svoje doupata hledají nebo staví jak na zemi, tak na stromech. Pokud jsou napadeni, brání se nejen tím, že útočníkovi vystavují zadní část těla s ostny, ale větší druhy se pokoušejí útočníka také udeřit.\n\nJsou to převážně noční zvířata, která však hledají potravu i ve dne. Živí se listy, kůrou, plody, květy a další rostlinnou potravou.\n\nMívají obvykle jen jeden vrh ročně, pouze druhy žijící v tropických oblastech mohou mít dva. V jednom vrhu mívají obvykle jen 1–2 mláďata, která se rodí vyvinutá a osrstěná s měkkými ostny, které jim nejpozději během několika dnů ztvrdnou. Při narození již mají otevřené oči a většina z nich umí hned lézt ve větvích.\n\nDožívají se téměř 20 let.\n\nPodle výzkumů IUCN nejsou urzonovití zásadně ohroženi – většina druhů tohoto rodu je v červeném seznamu druhů vyhodnocena jako málo dotčený druh.\n\nNěkolik druhů však nemohlo být pro nedostatek údajů vyhodnoceno – například kuandu panamský (\"Coendou quichua\") byl teprve v roce 2005 uznán jako samostatný druh. Proto je u 6 z 18 druhů jejich stupeň ohrožení označen jako „Chybí údaje“.\n\n"}
{"id": "1063407", "url": "https://cs.wikipedia.org/wiki?curid=1063407", "title": "Mohamed Sissoko", "text": "Mohamed Sissoko\n\nMohamed Lamine Sissoko Gillan (* 22. ledna 1985, Mont-Saint-Aignan, Francie) je francouzsko-malijský fotbalový obránce a reprezentant Mali. V současnosti hraje v klubu Levante UD.\n\nJeho strýcem je bývalý vynikající fotbalista Salif Keïta Traoré.\nJelikož se narodil ve Francii, mohl tuto zemi reprezentovat, ale vybral si Mali.\n\nSissoko se zúčastnil Letních olympijských her v Athénách, kde odehrál všechny 4 zápasy svého týmu (Mali bylo vyřazeno ve čtvrtfinále Itálií).\n\nV roce 2003 debutoval za malijský národní tým.\nByl členem malijského týmu na APN 2004, APN 2008, APN 2010 a APN 2013.\n\n"}
{"id": "1063416", "url": "https://cs.wikipedia.org/wiki?curid=1063416", "title": "Abdoulaye Diaby", "text": "Abdoulaye Diaby\n\nAbdoulaye Diaby uváděný i jako Abdoulay Diaby (* 21. května 1991, Nanterre, Francie) je francouzsko-malijský fotbalový záložník a reprezentant Mali. V současnosti hraje v klubu Lille OSC.\n\nV roce 2014 debutoval za malijský národní tým.\nZúčastnil se Afrického poháru národů 2015 v Rovníkové Guineji, kde Mali obsadilo po losu nepostupovou třetí příčku v základní skupině D.\n\n"}
{"id": "1063421", "url": "https://cs.wikipedia.org/wiki?curid=1063421", "title": "Organické články", "text": "Organické články\n\nOrganické články ( ) je označení pro soubor 77 právních nařízeních Napoleona Bonaparta z roku 1802, které doplňovaly konkordát uzavřený předcházejícího roku. Zatímco konkordát byl mezinárodní smlouvou urovnávající vztahy mezi Francií a Svatým stolcem, organické články již upravovaly praktické fungování církve v celé Francii.\n\nOrganické články byly vypracovány 3. dubna 1802 Státní radou a 8. dubna beze změn schváleny zákonodárným sborem v poměru 228 hlasů pro a 21 proti. Stejného dne byl schválen i text samotného konkordátu ratifikovaného již v červenci předchozího roku.\n\nVeřejná promulgace následovala 18. dubna na velikonoční neděli. Během ceremonie v pařížské katedrále Notre-Dame složilo pět arcibiskupů a 19 biskupů věrnost prvnímu konzulovi.\n\nPlatnost organických článků se vztahovala od 4. května rovněž na území, které Francii připadlo mírovou smlouvou z Lunéville dne 9. března 1801.\n\nOrganické články platily ve Francii až do 9. prosince 1905, kdy byly zrušeny zákonem o odluce církve a státu. Zákon z roku 1905 byl 6. února 1911 rozšířen také na zámořské území Guadeloupe, Martinik a Réunion. Avšak v departementech Haut-Rhin, Bas-Rhin a Moselle, které v roce 1905 nebyly součástí Francie, zůstaly konkordát i organické články v platnosti doposud. Také v departementu Francouzská Guyana a v zámořských územích se zvláštním statutem zůstávají částečně v platnosti.\n\nV Belgii, Lucembursku, ale i v německých spolkových zemích na levém břehu Rýna a západních švýcarských kantonech, které v napoleonské době byly součástí francouzského území, zůstaly některá opatření organických článků týkající se financování církví v platnosti. V Lucembursku byly v roce 1997 formálně nahrazeny novým konkordátem. V kantonu Ženeva byly organické články v roce 1907 zrušeny referendem, v Nizozemsku byly zrušeny roku 1981.\n\nPřijetím konkordátu a organických článků byla ukončena antiklerikální politika z revolučního období. Napoleonovy organické články vyhlášené bez vědomí papeže vedly k protestům kardinálů, neboť se v základě neshodovaly s principy řízení katolické církve. Papež Pius VII. se necítil články vázán, což vedlo k výměnám nót mezi Svatým stolcem a Francií po celou dobu císařství. Ale i v samotné Francii vzbudily články částečný odpor. Mnozí republikáni a důstojníci revoluční armády byli nespokojeni s obnovením staré církve.\n\nZměnil se i počet katolických správních jednotek. Počet arcibiskupství ve Francii a připojených územích byl stanoven na 10 a biskupství na 50. Stanoven byl i plat: arcibiskup dostával od státu ročně 15 000 a biskup 10 000 franků. Z dřívějších mnoha církevních svátků byly povoleny jen čtyři: Vánoce, Velikonoce, Nanebevzetí a Všech svatých.\n\nReformní a luterské konzistoře tvořilo minimálně 6000 členů, přičemž pět konzistoří tvořilo jednu synodu.\n\nV roce 1808 vznikla izraelitská centrální konzistoř, čímž byl judaismus oficiálně schválen jako další náboženství. Nařízením z 25. května 1844 vstoupila v platnost opatření organických článků analogicky také pro židovství.\n\nOrganických článků bylo celkem 77. Navracely se k tzv. galikánským článkům z roku 1682, které předepisovaly výuku v teologických ústavech a také zčásti oživily základy francouzské státní církve z období revoluce. Organické články vyžadovaly státní souhlas pro všechny papežské výnosy, zakazovaly působení papežských vyslanců ve Francii s výjimkou povoleného nuncia a za povolený určovaly jen katechismus schválený vládou. Články uznávaly vedle katolické církve také existenci kalvinistické církve a církví augsburského vyznání.\n\nČlánky o katolické církvi (\"Articles organiques de l'Église catholique\") upravovaly vztahy církve k civilní správě, hierarchii katolického kléru, způsob liturgie, nové členění církevních správních jednotek a platy duchovních.\n\nČlánky o protestantských církvích (\"Articles organiques des cultes protestans\") byly rozděleny do tří skupin. První obsahovala všeobecné podmínky (\"Dispositions générales pour toutes les communions protestantes\"), určovala, že pouze Francouzi mohou být členy církví, a že pastorové jsou placeni státem. Protestantské církve nesměly udržovat žádné styky se zahraničními mocnostmi. Druhá část se zabývala pastory, konzistořemi a synodami reformovaných církví (\"Des Églises réformées\") a třetí skupinu tvořily nařízení o luterských konfesích (\"De l'organisation des Églises de la confession d'Augsbourg\").\n\n"}
{"id": "1063427", "url": "https://cs.wikipedia.org/wiki?curid=1063427", "title": "Mustapha Yatabaré", "text": "Mustapha Yatabaré\n\nMustapha Yatabaré (* 26. ledna 1986, Beauvais, Francie) je francouzsko-malijský fotbalový útočník a reprezentant Mali. V současnosti hráč klubu Trabzonspor na hostování v Montpellier HSC.\nV roce 2014 debutoval za malijský národní tým.\nHrál na několika mistrovstvích Afriky (Africký pohár národů).\nZúčastnil se mj. Afrického poháru národů 2015 v Rovníkové Guineji, kde Mali obsadilo po losu nepostupovou třetí příčku v základní skupině D.\n\n"}
{"id": "1063430", "url": "https://cs.wikipedia.org/wiki?curid=1063430", "title": "Zátoka velryb", "text": "Zátoka velryb\n\nZátoka velryb je proměnlivý mořský záliv a přírodní přístav v Rossově šelfovém ledovci severně od Rooseveltova ostrova v Antarktidě. Je to nejjižnější část Rossova moře a světového oceánu, kde je možné se plavit. Rossovo moře se rozkládá dále na jih, ale tato jeho část je zamrzlá. Zátoka byla objevena 24. ledna 1908 britským polárním badatelem Ernestem Shackletnem a pojmenovaná byla podle velkého množství velryb v oblasti. \n\nV letech 1911 až 1912 zátoka sloužila jako výchozí tábor pro úspěšnou expedici norského polárníka Roalda Amundsena k jižnímu pólu. Jako základní tábor pro své tři expedice si jí vybral také americký polární badatel Richard Evelyn Byrd. Zátoka byla rovněž cílem transarktického přeletu amerického badatele Lincolna Ellswortha.\n\n"}
{"id": "1063437", "url": "https://cs.wikipedia.org/wiki?curid=1063437", "title": "Carlo Airoldi", "text": "Carlo Airoldi\n\nCarlo Airoldi (21. září 1869 Origgio – 18. června 1929 Milán) byl italský atlet, specialista na vytrvalostní běhy. Vyhrál závody Lecco-Milán, Curych-Baden a Milán-Turín, největším úspěchem jeho kariéry bylo v září 1895 vítězství v závodě Milán-Barcelona, který měřil 1050 km a skládal se ze dvanácti etap. Poté se rozhodl zúčastnit premiéry maratonu na olympiádě 1896. Protože neměl peníze na cestu, vydal se do Athén pěšky; jen z Dubrovníku do Patrasu se svezl lodí, neboť byl varován před špatnou bezpečnostní situací v Albánii (pracoval jako plavčík, aby nemusel platit za lodní lístek). Po osmadvaceti dnech dorazil do Athén a přihlásil se k závodu. Členové MOV mu však sdělili, že nesplňuje amatérský status, protože za vítězství v Barceloně přijal částku dvou tisíc peset, takže nemůže nastoupit. Po návratu do Itálie vyzval olympijského vítěze Spyridona Luise ke vzájemnému utkání, ale Řek odmítl. Airoldi se pokusil alespoň sólově překonat olympijský rekord 2 hodiny 58 minut 50 sekund, ale neuspěl a záhy ukončil sportovní kariéru.\n\n"}
{"id": "1063442", "url": "https://cs.wikipedia.org/wiki?curid=1063442", "title": "Seznam trenérů české fotbalové reprezentace", "text": "Seznam trenérů české fotbalové reprezentace\n\nToto je chronologický seznam trenérů české fotbalové reprezentace.\n\n\"Poslední aktualizace 18. září 2018\"\n\n"}
{"id": "1063448", "url": "https://cs.wikipedia.org/wiki?curid=1063448", "title": "Divize D 1998/99", "text": "Divize D 1998/99\n\nV soubojích 34. ročníku Moravskoslezské divize D 1998/99 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1998 a skončil v červnu 1999.\n\n\n\nZdroj: \n\nPoznámky:\n\n\n"}
{"id": "1063449", "url": "https://cs.wikipedia.org/wiki?curid=1063449", "title": "Dubina (Pardubice)", "text": "Dubina (Pardubice)\n\nSídliště Dubina je sídliště ve statutárním městě Pardubice, součást části Studánka v městském obvodu Pardubice III. Nachází se na východě Pardubic. Výstavba v této lokalitě započala v roce 1984 a byla složena z rodinných domků v jižní části a panelového sídliště v části severní. V roce 1987 byla zřízena autobusová linka 13 a v pozdější době 8 z nádraží na Dubinu točnu (dříve Dubina konečná). V roce 2002 byla na sídliště prodloužena trolejbusová linka 13, která do té doby byly obsluhována autobusy a končila na nynější zastávce Dubina točna. V roce 2001 zde bylo evidováno 330 adres a trvale zde žilo 10114 obyvatel. Dubina (základní sídelní jednotky Sídliště Dubina a Dubina-jih) leží v katastrálním území Studánka.\n\nSídliště Dubina bylo postaveno dle projektu z 60. let mezi silnicí směr Holice, parkovým lesem Dubina a zástavbou při ulici Věry Junkové. Areál soubor má rozlohu asi 56 ha a je řešen jako jeden blok mezi lesoparkem. K zeleným pásům vedeným sídlištěm byla připojena veškerá občanská zařízení vyžadující klid a pěší docházku. Hromadná i individuální doprava je obsluhuje soubor z obvodových komunikací a zůstává na okraji sídliště, takže je bezpečný pro chodce a neruší vnitřní život.\n\nRealizace výstavby začala již roku 1972, a to nejprve svépomocnou tzv. družstevní výstavbou a dle této koncepce byla postaveny obytné domy o 640 bytech v západní části území a také domov důchodců v ulicích Marxova (dnes ul. Blahoutova) a Engelsova (dnes ul. Bartoňova).\n\nDle ÚP z roku 1974 byly postaveny dvě velké obytné etapy označené jako Dubina III/1 a Dubina III/2 celkem o 2500 bytech s občansou vybaveností odpovídající 12 000 obyvatel, která ale již v době vzniku nepostačovala potřebám občanům a fronty v těch několika málo obchodem dosahovaly i 400 metrové délky. Realizace obout etap byla zahájena v roce 1979. Mezi sídlištěm a lesem došlo ke směrovému zarovnání a částečnému zatrubnění přítoku do Spojilského odpadu. Již za rok byla také vybudována skupina rodinných domků o 120 bytech Dubina I. V roce 1987 byla zahájena poslední stavba, tzv. Dubina III o 350 bytech. Celkem tedy bylo ve všech uvedených částech sídliště Dubina postaveno 3616 bytů pro 12 000 obyvatel. Autorem Dubiny I a domova důchodců byl arch. Jan Třeštík. Realizace domova důchodců podle plánu z let 1966 – 70, proběhla v rozmezí 1968 – 75, následně byla oceněna na přehlídce arch. Tvorby SA ČSR 1976 a publikována ve sborníku Mezinárodní unie architektů (UIA). Dubina III/1 a III/2 se budovala podle návrhu arch. Jiřího Háce, Dubinu III/3 projektoval arch. František Příborský. Rodinné domky, které tvoří značnou část souboru, navrhovali architekti Jan Třeštík, I. Přistoupil, J. Navrátil a P. Štěrba. Občanskou vybavenost navrhovali arch. P. Jícha a zdravotní středisko, základní školu a centrum občanské vybavenosti arch. J. Hác a A. Zahradník.\n\nNa sídlišti Dubina, zajíždí trolejbusy čísel: 5, 11, 13, hist. 51, dále autobusy MHD čísel: 8, 9, 25, 26, 88, hist. 52 a autobus nočního provozu č. 99.\n\nSídliště disponuje zastávkami trolejbusovými/autobusovými: Dubina, garáže; Dubina, centrum; Dubina, sever (linky 5, 11, 13, 25, 99, částešně 9, 26); a dále zastávkami pouze autobusovými: Blahoutova; Dubina, točna (dříve Dubina, konečná); Dubina, penzion a Dubina, Dubinská (linky 8, 26, 88, 99). Na zastávce Dubina, centrum je rovněž zastávka autobusů ČSAD.\n"}
{"id": "1063450", "url": "https://cs.wikipedia.org/wiki?curid=1063450", "title": "Tlakové lití", "text": "Tlakové lití\n\nTlakové lití patří mezi způsoby přesného lití, při kterém se forma plní taveninou pod vysokým tlakem. Proto se také místo výrazu tlakové lití užívá výraz vysokotlaké lití. \n\n\nLití pod tlakem vzniklo už v 18. století, užívané při výrobě tiskařských písmen. Ve strojírenství se začalo používat na přelomu 19. a 20. století. Ve strojírenství se nejdříve používalo lití pomocí stroje s teplou komorou. V Československu se začala užívat metoda tlakového lití pomocí studené komory počátkem 20. let 20. století. Byl vydán patent registrovaný odborníkem Ing. Polákem. Podle patentu se kelímek s roztaveným kovem oddělil od stroje a tavenina se nalévala lžící na každé odlévaní do plnící komory, ze které se pomocí plnícího pístu vháněla do dutiny formy. Vznikl tak systém tlakového lití Polák, který se rozšířil v letech 1928 až 1938 po celém světě. Československo se tak v těchto letech stalo vůdčí zemí v tlakovém lití. \n\nTlakové lití je významná technologie výroby hliníkových odlitků a odlitků z litiny.\n\nPrincipem výroby odlitků pomocí tlakového lití (například hliníkových odlitků), je vstřikování roztavené taveniny do dutiny kovové formy pod vysokým tlakem až 100 MPa. Technologie umožňuje vyrábět odlitky komplikovaných tvarů. Formy se kvůli mimořádným mechanickým a tepelným nárokům vyrábí z vysoké legované oceli Cr-Mo a tepelně se zpracují. Méně namáhané části například rám se vyrábí z méně ušlechtilých ocelí. Výrobní náklady se pohybují řádově ve statisících až milionech korun (orientační hodnota). Proto je vyžadována i vysoká životnost forem. U menších forem je životnost řádově 100 000 odlití a více. Maximální velikost odlitků je limitována maximální hmotností stroje a uzavírací silou stroje. Velké stroje mají uzavírací sílu kolem 40 MN. Podle konstrukce se stroje dělí na studenou a teplou komoru. Podle směru plnícího pístu mohou být stroje komoru usazenou vodorovně nebo svisle. \n\n\n\n\n"}
{"id": "1063451", "url": "https://cs.wikipedia.org/wiki?curid=1063451", "title": "Černucha rolní", "text": "Černucha rolní\n\nČernucha rolní (\"Nigella arvensis\") je druh rostliny z čeledi pryskyřníkovité (\"Ranunculaceae\").\n\nJedná se o jednoletou asi 10–30 (řidčeji až 45) cm vysokou bylinu. Lodyha je vzpřímená, nevětvená až chudě větvená, v dospělosti olysalá. Listy jsou střídavé, bazální i lodyžní, dolní jsou řapíkaté, horní až přisedlé. Přízemní listy jsou za květu většinou už zaschlé. Čepele jsou hluboce 2–3× členěné v čárkovité až čárkovitě kopinaté asi 1–2 mm široké úkrojky. Přeslen listenů těsně pod květenstvím chybí. Květy jsou oboupohlavní, pravidelné, jednotlivé na vrcholu stonku či větví. Kališní lístků je 5, jsou petaloidní (napodobují korunu), obsrdčitého tvaru, na vrcholu zašpičatělé, na bázi s nehtem. Jsou většinou modrobílé až světla modré barvy Korunní lístky jsou přeměněny v nektária, která jsou dvoupyská, žlutozelená s nafialovělými žilkami. Tyčinek je mnoho, prašníky jsou zašpičatělé. Gyneceum je složeno z nejčastěji 3–5 (řidčeji až 8) plodolistů. Plodem je měchýřek, měchýřky jsou uspořádány do souplodí, jsou navzájem v dolní třetině až polovině srostlé (vytváří nepravou tobolku), nahoře s nápadným zobánkem. Na povrchu jsou hladké až jemně bradavčité, nikoliv však žláznatě drsné.\n\nČernucha rolní roste v teplejších částech Evropy kromě Pyrenejského poloostrova, dále v jihozápadní Asii a v severní Africe. V České republice to je dnes už vzácný polní plevel, který můžeme najít především na okrajích polí, v ruderálech a suchých stráních především v nejteplejších oblastech Čech a Moravy, patří mezi tzv. archeofyty. Jedná se o ubývající druh kategorie C1 (kriticky ohrožený druh) vlivem aplikací herbicidů a intenzivnímu hospodaření v rozsáhlých monokulturách.\n\n \n"}
{"id": "1063454", "url": "https://cs.wikipedia.org/wiki?curid=1063454", "title": "Jaroslava Lukešová", "text": "Jaroslava Lukešová\n\nJaroslava Lukešová ( Opava – Praha) byla akademická sochařka, členka Českého fondu výtvarných umění (ČFVU) , manželka akademického sochaře Vladimíra Kýna (1923–2004), matka českého architekta, historika architektury, odborného publicisty a vysokoškolského pedagoga Zdeňka Lukeše.\n\nNarodila se v rodině soudce a senátora Josefa Lukeše, měla šest sourozenců. Po válce (v letech 1945 až 1949) studovala v Praze na AVU u profesorů Jana Laudy, Otakara Španiela a Karla Pokorného. Na AVU se seznámila se svým mužem - akademickým sochařem Vladimírem Kýnem. Po roce 1968 (spolu s manželem) vystoupila na protest proti ruské okupaci z KSČ.\n\nJeště jako studentka (ve 40. létech) vytvořila didakticky působivou studii \"Vývoj člověka\". Při tvorbě spolupracovala s českým paleontologem Prof. RNDr. Josefem Augustou. Vycházeli z tehdy známých aktuálních vědeckých poznatků. Odlitky s hlavami biologických předků člověka se dodnes nachází v různých zoologických zahradách světa.\n\nJako mladá sochařka (kolem roku 1952) vyhrála soutěž na bronzový pomník (sochu) Jana Želivského. Ten stával v Praze na Karlově náměstí vedle portálu Novoměstské radnice. Pomník zde byl umístěn v roce 1960, po opravě radnice již nebyl osazen. Nyní je umístěn v Želivi, domnělém rodišti Jana Želivského.\n\nSpolu se svým manželem vyhrála soutěž na pomník Petra Bezruče, který byl určen do Opavy. Sedící postavu Petra Bezruče pak realizovala v roce 1967. Byla také autorkou několika pamětních desek, plastiku má např. v pantheonu Národního muzea. Počátkem 70. let spolupracovala se svým manželem a arch. Jindřichem Kvasničkou na bronzovém díle nazvaném \"Fontána\" (umístění: Weilova 2, Praha 10) \n\nJaroslava Lukešová byla přední portrétní sochařkou. Ve svých dílech se snažila vystihnout zobrazovanou osobnost, často i ve výtvarné zkratce. Celkem vytvořila asi 50 hlav, plaket (portrétních medailonů) nebo figur. V 70. létech vytvořila např. i reléf na kostelním zvonu. Podílela se také na grafice katalogu \"VI. Bezručova Opava 1963\". Tvořila v malém ateliéru umístěném v nejvyšším patře paláce U Stýblů na Václavském náměstí.\n\n\n\n\n\n\n\n\n\n\n"}
{"id": "1063457", "url": "https://cs.wikipedia.org/wiki?curid=1063457", "title": "Who Needs Pictures", "text": "Who Needs Pictures\n\nWho Needs Pictures je první studiové album, které vydal Brad Paisley. Uvedeno bylo 1. června 1999 pod Arista Nashville.\n"}
{"id": "1063459", "url": "https://cs.wikipedia.org/wiki?curid=1063459", "title": "Bitva u Jemappes", "text": "Bitva u Jemappes\n\nBitva u Jemappes (dříve také Jemmapes) se odehrála 6. listopadu 1792 u osady Jemappes, která je od roku 1973 součástí města Mons v Belgii. Bojovali tu Francouzi pod vedením generála Charlese-François Dumourieze proti Rakušanům, které vedli vévoda Albert Kazimír Sasko-Těšínský a Franz Sebastian de Croix hrabě von Clerfayt. Vítězi bitvy byli Francouzi.\nVévoda Albert Sasko-Těšínský zaujal pozici u Jemappes se svými 26 000 muži, aby tu vyčkával na slíbenou posilu. Ráno 6. listopadu na ně zaútočili Franzouzi, jejichž síla byla 40 000 mužů.\n\nNěkolik hodin byl boj nerozhodný a spočíval pouze v nepřetržité dělostřelbě. Teprve k polednímu dal Dumouriez příkaz k útoku.\n\nZatímco on obsadil reduty na levém křídle a Pierre Thouvenot porazil pravé křídlo, v centru zabral vesnici Jemappes Ludvík Filip. Rakušané se stáhli se ztrátou 1 200 mužů (cca 300 mrtvých, 500 pohřešovaných, 400 zajatých) a 8 děl zpět přes Mons. Vítězové ztratili asi 2 000 mužů (650 mrtvých, 1 300 pohřešovaných).\n\nDůsledkem bitvy bylo krátkodobé obsazení tehdejšího Rakouského Nizozemí na území dnešní Belgie. I když vojensky neměla tato bitva dalekosáhlý význam, byla u místního obyvatelstva vyvolána revoluční nálada. Mladá republika si vlastně poprvé podmanila větší území. Historik Jules Michelet ji označil velkým morálním úspěchem nad starou Evropou.\n"}
{"id": "1063462", "url": "https://cs.wikipedia.org/wiki?curid=1063462", "title": "Divize D 1997/98", "text": "Divize D 1997/98\n\nV soubojích 33. ročníku Moravskoslezské divize D 1997/98 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1997 a skončil v červnu 1998.\n\n\n\nZdroj: \n\nPoznámky:\n\n\n"}
{"id": "1063463", "url": "https://cs.wikipedia.org/wiki?curid=1063463", "title": "Bazální stimulace", "text": "Bazální stimulace\n\nBazální stimulací se rozumí pedagogicko-ošetřovatelský koncept, který má nabídnout mentálně postiženým jedincům nebo pacientům v nemocnici (často na JIP) podněty pro vývoj jejich osobnosti v jednoduché podobě. Synonymem pro bazální stimulaci je bazální dialog. \n\nKoncept vymyslel německý speciální pedagog prof. Andreas D. Fröhlich, tehdy v rámci své disertační práce. Jeho snahou bylo umožnit i lidem s těžkým kombinovaným postižením samostatný život, byť ve velmi omezené podobě. Po 10 letech, kdy profesor Frolich svůj koncept používal u dětí, se tuto metodu podařilo převést do ošetřovatelství. O to se zasloužila německá zdravotní sestra prof. Christel Bienstein.\n\nKoncept vychází z poznatků několika vědních oborů, jako pedagogiky, fyziologie, anatomie, neurologie, vývojové psychologie a medicíny. Tento koncept má uplatnění ve zdravotnictví, ve školství i v sociální oblasti. Propagátorkou bazální stimulace v ČR je zdravotní sestra PhDr. Karolína Friedlová, PhD. Založila v České republice Institut bazální stimulace. který také vede. \n\nZákladní myšlenkou je stimulovat pacienta (dítě, žáka, osobu, uživatele sociálních služeb), aby vnímal vlastní tělo. Díky určitým metodám by měl snáze a celkově kvalitněji vnímat okolní svět a následně s ním navázat komunikaci.\n\nStimulace lze rozdělit do několika typů:\n\n"}
{"id": "1063465", "url": "https://cs.wikipedia.org/wiki?curid=1063465", "title": "Divize D 1996/97", "text": "Divize D 1996/97\n\nV soubojích 32. ročníku Moravskoslezské divize D 1996/97 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1996 a skončil v červnu 1997.\n\n\n\nZdroj: \n\nPoznámky:\n\n\n"}
{"id": "1063471", "url": "https://cs.wikipedia.org/wiki?curid=1063471", "title": "Hledání (seriál)", "text": "Hledání (seriál)\n\nHledání (v anglickém originále Looking) je americký komediálně dramatický televizní seriál z roku 2014, jehož tvůrcem je Michael Lannan. Sleduje příběhy několika gayů-třicátníků žijících v San Francisku. První osmidílnou řadu začala vysílat televizní stanice HBO od 19. ledna 2014 a druhou řadu o rok později, od 11. ledna 2015.\n\nK prodloužení seriálu se společnost rozhodla mimo jiné kvůli jeho důležitému příspěvku ke společenské rozpravě, ačkoli premiérová sledovanost jen ojediněle překonala půl milionu diváků. Průměrná sledovanost druhé řady nepřesáhla čtvrt milionu, a proto HBO v březnu 2015 oznámila jeho ukončení; ohlásila však doplnění závěrečného speciálního dílu, který by jej dějově uzavřel. Fanoušci seriálu uspořádali petici na podporu jeho třetí řady, která během dvou týdnů získala na 60 tisíc podpisů. Média citovala představitele jednoho z hlavních hrdinů Frankieho Alvareze, který uvedl, že by se dvouhodinový film měl natáčet na podzim 2015. Snímek, pojmenovaný jednoduše \"\", byl promítán 2. června 2016 na filmovém festivalu Frameline premiérové uvedení na HBO bylo ohlášeno na 23. července 2016.\n\nNa webu Funny or Die vznikla od února do dubna 2014 pětidílná parodie s názvem \"Not Looking\", v níž hlavní čtveřici protagonistů žijících v Los Angeles obsadili Drew Droege, Jason Looney, Justin Martindale a Jeremy Shane. V březnu 2015 byla ohlášena její pětidílná řada, složená opět z pěti několikaminutových dílů a publikovaná v srpnu a září téhož roku.\n\n"}
{"id": "1063474", "url": "https://cs.wikipedia.org/wiki?curid=1063474", "title": "Henri François Berton", "text": "Henri François Berton\n\nHenri François Berton (3. května 1784 Paříž – 19. července 1832 tamtéž) byl francouzský hudební skladatel.\n\nHenri François byl třetí z dynastie francouzských skladatelů Bertonů. Jeho dědeček byl Pierre-Montan Berton (1727–1780) a otec Henri-Montan Berton (1767–1744). Přestože jeho opery byly hrány v pařížské Opéra-Comique stejně jako díla jeho předků, nedosáhl jejich proslulosti. Snad také proto, že zemřel poměrně mlád na choleru. Otec jej přežil o 12 let.\n\nJeho poslední opera, Le Château d'Urtuby, byla uvedena až po jeho smrti.\n\n\n"}
{"id": "1063480", "url": "https://cs.wikipedia.org/wiki?curid=1063480", "title": "Frank Rost", "text": "Frank Rost\n\nFrank Rost (* 10. listopadu 1969, Karl-Marx-Stadt) je bývalý německý fotbalový brankář a reprezentant. Mimo Německa hrál v USA. Po skončení hráčské kariéry se stal trenérem.\n\nV roce 2002 se stal druhým brankářem v historii německé Bundesligy, kterému se podařilo vstřelit gól ze hry (prvním byl v roce 1997 Jens Lehmann). Rost vyrovnával v utkání proti FC Hansa Rostock v 90. minutě na 3:3, jeho Werder Brémy nakonec dokázal přidat další gól a zvítězit 4:3.\nSvůj debut v A-mužstvu Německa zaznamenal 27. 3. 2002 v přátelském zápase proti USA (výhra 4:2). Celkem odehrál v letech 2002–2003 v německém národním týmu 4 zápasy (tři přátelské a jeden kvalifikační), všechny byly vítězné.\n\n"}
{"id": "1063485", "url": "https://cs.wikipedia.org/wiki?curid=1063485", "title": "Michal Bedřich z Althanu", "text": "Michal Bedřich z Althanu\n\nMichal Bedřich z Althanu (20. července 1682, Kladsko – 20. června 1734, Vác) byl duchovní původem z českých zemí ze šlechtického rodu Althanů, který byl v letech 1718–1734 biskupem ve Vácu. V období 1722–1728 byl také rakouským místokrálem v Neapoli a kardinálem.\n\nV r. 1729 nechal v Římě na památku kanonizace Jana Nepomuckého umístit na začátku Milvijského mostu mramorovou sochu světce v nadživotní velikosti.\n\n"}
{"id": "1063487", "url": "https://cs.wikipedia.org/wiki?curid=1063487", "title": "Agasikles", "text": "Agasikles\n\nAgasiklés nebo Agasikles ( - Agasiklés) byl králem spartské diarchie v královské linii Eurypontovců. Vládl přibližně v polovině šestého století před Kr. (možná 575 - 550 před Kr.) Jeho spolukrálem z královského rodu Agiovců byl León.\n\nKrálem Sparty se stal pravděpodobně po druhé messénské válce. Na rozdíl od jeho předchůdců, i když se historici v pořadí králů rodu Eurypontovců po dobu přibližně dvou století neshodují, vládu Agasiklea potvrzuje historik Herodotos i Pausaniás, jejichž historické záznamy jsou hlavním zdrojem při sestavování seznamu králů Sparty novověkými historiky.\n\nHerodotos Agasiklea vzpomíná ve své knize \"Historia\" jako spolukrále Leóna, se kterým vedli neúspěšnou válku s nejvýznamnějším městem v Arkádii - s Tegeou. Pausaniás ale tvrdí, že během vlád Agasiklea a jeho následníka Aristona byl ve Spartě mír.\n\nHerodotos jméno předchůdce Agasiklea neuvádí. (Dle Pausania jím byl Archidamos). Většina historiků se domnívá, že jím byl Hippokratidas. Zdrojem této informace je genealogie Leótychida II. zaznamenána též Hérodotem. V této genealogii ale do období, kdy vládl Agasikles spadají jména Agésilaa a Menarea. Podle názoru některých prominentních historiků (Molly Millerová, Kathleen Atkisonová, Paul Cartledge a jiní) se mohlo jednat o příbuzné (možná byl Agésilaos mladším bratrem Agasiklea) v rodě Eurypontovců. Historici však na tuto otázku a také na mnohé jiné s jistotou odpovědět nemohou, neboť historických záznamů z tohoto období dějin Sparty je málo a často jsou i nespolehlivé.\n\n\n"}
{"id": "1063488", "url": "https://cs.wikipedia.org/wiki?curid=1063488", "title": "Marwin Hitz", "text": "Marwin Hitz\n\nMarwin Hitz (* 18. září 1987, St. Gallen) je švýcarský fotbalový brankář, v současnosti hráč klubu Borussia Dortmund.\n\n21. února 2015 se v dresu FC Augsburg stal třetím brankářem v historii německé Bundesligy, kterému se podařilo vstřelit gól ze hry (prvním byl v roce 1997 Jens Lehmann a druhým v roce 2002 Frank Rost). Hitz se trefil při závěrečném tlaku domácího Augsburgu ve čtvrté minutě nastaveného času proti Bayeru Leverkusen, čímž vyrovnal na konečných 2:2.\n\nMarwin Hitz byl mládežnickým reprezentantem Švýcarska. Startoval v týmech U19 a U20.\n\nV prosinci 2015 v bundesligovém utkání proti 1. FC Köln (výhra 1:0) nenápadně rozryl trávník v okolí místa pokutového kopu, takže jeho protivník Anthony Modeste při penaltě uklouzl a netrefil branku. Hitz se ihned po zápase snažil situaci zlehčit s tím, že pohrát si trochu s trávníkem není žádná ostuda. Ačkoliv takové jednání pravidla výslovně nezakazují, byl za své chování kritizován (dokonce i činovníky vlastního klubu). Proto posléze zveřejnil omluvu za své neférové počínání.\n\n"}
{"id": "1063490", "url": "https://cs.wikipedia.org/wiki?curid=1063490", "title": "U6 – Úžasný svět vědy a techniky", "text": "U6 – Úžasný svět vědy a techniky\n\nU6 – Úžasný svět vědy a techniky je zábavný soutěžní vědomostní pořad České televize. Pořadem provází Petr Vaněk v roli lehce povýšeného Pana Továrníka, Karel Zima v roli nešikovného asistenta Ducháčka a robot Advee. Celý pořad se natáčí v areálu Vítkovických železáren v Ostravě, především v halách U6, Gong a Svět techniky. Tato soutěž se vysílá na programu vždy v pátek v 15:35 a v neděli v 12:20. Délka jednoho dílu je cca 28 minut. Zatím bylo natočeno a odvysíláno 32 dílů.\n\nV každém díle proti sobě stojí pětičlenné týmy dvou základních škol či gymnázií. Během různých soutěžních úkolů, jako jsou nejrůznější kvízy, hledání indícií v katakombách, sestrojování vynálezu nebo třeba plnění různorodých disciplín, spojených s tématem jednotlivého dílu, získávají soutěžící body. Na závěr vždy následuje hádání osobnosti z řad vědců a významných osob v oboru věda a technika, na základě převleku Pana Továrníka a jeho nápověd. Tato disciplína ve většině případů rozhodne o vítězi. Vítězný tým pak v časovém limitu jedné minuty hledá po hale U6 bedny s cenami (tablety, termosky, bonbóny, knížky, trička…). Další odměnou jim je zapsání do Ligy výjimečných mozků, kterou vyhlásil Pan Továrník.\n\nJak již bylo řečeno, poslední ze soutěží je hádání osobnosti, do níž se Pan Továrník převtělil. Vítězný tým této disciplíny získá 10 bodů + 2x počet vsazených bodů. Tato zajímavá soutěž se koná v modelu ponorky v hale U6. Osobnosti, za něž se Pan Továrník již vydával:\n\n\nJe přívětivý, i když trochu namyšlený, protože je pánem továrny. Má velice rád spánek, je po něm pojmenována jednotka spánku (1 TOVÁRNÍK). Nesnáší vodu a nerad se koupe. S velkým nadšením provádí různé experimenty, při nichž mu jako pokusný králík slouží Ducháček. V žádném z dílů rozhodně není skoupý na mírně ponižující vtípky na Ducháčkův účet.\n\n\n"}
{"id": "1063491", "url": "https://cs.wikipedia.org/wiki?curid=1063491", "title": "Divize D 1995/96", "text": "Divize D 1995/96\n\nV soubojích 31. ročníku Moravskoslezské divize D 1995/96 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1995 a skončil v červnu 1996.\n\n\n\nZdroj: \n\nPoznámky:\n\n\n"}
{"id": "1063492", "url": "https://cs.wikipedia.org/wiki?curid=1063492", "title": "Eurypontovci", "text": "Eurypontovci\n\nEurypontovci (řec. Δυναστεία Ευρυποντιδών) byla královské rodina, z níž byli, společně s Agiovci voleni králové ve starověké Spartě.\n\nNejstarší dějiny Sparty jsou velmi málo známé. Z vykopávek se dá usuzovat, že Sparta byla významným městem již v mykénském období. Kolem roku 1200 před Kr. území Lakónie dobyli Dórové - (předkové Sparťanů) a původní Achájské obyvatelstvo si podrobili.\n\nPodle mýtů Sparťané odvozují původ názvu Sparty (řec. Lakedaimón) od krále Lakedaimóna - (syna boha Dia), který dostal vládu nad krajinou od svého tchána říčního boha a krále Eurota. Sídelní město nazval Lakedaimón jménem své manželky. Po Lakedaimónovi vládl jeho syn Amyklas a po nich další jejich potomci. Slavná Trojská válka probíhala během vlády Menelaa. Po trojské válce za vlády Menelaova vnuka Tisamena napadli jejich království Dórové vedení Heraklovci. \n\nAristodémos pravnuk Hérakla a jeho bratři vedli poslední pátý útok na mykénský Peloponés. Během závěrečné bitvy byl Aristodemos zabit a dobyté území se mělo stát královstvím jeho syna, ale protože mu jeho manželka Argeia porodila dvojčata (Eurysthenes a Prokles) a nechtěla prozradit, že který z nich se narodil první, bylo rozhodnuto, že budou vládnout oba. Nástupci obou králů pak vládli v rámci svého rodu. Nástupci Eurysthena v linii rodu Agiovců a nástupci Proklea v linii rodu Eurypontovců. Takto se pokoušeli Sparťané vysvětlit vznik jejich dvojkrálí.\n\nKrálové ve Spartě byli voleni ze dvou královských rodů Agiovců a Eurypontovců, mezi nimiž platil striktní zákaz uzavírat sňatky. Následníkem krále měl být vždy nejbližší příbuzný. Králové podléhali od nejstarších dob kontrole. Tou kontrolou byl pětičlenný sbor Eforů (dozorců), kteří vedle jiných povinnostech dohlíželi i na vládnutí králů. Herodotos napsal, že kontrolní institut vznikl již v době legendárního zákonodárce Sparty Lykurga, ale Díogenés Laertios nesouhlasí a tvrdí, že to bylo až v době spartského filozofa Chilona v šesté století před Kr.\nKrálové Eurypontovců od jejich mýtického zakladatele Proklea, až do období kolem poloviny sedmého století před Kr. nejsou historicky doloženi a s velkou pravděpodobností spadají do oblasti mýtů. Právě u těchto králů z rodu Eurypontovců jsou v seznamech na rozdíl od seznamu rodu Agiovců u antických historiků neshody. Jako příklad v seznamu Herodota se král Sóos jako následník Proklea nenachází, ale pozdější autoři např. Plutarchos nebo Pausaniás jej jako následníka uvádějí. Diodoros ve své knize poskytuje podle něj detailní chronologii nejstarších spartských králů, ve které však chybějí jména některých králů uvedených Hérodotem. Diodoros píše, že osmdesát let po tradiční Trojské válce (1104 před Kr.) začal vládnout Prokles, který vládl 49 let a další jeho nástupci v pořadí Prytanis 49 let, Eunomos 45 let, Charilaos 60 let, Nikandros 38 let, a Theopompos 47 let . Diodoros tvrdí, že první olympiáda (776 před Kr.) se konala za vlády posledně uvedeného krále. Těch neshod je v seznamech starších spartských králů více.\n\nZ historicky doložených králů z rodu Eurypontovců se významněji zapsali do dějin mnozí králové - z nichž zmiňme vynikajícího stratéga a vzor spartské vytrvalosti krále Agésilaa II., jeho syna Archidama III. a nesporně významnou osobností byl i Agis IV., který za snahu o zavedení sociálních reforem ve Spartě zaplatil svým životem.\n\n\"Některé chronologické údaje a jmena králů Sparty z dynastie Eurypontovců jsou v následující tabulce upraveny tak, aby souhlasily s údaji od Pausania.\"\n\n"}
{"id": "1063493", "url": "https://cs.wikipedia.org/wiki?curid=1063493", "title": "Čittágongské hory", "text": "Čittágongské hory\n\nČittágongské hory také Čitágáonské hory ( \"Chittagong Hill Tracts\") je region na jihovýchodě Bangladéše. Do roku 1984 byl okresem, nyní je rozdělen mezi tři okresy v rámci Čittágongské oblasti: Khagrachari, Rangamati a Bandarban. Region má rozlohu 13 295 km² a žije v něm okolo půldruhého milionu obyvatel (odhad z roku 2011). Na rozdíl od zbytku Bangladéše je tvořen kopcovitou lesnatou krajinou, nachází se zde nejvyšší hora země Mowdok Mual (1052 m n. m.). Něco přes polovinu obyvatel tvoří domorodé kmeny Čakmové, Marmové a další, kteří vyznávají převážně buddhismus.\nV roce 1972 založil Manabendra Narajan Larma Sjednocenou lidovou stranu Čittágongských hor, která hájí práva domorodých obyvatel. Strana požadovala rozsáhlou autonomii oblasti a protestovala proti tomu, že Bengálci zabírají místní půdu, převážně za účelem pěstování tabáku. Ozbrojené složky strany nazývané Šánti Báhiní zahájily roku 1977 bojové akce proti centrální vládě. Povstalci nacházeli útočiště v indickém státě Tripura, zatímco akce bangladéšských vojáků dopadaly převážně na civilní obyvatelstvo, armáda byla mezinárodními organizacemi pro lidská práva obviňována ze zabíjení a znásilňování domorodců. Premiérka Šajch Hasína Vadžídová zahájila jednání s rebely a 2. prosince 1997 byla podepsána mírová smlouva, která vedla mimo jiné k vytvoření samosprávy složené ze zástupců domorodých kmenů a k legalizaci Sjednocené lidové strany. Část povstalců však odmítla složit zbraně a v oblasti stále dochází k občasným nepokojům.\n\n"}
{"id": "1063496", "url": "https://cs.wikipedia.org/wiki?curid=1063496", "title": "Agiovci", "text": "Agiovci\n\nAgiovci nebo Ágidovci (řec .Δυναστεία Αγιαδών) byli jednou ze dvou královských rodin, z nichž se volili králové ve starověké Spartě.\n\nDle mýtů dovedl Dóry (předkové Sparťanů) do Sparty Heraklův potomek - Aristodémos. Jeho synové - dvojčata Eurysthenes a Prokles vládli společně, protože jejich matka Argeia prý neprozradila, který z nich se narodil první. Ve Spartě se takto pokoušeli vysvětlit vznik spartského dvojkrálí.\n\nHistorici se většinou domnívají, že tato Spartská instituce vznikla dohodou mezi vůdci dvou dórských kmenů po dobytí Lakónie nebo vůdcem dórských dobyvatelů a vládcem Achájských starousedlíků . Skutečné důvody vzniku diarchie ve Spartě nám však asi zůstanou neznámé.\n\nSeznam králů rodu Agiovců začíná Eurysthenem a jeho dvojče Prokles je prvním králem dynastie Eurypontovců. Jejich následníci se volili v rámci dynastie a měl to být vždy nejbližší příbuzný. Uzavírání sňatků mezi těmito královskými rody bylo zakázáno. Králové ve Spartě neměli absolutní moc. Jejich kontrolním subjektem byli Eforové, kteří se řídili Lykurgovými zákony.\n\nAgiovci jsou celkově považováni za významnější rod (byly doby, kdy tomu tak nebylo) než Eurypotovci. Z jejich řad můžeme zmínit Kleomena I., reformátora Kleomena III. a hlavně se do dějin zapsal Leónidás I., který hrdinně bojoval proti ohromné početní převaze nepřítele až do svého hořkého konce v bitvě u Thermopyl.\n\nSeznam nejstarších králů Sparty je uveden v seznamu historika Herodota. Králové od desátého století před Kr. do poloviny sedmého století před Kr. patří spíše do oblasti mýtů, protože nejsou známy žádné důkazy o jejich existenci. Letopočty uvedené o době jejich vlády jsou fiktivní.\n\n"}
{"id": "1063499", "url": "https://cs.wikipedia.org/wiki?curid=1063499", "title": "León (Sparta)", "text": "León (Sparta)\n\nLeón ( ) byl král Sparty z královského rodu Agiovců. Vládl přibližně od roku 590 před Kr. do roku 560 před Kr.\n\nRok nástupu krále Leóna na trůn stejně jako u jeho předchůdců není přesný. V historických pramenech je jeho jméno zmiňováno v seznamech králů Sparty s přibližnou délkou jeho panování a uvedením doby v níž žil. O jeho činech je známo jen to, že podle historika Herodota se svým spolukrálem Agasiklem bojovali proti Tegei.\n\nPo skončení druhé messénské války (kolem roku 628 před Kr.) se Sparta rozhodla podrobit si svého severního souseda Arkadii. Arkádie během messénské války podporovala Messénčany v boji o svobodu. Sparťané, aby do budoucna eliminovali možnost zasahování do jejich záležitostí, zaútočili na Tegeu, nejvýznamnější město Arkádie . Jejich soupeř se však ukázal být silným a nedokázali ho zdolat. Sparta byla v těchto bojích neúspěšná i za vlády krále Leóna, který se svým spolukrálem usiloval o dobytí Tegey. Podařilo se to až jeho nástupci Anaxandridovi, který v roce 554 před Kr. Tegeu porazil.\n\n"}
{"id": "1063500", "url": "https://cs.wikipedia.org/wiki?curid=1063500", "title": "ABN AMRO World Tennis Tournament 2015 – mužská dvouhra", "text": "ABN AMRO World Tennis Tournament 2015 – mužská dvouhra\n\nDo soutěže mužské dvouhry na tenisovém turnaji ABN AMRO World Tennis Tournament 2015 nastoupilo třicet dva hráčů. Obhájcem titulu byl český tenista Tomáš Berdych, který se opět probojoval do finále.\n\nVítězem dvouhry se stal čtvrtý nasazený Švýcar Stan Wawrinka, jenž ve finále zdolal turnajovou trojku Berdycha po třísetovém průběhu 4–6, 6–3 a 6–4. V probíhající sezóně si tak po Chennai Open připsal druhé turnajové vítězství, které představovalo dervátý singlový titul na okruhu ATP Tour, když zvítězil v pátém finále za sebou. V následné pondělní klasifikaci žebříčku vystřídal Berdycha na 7. místě, zatímco Čech klesl na 8. pozici.\n\n"}
{"id": "1063501", "url": "https://cs.wikipedia.org/wiki?curid=1063501", "title": "Alfons Bērziņš", "text": "Alfons Bērziņš\n\nAlfons Bērziņš (7. listopadu 1916 Riga – 16. prosince 1987 Riga) byl lotyšský a sovětský rychlobruslař.\n\nPrvního světového šampionátu se zúčastnil v roce 1936, tehdy skončil osmý. Následně startoval na Zimních olympijských hrách 1936, kde bylo jeho nejlepším výsledkem 14. místo v závodě na 500 m (dále byl osmnáctý na 1500 m a 5000 m a devatenáctý na 10 000 m). Na MS 1938 se umístil těsně pod stupni vítězů na čtvrté příčce, tentýž rok debutoval na evropském šampionátu. Největších úspěchů dosáhl v další sezóně, kdy si přivezl zlatou medaili z Mistrovství Evropy. O několik týdnů později získal i stříbro na Mistrovství světa. V roce 1940 startoval na neoficiálním světovém šampionátu, který vyhrál. Poslední závod absolvoval v roce 1941, kdy skončil druhý na mistrovství Sovětského svazu.\n\n"}
{"id": "1063503", "url": "https://cs.wikipedia.org/wiki?curid=1063503", "title": "Černucha damašská", "text": "Černucha damašská\n\nČernucha damašská (\"Nigella damascena\") je druh rostliny z čeledi pryskyřníkovité (\"Ranunculaceae\").\n\nJedná se o jednoletou asi 15–40 cm vysokou bylinu. Lodyha je vzpřímená, zpravidla chudě větvená. Listy jsou střídavé, bazální i lodyžní, dolní jsou řapíkaté, horní až přisedlé. Přízemní listy jsou za květu většinou už zaschlé. Čepele jsou hluboce 2–3× členěné v čárkovité až čárkovitě kopinaté asi 1–2 mm široké úkrojky. Těsně pod květem se nachází přeslen listenů, které jsou členěny v čárkovité úkrojky podobně jako listy. Květy jsou oboupohlavné, pravidelné, jednotlivé na vrcholu stonku či větví. Kališní lístků je 5 (ovšem u některých kultivarů jsou zmnožené), jsou petaloidní (napodobují korunu), široce vejčitého tvaru. Jsou většinou světle až sytě modré barvy, u některých kultivarů mohou být bílé až růžové. Korunní lístky jsou přeměněny v nektária, která jsou dvoupyská. Tyčinek je mnoho. Gyneceum je složeno z několika plodolistů. Plodem je měchýřek, měchýřky jsou uspořádány do souplodí, jsou navzájem srostlé v nepravou tobolku, pouze nahoře čnělky jsou volné.\nČernucha damašská je přirozeně rozšířena ve východním Středomoří. V ČR to je hojně pěstovaná okrasná letnička, někdy i v plnokvětých kultivarech. Občas pomíjivě zplaňuje.\n"}
{"id": "1063508", "url": "https://cs.wikipedia.org/wiki?curid=1063508", "title": "Arkádie (historické území)", "text": "Arkádie (historické území)\n\nArkádie (gr. Αρκαδία - Arkadia) je historické území na Peloponésu v Řecku. Z velké části je shodné s dnešní krajskou jednotkou - viz regionální jednotka Arkádie.\n\nStarověk\n\nArkadii obývaly zpočátku kmeny Pelasgů. Pravděpodobně kolem roku 3000 př. n. l. se zde usazují řecké kmeny Achájů, které později vytvořily vyspělou Mykénskou civilizaci. Achajci si však nepodrobili celou nepřístupnou oblast Arkádie a proto se zde na rozdíl od ostatních částí Peloponésu Pelasgové udrželi. V polovině 2. tisíciletí př. n. l. se mykénská civilizace zhroutila a do Řecka začínají pronikat další řecké kmeny. Na Peloponés přišel bojovný řecký kmen Dórů. Dórové zničili kulturu Achajců a usadili se skoro na celém Peloponésu, jedině Arkádie a část Achaje zůstaly nepodrobeny. Do hornaté Arkádie se uchýlilo velké množství Achajců z různých končin Peloponésu a pomíchaly se s Pelasgy, které tak definitivně helenizovali. Achájský původ si Arkáďané udrželi po celou dobu starověku, včetně achájského dialektu řečtiny. V klasické antice zde vznikla města jako Megalopoli, Orchomenos, Tegea či Theutis. Byla to však jen malá města a Arkádie si udržela ráz vesnického prostředí. Známí byli arkadští pastýři, kteří žili jednoduchý a přímo až filozofický život. Díky klidnému životu Arkádie se stal pojem Arkádie synonymem klidu. Tak to zmínil i římský spisovatel Vergilius. Obyvatelé vyznávali kult boha Pana, který žil právě v lesích Arkádie. Zde žily i nymfy, které zmíněný bůh Pan honil a sváděl. Narodil se zde i bůh Hermés, posel bohů a syn Dia. V 1. století se Arkádie stala součástí Římského impéria. Místní dialekt byl postupně vytlačen sjednocujícím řeckým jazykem koiné. Do Arkádie postupně začalo pronikat křesťanství, ale díky izolaci nikdy zcela nevytlačilo pohanské kulty.\n\nByzantská doba\nOd roku 395 bylo Řecko součástí Byzantské říše. Definitivní christianizace oblasti nastala až v 9. století, neboť určitá část obyvatelstva do té doby vyznávala kult boha Pana. V 6. století se na Peloponés a také do Arkádie dostávají Slované, kteří zaplavili celý Balkán a část Řecka. Mnozí obyvatelé Arkádie se uchýlili do nepřístupných hor, jiní se Slovany splynuli. Proti Slovanům bylo podniknuto několik vojenských akcí. Slovany postupně z Řecka odváděl generál Staurakios, výpravy organizoval i císař Justinián II. a císařovna Irena. Peloponéští Slované však byli definitivně podrobeni až v 9. století po jejich porážce u městě Patra na Peloponésu. Pak byla většina Slovanů z Peloponésu odvedena byzantskou vládou. I do Arkádie pak přišly řecké rodiny, hlavně z Itálie a Sicílie na posílení místního obyvatelstva, zdecimovaného po odchodu Slovanů. Arkáďané se pak opět mohli vrátit z horských oblastí zpět na roviny. Na východě Arkádie, v její přímořské oblasti se usadili někteří Řekové z Lakónie a Sparty, kteří sem přišli během slovanské okupace. Dodnes si zde uchovali svou kulturu a dialekt, vycházející z dórštiny. Starořecký kult boha Pana definitivně upadl až po znovuovládnutí Peloponésu Byzancí v 9. století. Od 13. století zde vládly evropské mocnosti, v 15. století se zde definitivně prosadila turecká moc.\n\nOsmanská nadvláda\nBěhem osmanské nadvlády někteří obyvatelé Arkádie přestoupili na islám, poturčili se a město Tripolitsa mělo silnou tureckou komunitu. Silný vliv ortodoxní církve pomáhal obyvatelstvu udržet si řeckou identitu a vzdorovat turecké moci. Obyvatelé se schovávali do hor, kde žili jednoduchým pasteveckým životem. V 19. století byla Arkádia centrem Řecké války za nezávislost. Generál Theodoros Kolokotronis dobyl město Tripolitsa a řečtí rebelové vyvraždili většinu muslimů ve městě. Ostatní později utekli.\n\n\n"}
{"id": "1063509", "url": "https://cs.wikipedia.org/wiki?curid=1063509", "title": "Memphis Open 2015 – mužská dvouhra", "text": "Memphis Open 2015 – mužská dvouhra\n\nDo soutěže mužské dvouhry na tenisovém turnaji Memphis Open 2015 nastoupilo dvacet osm hráčů. Dvojnásobným obhájcem titulu byl japonský tenista Kei Nišikori.\n\nVítězem dvouhry se stal pátý hráč světa a nejvýše nasazený Nišikori, jenž ve finále zdolal jihoafrickou turnajovou dvojku Kevina Andersona po dvousetovém průběhu 6–4 a 6–4. V probíhající sezóně si tak připsal premiérové turnajové vítězství, které představovalo osmý singlový titul na okruhu ATP Tour. Na Memphis Open triumfoval potřetí v řadě.\n\nČtyři nejvýše nasazení hráči měli volný los do druhého kola.\n\n"}
{"id": "1063510", "url": "https://cs.wikipedia.org/wiki?curid=1063510", "title": "Michael Staksrud", "text": "Michael Staksrud\n\nMichael Staksrud (2. června 1908 Tingelstad – 10. listopadu 1940 jezero Gjersjøen) byl norský rychlobruslař.\n\nNa evropském i světovém šampionátu debutoval v roce 1927. O rok později startoval na Zimních olympijských hrách 1928, kde ve svém jediném závodě na 5000 m dobruslil na sedmé příčce. První medaili, bronzovou, získal na MS 1929. Roku 1930 již světový šampionát poprvé vyhrál a na Mistrovství Evropy vybojoval stříbro. Během třicátých let získal na mistrovstvích světa další dvě zlaté (1935 a 1937) a dvě stříbrné medaile (1932 a 1933); dvě zlaté si přivezl i z kontinentálních šampionátů (1934 a 1937). Zúčastnil se také ZOH 1932 (v závodech na 1500 m a 10 000 m nepostoupil z rozjížděk, rozjížďku v závodě na 5000 m nedokončil) a 1936 (devátý na trati 5 km, desátý na trati 10 km). Poslední závody absolvoval v roce 1940 – jednalo se o neoficiální mistrovství světa a norský šampionát.\n\nUtopil se v norském jezeře Gjersjøen v listopadu 1940 ve věku 32 let.\n\n"}
{"id": "1063512", "url": "https://cs.wikipedia.org/wiki?curid=1063512", "title": "Brasil Open 2015 – mužská dvouhra", "text": "Brasil Open 2015 – mužská dvouhra\n\nDo soutěže mužské dvouhry na tenisovém turnaji Brasil Open 2015 nastoupilo dvacet osm hráčů. Obhájcem titulu byl argentinský tenista Federico Delbonis, kterého v úvodním kole vyřadil krajan Facundo Bagnis.\n\nVítězem dvouhry se stal pátý nasazený Uruguayec Pablo Cuevas, jenž ve finále zdolal italské překvapení turnaje, postoupivšího z kvalifikace, Lucu Vanniho po třísetovém průběhu 6–4, 3–6 a 7–6. O vítězi rozhodl až tiebreak závěrečné sady. V probíhající sezóně si tak připsal premiérové turnajové vítězství, které představovalo třetí titul na okruhu ATP Tour.\n\nČtyři nejvýše nasazení hráči měli volný los do druhého kola.\n\n"}
{"id": "1063516", "url": "https://cs.wikipedia.org/wiki?curid=1063516", "title": "Divize D 1994/95", "text": "Divize D 1994/95\n\nV soubojích 30. ročníku Moravskoslezské divize D 1994/95 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1994 a skončil v červnu 1995.\n\n\n\nZdroj: \n\nPoznámky:\n\n\n"}
{"id": "1063520", "url": "https://cs.wikipedia.org/wiki?curid=1063520", "title": "Albis", "text": "Albis\n\nAlbis je pohoří v kantonu Curych, ve Švýcarsku. Rozprostírá se od osady Sihlbrugg na jihu až k obci Waldegg (Uitikon) poblíž Curychu na severu. Je dlouhé asi 19 km, a vede téměř rovnoběžně s řekou Sihl a západním pobřežím Curyšského jezera.\nNejvyšším bodem pohoří je hora Bürglen s výškou 914,6 m n. m. Nejznámějším místem je ale vrchol hory Üetliberg s výškou 870,6 m n. m. Pod východním úbočím Albisu protéká řeka Sihl, často pod strmýchi srázy a v hlubokých roklích. Na západní straně je pohoří méně strmé a částečně pokryté pastvinami.\nPohoří Albis je tvořeno sladkovodní molasou, která se skládá převážně z opuky, slínů, pískovců a slepenců. Na nejvyšších místech, zejména na vrcholu Üetlibergu, se nachází perforovaný slepenec, Arnoldem Escherem von der Linth nazvaný \"Nagelfluh\". Tato vrstva se zde ukládala v průběhu ledových dob.\n"}
{"id": "1063522", "url": "https://cs.wikipedia.org/wiki?curid=1063522", "title": "Jiří Hanibal (malíř)", "text": "Jiří Hanibal (malíř)\n\nJiří Hanibal (* 1964, Praha) je český malíř a filmový architekt.\n\nJiří Hanibal se narodil v roce 1964 v Praze v rodině režiséra Jiřího Hanibala. V roce 1979 začal studiem na Střední keramické škole v Bechyni, odkud v roce 1981 přešel na Střední odbornou školu výtvarnou na Hollarově náměstí v Praze, kde v roce 1984 maturoval. Po neúspěšných zkouškách na DAMU, obor scénografie, pracoval jako asistent architekta ve Filmovém studiu Barrandov.\n\nV roce 1987 byl přijat na Akademii výtvarných umění do ateliéru profesora Radomíra Koláře. Po diplomové práci u profesora Jiřího Sopka v roce 1991 pracoval znovu u filmu a ve stejném roce odjel na stipendium do Francie; École des Beaux Arts v Marseille, poté École des Beaux Arts v Toulouse a získal diplom na École Nationale Supérieure des Beaux Arts v Paříži. Po dvouletém pobytu v Toulouse, kde vystavoval obrazy v galerii Stockart, se přestěhoval do Paříže, a pokračoval v práci filmového architekta (např. Commissaire Maigret), jakož i ve své výtvarné tvorbě a různých, jak kolektivních, tak samostatných výstavách. Díky zastoupení v Městské sbírce města Paříže získal ateliér, ve kterém žije se svojí ženou a dvěma dětmi. Dělí svoji aktivitu mezi práci filmového architekta a malířskou tvorbu.\n\n"}
{"id": "1063524", "url": "https://cs.wikipedia.org/wiki?curid=1063524", "title": "Camille Muffatová", "text": "Camille Muffatová\n\nCamille Muffatová, nepřechýleně Camille Muffat (28. října 1989, Nice − 9. března 2015) byla francouzská plavkyně. Na olympijských hrách 2012 v Londýně získala zlatou medaili v závodě na 400 metrů volným způsobem. Na poloviční trati získala stříbro a bronz přidala ve štafetě na 4 × 200 m volným způsobem.\n\nZemřela 9. března 2015 při srážce helikoptér během natáčení reality show poblíž argentinského města Villa Castelli.\n\n"}
{"id": "1063534", "url": "https://cs.wikipedia.org/wiki?curid=1063534", "title": "Divize D 1993/94", "text": "Divize D 1993/94\n\nV soubojích 29. ročníku Moravskoslezské divize D 1993/94 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1993 a skončil v červnu 1994.\n\n\n\nZdroj: \n\nPoznámky:\n\n\n"}
{"id": "1063535", "url": "https://cs.wikipedia.org/wiki?curid=1063535", "title": "Salif Keïta Traoré", "text": "Salif Keïta Traoré\n\nSalif Keïta Traoré (* 6. prosince 1946 nebo 8. prosince 1946, Bamako, Mali) je bývalý malijský fotbalový útočník a reprezentant. S malijským národním týmem získal stříbrné medaile na Africkém poháru národů 1972.\n\nV roce 1970 byl zvolen prvním Africkým fotbalistou roku (tehdy ocenění uděloval francouzský fotbalový časopis \"France Football\").\nV roce 1994 založil v Mali první profesionální fotbalové tréninkové centrum nazvané Centre Salif Keita. V letech 2005–2009 byl prezidentem Malijské fotbalové federace.\nGuinejský režisér Cheik Doukouré natočil v roce 1994 film \"Le Ballon d'or\" inspirovaný životem Salifa Keïty.\n\nKeïtův synovec Seydou Keita je také úspěšný profesionální fotbalista. Mimo jiné hrál za FC Barcelona. Dalším jeho synovcem je fotbalista Mohamed Sissoko.\n\n"}
{"id": "1063536", "url": "https://cs.wikipedia.org/wiki?curid=1063536", "title": "Marie Karolína Josefa Šporková", "text": "Marie Karolína Josefa Šporková\n\nMarie Karolína Josefa Šporková (15. srpna 1752 – 18. září 1799) byla česká šlechtična z rodu Šporků. Narodila se do rodiny Jana Karla Šporka a Marie Terezy Josefy von Thürheim. Dne 10. září 1770, krátce po svých 18. narozeninách, se provdala za Kristiána Filipa Clam-Gallase. Oba patřili k milovníkům umění a Clam-Gallasové díky sňatku získali i některé cenné obrazy, mezi něž patří například portrét strýce Marie Karoliny šlechtice Františka Antonína Šporka namalovaný Petrem Brandlem. \n\nKdyž v roce 1780 vznikla na Clam-Gallasově panství obec Peklo (tehdy německy ), příliš se zakladateli její název nezamlouval. Roku 1784 proto nechal osadu na počest své manželky přejmenovat na „Karolinino Údolí“ (). Název vydržel až do roku 1947, kdy se z rozhodnutí ministra vnitra československé vlády Václava Noska vrátil zpět na Peklo.\n\nManželé Clam-Gallasovi měli celkem šest dětí:\n"}
{"id": "1063540", "url": "https://cs.wikipedia.org/wiki?curid=1063540", "title": "Moře a malé rybky", "text": "Moře a malé rybky\n\n„Moře a malé rybky“ (v anglickém originále „The Sea and Little Fishes“) je humoristická fantasy povídka Terryho Pratchetta z roku 1998. Téhož roku byla rovněž zařazena do antologie fantasy povídek \"Legendy\" (česky 1999). V České republice také roce 2004 v souboru Pratchettových povídek \"Divadlo krutosti\". Povídka přináší nové dobrodružství čarodějek z Lancre.\n\nBlíží se zkoušky čarodějek, což je soutěž pořádaná v Lancre. Vítězkou posledních let je Bábi Zlopočasná. To se ale ne každé čarodějce v Lancre zamlouvá. Pod vedením Leticie Našeptávalové, bohaté čarodějky, vznikl samozvaný výbor, do kterého patřily i Kmotra Vařbujónová a Stařenka (Matička) Stěhovalová. Výbor se rozhodl, že požádá Bábi Zlopočasnou, aby nesoutěžila a přijala čestné místo v porotě. To však Bábi Zlopočasná nemá v úmyslu. Hluboce se jí však dotkne, že by její účast měla brát odvahu ostatním čarodějkám v soutěžení a také to, že její bručivá povaha děsí lidi. Rozhodne se proto, že bude k lidem laskavá a milá, což je však děsí ještě víc. Nakonec se rozhodne nesoutěžit a pouze pomoci v organizování soutěže. Její tvrdé koláče, slavobrány z vlaječek a růžové šaty však nepřesvědčí ani výbor, ani Stařenku Oggovou, její nejlepší přítelkyni. Stařence Oggové, ani dalším čarodějkám, se nová organizace zkoušek pod vedením výboru a hlavně Leticie Našeptávalové nelíbí. Stařenka Oggová tuší, že s Bábinou proměnou není něco v pořádku. Vnímá to i Anežka Nulíčková. V průběhu zkoušek se stane něco divného, žádná čarodějka není schopná udělat perfektní kouzlo. Leticie Našeptávalová z toho obviní Bábi Zlopočasnou. Má sice do určité míry pravdu, ale její hysterický výstup a políček, který Bábi Zlopočasné vlepí, obrátí proti ní veřejné mínění přítomných čarodějek. Soutěž skončí bez vítěze, ale Bábi Zlopočasná nedovolí, aby skončila úplným fiaskem. Vyzve všechny přítomné, aby si na závěr opekly brambory u velkého čarodějného ohně, jako každý rok. Po vyzvání Stařenky Oggové velkolepým kouzlem zapálí vatru a všechny opět přesvědčí, že je nejmocnější čarodějkou.\n\nNázev povídky ničím nenapovídá jejímu obsahu. Autor povídku nazval podle srovnání, které použila Stařenka Oggová v úvodní části povídky při návštěvě samozvaného výboru v jejím domě. Poté, kdy Leticie Našeptávalová prohlásí o Bábi Zlopočasné, že je pyšná, Stařenka Oggová se ušklíbne, že by stejně tak mohla říci, že je \"moře plný vody\". Nechápající čarodějce vysvětlila, že bez vody není moře, stejně tak, jako Bábi Zlopočasná je pýcha sama. \n\nPo Stařence Oggové nazval pan Pelhřim Hopolíčko červená, kulatá a šťavnatá jablka.\nPo Bábi Zlopočasné nazval pan Pelhřim Hopolíčko oblou, leskle zploštělou, na jednom konci špičatou cibuli.\nBábi Zlopočasná se na zkoušky oblékla do růžového oděvu s krajkou kolem límečku.\n\n"}
{"id": "1063541", "url": "https://cs.wikipedia.org/wiki?curid=1063541", "title": "Signalizační stavby trigonometrických bodů", "text": "Signalizační stavby trigonometrických bodů\n\nSignalizační stavby trigonometrických bodů jsou objekty využívané při budování nebo zhušťování trigonometrických sítí. Trigonometrický bod, který je obvykle stabilizován povrchovou a jednou či více podzemními značkami, je třeba signalizovat tak, aby byl jednoznačně identifikovatelný a umožňoval cílení i při záměrách o délce několika desítek kilometrů. Z toho důvodu je bod opatřen tzv. signalizační stavbou, zkráceně signálem.\nPodle Instrukce A lze signální stavby rozdělit na tři základní druhy: přirozené signály, smíšené signály a umělé signály.\n\nJedná se o stavby v krajině, které nejsou určeny pro měřické využití, ale svým tvarem, stabilitou a polohou toto využití umožňují. Jako příklad tohoto druhu signalizace je možné uvést například kostelní věže, kde je vztažný bod často volen ve středu makovice (např.: chrám sv. Víta v Praze, katedrála sv. Bartoloměje v Plzni, ale i množství méně známých). Dalším příkladem přirozené signalizace je pata hromosvodu Petřínské rozhledny.\n\nOpět se jedná o stavby původně postavené za jiným účelem. Oproti výše uvedeným však před měřením vyžadují speciální úpravy, například zřízení záměrného cíle, podlahy apod.\n\nTyto stavby je třeba nově postavit od základů. Musí splňovat četná kritéria a to jak ekonomická, tak konstrukční: při jejich stavbě nesmí dojít k poškození stabilizace bodu, jsou umístěny ideálně centricky nad bodem, zůstávají stabilní i při působení povětrnostních vlivů, umožňují, resp. nebrání pevnému postavení měřického stroje a zaměření na další body, náklady na stavbu jsou přiměřené významu bodu.\n\nPro rozlišení bodů vyšších řádů a podrobné / místní triangulace jsou tyče signálů bodů vyšších řádů opatřeny černým záměrným hranolem (20×20×40 cm) a natřeny černě a bíle. Vrchol pyramidy je obit 5 až 7 řadami bíle natřených prken. Body podrobné / místní triangulace mají střední tyč natřenou do 1/2 bíle a výše černě, případně po třetinách v pořadí černá–bílá–černá. Cílí se vždy na rozhraní černé a bílé barvy první odspodu. Nátěr je prováděn zpravidla fermežovými barvami v několika vrstvách.\n\nUmělé signály můžeme dále dělit na pyramidy a měřické věže.\n\nTrojboká pyramida se staví v místech s pevným podložím, pokud je doprava stavebního materiálu problematická. V ostatních případech se staví pyramida čtyřboká. Stavba pyramidy je zahájena vyhloubením jam hlubokých nejméně 1,2 metru a zřídkakdy hlubších než 2 metry. V případě nestabilního podloží je vyztuženo cihlovou podezdívkou nebo betonovou vrstvou (síla nejméně 30 cm) na povalech. Do vyhloubených jam se vztyčuje konstrukce z odkorněného a vyschlého dřeva, nejlépe smrkového. Části, které budou pod úrovní terénu se impregnují dehtem nebo i jen opálením. V případě trojboké pyramidy je konstrukce volně zkompletována na zemi a poté postavena, u čtyřboké pyramidy je postavena nejdříve s třemi nohami, čtvrtá je připevněna již na stojící konstrukci. Následně se pomocí olovnice uvede střední signalizační tyč do svislého stavu a posunem celé konstrukce se centruje nad bodem. Poté je střední tyč připevněna kleštinami a konstrukce zpevněna vodorovnými věnci. Teprve poté jsou nohy konstrukce zasypány, případně ještě zajištěny v zemi kotvami. Posledním krokem je vodorovné obití prkénky – jedna vrstva se vždy vynechá, aby stavba nečelila větru souvislou plochou.\n\nKonstrukce signalizační části stavby je shodná s popisem výše. Do ní je na čtyřbokém podstavci vestavěn observační sloup se stolkem pro měřický stroj. Výška stroje by neměla být výše než v polovině pyramidy. V příslušné výšce je na konstrukci pyramidy doplněna podlaha pro obsluhu stroje. Signalizační část stavby s podlahou nesmí být žádnou částí v kontaktu s konstrukcí nesoucí observační sloup.\n\nMěřická věž je nejvyšší kategorií signalizačních staveb. Můžeme rozlišit tři základní druhy věží: dřevěné, sestávající se ze dvou vzájemně se nedotýkajících konstrukcí pro signalizaci a pohyb osob a pro měřický stroj; zděné, stavěné při budování astronomicko-geodetické sítě a ostatní, například vojenské ocelové konstrukce.\n\nBudování trigonometrických sítí na území České republiky probíhalo v rámci budování geodetických měření pro stabilní katastr, II. vojenské mapování a III. vojenské mapování. Podle dobové literatury, například \"Instruction für die bey der k. k. österreichischen Landes-Vermessung angestellten Herren Officiere\" (R, Binnethal. 1810), \"Mittheilungen des Kaiserl. Königl. Militär-Geographischen Institutes\" (1898) nebo \"Handbuch der Vermessungskunde\" (W, Jordan. 1896) byla konstrukce pyramid shodná s výše popsanou, Binnethalova instrukce z roku 1810 připouští i stavbu pyramidy celé vyzděné. Popisované pyramidy dosahovaly výšky až 20 metrů. Naopak u měřických věží je informace pouze o tom, že muselo býti dbáno pevnosti konstrukce.\n\nSignalizační stavby, s jejichž pozůstatky se čtenáři ještě stále můžou výjimečně setkat, jsou stavby vybudované podle návodu V. Kolomazníka, používané při budování JTSK od roku 1920, později začleněného do Instrukce A.\n\nDalším významným obdobím bylo budování zděných měřických věží při budování Astronomicko-geodetické sítě v letech 1936–1941.\n\nBudování signalizačních staveb trigonometrických bodů je spojeno s budováním klasických geodetických základů. V současné době s rostoucím vlivem moderních metod jako GNSS ztrácejí na významu a zejména dřevěné stavby již téměř vymizely z krajiny.\n\nSignalizační stavby trigonometrických bodů jsou poměrně výrazným projevem zeměměřických činností. Jako takové je například na titulní straně odborného časopisu Geodetický a kartografický obzor ilustrace pyramidy se zvýšeným postavením stroje, v zahraničí se pak dostaly například i na poštovní známky.\n"}
{"id": "1063544", "url": "https://cs.wikipedia.org/wiki?curid=1063544", "title": "Květoslav Matějka", "text": "Květoslav Matějka\n\nKvětoslav Matějka (* 16. března 1952) je český publicista, spisovatel a herec. Vystoupil v jediném filmu, a to \"Muž z Londýna\" (1974).\n\nJe autorem:\n"}
{"id": "1063545", "url": "https://cs.wikipedia.org/wiki?curid=1063545", "title": "Divize D 1992/93", "text": "Divize D 1992/93\n\nV soubojích 28. ročníku Moravskoslezské divize D 1992/93 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1992 a skončil v červnu 1993.\n\n\n\nZdroj: \n\nPoznámky:\n\n\n"}
{"id": "1063546", "url": "https://cs.wikipedia.org/wiki?curid=1063546", "title": "Zdeněk Manina", "text": "Zdeněk Manina\n\nZdeněk Manina (* 11. září 1961, Kladno) je český sochař, malíř, keramik a kreslíř.\n\nZdeněk Manina se narodil 11. září 1961 na Kladně. Po narození se společně s rodiči odstěhovali do Terezína, kde strávil následujících šest let. Pro Zdeňka Maninu to znamenalo prožít velkou část svého dětství, období plné her a čas prvního pádu z kola, na místě, které se nemůže zbavit své minulosti, v paměti mu uvízlo několik několik zážitků z návštěv s mateřskou školou v Malé terezínské pevnosti. Do první třídy nastoupil na základní školu v Kladně, kam se jeho rodina po několika letech vrátila. Ve svém studiu dále pokračoval na všeobecném gymnáziu — secesní budova z roku 1905 postavena podle návrhu architekta Aloise Dryáka, která se nachází v centru Kladna. Během studia opustil představu býti lékařem a místo toho zvolil vizi stát se umělcem.\n\nPo úspěšném složení maturitní zkoušky nastoupil na Vysokou školu uměleckoprůmyslovou v Praze do ateliéru keramika a porcelán pod vedením profesora Otto Eckerta, který bohužel ateliér opouštěl, ovšem jeho odchod trval několik let, což značně komplikovalo studium v ateliéru a taky konzultace týkající se výtvarných děl, které byly nedílnou součástí studia. A tak byl Zdeněk Manina nucen najít jiného profesora, který by mu poradil a pomohl najít vlastní výtvarný styl. Záchranu nalezl u profesora Františka Buranta — grafika, malíře a sochaře. Díky němu se začínal vzdalovat užitému umění a postupně se zaměřil na umění malířské a sochařské, kterému zůstává věrný dodnes. V roce 1986 dokončil VŠUP Praha a začal se věnovat vlastní tvorbě. První samostatné výstavy byly věnovány malbě a kresbě a následně se zaměřil ve volné tvorbě i na sochařská díla.\n\nV roce 1987 nastoupil do DOV Keramo Praha jako výtvarník. Ovšem v roce 1994 opustil toto místo i Prahu a zamířil na sever Čech do Ústí nad Labem, kde na IVK UJEB v ateliéru keramika a porcelán působil jako odborný asistent. V roce 1997 se vrátil do Prahy a veškerou energii věnoval své vlastní tvorbě, kterou představil veřejnosti na menších či větších výstavách, z této doby pochází realizace kašny věnované sv. Janu Nepomuckému, pítka a autorského designu laviček na třídě TGM v Kladně. Po 17 letech od ukončení studia v roce 2003 se vrátil na VŠUP Praha jako odborný asistent v ateliéru keramika a porcelánu, kde skončil v roce 2005.\n\nZdeněk Manina vytváří ze svých vizí figurální sochy, malby a kresby, které se pravidelně objevují v galeriích i mimo Českou republiku, zúčastnil se například mezinárodní přehlídky keramické plastiky \"European Ceramic Context 2014\". Významný mezník v jeho tvorbě byla realizace sochařské instalace \"Řetěz ve Vitry Sur Sein\" u Paříže (partnerské město Kladna). Věnuje se také pedagogické činnosti na Gymnáziu v Kladně, kde učí výtvarnou výchovu. Dále se zabývá organizační a kurátorskou prací, stál u zrodu \"Kladenských dvorků\" a spolu s Františkem Tomíkem organizují Kladenský salón, bienále přehlídky výtvarných děl umělců z Kladenska a Středočeského kraje. Ateliér má na Kladně v Podprůhonu v \"Kolmistrovo\" ulici.\n\n\n\"Jestliže na sklonku osmdesátých let Zdeněk Manina plasticky osciloval mezi figurativně-animálním až abstrahujícím tvaroslovím, od devadesátých let 20. století zpracovává keramickou hmotu, pálenou hlínu nebo kameninu, a také laminát a bronz, v podobě lidské figury, zcela jasně maskulinní. Toto Maninovo důrazné soustředění na anonymní mužskou figuru či figury časem (po roce 2000) změklo v proměně habitu; muže v některých scénách vystřídalo dítě, chlapec či chlapci. A přesto tato nadčasová figurální jednostrannost v až palčivě hutné a syrové tělesnosti v sobě nese (ukrývá, soustřeďuje) kód přítomnosti, neboť se zřejmě budeme ztotožňovat se zranitelností lidské existence, obnaženou téměř až na samý práh mezi životem a smrtí, nebo naopak v Maninových humanoidech budeme adorovat sílu, odvahu a schopnost nepoddat se jakémukoli vnějšímu tlaku či násilí nebo obdivovat vytrvalost a vitalitu maximálního fyzického a volného nasazení.\n\nTo vše tedy můžeme odezírat z figur Zděňka Maniny. Ba co víc, ve zmnoženém úsilí figurálních scén, v sousoších či instalacích, se vzájemný pohyb figur a jejich gesta buď opakují, či dokonce násobí, nebo se proměňují v hybný děj, boj zápas, rituál pohybu...\"\n\n\n\n\n\n\n\n"}
{"id": "1063551", "url": "https://cs.wikipedia.org/wiki?curid=1063551", "title": "Geography Club", "text": "Geography Club\n\nGeography Club (tj. \"Zeměpisný kroužek\") je americký hraný film z roku 2013, který režíroval Gary Entin na základě stejnojmenného románu Brenta Hartingera. Film popisuje problémy dospívajícího studenta na střední škole, který je gay. Snímek měl světovou premiéru na filmovém festivalu v Newport Beach 27. dubna 2013.\n\nRussell je středoškolák a jako gay cítí se osaměle, rád by si našel přítele. Je překvapen, když ho jednoho večera na školním výletě políbí Kevin, hvězda místního fotbalového týmu. Bohužel je však zahlédne spolužačka Min a pozve je na setkání zeměpisného kroužku. Russell se tam vydá, aby zjistil, co od něj Min chce. Ta mu vysvětlí, že v kroužku spolu s ní jsou ještě její přítelkyně Therese a gay Ike a kroužek slouží jako zástěrka pro jejich společná setkávání ve škole. Russell je klidný, že jeho vztah s Kevinem zůstane utajen, ale členem se zpočátku stát nechce. Russellův kamarád Gunnar by si chtěl najít holku, protože je ještě panic. Touží po Kimberly, která se s ním ale chce scházet jen společně s kamarádkou Trish a Russelem. Russel, ač nerad, proto na schůzky přistoupí. Kevin vezme Russela do fotbalového týmu, aby mohli být co nejvíce spolu. Když Russel odmítne Trish a posléze i Kimberly, ta o něm rozhlásí ve škole, že je gay. Kevin se s Russelem už bojí stýkat, takže se s ním Russel rozejde. Podporu naopak najde u Min a jejích přátel, kteří přejmenují zeměpisný kroužek na skupinu podporující LGBT minoritu. Podpoří ho i jeho kamarád Gunnar, který začne chodit s Trish.\n\n"}
{"id": "1063554", "url": "https://cs.wikipedia.org/wiki?curid=1063554", "title": "Branimir Hrgota", "text": "Branimir Hrgota\n\nBranimir Hrgota (* 12. ledna 1993, Zenica, Bosna a Hercegovina) je švédský fotbalový útočník, který v současné době hraje v německém klubu Borussia Mönchengladbach. Je také reprezentantem Švédska.\n\nVe Švédsku hrál v juniorských týmech klubů IK Tord a Jönköpings Södra IF. V A-týmu Jönköpings Södra IF debutoval v roce 2011.\nV červenci 2012 se zkompletoval jeho přestup do německého bundesligového klubu Borussia Mönchengladbach.\n\nHrgota působil v některých mládežnických výběrech Švédska.\nTrenér Håkan Ericson jej nominoval na Mistrovství Evropy hráčů do 21 let 2015 konané v Praze, Olomouci a Uherském Hradišti, kde získal se švédským týmem zlaté medaile.\n\nV A-mužstvu Švédska debutoval 4. 9. 2014 v přátelském zápase proti týmu Estonska (výhra 2:0).\n\n"}
{"id": "1063557", "url": "https://cs.wikipedia.org/wiki?curid=1063557", "title": "BBC Worldwide", "text": "BBC Worldwide\n\nBBC Worldwide byla britská mediální společnost, která se zabývala prodejem vysílacích práv k pořadům veřejnoprávní British Broadcasting Corporation a provozováním televizních stanic mimo území Spojeného království, mnohdy ve spolupráci se zahraničními společnostmi formou joint venture. Formálně šlo o společnost s ručením omezeným, jejímž stoprocentním vlastníkem byla BBC. Společnost zanikla ke 3. dubnu 2018 sloučením s produkční společností BBC Studios. Nová společnost si ponechala název BBC Studios.\n\nBBC Worldwide fungovala na komerční bázi, na rozdíl od své mateřské společnosti nebyla financována prostřednictvím koncesionářských poplatků. Například ve fiskálním roce 2013/2014 hospodařila s obratem 1 042,3 milionů liber a ziskem 157,4 milionů liber. Vydělané peníze putovaly do rozpočtu veřejnoprávní BBC.\n\nV letech 2007 až 2013 vlastnila BBC Worldwide vydavatele turistických průvodců Lonely Planet (do roku 2011 v něm měla tříčtvrtinový podíl, poté se stala stoprocentním vlastníkem). Společnost poté prodala s osmdesátimilionovou ztrátou americkému miliardáři Bradu Kelleymu za 51 milionů liber.\n\nBBC Worldwide pro svou činnost vytyčilo čtyři hlavní oblasti zájmu – Spojené království, Severní Ameriku (USA a Kanada), Austrálii s Novým Zélandem a zbytek světa (Evropa, Asie a Jižní Amerika). Své kanceláře provozovala k roku 2015 celkem na 18 místech. V USA fungovaly tři pobočky (Los Angeles, New York a Miami), v Indii tři (Dillí, Bengalúru a Bombaj), dvě divize sídlily v Londýně a v Číně (Peking, Hongkong). Další kanceláře měla BBC Worldwide v kanadském Torontu, v Ciudad de México, brazilském São Paulu, Paříži, Kolíně nad Rýnem, Varšavě, Tokiu, Singapuru a Sydney.\n\n"}
{"id": "1063559", "url": "https://cs.wikipedia.org/wiki?curid=1063559", "title": "PTT Thailand Open 2015 – ženská čtyřhra", "text": "PTT Thailand Open 2015 – ženská čtyřhra\n\nDo soutěže ženské čtyřhry na tenisovém turnaji PTT Thailand Open 2015 nastoupilo pattnáct dvojic; první nasazené měly volný los do druhého kola. Obhájcem titulu byl čínský pár Pcheng Šuaj a Čang Šuaj, jehož členky nestartovaly společně. Pcheng do turnaje nenastoupila. Spoluhráčkou Čangové se stala Čuang Ťia-žung, s níž skončila v úvodním kole na raketách Anastasie Rodionovové a Věry Zvonarevové.\n\nVítězem čtyřhry se stal nejvýše nasazený pár sester Čan Chao-čching a Čan Jung-žan z Tchaj-wanu, který ve finále zdolal japonsko-thajskou dvojici Šúko Aojamová a Tamarine Tanasugarnová výsledkem 2–6, 6–4 a [10–3]. Obě šampionky si do žebříčku WTA připsaly 280 bodů. Chao-čching tak získala sedmý a Jung-žan čtrnáctý deblový titul na okruhu WTA Tour.\n\n"}
{"id": "1063560", "url": "https://cs.wikipedia.org/wiki?curid=1063560", "title": "Karl Wazulek", "text": "Karl Wazulek\n\nKarl Wazulek (13. prosince 1914 Vídeň – 10. března 1958) byl rakouský a německý rychlobruslař.\n\nV mezinárodních závodech se poprvé představil v roce 1934, kdy také vybojoval bronzovou medaili na Mistrovství Evropy. O rok později dosáhl svého největšího úspěchu, když kontinentální šampionát vyhrál; kromě toho debutoval i sedmou příčkou na Mistrovství světa. Startoval na Zimních olympijských hrách 1936, kde bylo jeho nejlepším výsledkem šesté místo v závodě na 1500 m (dále byl osmý na 5000 m, jedenáctý na 10 000 m a třináctý na 500 m). Na Mistrovství světa 1938 získal stříbrnou medaili. Po anšlusu Rakouska reprezentoval Německo. Poslední závody absolvoval na začátku roku 1941, kdy mimo jiné vyhrál německý šampionát.\n"}
{"id": "1063561", "url": "https://cs.wikipedia.org/wiki?curid=1063561", "title": "Mathis Bolly", "text": "Mathis Bolly\n\nMathis Gazoa Kippersund Bolly (* 14. listopadu 1990, Oslo, Norsko) je fotbalový záložník, v současnosti hráč klubu Fortuna Düsseldorf. Na mládežnické úrovni reprezentoval Norsko, na seniorské úrovni nastupuje ve fotbalové reprezentaci Pobřeží slonoviny.\n\nV Norsku hrál v letech 2008–2012 v klubu Lillestrøm SK.\nV lednu 2013 podepsal 3,5-roční smlouvu s německým klubem Fortuna Düsseldorf.\n\nV roce 2009 odehrál 3 zápasy za norský reprezentační výběr v kategorii do 19 let, branku nevstřelil.\n\nV A-mužstvu Pobřeží slonoviny debutoval 8. 6. 2013 v kvalifikačním zápase proti domácímu týmu Gambie (výhra 3:0).\n\nZúčastnil se Mistrovství světa 2014 v Brazílii, kde reprezentace Pobřeží slonoviny vypadla v základní skupině C.\n\n"}
{"id": "1063562", "url": "https://cs.wikipedia.org/wiki?curid=1063562", "title": "BNP Paribas Fortis Diamond Games 2015 – ženská čtyřhra", "text": "BNP Paribas Fortis Diamond Games 2015 – ženská čtyřhra\n\nDo soutěže ženské čtyřhry na tenisovém turnaji BNP Paribas Fortis Diamond Games 2015 nastoupilo šestnáct dvojic. Obhájcem titulu byl pár Cara Blacková a Liezel Huberová, když poslední předchozí ročník proběhl v sezóně 2008. Obě hráčky však do turnaje nezasáhly.\n\nVítězem čtyřhry se stal nejvýše nasazený španělský pár Anabel Medinaová Garriguesová a Arantxa Parraová Santonjaová, který ve finále zdolal belgickou dvojici An-Sophie Mestachová a Alison Van Uytvancková výsledkem 6–4, 3–6 a [10–5]. Obě šampionky si do žebříčku WTA připsaly 280 bodů.\n\n"}
{"id": "1063563", "url": "https://cs.wikipedia.org/wiki?curid=1063563", "title": "Říše loutek", "text": "Říše loutek\n\nLoutkové amatérské divadlo Říše loutek bylo založeno akad. soch. Vojtou Suchardou v roce 1920. Prvním působištěm byla škola v Korunovační ulici v Praze 7. V roce 1928 se soubor přestěhoval do nových prostor, vybudovaných jako součást nové budovy Městské knihovny v Praze. Zde byla 20. května 1929 založena mezinárodní loutkářská unie UNIMA. V tomto prostoru působí soubor bez přestávky dodnes.\n\nDivadlo sídlí v budově Městské knihovny – Žatecká 1, Praha 1 – Staré Město. Říše loutek byla založena v roce 1920. Od svého založení do roku 2015 odehrála 9230 představení pro 1 606 755 diváků. Uvedla 213 inscenací a podílelo se na nich 407 členů a spolupracovníků. Říše loutek vždy byla a stále je divadlo neprofesionální.\n\nDivadélko „V říši loutek“ založili sochař Vojtěch Sucharda a jeho žena, malířka Anna Suchardová-Brichová. O početný soubor se postarali jejich přátelé a celý podnik byl financován jako družstvo – jednotliví členové vkládali do vznikajícího divadla své podíly. Prostory poskytla v Sládkově ulici na Letné tehdy ještě samostatná obec Bubeneč ve zrušené školní kapli měšťanské školy.\nZahajovacím představením byla 26. září 1920 pohádka Dlouhý, Široký a Bystrozraký, hrálo se každou sobotu a neděli a již v první sezoně bylo sehráno 86 představení. V. Sucharda vyřezával loutky, A. Suchardová-Brichová je oblékala a vytvářela scénické výpravy. Režii obstarávala bývalá členka Národního divadla Marie Aichelburgová-Hilbertová, která také uváděla nezkušené členy souboru do tajů hereckého umění. Repertoár byl volen uvážlivě, vedle dobové produkce se uplatňovali i domácí autoři, zejména A. Suchardová-Brichová, Václav Barth, František Ptáček a Bedřich Wunderlich.\nNové divadlo rázem upoutalo pozornost, a to především výtvarnou stránkou, ale i vyvážeností všech inscenačních složek. Na repertoáru se střídaly pohádky, činoherní klasika (Strakonický dudák, 1920; Lucerna, 1926) i fantastické féerie (Jak se dostal Kašpárek na Měsíc, 1922; Kašpárkův výlet do XXX. století, 1924). Vrcholem tohoto období se stala kvapilovsky laděná inscenace Shakespearova Večera tříkrálového (1925) v úpravě a režii Vladimíra Zákrejse.\nProstory letenského divadélka byly stísněné, a tak když bylo rozhodnuto o výstavbě loutkového divadla v nové budově Ústřední městské knihovny v centru Prahy, využila Říše loutek nabídku ke změně působiště. Členové souboru v čele s V. Suchardou se pak i díky porozumění autora objektu, architekta Františka Roitha podíleli na celkové koncepci řešení divadelního prostoru i jeho vybavení. Pod pozměněným názvem zde Umělecká scéna „Říše loutek“ 19. prosince 1928 zahájila své působení.\nNové divadlo se stalo senzací, bylo označováno za nejmodernější loutkové divadlo na světě a pozornost budilo i během velké loutkářské výstavy a sjezdu loutkářských pracovníků v květnu 1929, kdy se Říše loutek stala dějištěm historické události – 20. května 1929 zde byla založena mezinárodní loutkářská organizace UNIMA.\nI v novém sídle dominovala výtvarná práce manželů Suchardových, ale Říše loutek přinášela také nové podněty autorské a režijní, především zásluhou Vládi Šmejkala a Miloše Piláta. Vedle výpravných pohádek (O Honzovi, 1930; O Popelce, 1931) to byly dobrodružné hry (Vládce Himalají, 1934; Napoleon, 1935) a zejména revue (?K.D.O.?, 1931; Společnost s ručením neomezeným, 1932). Významně se uplatňovaly podněty divadelní avantgardy (Kašpárek na vlnách Fantas-oceánu, 1930; Čerstvý věneček ze starodávného kvítí, 1936; Pohádka pošťácká, 1936).\nVálečné události zasáhly citelně i do činnosti Říše loutek, několik jejích členů prošlo koncentračními tábory, někteří v nich zahynuli. Provoz divadla se však podařilo udržet po celou válečnou dobu, změnil se ovšem pohled na dramaturgii. Některé zamýšlené projekty byly odloženy, např. Cocteauovi Svatebčané na Eiffelce či Gogolův Revizor. Na repertoár se naopak vrátila řada starších pohádkových her.\n\nNechyběly však nové inscenace. Cvrček houslista (1942) s nápaditě stylizovanými Suchardovými loutkami a působivou výpravou patřil k tomu nejlepšímu, co A. Suchardová-Brichová jako autorka textu, výpravy i režie vytvořila. Diváckým trhákem byla Sněhurka a sedm trpaslíků (1941) inspirovaná slavným Disneyho filmem i s původní Churchillovou hudbou. Některé inscenace obsahovaly dospělými diváky vděčně přijímané dobové jinotaje: Čarovný plášť (1940), Konvalinky (1943). Významnou součástí repertoáru byla silvestrovská pásma sestavovaná Vláďou Šmejkalem z marionetových i maňáskových čísel, nechyběly ani různé experimenty zkoumající výrazové možnosti loutek. Před samým koncem války se uskutečnila premiéra Husičky (1945), hry ruských autorek Niny Gernětové a Tatjany Gurevičové, která se pod názvem Kačátko stala jedním z repertoárových hitů poválečné doby. V Říši loutek byla tehdy uvedena pod jménem překladatele a režiséra V. Šmejkala. V roce 1944 zemřela Anna Suchardová-Brichová. . V důsledku toho spolupracovali s Říší loutek i externí výtvarníci, např. Jiří Krejčí, Ivan Strnad, Jaroslav Benda či Richard Lander. \n\nV poválečném období se těšila Říše loutek mimořádné divácké popularitě. V sezoně hrála 110 až 155 představení, většinou vyprodaných. Vzdor nejrůznějším ideologickým tlakům se soubor držel své cesty, a jen tak se mohlo stát, že když se všude zaklínali socialistickým realismem, uvedla Říše loutek Hauffovu pohádku Kamenné srdce (1950) v expresivní výpravě J. Krejčího. \n\nBylo to však také období existenční nejistoty. Když se rodila myšlenka vzniku profesionálních loutkových divadel, byla Říše loutek jednou z prvních scén, které byla profesionalizace nabízena. V lednu 1949 bratislavská konference Divadelní a dramaturgické rady rozhodla začlenit Říši loutek do sítě profesionálních divadel jako pobočnou scénu Ústředního loutkového divadla. Soubor se však jednoznačně rozhodl pro zachování samostatné amatérské existence. V následujících letech začala likvidace spolků a tělovýchovných organizací a došlo i na Říši loutek. V roce 1953 se stala součástí Městského domu osvěty. Nový zřizovatel se však zachoval k souboru vstřícně. Vojtěcha Suchardu přijal do zaměstnaneckého poměru jako uměleckého vedoucího divadla a navíc byl ochoten v roce 1955 financovat zásadní rekonstrukci elektroinstalace a celého jevištního zařízení. \n\nV roce 1956 se V. Sucharda vzdal své principálské funkce. S Říší loutek se rozloučil andersenovskou inscenací Pasáček vepřů (1956), ke které navrhl výpravu Suchardův synovec Cyril Bouda. \n\nV lednu 1957 se stal novým uměleckým vedoucím Říše loutek sochař Bohumír Koubek. Navázal na tradici, ale zároveň dal inscenacím moderní výraz. Hned jeho první inscenace – Cinybulkovy Hračky na cestách (1957) – byla uvedena na Loutkářské Chrudimi a dostalo se jí uznání za herecké výkony i režijní vedení. Následovaly inscenace opírající se o kvalitní, prověřené texty a Koubek, který se stal nejen dominantním výtvarníkem souboru, ale také kmenovým režisérem, dokázal dát každé z nich osobitou tvář. Významnou inscenací se stal Maškův Pohádkový zákon (1961), jehož výtvarně působivé a technologicky vynikající marionety umožnily představit soubor Říše loutek v tom nejlepším světle. \n\nPříležitost dostávají i další členové divadla: v režii Jan Novák a Rudolf Zezula, ve výtvarné oblasti Rudolf Zezula a Ladislav Rak. Také v dramaturgii se snaží jít Říše loutek neprošlapanými cestami: uvedla domácí autorské práce (Dobrodružství mezi hvězdami, 1961) i několik vlastních překladů z ruštiny (Kouzelník Smaragdového města, 1966). Objevným počinem byla inscenace majstrštyku lidových loutkářů, Johana doktora Fausta (1968), kterou B. Koubek pojednal jako poctu jejich odkazu. Krátce nato uvedl svou autorskou inscenaci Malé loutkové varieté (1970) a pro inspiraci se opět vydal k lidovým loutkářům a k cirkusovým klaunským číslům. Když se Koubek rozhodl opustit principálský post, rozloučil se sugestivní výpravou baladické Renčovy hry Labutí princ (1972).\n\nPo Koubkovi nastoupila na místo umělecké vedoucí členka souboru, čerstvá absolventka loutkářské katedry DAMU Hana Zezulová. S jejím příchodem nastala změna způsobu práce. Doposud stál v čele souboru výtvarník, který určoval tvářnost inscenací. Herečka a režisérka H. Zezulová se však věnovala především režii, výtvarníci byli vybíráni pro konkrétní inscenace, ať už to byli členové souboru (Bohumír Koubek, František Valena), nebo externisté (Ivan Antoš, Renata a Martin Lhotákovi, Šárka Váchová). Další výraznou proměnou bylo rozšíření používaných loutkářských technik. Po předchozí hegemonii marionet a občasném využití maňásků se v tomto období volí technologie podle charakteru textu, a tak se s marionetami pravidelně střídají maňásci, javajky, spodové marionety, tyčové i plošné loutky.\n\nŘíše loutek působila pod několika zřizovateli. Po Městském domu osvěty to byla Městská lidová knihovna (od roku 1961), Kulturní dům hlavního města Prahy (od roku 1976) a posléze Kulturní dům Prahy 1 (od roku 1989). V roce 1991 obnovila svou právní subjektivitu, což mimo jiné znamenalo další proměnu vnitřní organizace. Soubor už nemá placeného uměleckého vedoucího, v jeho čele stojí volené orgány. Režiséři i výtvarníci jsou vybíráni pro jednotlivé inscenace a vzhledem k tomu, že jejich okruh se rozšiřuje, je pestřejší i škála výtvarných a režijních rukopisů.\nOd roku 1991 hostuje v Říši loutek Národní divadlo marionet, které se v roce 1993 stalo nájemcem divadla. \n\nV srpnu 2002 postihla Říši loutek povodeň, která zničila všechny dekorace, zasáhla část loutek a technického zařízení a celý divadelní archiv. Nejhůře poškodila samotné divadlo. Při obnově pomáhali státní i městské instituce, nejrůznější organizace i jedinci a také loutkáři z mnoha souborů.\n\nŘíše loutek uvádí převážně pravidelná představení na své domácí scéně. Zajíždí však také na různé festivaly, přehlídky či jednorázové akce, hrála ve Francii, Německu, Irsku, na Ukrajině, na Slovensku, ale také v Rumunsku či Srbsku. V posledních letech je část dětských představení tlumočena do českého znakového jazyka. \n\n"}
{"id": "1063564", "url": "https://cs.wikipedia.org/wiki?curid=1063564", "title": "Otto Polacsek", "text": "Otto Polacsek\n\nOtto Polacsek (23. června 1904 – ) byl rakouský rychlobruslař.\n\nNa mezinárodních závodech debutoval v roce 1925 – tehdy vyhrál Mistrovství Evropy a skončil osmý na Mistrovství světa. Svoji druhou medaili z kontinentálního šampionátu, stříbrnou, vybojoval na ME 1926. Startoval na Zimních olympijských hrách 1928, kde jeho nejlepším výsledkem byla osmá příčka v závodě na 5000 m (dále se umístil na 21. místě v závodě na 500 m; na distanci 10 000 m byl průběžně třetí – závod však byl zrušen). Poslední starty absolvoval v roce 1929, kdy na evropském šampionátu skončil sedmý.\n"}
{"id": "1063570", "url": "https://cs.wikipedia.org/wiki?curid=1063570", "title": "Rio Open 2015 – ženská čtyřhra", "text": "Rio Open 2015 – ženská čtyřhra\n\nDo soutěže ženské čtyřhry na tenisovém turnaji Rio Open 2015 nastoupilo šestnáct dvojic. Obhájcem titulu byl rumunsko-argentinský pár Irina-Camelia Beguová a María Irigoyenová, jehož členky se opět probojovaly do zápasu o titul.\n\nVítězem čtyřhry se překvapivě stal nenasazený belgicko-švédský pár Ysaline Bonaventureová a Rebecca Petersonová, který ve finále zdolal turnajové Beguovou s Irigoyenovou, když obhájkyně vítězství za stavu 0–3 na gamy zápas skrečovaly.\n\nObě šampionky si do žebříčku WTA připsaly 280 bodů a své premiérové finále na okruhu WTA Tour proměnily v první titul.\n\n"}
{"id": "1063571", "url": "https://cs.wikipedia.org/wiki?curid=1063571", "title": "Harald Strøm", "text": "Harald Strøm\n\nHarald Aleksander Strøm (14. října 1897 Horten – 25. prosince 1977 Borre) byl norský rychlobruslař a fotbalista.\n\nOd roku 1919 startoval na norských rychlobruslařských šampionátech. Svoji zemi v tomto sportu poprvé reprezentoval na Mistrovství světa 1922, které také vyhrál. Dalších výrazných úspěchů dosáhl v další sezóně, kdy získal zlatou medaili na Mistrovství Evropy a následně také stříbro na světovém šampionátu. Startoval na Zimních olympijských hrách 1924 – jeho nejlepším umístěním bylo čtvrté místo ve víceboji, dále byl pátý na tratích 1500 m, 5000 m a 10 000 m a osmý v závodě na 500 m. Poslední starty absolvoval v roce 1928.\n\nHrál také fotbal za norský klub Ørn-Horten, se kterým získal v letech 1920 a 1927 mistrovský titul. Za norskou reprezentaci odehrál v letech 1918–1927 celkem šestnáct zápasů a vstřelil 5 gólů.\n"}
{"id": "1063590", "url": "https://cs.wikipedia.org/wiki?curid=1063590", "title": "Brasil Open 2015 – mužská čtyřhra", "text": "Brasil Open 2015 – mužská čtyřhra\n\nDo soutěže mužské čtyřhry na tenisovém turnaji Brasil Open 2015 nastoupilo šestnáct dvojic. Obhájcem titulu byl pár Guillermo García-López a Philipp Oswald, jehož členové nestartovali společně. García López do soutěže nenastoupil. Spoluhráčem Oswalda se stal Slovák Martin Kližan, s nímž skončil v prvním kole na raketách Berlocqa s Mayerem.\n\nVítězem čtyřhry se stal druhý nasazený kolumbijský pár Juan Sebastián Cabal a Robert Farah, který ve finále zdolal italsko-argentinskou dvojici Paolo Lorenzi a Diego Schwartzman výsledkem 6–4 a 6–2. Oba šampioni si do žebříčku ATP připsali 250 bodů.\n\n"}
{"id": "1063591", "url": "https://cs.wikipedia.org/wiki?curid=1063591", "title": "Memphis Open 2015 – mužská čtyřhra", "text": "Memphis Open 2015 – mužská čtyřhra\n\nDo soutěže mužské čtyřhry na tenisovém turnaji Memphis Open 2015 nastoupilo šestnáct dvojic. Obhájcem titulu byl pár Eric Butorac a Raven Klaasen, jehož členové nestartovali společně. Klaasen nastoupil do paralelně probíhajícího Rotterdam Open. Spoluhráčem Butorace se stal Rajeev Ram, s nímž skončil ve čtvrtfinále na raketách Sitaka s Youngem.\n\nVítězem čtyřhry se stal čtvrtý nasazený polsko-mexický pár Mariusz Fyrstenberg a Santiago González, který ve finále zdolal novozélandsko-americkou dvojici Artem Sitak a Donald Young těsným výsledkem 5–7, 7–6 a [10–8]. Oba šampioni si do žebříčku ATP připsali 250 bodů.\n\n"}
{"id": "1063592", "url": "https://cs.wikipedia.org/wiki?curid=1063592", "title": "Záznam", "text": "Záznam\n\nZáznam má několik významů.\n\n\n\n"}
{"id": "1063593", "url": "https://cs.wikipedia.org/wiki?curid=1063593", "title": "ABN AMRO World Tennis Tournament 2015 – mužská čtyřhra", "text": "ABN AMRO World Tennis Tournament 2015 – mužská čtyřhra\n\nDo soutěže mužské čtyřhry na tenisovém turnaji ABN AMRO World Tennis Tournament 2015 nastoupilo šestnáct dvojic. Obhájcem titulu byl pár Michaël Llodra a Nicolas Mahut, jehož členové nestartovali společně. Llodra do soutěže nenastoupil. Spoluhráčem Mahuta se stal Vasek Pospisil, s nímž skončil v úvodním kole na raketách Benneteaua s Rogerem-Vasselinem.\n\nVítězem čtyřhry se stal třetí nasazenýnizozemsko-rumunský pár Jean-Julien Rojer a Horia Tecău, který ve finále zdolal britsko-australskou dvojici, Jamie Murray a John Peers, postoupivší z kvalifikace jako šťastní poražení. Po vyrovnaném rozdělení úvodních dvou sad 3–6 a 6–3, rozhodl o vítězi až supertibreak poměrem míčů [10–8]. Oba šampioni si do žebříčku ATP připsali 500 bodů.\n\n"}
{"id": "1063594", "url": "https://cs.wikipedia.org/wiki?curid=1063594", "title": "Delray Beach International Tennis Championships 2015 – mužská čtyřhra", "text": "Delray Beach International Tennis Championships 2015 – mužská čtyřhra\n\nDo soutěže mužské čtyřhry na tenisovém turnaji Delray Beach International Tennis Championships 2015 nastoupilo šestnáct dvojic. Obhájcem titulu byl první světový pár dvojčat Boba a Mika Bryanových, jehož členové si opět zahráli o turnajovou trofej.\n\nVítězem čtyřhry se stali bratři Bryanovi, kteří ve finále zdolali jihoafricko-indické turnajové dvojky Ravena Klaasena a Leandera Paese výsledkem 6–3, 3–6 a [10–6]. Oba šampioni si do žebříčku ATP připsali 250 bodů a upevnili si pozici světových jedniček.\n\n"}
{"id": "1063597", "url": "https://cs.wikipedia.org/wiki?curid=1063597", "title": "Open 13 2015 – mužská čtyřhra", "text": "Open 13 2015 – mužská čtyřhra\n\nDo soutěže mužské čtyřhry na tenisovém turnaji Open 13 2015 nastoupilo šestnáct dvojic. Obhájcem titulu byl francouzský pár Julien Benneteau a Édouard Roger-Vasselin, který do soutěže nezasáhl pro zranění Benneteaua.\n\nVítězem čtyřhry se stal druhý nasazený chorvatsko-finský pár Marin Draganja a Henri Kontinen, který ve finále zdolal britskou dvojici Colin Fleming a Jonathan Marray těsným výsledkem 6–4, 3–6 a [10–8]. Oba šampioni si do žebříčku ATP připsali 250 bodů.\n\n"}
{"id": "1063598", "url": "https://cs.wikipedia.org/wiki?curid=1063598", "title": "Průběh", "text": "Průběh\n\nSlovo průběh má několik významů.\n\nTypicky jde o časový průběh\n\n"}
{"id": "1063599", "url": "https://cs.wikipedia.org/wiki?curid=1063599", "title": "Athanarich", "text": "Athanarich\n\nAthanarich nebo Atanarich ( \"Athanaricus\") (4. století - 21. ledna 381, Konstantinopol) byl král několika větví tervingských Gótů. Vládl od roku 364 do roku 376 na území Dácie, dnešního Rumunska. Jeho otcem byl Aorich. Během své vlády bojoval o moc s dalším tervigským vůdcem Fritigernem a také římským císařem Valensem.\n\nPodle Sókrata Scholastika byli Athanarich s Fritigernem soupeřící vůdci tervingských Gótů. Vzhledem k tomu, že soupeření přerostlo do občanské války, požádal Fritigern o římskou podporu. Císař Valens a thrácká armáda proti Athanarichovi zasáhla a porazila ho. Fritigern poté konvertoval ke křesťanství. Některé prameny hovoří o vlivů gótského biskupa Wulfily, ale podle Sókrata Scholastika tak Fritigern učinil z vděčnosti za císařovu podporu v boji s Athanarichem. Athanarich později Fritigernovu nadvládu potlačil a nechal pronásledovat všechny gótské křesťany v Dácii. V pronásledování křesťanských Gótů v letech 369 až 372 byl jeho obětí i svatý Sabbas.\n\nV roce 376 byl Athanarich poražený Huny. Následně se Fritigern obrátil se žádostí o pomoc v boji proti Hunům znovu na císaře Valense, ten povolil Fritigernovým následníkům přesunout se na římské území do bezpečí, čímž na Fritigernovu stranu přešlo mnoho dalších Athanarichových přívrženců. Athanarich i nadále ztrácel přízeň mezi jeho následovníky. Se zbývajícími věrnými Tervingy utekl do Caucalandu v Karpatech, kde následující čtyři roky se o něm nedochovaly žádné zprávy. Dne 11. ledna 381 v závěru svého života našel i Athanarich útočiště před Huny v Konstantinopoli. Zemřel čtrnáct dní po příjezdu do Konstantinopole.\n\n"}
{"id": "1063600", "url": "https://cs.wikipedia.org/wiki?curid=1063600", "title": "Goljam Perelik", "text": "Goljam Perelik\n\nGoljam Perelik ( ) je s výškou 2191 m n. m. nejvyšším vrchem v pohoří Rodopy.\n\nLeží v jižním Bulharsku ve Smoljanské oblasti, asi 19 km západně od města Smoljan a 5 km severně od hraníc s Řeckem. Na vrcholové plošině se nachází vojenské objekty, ke kterým vede asfaltová cesta. Vrch je lehce přístupný od chaty \"Perelik\".\n\n"}
{"id": "1063602", "url": "https://cs.wikipedia.org/wiki?curid=1063602", "title": "Analýza rekurzivním sestupem", "text": "Analýza rekurzivním sestupem\n\nAnalýza rekurzivním sestupem ( ) je metoda syntaktické analýzy shora dolů, implementovaná sadou vzájemně rekurzivních procedur (nebo jejich nerekurzivních ekvivalentů), kde každá taková procedura obvykle implementuje jedno z pravidel gramatiky. Výsledná struktura programu zrcadlí strukturu gramatiky, kterou má rozpoznávat.\n\n\"Prediktivní syntaktický analyzátor\" je analyzátor s rekurzivním sestupem, který nepoužívá backtracking. Prediktivní syntaktická analýza je možná pouze pro třídu LL(\"k\") gramatik, což jsou bezkontextové gramatiky, pro které existuje nějaké kladné celé číslo \"k\", které umožňuje, aby analyzátor s rekurzivním sestupem rozhodoval, jaké přepisovací pravidlo se má použít, na základě prohlédnutí dalších \"k\" symbolů na vstupu. LL(\"k\") gramatiky proto neobsahují žádné nejednoznačné gramatiky, ani gramatiky, které obsahují levou rekurzi. Jakákoli bezkontextová gramatika může být převedena na ekvivalentní gramatiku bez levé rekurze, ale odstranění levé rekurze nedává vždy LL(\"k\") gramatiku. Prediktivní syntaktický analyzátor pracuje v lineárním čase.\n\nRekurzivní sestup s backtracking je technika, která určuje, jaké přepisovací pravidlo se použije, zkoušením každého přepisovacího pravidla. Rekurzivní sestup s backtrackingem není omezený na LL(k) gramatiky, ale není zaručené, že skončí, pokud gramatika není LL(k). I když analýza skončí, analyzátor, který používá rekurzivní sestup s backtrackingem, může vyžadovat exponenciální čas.\n\nAčkoli prediktivní syntaktické analyzátory jsou často používány a jsou velmi oblíbené při ruční konstrukci analyzátorů, programátoři často dávají přednost používání analyzátorů vytvořených generátorem syntaktických analyzátorů buď pro LL(\"k\") jazyk nebo pomocí alternativního parseru, jako například LALR anebo LR založeného na tabulkové syntaktické analýze. To je obzvláště případ, jestliže gramatika není ve tvaru LL(\"k\"), protože transformační gramatika na LL upraví gramatiku na vhodnou pro prediktivní syntaktickou analýzu. Prediktivní syntaktické analyzátory mohou být také automaticky generované pomocí nástroje jako je ANTLR.\n\nPrediktivní syntaktické analyzátory lze znázornit pomocí přechodových diagramů pro každý neterminální symbol, kde hrany mezi počátečním a koncovým stavem jsou označeny symboly (terminály a neterminály) z pravé strany přepisovacího pravidla.\n\nNásledující gramatika podobná EBNF (pro programovací jazyk PL/0, který navrhl Niklaus Wirth v knize \"Algoritmy + datové struktury = programy\") je ve tvaru LL(1):\n\nTerminály jsou zapsány v uvozovkách. Každý neterminál je definován pravidlem v gramatice, kromě symbolu \"ident\" a \"number\", o nichž se předpokládá, že jsou implicitně definovány.\n\nNásleduje implementace analyzátoru s rekurzivním sestupem v jazyce C pro jazyk PL/0 popsaný výše. Analyzátor čte v zdrojový text a skončí s chybovou zprávou, jestliže se nepodaří analyzovat kód, a tiše skončí, jestliže se kód analyzuje úspěšně.\n\nVšimněte si, jak je prediktivní syntaktický analyzátor uvedený níže blízce strukturován podle gramatiky popsané výše. Pro každý neterminál v gramatice existuje procedura. Analýza klesá shora dolů, dokud není zpracován poslední neterminál. Fragment program závisí na globální proměnné, \"sym\", který obsahuje další symbol ze vstupu a funkce \"getsym\", která při svém vyvolání aktualizuje \"sym\".\n\nImplementace funkcí \"getsym\" a \"error\" jsou pro jednoduchost vynechány.\n\nAnglická verze tohoto článku byla převzata z Free On-line Dictionary of Computing před 1. listopadem 2008 a byla zahrnuta pod licenční podmínky GFDL verze 1.3 nebo pozdější.\n\n\n\n"}
{"id": "1063603", "url": "https://cs.wikipedia.org/wiki?curid=1063603", "title": "Rio Open 2015 – mužská čtyřhra", "text": "Rio Open 2015 – mužská čtyřhra\n\nDo soutěže mužské čtyřhry na tenisovém turnaji Rio Open 2015 nastoupilo šestnáct dvojic. Obhájcem titulu byl kolumbijský pár Juan Sebastián Cabal a Robert Farah, jenž v semifinále nestačil na Kližana s Oswaldem.\n\nVítězem čtyřhry se stal nenasazený slovensko-rakouský pár Martin Kližan a Philipp Oswald, který ve finále zdolal španělsko-rakouskou dvojici Pablo Andújar a Oliver Marach ve dvou setech 7–6, 6–4. Oba šampioni si do žebříčku ATP připsali 500 bodů.\n\n"}
{"id": "1063605", "url": "https://cs.wikipedia.org/wiki?curid=1063605", "title": "Rio Open 2015 – mužská dvouhra", "text": "Rio Open 2015 – mužská dvouhra\n\nDo soutěže mužské dvouhry na tenisovém turnaji Rio Open 2015 nastoupilo třicet dva hráčů. Obhájcem titulu byl třetí hráč světa Rafael Nadal ze Španělska, kterého v semifinále vyřadil Fognini.\n\nVítězem dvouhry se stal druhý nasazený Španěl David Ferrer, jenž ve finále zdolal italskou turnajovou čtyřku Fabia Fogniniho po dvousetovém průběhu 6–2 a 6–3. V probíhající sezóně si tak po lednovém Qatar Open připsal druhé turnajové vítězství, které představovalo dvacátý třetí singlový titul na okruhu ATP Tour.\n\nČtvrtfinálový zápas Nadala s Cuevasem byl dohrán ve 3:18 hodin místního času. Sedm minut tak chybělo k překonání rekordu ATP Tour, utkání nejdéle hraného do nočních hodin, a to 3. kola Japan Open Tennis Championships 2006, na němž Jiří Novák podlehl Němci Benjaminu Beckerovi 6–3, 3–6 a 6–7.\n\n"}
{"id": "1063628", "url": "https://cs.wikipedia.org/wiki?curid=1063628", "title": "Záznam a reprodukce zvuku", "text": "Záznam a reprodukce zvuku\n\nZáznamem zvuku se rozumí vytváření audiozáznamu, trvanlivé mechanické, magnetické nebo optické stopy zvukových vln, kterou lze při reprodukci opakovaně proměňovat ve zvukový signál. Zvukový záznam vzniká v nahrávacím zařízení a reprodukuje se v odpovídajícím přehrávacím zařízení. Předmětem záznamu je nejčastěji hudba a zpěv, ale také řeč nebo jiné zvuky. Záznam a reprodukce zvuku slouží především kultuře a zábavě, využívá se ale také k dokumentaci důležitých jednání, ke studiu cizích jazyků, k registraci průběhu letu (\"černá skříňka\") a řadě dalších účelů.\n\nNahrávání a reprodukce zvuku mohou být mechanické, elektromagnetické nebo optické, a to analogové nebo digitální. Na začátku nahrávacího řetězce je vždy citlivá membrána, která zachycuje zvukové vlny jako pohyb. Při čistě mechanickém nahrávání se tento pohyb přímo přenáší na rycí jehlu, která do plastického média vytváří drážku se záznamem. Přehrávání pak probíhá opačně: jehla snímá profil drážky a přímo rozeznívá membránu, která vytváří reprodukovaný zvuk.\n\nNejpozději od 30. let 20. století se pohyb membrány v mikrofonu převádí na elektrický proud, který se zesílí a pak ovládá záznamové zařízení. To může být při analogovém záznamu opět rycí jehla pro mechanický záznam (gramofonová deska) nebo záznamová hlava pro elektromagnetický záznam (magnetofon, kazeta). Reprodukci obstarává zase jehla (gramofonová deska) nebo magnetická snímací hlava (magnetofon). Přečtený a zesílený elektrický signál nakonec rozechvívá membránu reproduktoru, která vytváří slyšitelné zvukové vlny.\n\nPři digitálním záznamu se průběh zvuku vzorkuje podstatně vyšší frekvencí, než je zaznamenávaný zvuk, a zachycují se tak okamžité číselné hodnoty tlaku vzduchu v pravidelných intervalech. Ty se pak zaznamenávají jako číselné (diskrétní, digitální) informace na kompaktní disk (CD, DVD) nebo v elektronických pamětech a v počítačích, například v komprimovaném formátu MP3 a podobně. Při reprodukci se z číselných údajů opět vytváří spojitý analogový signál, který se přivede do sluchátek nebo reproduktoru. Hlavní předností digitálního záznamu je větší odolnost proti mechanickému opotřebení a poškození: kvalita reprodukce z digitálního záznamu se časem ani přehráváním nezhoršuje, dokud jsou zaznamenané hodnoty vůbec čitelné.\n\nPři mechanickém záznamu se zaznamenává průběh akustického tlaku do fyzické stopy, která se pak opět mechanicky snímá a tak vytváří zvuk. Kromě nejstarších zařízení, která byla čistě mechanická, se od 30. let 20. století při nahrávání i reprodukci používají elektronické zesilovače. Nahrávací zařízení se pak skládá z mikrofonu, zesilovače a vlastního záznamového (rycího) zařízení. Reprodukční zařízení se skládá z mechanického snímače (gramofonová jehla), zesilovače a reproduktoru. Po pokusech s fonografem, který měl válcový nosič a každý záznam se musel vytvářet jednotlivě, vynalezl Emile Berliner roku 1895 gramofon s plochou gramofonovou deskou, která se dala rozmnožovat lisováním. Tím zahájil epochu hudebního průmyslu. Původní gramofonové desky pojaly na jednu stranu zhruba 5 minut zvuku v nevalné kvalitě, od 50. let 20. století se rozšířily tzv. dlouhohrající desky (LP) s hrací dobou asi 15 až 40 minut na jedné straně a podstatně lepší kvalitou.\n\nS rozvojem elektroniky se kolem poloviny 20. století objevil magnetický záznam, který umožnil podstatně kvalitnější reprodukci. Magnetofon pracuje s páskem s magnetickou vrstvou, na niž se analogově zaznamenává průběh akustického tlaku, snímaný mikrofonem. K reprodukci slouží tatáž nebo podobná magnetická hlava, zesilovač a reproduktor. I když magnetofonový pásek později nahradila menší magnetofonová kazeta, hlavním omezením zůstalo zdlouhavé rozmnožování záznamu: každý exemplář záznamu se totiž musí nahrát jednotlivě. Magnetický záznam se tak uplatnil hlavně v rozhlasových a televizních stanicích a pro amatérské záznamy, kdežto pro masovou produkci zůstaly desky.\n\nRoku 1979 vyrobily firmy Sony a Philips první kompaktní disk (CD), kde je záznam opět mechanický, vytváří se však laserem s nesrovnatelně vyšší hustotou záznamu. Na jednu stranu disku lze nahrát až 90 minut hudby či slova, reprodukce je velmi kvalitní, a disky se hlavně dají lisovat. Během krátké doby tak kompaktní disky téměř vytlačily gramofonové desky a jsou stále nejběžnějším nosičem reprodukované hudby. Digitální záznam se dá ovšem snadno upravovat, převádět do různých formátů, přenášet a uchovávat v počítačových pamětech jako jakákoliv jiná digitální data. S rozvojem Internetu se tak stále častěji i hudební nahrávky prodávají v elektronické podobě, uživatelé si je stahují jednotlivě a reprodukují pomocí různých přehrávačů.\n\nDávno před tím, než se začal zvuk nahrávat, se hudba zaznamenávala pomocí not. Už v 9. století vznikla mechanická zařízení, která mohla hudbu vytvářet. Bratři Banū Mūsovi vynalezli automatické vodou poháněné varhany, které uměly přehrávat hudbu z vyměnitelných válců. Podle Charlese B. Fowlera byly tyto \"válce s vystouplými kolíčky\" hlavním nástrojem pro mechanickou produkci a reprodukci hudby až do druhé poloviny devatenáctého století. Bratři Banū Mūsovi také vynalezli automatickou flétnu, která byla nejspíše prvním programovatelným strojem. Ve čtrnáctém století byl ve Flandrech představen mechanický zvonek, ovládaný rotujícím válcem. Podobný princip se objevil také ve flašinetu (15. století), v hrajících hodinách a hodinkách (1598), u bubnového piana (1805) a hudební skříně (okolo roku 1800). Orchestrion, vyvinutý v průběhu 19. století, využíval buďto buben s kolíčky, plechový děrovaný disk nebo děrovanou papírovou pásku. Pianola, mechanický klavír, poprvé představený v roce 1876, používal děrované papírová role, na které mohl být uložen mnohem delší hudební záznam. Nejpokročilejší z těchto pianových rolí byly \"ručně\" hrané. To znamená, že na ní byla zaznamenána skutečná hra hudebníka a ne jen její přepis z not. Technologie, jak zachytit živá vystoupení, však byla vyvinuta až v roce 1904. Pianolové role byly nepřetržitě vyráběny asi od roku 1898. Ve sporu o autorská práva z roku 1908, který projednával Nejvyšší soud Spojených států amerických, se uvádí, že jen v roce 1902 bylo vyrobeno mezi 70 až 75 tisíci pianol a mezi 1 až 1,5 milionem papírových rolí do těchto pianol. Využití pianolových rolí klesalo od 20. let 20. století, přesto se však jeden z typů rolí vyrábí dodnes.\n\nPrvní zařízení, které opravdu dokázalo zaznamenat skutečné zvuky tak, jak se šířily vzduchem (i když je nedokázalo reprodukovat - sloužilo pouze pro studium zvukových průběhů), byl fonautograf. Patentoval si jej v roce 1857 pařížský tiskař a vynálezce Édouard-Léon Scott de Martinville a z téhož roku pocházejí také nejstarší známé nahrávky lidského hlasu, nazývané \"fonautogramy\". Jsou to listy papíru pokryté jemnou vrstvou prášku, do níž vibrující jehla zaznamenala zvukové vlny v podobě bílých čar. Fonautogram francouzské lidové písně \"Au Clair de la Lune\", vytvoří v roce 1860, byl poprvé přehrán jako opravdový zvuk až v roce 2008. Fonautogram byl naskenován a poté zpracován speciálním softwarem, který převedl bílé čáry, stopy skutečného zvuku, na digitální zvukový soubor.\n\n30. dubna 1877 odeslal francouzský básník, spisovatel a vynálezce Charles Cros do Akademie véd v Paříži zapečetěnou obálku s dopisem, kde byla popsána metoda a výroba paleofonu. I když nikdy nebyl nalezen žádný funkční paleofon, je Cros považován za prvního vynálezce zařízení pro nahrávání a reprodukci zvuku. Prvním opravdu funkčním zařízením pro nahrávání a přehrávání zvuku byl ale mechanický fonograf, který vymyslel Thomas Alva Edison v roce 1877 a patentoval v roce 1878. Vynález se brzo rozšířil po celém světě a během dalších dvou desetiletí se ze záznamu, distribuce a prodeje zvukových záznamů stal mezinárodní průmysl. Na začátku 20. století se tak nejpopulárnějších titulů prodávaly miliony kusů po celém světě. Rozvoj masové produkce umožnil, aby se záznamy na valečkách stály jedním z největších obchodních artiklů v průmyslových zemích a váleček se tak stal hlavním spotřebním formátem pro zvukové záznamy od druhé poloviny 80. let 19. století až do konce prvního desetiletí 20. století.\n\nDalším velkým technickým pokrokem se stal vynález gramofonové desky, většinou přisuzovaný Emilu Berlinerovi. Byl komerčně představen v roce 1889 ve Spojených státech amerických, ačkoliv podobná zařízení byla představena již dříve, například Alexandrem Grahamem Bellem v roce 1881. Na rozdíl od Edisonova válečku, kde se zvuk zaznamenával \"do hloubky\", kmitala Berlinerova jehla do stran. Desky se daly hromadně vyrábět lisováním, dobře se dopravovaly i skladovaly a byly také o něco hlasitější než válečky. Válečky byly také z podstaty věci pouze jednostranné. Prodeje gramofonových nahrávek překonaly válečky někdy okolo roku 1910 a koncem první světové války se stala gramofonová deska dominantním komerčním formátem pro distribuci zvukových nahrávek. Edison, který byl hlavním výrobcem válečků, se poté pokusil dobýt ztracené trhy zpět výrobou Edisonovy desky. V různých obměnách se tak deska stala hlavním mediem pro distribuci zvuku zákazníkům až do konce 20. století. Nejúspěšnější verzí byla asi oboustranná šelaková deska uzpůsobená pro 78 otáček za minutu, která byla standardem od konce prvního desetiletí 20. století až do konce let padesátých.\n\nPřestože žádná rychlost nebyla standardizovaná a různé společností nabízely gramofony a desky s různými rychlostmi otáčení, největší nahrávací společnosti se časem sjednotily na 78 otáčkách za minutu, což se stalo v podstatě standardem v daném odvětví. Tato rychlost však byla pouze nominální, protože reálná rychlost se v USA a zbytku světa lišila. Přesná rychlost tak byla 78,26 otáčky za minutu v USA a 77,92 ve zbytku světa. Rozdíl v rychlosti otáčení byl dán rozdílnou frekvencí střídavého proudu, který napájel stroboskopy používané ke kalibraci nahrávacích a přehrávacích zařízení. Nominální hodnota otáčení pro tento konkrétní typ desek se tak stala běžným názvem, jednalo se o tzv. \"sedmdesát osmičky\" (název se však začal používat až poté, co vznikly nové formáty). Desky se vyráběly ze šelaku nebo podobné křehké pryskyřice s práškovým plnidlem, pro přehrávání se užívaly jehly z různých materiálu od safíru a oceli až po bambusové dřevo. Desky měly také značně omezený počet přehrání v závislosti na výrobním procesu, použitém materiálu a váze raménka s jehlou.\n\nČistě mechanické způsoby záznamu omezovaly citlivost a frekvenční rozsah nahrávky, Střední frekvence se daly nahrát poměrně snadno, ale velice nízké nebo vysoké frekvence se takřka nedaly zaznamenat. Nástroje jako housle bylo velice těžké zaznamenat na desku. Jedním ze způsobů jak se s tímto problémem vyrovnat bylo použití violinofonu, známého také jako Strohovy housle s připojenou plechovou ozvučnici, kterou přes membránu rozechvívala kobylka. Tato ozvučnice přestala být potřeba ve chvíli, kdy bylo vynalezeno elektrické nahrávání.\n\nDlouhohrající vinylové desky s mikrodrážkou pro 33⁄ otáček za minutu, známé také jako \"LPéčka\", vyvinula v roce 1948 společnost Columbia Records. Krátce hrající sedmipalcová vinylová deska s mikrodrážkou na 45 otáček za minutu, označovaná jako \"singl\", byla představena společností RCA Victor v roce 1949. V USA a většině ostatních rozvinutých zemích tyto dva formáty kompletně vytlačily 78 otáčkové šelakové desky koncem 50. let, ale v některých zemích tento formát přetrval až do poloviny let šedesátých. Vinyl byl mnohem dražší než šelak, což je jeden z důvodů, proč se může zdát nahrazení \"sedmdesát osmičky\" právě těmito formáty zvláštní. \"LPčko\" však tuto cenu kompenzovalo délkou záznamu a \"singl\" se svým malým průměrem spotřeboval mnohem méně materiálu, Vinyl také nabízel lepší vlastnosti jak při lisování, tak při přehrávání. Pokud byly tyto desky přehrávány pomocí kvalitní safírové nebo diamantové jehly s dobrým zesilovačem a správně nastaveným přenoskovým ramenem, vydržely velice dlouho. Pokud byly desky chráněny před prachem, odřením a škrábanci, při přehrávání se ozýval jen velmi malý šum. v reklamách se vinylové nahrávky až příliš optimisticky označovaly jako nezničitelné. To ovšem nebyly, i když vydržely mnohem víc než křehké desky šelakové, které se ve své době také označovaly jako \"nezničitelné\" v porovnání s voskovými válečky.\n\nMezi vynálezem fonografu v roce 1877 a nástupem digitálních medií byl bezesporu nejdůležitějším milníkem v zaznamenáváni zvuku vznik tzv. elektrického nahrávání. To spočívalo v použití mikrofonu, který převáděl zvuk na elektrické signály, následně zesílené a využité k tomu, aby rozpohybovaly nahrávací jehlu. Tento vynález znamenal konec \"plechových\" ozvěn, charakteristických pro mechanické způsoby nahrávání. Zároveň produkoval čistší a robustnější zvuk tím, že značně rozšířil frekvenční rozsah a umožnil nahrání dříve nenahratelných vzdálených a tichých zvuků.\n\nZáznam zvuku začal jako čistě mechanický proces až na pár nešikovných telefonních záznamníků bez možnosti zesílení signálu, jako byl například telegrafon, a tak to zůstalo až do 20. let. Pokroky v elektronice té doby vedly k revoluci v nahrávání. Byly to mimo jiné vylepšené mikrofony a přídavná zařízení, jako elektronické filtry, v praktickém použití vesměs závislé na elektronickém zesilovači. V roce 1906 vynalezl Lee De Forest audion, první triodovou elektronku, která dokázala zesílit slabé elektrické signály. Kolem roku 1915 se již používala v dálkových telefonních obvodech, kde zajistila rozumnou kvalitu hovoru mezi San Franciscem a New Yorkem. Různé obměny této elektronky se tak staly základem všech elektronických hudebních systémů až do padesátých let, kdy byl komerčně představen první zvukový systém postavený na tranzistorových zvukových zařízeních.\n\nBěhem 1. světové války se vědci ve Spojených státech a Velké Británii zabývali způsoby jak nahrát a přehrát zvuk, mimo jiné také německé ponorky, a to pro výcvikové účely. Akustické metody nahrávání v té době však nebyly schopny zvuky přesně reprodukovat. První výsledky nevypadaly vůbec slibně. První elektronická nahrávka představená veřejnosti byla z pohřbu neznámého vojína ve Westminsterském opatství v Londýně 11. listopadu 1920. Inženýři, kteří nahrávání vedli, využili malé telefonní mikrofony, které nenápadně rozmístili po celém opatství a připojili k nahrávacímu zařízení ve voze před opatstvím. Ačkoli využili elektronického zesílení, zvuk byl tichý a nebylo mu rozumět. I tak však vznikla nahrávka, která by jinak nebyla v těchto podmínkách možná. Na několik dalších let byla tato přehlížená deska jedinou zveřejněnou elektrickou nahrávkou.\n\nNěkolik nahrávacích společností a nezávislých vynálezců, především Orlando Marsh, experimentovalo s vybavením a technikami pro elektrické nahrávání již v první polovině 20. let. Marshovo studio \"Autograph Records\" prodávalo elektricky pořízené nahrávky veřejnosti v roce 1924, tedy o rok dříve než všechny ostatní velké společnosti. Bohužel kvalita těchto nahrávek byla tak nízká, že neznamenala žádnou výhodu oproti tradičnímu mechanickému nahrávání zvuku. Marshovy techniky pro využití mikrofonu byly značně osobité, a tak jeho práce neměla velký dopad na vývoj ostatních systémů.\n\nLaboratoře telefonního giganta Western Electric, z nichž spojením s výzkumným oddělením AT&T v roce 1925 vznikly Bellovy laboratoře, měly k dispozici takové lidské i materiální zdroje, že se s nimi žádná jiná společnost ani nezávislý vynálezce v odvětví nemohli měřit. Měly nejlepší kondenzátorový mikrofon, vyvinutý v roce 1916 a vylepšený v roce 1922, a také nejlepší zesilovače a testovací výbavu. Měly také patentovaný elektromagnetický rekordér z roku 1918, a proto se v první polovině 20. let rozhodly využit svého vybavení a zkušeností pro vývoj dvou nejmodernějších systémů pro záznam a přehrávání zvuku. První byl založen na klasických deskách a druhý na optickém záznamu pro film. Inženýři se vydali neprobádanou cestou využití mechanické podobnosti elektrických obvodů a vyvinuli lepší \"rubber line\" rekordér, který umožnil záznam do voskové matice přímo v nahrávacím zařízení.\n\nDo roku 1924 byly výsledky výzkumů natolik významné, že je Western Electric předvedla dvěma předním nahrávacím společnostem. totiž \"Victor Talking Machine Company\" a \"Columbia Phonograph Company\". Obě si brzy licencovaly předvedený systém a obě také vytvořily své první nahrávky v únoru roku 1925, ale vydaly je až o několik měsíců později. Aby jejich katalogy nebyly okamžitě zastaralé, oba hlavní rivalové se tajně dohodli, že nezveřejní nahrávky vytvořené novým postupem až do listopadu 1925. Do té doby měli více času vytvořit dostatečně široké portfolio nahrávek, aby uspokojili poptávku. Během následujících let si menší nahrávací společnosti licencovaly nebo vyvíjely vlastní elektrické nahrávací systémy. V roce 1929 tak starý akustický způsob nahrávání používala už pouze společnost Harmony, zaměřená na levné nahrávky.\n\nZ porovnání přeživších záznamů některých testů z Western Electric s prvními komerčními nahrávkami naznačuje, že nahrávací společnosti snížily frekvenční rozsah systému tak, aby nezahltily neelektrická přehrávací zařízení. Ta reprodukovala nízké frekvence jako nepříjemné chrastění a rychle opotřebovala desku, kde bylo příliš mnoho vysokých frekvencí.\n\nSystém Phonofilm a další rané zvukové systémy pro film ve 20. letech zaznamenávaly zvuk opticky na okraj filmového pásu. Amplitudou signálu se moduloval zdroj světla a promítal se na filmový pás. Projektor pak pomocí stabilního světla a detektoru převáděl záznam zpět na elektrický signál. Ten byl poté zesílen a přenesen do reproduktorů za plátnem. Ironické je, že popularizace zvukového filmu začala filmem \"The Jazz Singer\" (1927), který používal systém Vitaphone pro záznam zvuku na desku a ne optickou zvukovou stopu. Optický zvuk se stal standardem pro filmový zvuk po celém světě a zůstává jím pro uvedení do kin dodnes i přes pokusy v padesátých letech nahradit ho magnetickým zvukem. V současnosti všechny filmové kopie na 35 mm pásu obsahují analogovou optickou zvukovou stopu, nejčastěji se stereo zvukem a redukcí šumu Dolby SR. Také se často přikládá opticky nahraná digitální stopa ve formátech Dolby Digital nebo Sony SDDS. Dalším častým prvkem je opticky nahrané časování pro synchronizaci CD-ROM disků, které obsahují DTS zvukovou stopu.\n\nV tomto období vzniklo také několik dalších historických vynálezů, například první praktický magnetický nahrávací systém, drátový magnetofon, založený na díle dánského vynálezce Valdermara Poulsena. Drátové magnetofony byly praktické, ale kvalita zvuku byla nízká. Proto byly mezi 1. a 2. světovou válkou používány primárně pro záznam mluveného slova a propagovány jako diktafony. To umožnil v roce 1924 německý vynálezce Dr. Kurt Stille, který Poulsenův drátový magnetofon proměnil na výše zmiňovaný diktafon. V dalším roce pak Ludwig Blattner zahájil práce na něčem, z čeho se časem stal Blattnerphone, který místo drátu používal ocelovou pásku. BBC začala používat Blattnerphony v roce 1930 pro nahrávání programů do radia. V roce 1933 společnost průkopníka radiových technologií Guglielma Marconiho zakoupila práva na Blattnerphone a na jeho základě vyvinula Marconi-Stille rekordéry, kterými byla vybavena Maida Vale Studia stanice BBC v březnu roku 1935. Páska využívaná v Blattnerphonech a Marconi-Stille rekordérech byla ze stejného materiálu jako žiletky, a tak nepřekvapí, že rekordéry Marconi-Stille byly považovány za nebezpečné. Technici, kteří je využívali, je museli dokonce kvůli vlastní bezpečnosti obsluhovat z jiné místnosti. Při velké rychlosti nahrávání se používaly velké kotouče o průměru asi jeden metr a tenká páska se často trhala, takže úlomky pásky ostré jako břitva létaly po celém studiu. Magnetofon K1, vyvinutý německou firmou AEG v roce 1935, byl prvním prakticky využívaným magnetofonem.\n\nNahrávání na magnetickou pásku vede zesílený elektrický audio signál do vinutí magnetické hlavy, magnetického obvodu se štěrbinou, kolem níž se pohybuje páska. Změny audio signálu vytvářejí více a méně zmagnetizovanou stopu, která je tak přesným obrazem akustických vln v nahrávce. Při přehrávání je celý postup obrácen. Hlava se chová jako malý elektrický generátor, tak jak se více a méně zmagnetizovaná páska pod ní pohybuje. Původní ocelovou pásku nahradil mnohem praktičtější papír s nanesenou magnetickou vrstvičkou. Protože se trhal, byl nahrazen nejprve acetylcelulosovou, později pak polyesterovou páskou, která se stala standardem. Tato technologie, která se stala základem pro téměř všechno komerční nahrávání od padesátých do osmdesátých let byla vyvinuta ve třicátých letech německými audio inženýry. Ti také znovu využili princip vysokofrekvenční předmagnetizace (poprvé použitého v drátových nahrávačích ve 20. letech), což radikálně zvýšilo frekvenční rozpětí nahrávek. Technologie byla ještě dále vylepšována po 2. světové válce americkým vědcem Johnem T. Mullinem sponzorovaným společností Bing Crosby Enterprises. Mullinovy první rekordéry byly upravené německé rekordéry zabavené po 2. světové válce. V druhé polovině 40. let společnost Ampex vyrobila první komerčně dostupné magnetofony v USA.\n\nMagnetická páska přinesla velké změny jak do rozhlasového a televizního provozu, tak do nahrávacího průmyslu. Zvuk mohl být nahrán, vymazán a znovu nahrán na stejnou pásku mnohokrát, mohl být kopírován z jedné pásky na druhou s pouze malou ztrátou kvality a zvukové záznamy mohly být velice přesně editovány fyzickým rozstříháním pásky a jejím opětovným slepením. Pár let od představení prvního komerčního magnetofonu Ampex 200 v roce 1948 vymyslel americký hudebník a vynálezce Les Paul první vícestopý magnetofon. Tím způsobil další technickou revoluci v oblasti nahrávání. Páska umožnila první nahrávky vytvořené pouze elektronickou cestou, čímž otevřela nové možnosti pro odvážné hudební experimenty jako byla škola \"Musique Concrète\" nebo pro avantgardní skladatele jako byl Karlheinz Stockhausen. To dále vedlo k novým způsobům nahrávání popové muziky umělců jako byl Frank Zappa, Beatles nebo Beach Boys.\n\nJednoduchost a přesnost s jakou šlo pásky upravovat, především v porovnání s omezenými a krkolomnými způsoby editace z desky na desku, společně s tradičně vysokou kvalitou zvuku nakonec přesvědčilo rozhlasové společnosti, aby běžně předtáčely své zábavní programy. Do té doby se většina z nich vysílala vždy živě. Také bylo poprvé možné, aby si rozhlasové stanice, oficiální instituce i další zájemci vytvářeli ucelený záznam a archiv všeho, co se daný den vysílalo. Novinky jako vícestopé nahrávky nebo ozvěna dovolily zvýšit úroveň i složitost rozhlasových produkcí a reklam. Kombinovaný dopad inovací jako nepřetržitá smyčka vysílání vedla k výrazným změnám také v dynamice vysílání a ve stylu vysílání radia a reklam.\n\nV roce 1881 bylo během experimentů při přenosu zvuku z Pařížské opery zaznamenáno, že je možné sledovat pohyb umělců na pódiu pokud jsou sluchátka připojena k různým mikrofonům. Tento objev se začal využívat pro komerční účely v roce 1890 kdy vznikl systém \"Théâtrophone\", který fungoval více jak 40 let až do roku 1932.\n\nV roce 1931 Alan Blumlein, britský elektroinženýr pracující pro EMI, navrhl způsob, jak sledovat pohyb herce ve filmu i pomocí zvuku. V prosinci roku 1931 podal žádost o patent na tuto technologii, a ten byl v roce 1933 ve Velké Británii uznán. V následujících dvou letech Blumlein vyvinul stereofonní mikrofony a stereo hlavu. S těmi pak nahrál několik krátkých filmů se stereo zvukem.\n\nMagnetická páska umožnila další rozvoj a komerční využití hudebních systémů, které uměly nahrávat i reprodukovat velice věrný prostorový zvuk. Experimenty s prostorovým zvukem během třicátých a čtyřicátých let ovšem brzdily problémy se synchronizací. K zásadnímu průlomu v oblasti prostorového zvuku došlo v Bellových laboratořích, které v roce 1937 předvedly fungující systém dvoukanálového sterea, kdy se použily dvě optické zvukové stopy na jednom filmu. Velká filmová studia rychle vyvinula třístopé a čtyřstopé zvukové systémy, a první komerční nahrávání zvuku pro film se uskutečnilo v roce 1938 pro film společnosti MGM \"Listen, Darling\". Nahrávání vedla Judy Garland.\n\nPrvním na trh uvedeným filmem se stereo zvukem se stal film \"Fantasia\" společnosti Walt Disney v roce 1940. Vydání Fantasie v roce 1941 používalo zvukový systém \"Fantasound\" s oddělenou páskou pro zvuk a pro obraz, které bylo pak potřeba synchronizovat. Zvuková páska měla čtyři dvojité optické zvukové stopy, tři pro levou stranou, střed a pravou stranu a čtvrtá byla kontrolní. Ta měla nahrané tří nahrané tóny pro ovládání hlasitosti zbývajících tří zvukových stop. Protože vybavení pro přehrání tohoto filmu bylo tak složité, Disney předváděl celý film pouze jako putovní představení a to pouze v USA. Standardní vydání používalo klasický mono optický zvuk na 35 mm pásce až do roku 1956, kdy Disney vydala tento film se stereo zvukem, který využíval čtyřstopý magnetický zvukový systém \"Cinemascope\".\n\nNěmečtí audio inženýři, kteří pracovali na magnetické pásce, vyvinuli stereo nahrávání do roku 1941, i když dvoustopé mono techniky existovaly již v roce 1939. Z 250 stereofonních nahrávek pořízených během 2. světové války se dochovaly pouze tři. Beethovenův 5. klavírní koncert s Walterem Giesekingem a Arthurem Rotherem, Brahmsova Serenáda a poslední věta Brucknerovy 8. symfonie s Herbertem von Karajanem. Audio Engineering Society vydala všechny tyto nahrávky na CD. Varèse Sarabande od té doby vydalo Beethovenovo Concerto na LP, a poté ještě několikrát na CD. Obecně se soudí, že ostatní německé nahrávky byly zničeny během bombardování. Dokud Ampex ke konci 40. let nepředstavil první komerční dvoustopou kazetu, nebyly stereo nahrávky komerčně výhodné. Vícestopé pásky byly sice dostupné, stereo se ale nestalo standardem pro komerční nahrávání hudby ještě mnoho let. Zůstalo tak specifickou částí trhu i během let padesátých.\n\nBritská EMI se stala první společností, která uvedla na trh stereofonní pásky. Svojí první pásku s názvem Stereosonic představila v roce 1954. Další společnosti rychle následovaly a pod záštitou His Master's Voice a Columbia Labels vyšlo 161 stereosonických pásek, nejčastěji s klasickou hudbou nebo mluveným slovem. RCA poté dovážela tyto nahrávky do USA.\n\nDvoustopé stereofonní pásky byly mnohem úspěšnější v USA během druhé poloviny 50. let. Byly kopírovány v reálném čase (1:1) nebo dvojnásobnou rychlostí (2:1) a pozdější čtyřstopé pásky se často kopírovaly až šestnáctkrát rychleji, což ovšem často vedlo ke snížení kvality zvuku. Rané americké dvoustopé stereofonní pásky byly také velmi drahé. Například cena kotouče Sonotape/Westmister činila $6.95, $11.95 a $17.95 za jednotlivé série 7000, 9000 a 8000. Některé pásky His Master's Voice vydané v USA stály téměř $15.\n\nBudoucnost stereo nahrávání se změnila ke konci roku 1957 vznikem Westrex stereo fonofrag disku, který využíval dřívějšího formátu vyvinutého Blumleinem. Decca Records v Anglii přišla s FFRR (Full Frequency Range Recording - záznam kompletního frekvenčního rozsahu) ve 40. letech. Tento formát se stal mezinárodním standardem pro kvalitnější vinylové desky. Nahrávka Ernesta Ansermeta baletu Petruška od Igora Stravinského z roku 1946 byla pak klíčová pro vývoj záznamů s úplným frekvenčním rozsahem a zároveň upozornila veřejnost na potřebu vysoké věrohodnosti záznamu.\n\nNahrávací společnosti míchaly většinu singlů populární hudby do monofonního zvuku až do poloviny 60. let, poté se běžně vydávaly klíčové nahrávky jako mono a stereo až do začátku 70. let. Spousta popových alb z 60. let, které jsou dnes dostupné pouze jako stereo byla v té době vydána jako mono a nahrávací společnosti vytvořily \"stereo\" verzi tím, že pouze oddělily od sebe dvě stopy na původní nahrávce. V polovině 60. let, jak se stereo stávalo stále populárnější, byla spousta nahrávek (například Pet Sounds od Beach Boys) remasterována metodou nazývanou \"fake stereo\", kdy se rozprostřel zvuk tak, že vyšší frekvence se nahrály do jednoho kanálu a nízké frekvence do druhého.\n\nMagnetická páska kompletně změnila nahrávací průmysl. Začátkem 50. let probíhal mastering, aspoň u většiny komerčních nahrávek, na pásce, místo aby se nahrávalo přímo na desku. Páska zjednodušila a urychlila veškerou manipulaci v nahrávacím procesu, která byla předtím v tak velkém množství rozdílných generací přímo nahrávaných desek a jejich obměn krajně nepraktická. Raným příkladem je například nahrávka \"How High the Moon\" od Lese Paula z roku 1951. Na ní Paul namíchal výslednou skladbu z osmi různých kytarových stop. V 60. letech Brian Wilson z Beach Boys, Frank Zappa a Beatles (s producentem Georgem Martinem) byli mezi prvními popovými umělci, kteří testovali možnosti techniky vícestopého nahrávání a efektů na svých přelomových albech \"Pet Sounds\", \"Freak Out!\", a \"Sgt. Pepper's Lonely Hearts Club Band\".\n\nDalším důležitým vynálezem této doby byly systémy na malé kazetové pásky. Z těch je asi nejznámější audiokazeta, kterou uvedla na trh firma Philips v roce 1964. Původně se jednalo o málo přesný formát pro mluvené slovo a zcela nevhodný pro hudební reprodukci. Po sérii vylepšení ale zcela nahradila veškeré konkurenční formáty, jako větší osmistopou pásku (používanou především v automobilech) a velice podobnou \"Německou kazetu\" firmy Grundig. Ta však nebyla moc známá ani v Evropě a v podstatě úplně neznámá v Americe. Audiokazeta se stala hlavním spotřebním audio formátem a pokrok v elektronice a mechanická miniaturizace tak vedla k vytvoření přístroje Walkman od firmy Sony. Jednalo se o malý hudební přehrávač na audio kazety, uvedený na trh v roce 1979. Walkman byl první osobní hudební přehrávač a neskutečně navýšil prodeje hudebních kazet. Ty se tak staly prvním světově rozšířeným formátem, který využíval medium s možností přepsání. Vinylové nahrávky se daly totiž pouze přehrávat a kotoučové přehrávače s hudbou nahranou od výrobce byly zase pro uživatele příliš náročné na obsluhu, takže nikdy nebyly něčím víc než netradičním zařízením pro specifický trh.\n\nKlíčovým pokrokem pro přesnost zvuku byl systém pro redukci šumu Dolby A, který vymyslel Ray Dolby. Tento systém byl představen profesionálním nahrávacím studiím v roce 1966. Potlačoval lehké, ale občas nepřeslechnutelné syčení v pozadí, které bylo jedinou snadno slyšitelnou nevýhodou masteringu na pásce proti nahrávání přímo na desku. Také konkurenční systém dbx vymyšlený Davidem Blackmerem zaznamenal určitý komerční úspěch na poli profesionálního zvuku. Jednodušší varianta Dolbyho systému, známá jako Dolby B, výrazně zlepšila zvuk kazet tím, že snížila hladinu šumu. Dolby B a jeho další obměny také časem našly uplatnění ve filmovém a nahrávacím průmyslu. Dolby B tak bylo klíčové pro popularizaci a komerční úspěch kazety jako domácího média pro nahrávání a přehrávání. Stalo se tak standardem na rychle rostoucím trhu domácího a automobilového stereo přehrávání od sedmdesátých let. Audio kazeta také velice profitovala z nových technologií pro samotnou pásku, jako nové magnetické vrstvy, které měly větší frekvenční rozsah a menší šum. Ty byly většinou založeny na oxidech kobaltu a chromu místo tradičních oxidů železa.\n\nVícestopá audio kazeta se široce užívala v radiích od konce let padesátých až do let osmdesátých, ale až v šedesátých letech se předem nahrané osmistopé kazety dostaly na spotřební trh. Tam je uvedl Byll Lear z letecké společnosti Lear Jet (oficiálně se tyto kazety jmenovaly \"Lear Jet Cartridge\", ale málokdy se jim tak říkalo). Zaměřeny byly především na automobilový trh a byly prvním praktickým a zároveň dostupným hi-fi systémem do aut. Také měly lepší kvalitu zvuku než klasické audiokazety. Ovšem menší velikost a větší odolnost spolu s možností nahrávat si doma vlastní výběr hudby, což kvůli vzácnosti nahrávacích zařízení u osmistopé kazety nebylo možné, nakonec způsobilo, že audio kazeta se stala předním formátem na trhu mobilních hudebních přehrávačů v sedmdesátých a osmdesátých letech.\n\nExperimenty s více kanálovým zvukem zde byly již po mnoho let, většinou se jednalo o speciální hudební nebo kulturní představení, ale první komerční využití této technologie přišlo v začátcích sedmdesátých let. Jednalo se o kvadrofonní zvuk, vedlejší produkt vícestopého nahrávání, který využíval čtyři stopy (místo dvou jako stereo) a čtyř reproduktorů, aby vytvořil prostorový zvuk okolo posluchače. V návaznosti na uvedení prvního čtyř kanálového hi-fi systému se objevily také první alba populární hudby v tomto formátu. Nejznámějšími jsou asi \"Tubular Bells\" od Mika Oldfielda a Pink Floyd s albem \"The Dark Side of the Moon.\" Kvadrofonní zvuk se však nesetkal s úspěchem, částečně kvůli navzájem si konkurujícím a nekompatibilním systémům různých výrobců (např. CBS, JVC, Dynaco a dalších) a částečně kvůli spatné kvalitě vydávané hudby, přesto, že byla přehrávána na systémech k tomu určených. Koncem sedmdesátých let pak tento systém úplně vymizel. I tak se mu však podařilo vydláždit cestu pro budoucí systémy prostorového zvuku Surround využívaného v domácích kinech. Ty získaly neskutečnou popularitu od vytvoření formátu DVD. K tomuto rozšíření došlo i přes to, že se objevila spousta různých zvukových standardů pro prostorový zvuk, které vyvolávaly zmatek na trhu.\n\nNahrazení elektronky menším, úspornějším a méně se přehřívajícím transistorem mimo jiné také urychlilo v šedesátých letech prodej spotřebních hi-fi systému koncovým zákazníkům. V padesátých letech totiž byla většina přehrávačů monofonních s poměrně nízkou kvalitou zvuku. Jen málo zákazníků si mohlo dovolit kvalitní stereofonní zvukové systémy. V šedesátých letech však v Americe přišla změna. Výrobci uvedli na trh modulární hi-fi komponenty. Jednalo se o gramofony, předzesilovače, zesilovače, kombinace obou jako integrovaných zesilovačů, magnetofony a další doplňkové vybavení jako grafické ekvalizéry, které bylo možno spojit do jednoho zvukového systému. Tento pokrok byl poté velice rychle přebrán japonskými společnostmi zabývajícími se elektronikou. Ty pak zaplavily světový trh poměrně levnými, vysoce kvalitními komponentami. V osmdesátých letech tak již byly společnosti jako Sony světovými lídry v hudebním a nahrávacím průmyslu.\n\nPříchod digitálního nahrávání zvuku a později také kompaktní disk (rok 1982) přinesli výrazné zlepšení v oblasti odolnosti spotřebních nahrávek. CD tak způsobily další revoluci na trhu hudby a do poloviny devadesátých let odsunuly vinylové desky na okraj trhu, kde zůstaly pouze jako zboží pro specifický trh. Nahrávací průmysl se však digitalizaci urputně bránil, protože měl strach z hromadného pirátství digitálních nahrávek. Důvodem bylo snadné vytvoření perfektní kopie média, které obsahovalo originální nahrávku. Nakonec však celé odvětví podlehlo, především díky vytvoření několika systémů na ochranu autorských práv (především Serial Copy Management System, znám také jako SCMS).\n\nNejnovější a přelomové vynálezy té doby byly právě na poli digitálního nahrávání. Jednalo se o vytvoření několika komprimovaných a nekomprimovaných zvukových formátů, procesory, schopné a dostatečně výkonné na konverzi digitálních dat na zvuk v reálném čase a levná úložiště dat. To nakonec vyústilo ve vytvoření nového mobilního přehrávače. Byl to přehrávač na minidisky, který využíval kompresi ATRAC na malá, levná a přepisovatelná média. Na trh byl uveden v devadesátých letech, ale ve chvíli kdy se zlevnila paměť typu flash rychle zastaral a z trhu zmizel. Jak se objevovaly nové technologie, které zvyšovaly kapacitu jednotlivých médií, například Super Audio CD, DVD-A, Blu-ray Disky nebo HD DVD, tak se zvyšovaly také možnosti uložení kvalitnějšího a delšího záznamu na jeden disk. Hudební soubory jsou běžně stahovány z internetu nebo jiných zdrojů, kopírovány na jednotlivé počítače nebo přehrávače. Digitálních technologií se využívá ve všech oblastech zvukového průmyslu, od hudby pro domácí poslech v průměrné kvalitě až po nejnáročnější profesionální aplikace. Také vznikají nové aplikace jako internetová rádia nebo podcasty.\n\nTechnologický pokrok v nahrávání a editaci také v posledních desetiletích kompletně změnil nahrávací, filmový a televizní průmysl. Editace zvuku byla prakticky umožněna již vynálezem nahrávání na magnetickou pásku, ale až digitální nahrávání a levná kapacita způsobila, že je editace zvukových souborů na počítačích rychlá, snadná a levná. Dnes je tak proces pořízení nahrávky rozdělen na několik částí, pořízení nahrávky, mixování a mastering. Vícestopé nahrávání také umožňuje zachytávání signálů z několika mikrofonů najednou, nebo z několika různých nahrávání na pásku nebo disk, s maximálním rozsahem a kvalitou, což umožňuje dříve nedosažitelnou flexibilitu, jak ve fázi mixování, tak masteringu, pro editaci, vyrovnávání hlasitosti, kompresi a ořezávání, přidávání různých efektů, jako jsou ozvěna, vyrovnání frekvencí, zdvojení tónu a mnohé další.\n\nDnes existuje mnoho různých programů pro editaci a nahrávání digitálního zvuku pro různé operační systémy a to od profesionálních přes poloprofesionální až po vyloženě amatérské. Vyčerpávající seznam aplikací pro digitální nahrávání je dostupný na stránce .\n\nNa software pro digitální záznam a přepis mluveného slova jsou pak zcela jiné požadavky. Srozumitelnost a flexibilní přehrávací zařízení jsou prioritou, kdežto frekvenční rozsah a vysoká kvalita zvuku ne.\n\n"}
{"id": "1063636", "url": "https://cs.wikipedia.org/wiki?curid=1063636", "title": "Delray Beach International Tennis Championships 2015 – mužská dvouhra", "text": "Delray Beach International Tennis Championships 2015 – mužská dvouhra\n\nDo soutěže mužské dvouhry na tenisovém turnaji Delray Beach International Tennis Championships 2015 nastoupilo třicet dva hráčů. Obhájcem titulu byl chorvatský tenista Marin Čilić, který se pro zranění odhlásil.\n\nVítězem dvouhry se stal čtvrtý nasazený Chorvat Ivo Karlović, jenž ve finále zdolal amerického hráče Donalda Younga po dvousetovém průběhu 6–3 a 6–3. V probíhající sezóně si tak připsal premiérové turnajové vítězství, které představovalo šestý singlový titul na okruhu ATP Tour.\n\n"}
{"id": "1063639", "url": "https://cs.wikipedia.org/wiki?curid=1063639", "title": "Hlas sexuální menšiny", "text": "Hlas sexuální menšiny\n\nHlas sexuální menšiny byl tematický časopis české homosexuální komunity vydávaný ve 30. letech 20. století. Šlo o útlý čtrnáctideník, který začal vycházet v Praze v květnu 1931, již v dubnu 1932 však skončil. Už od května téhož roku na něj navázalo nové periodikum, tentokrát měsíčník s názvem Nový hlas a podtitulem \"List pro sexuální reformu\". Ten vycházel až do roku 1934. Lishaugen a Seidl odhadují náklad časopisu na několik stovek výtisků a uvádí, že dochované ročníky 1931–1934 „dnes představují nejvýznamnější pramen pro bádání o dějinách homosexuality v českých zemích pro toto období“. Do konce meziválečného období pak proběhly ještě další dva pokusy o obnovení časopisu, které však neměly dlouhého trvání.\n\nPodobně jako o něco starší německý předchůdce \"Der Eigene\", také \"Hlas\" a \"Nový hlas\" si udržovaly formát jakéhosi fóra, kde se mohly projevit jakékoli počiny mající za předmět homosexualitu. Čtenářům se tak nabízely medicínské, literárněvědné i historické články, básně, povídky a fejetony, stejně jako obligátní seznamovací inzeráty.\n\nU zrodu \"Hlasu\" stáli bratři František a Vojtěch Černí. V redakci zasedl básník a prozaik Jiří Karásek ze Lvovic a dále Eduard Weingart, JUDr. František Čeřovský a Vladimír Vávra.\n\nFrantišek Černý formuloval v 3. čísle \"Hlasu\" jeho program, který měl spočívat v angažmá za zrušení trestnosti homosexuality, za vymýcení společenských předsudků a vyděračství homosexuálů, jakož i v ustavení nepolitické homosexuálně-emancipační organizace.\n\nČasopis byl distribuován svým předplatitelům a zdarma také poslaneckým klubům, ministerským knihovnám, významným osobnostem politického a kulturního života, policejním a soudcovským organizacím. Nabízen byl i v některých novinových stáncích a knihkupectvích v Praze, ale i v Brně a dalších větších městech. Potýkal se však s finančními potížemi a celkové rozčarování vedlo koncem října 1931 k tomu, že se František Černý z redakce a souvisejícího hnutí stáhnul. Od 13. čísla vystupoval jako majitel i odpovědný redaktor pouze Vojtěch Černý. \n\nOd počátku roku 1932 vycházel časopis s pozměněným názvem Hlas. List sexuální menšiny, avšak sedmé číslo tohoto ročníku vyšlo 1. dubna jako jeho poslední.\n\nKdyž se vydávání \"Hlasu\" chýlilo ke konci, odkoupila skupina pražských osobností od Vojtěcha Černého inventář redakce i s registrem čtenářů a převzala jeho závazky, aby zachovala existenci média důležitého pro emancipaci homosexuální menšiny. První číslo \"Nového hlasu\" vyšlo 1. května 1932. Jako vlastník (nikoli však redaktor) v něm tehdy figuroval pražský podnikatel Antonín Steimar, který byl rovněž ve vedení restauračního podniku Batex, jednoho z nejvýznamnějších center komunitního setkávání v Praze. V jeho bytě na Kollárově ulici sídlila po jistý čas i redakce. \n\nOd 1. července přešel časopis do vlastnictví konsorcia, jež bylo za tím účelem založeno. Kromě osob, které si přály zůstat v anonymitě, v něm byli sdruženi členové redakčního kruhu a dále právník JUDr. Ladislav Petrák a nakladatel Josef Hladký z Hranic na Moravě, který se stal zároveň odpovědným redaktorem časopisu. Od 7.-8. čísla, které vyšlo 1. listopadu 1932 se stal vedoucím redakce Vladimír Vávra, jenž časopis vedl až do roku 1934. Kromě výše uvedených redaktorů přispívali do časopisu také Ivan Horný, Václav Krška, Jetřich Lipanský, Imrich Matyáš, Lída Merlínová, Ladislav Petrák, Gill Sedláčková, Pavel Skalník či Petr Staněk.\n\nV letech 1936–1937 se Vojtěch Černý znovu chopil iniciativy a pokusil se obnovit vydávání časopisu, tentokrát pod názvem Hlas. List pro sexuální reformu, vyšlo však jen sedm čísel a s výjimkou prvního se nedochovaly.\n\nV září 1938 se pokusil navázat na časopis ještě František Jelínek s titulem Hlas přírody, avšak povedlo se mu vydat pouze jediné číslo.\n\n"}
{"id": "1063641", "url": "https://cs.wikipedia.org/wiki?curid=1063641", "title": "Open 13 2015 – mužská dvouhra", "text": "Open 13 2015 – mužská dvouhra\n\nDo soutěže mužské dvouhry na tenisovém turnaji Open 13 2015 nastoupilo dvacet osm hráčů. Obhájcem titulu byl lotyšský tenista Ernests Gulbis, kterého ve druhém kole vyřadil Jérémy Chardy.\n\nVítězem dvouhry se stal pátý nasazený Gilles Simon, jenž ve finále zdolal turnajovou sedmičku a krajana hrajícího na divokou kartu Gaëla Monfilse po třísetovém průběhu 6–4, 1–6 a 7–6. V probíhající sezóně si tak připsal premiérové turnajové vítězství, které představovalo sedmý singlový titul na okruhu ATP Tour.\n\nČtyři nejvýše nasazení hráči měli volný los do druhého kola.\n\n"}
{"id": "1063642", "url": "https://cs.wikipedia.org/wiki?curid=1063642", "title": "Rio Open 2015 – ženská dvouhra", "text": "Rio Open 2015 – ženská dvouhra\n\nDo soutěže ženské dvouhry na tenisovém turnaji Rio Open 2015 nastoupilo třicet dva hráček. Obhájkyní titulu byla japonská tenistka Kurumi Naraová, která zvolila start na paralelně probíhajícím Dubai Tennis Championships.\n\nVítězkou dvouhry se stala nejvýše nasazená Italka Sara Erraniová, jež ve finále zdolala slovenskou turnajovou šestku Annu Schmiedlovou po dvousetovém průběhu 7–6 a 6–1. V probíhající sezóně si připsala premiérové turnajové vítězství, které představovalo osmý singlový titul na okruhu WTA Tour. Na trofej z dvouhry tak čekala dva roky.\n\n"}
{"id": "1063644", "url": "https://cs.wikipedia.org/wiki?curid=1063644", "title": "Hans Joachim Schädlich", "text": "Hans Joachim Schädlich\n\nHans Joachim Schädlich (* 8. října 1935, Reichenbach im Vogtland) je německý spisovatel a esejista.\n\nHans Joachim Schädlich je synem obchodníka. Má staršího bratra, který je historik, a mladší sestru, jež se živí jako lékařka. Navštěvoval obecnou školu ve svém rodišti v Reichenbachu a poté školy v Bad Saarow a Templinu. V letech 1954 až 1959 studoval germanistiku a lingvistiku na Humboldtově univerzitě v Berlíně a na Univerzitě v Lipsku. Roku 1960 v Lipsku odpromoval s jazykovědnou prací \"Phonologie des Ostvogtländischen\" (Fonologie východofojtštiny). Od roku 1959 až do roku 1976 byl vědeckým asistentem Akademie věd NDR ve východním Berlíně.\n\nS psaním vlastních textů započal Schädlich koncem 60. let. Přestože byly jeho texty nakladatelskými redaktory pro svou nespornou literární kvalitu ceněny, nebylo možné je kvůli ostré kritice poměrů v NDR zveřejnit. Schädlich tak své texty prezentoval zejména během setkání východoněmeckých a západoněmeckých spisovatelů ve východním Berlíně, která inicioval pozdější nositel Nobelovy ceny Günter Grass a jichž byl Schädlich od roku 1974 pravidelným hostem.\n\nV prosinci 1976 podepsal společně s dalšími kolegy protest proti vyhoštění písničkáře Wolfa Biermanna. Následkem tohoto aktu byla jednak ztráta pozice ve východoněmecké Akademii věd a posléze šikana ze strany východoněmeckého státu, který jej evidoval pod heslem „Schädling“ (Škůdce). Schädlich byl v té době nucen živit se jako překladatel na volné noze.\n\nDíky zprostředkování Güntera Grasse vyšly v srpnu 1977 v západoněmeckém nakladatelství Rowohlt Schädlichovy kritické texty. Sborník nazvaný \"Versuchte Nähe\" byl západoněmeckou literární kritikou přijat s nadšením, v NDR se však tlak na jeho osobu ještě zvýšil.\n\nV prosinci 1977 bylo Schädlichovi uděleno povolení k výjezdu, díky němuž dostal možnost společně s rodinou přesídlit do Německé spolkové republiky. Tam žil nejdříve v Hamburku a poté v Dahlenburgu; od roku 1979 žije v (Západním) Berlíně.\n\nRoku 1992 nahlédl Schädlich mezi prvními disidenty do složek tajné policie Stasi. Ze záznamů se dozvěděl, že jeho starší bratr Karlheinz pracoval pod krycím jménem „Schäfer“ (Ovčák) pro Ministerstvo státní bezpečnosti a shromažďoval informace o něm a dalších osobách, např. Günteru Grassovi. Schädlich svůj vztah s bratrem zpracoval ještě v témže roce v povídce \"Die Sache mit B.\" (Ta věc s B.).\n\nHans Joachim Schädlich má syna a dvě dcery. První z nich je kurátorka Anna Schädlich, druhá spisovatelka Susanne Schädlich.\n\n\n\n\n\n\n\nRozhovory\n\nRecenze\n"}
{"id": "1063647", "url": "https://cs.wikipedia.org/wiki?curid=1063647", "title": "Rio Open 2015", "text": "Rio Open 2015\n\nRio Open 2015 byl společný tenisový turnaj mužského okruhu ATP World Tour a ženského okruhu WTA Tour hraný v areálu Jockey Club Brasileiro na otevřených antukových dvorcích. Konal se mezi 16. až 22. únorem 2015 v brazilském Riu de Janeiru. Jednalo se o druhý ročník turnaje.\n\nMužská část se řadila do kategorie ATP World Tour 500 a celková dotace činila 1 548 755 amerických dolarů. Ženská polovina s rozpočtem čtvrt milionu dolarů se řadila do kategorie WTA International.\n\nNejvýše nasazenými v singlových soutěžích se stali španělský třetí tenista světa Rafael Nadal, jenž vypadl v semifinále a třináctá hráčka žebříčku Sara Erraniová z Itálie, která potvrdila roli favoritky ziskem trofeje. Mužskou dvouhru vyhrál David Ferrer.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\nNásledující páry obdržely divokou kartu:\n\n\n\n\n\n\n\n"}
{"id": "1063655", "url": "https://cs.wikipedia.org/wiki?curid=1063655", "title": "Hefemale", "text": "Hefemale\n\nHefemale (česky doslova „on-žena“) je označení pro jedince, který má ženské i mužské pohlavní znaky (plochá prsa a vulva). Jedná se rovněž o anglické slangové pejorativní označení transsexuálů, kteří prošli proměnou z ženy na muže (částečnou i úplnou). Hefemale je jednou z kategorií pornografických videí a fotografií, ve kterých vystupuje transsexuální jedinec, který má prsa dospělého muže (díky plastické operaci) a může mít i jiné mužské sekundární pohlavní znaky, avšak nepodstoupil operaci změny pohlaví.\n\n"}
{"id": "1063657", "url": "https://cs.wikipedia.org/wiki?curid=1063657", "title": "Seznam kulturních památek v Rusavě", "text": "Seznam kulturních památek v Rusavě\n\n"}
{"id": "1063676", "url": "https://cs.wikipedia.org/wiki?curid=1063676", "title": "Peter Németh", "text": "Peter Németh\n\nPeter Németh (* 14. září 1974, Bojnice, Československo) je bývalý slovenský fotbalový záložník a reprezentant Slovenska. Mimo Slovensko působil na klubové úrovni v České republice a Německu. Po skončení hráčské kariéry se stal trenérem.\n\nNémeth hrál ve slovenských klubech MFK Prievidza, MŠK Žilina a Inter Bratislava. S Interem vyhrál v sezóně 1999/2000 double, tedy ligový titul a prvenství v národním poháru. Poté hrál jednu sezónu v FC Baník Ostrava, kde odehrál celkem 26 ligových zápasů a vstřelil 4 branky. Následně směřovaly jeho kroky do Německa do druholigového klubu Eintracht Frankfurt, kde byl na hostování. Pak se vrátil na Slovensko do týmu Laugaricio Trenčín. Od července 2003 působil v německém celku Sportfreunde Siegen, kde v letech 2005–2006 hrál i pod vedením krajana Jána Kociana.\nsezóně 2008/09 dělal hrajícího trenéra. Po sezóně zavěsil kopačky na hřebík a vrhl se na trenérskou dráhu.\n\nReprezentační kariéru v A-mužstvu Slovenska načal v roce 1999, když debutoval 19. května v přátelském zápase v Dubnici nad Váhom proti týmu Maďarska (výhra 2:0). Celkem odehrál v letech 1999–2001 ve slovenském národním týmu 22 zápasů a vstřelil 3 góly.\n\nPoté, co v roce 2009 skončil jako hrající trenér v klubu Sportfreunde Siegen, stal se asistentem trenéra a v roce 2010 krátce i hlavním trenérem. \nOd září 2013 do června 2014 byl asistentem trenéra v Dynamu Drážďany. V únoru 2015 se stal v třetiligovém Dynamu hlavním trenérem, nahradil ve funkci Stefana Bögera.\n\n"}
{"id": "1063686", "url": "https://cs.wikipedia.org/wiki?curid=1063686", "title": "Cewe", "text": "Cewe\n\nCeWe Stiftung & Co. KGaA (zkratka CEWE) je německá společnost, působící v několika zemích Evropy, kterou v roce 1961 založil Heinz Neumüller pod názvem \"CeWe Color\" v německém Oldenburgu. Heinz Neumüller byl vášnivým fotografem a v roce 1949 se oženil s dcerou Carla Wöltje, Sigrid Marie Wöltje. Heinz Neumüller pojmenoval společnost na počest svého tchána, využil jeho iniciály \"CW\". Carl Wöltje byl majitel specializované fotografické prodejny. Společnost CEWE v roce 2013 provozovala 11 fotolaboratoří po celé Evropě. V roce 2013 měla společnost více než 3 000 zaměstnanců, v roce 2017 více jak 3 500. Ve společnosti se vyrobí více jak 3 miliardy barevných fotografií ročně.\n\nCeWe Color, a.s. je společnost působící v České republice a je součástí koncernu CEWE. Společnost vlastní několik obchodních značek, nejznámější je FOTOLAB.cz. Společnost vyrábí více než milion fotoknih ročně.\n\n"}
{"id": "1063714", "url": "https://cs.wikipedia.org/wiki?curid=1063714", "title": "Okres Zamość", "text": "Okres Zamość\n\nOkres Zamość (polsky \"Powiat zamojski\") je okres v polském Lublinském vojvodství. Rozlohu má 1872,27 km² a v roce 2013 zde žilo 109 282 obyvatel. Sídlem správy okresu je město Zamość, které však není jeho součástí, ale tvoří samostatný městský okres.\n\nMěstsko-vesnické:\n\nVesnické:\n\n\n"}
{"id": "1063715", "url": "https://cs.wikipedia.org/wiki?curid=1063715", "title": "Veolia Energie ČR", "text": "Veolia Energie ČR\n\nVeolia Energie ČR, a.s. se sídlem v Ostravě je česká teplárenská společnost patřící do francouzského koncernu Veolia.\n\nSpolečnost vznikla 1. května 1992 pod názvem \"Moravskoslezské teplárny a. s.\" (MST) a jejím zakladatelem byl Fond národního majetku České republiky. Po částečné privatizaci patřilo v roce 1996 46 % akcií státu a přes 10 % obcím (např. 4,5 % akcií patřilo městu Ostrava). V té době akcie společnosti skupovala pro společnost OKD firma Prosper Trading Stanislava Prose, která se stala majoritním vlastníkem MST s podílem 51 %. OKD však nakonec převzalo jen 34 % akcií MST a zbývajících 17 % měl v držení Prosper Trading. Od prosince 1996 do listopadu 1997 tak společnost byla řízena ve shodě firem OKD a Prosper Trading.\n\nV letech 1997 až 1999 pak francouzská firma Dalkia postupně získala 95 % akcií MST a 94 % společnosti \"TEPLÁRNY Karviná, a.s.\". 31. prosince 2001 pak společnost \"TEPLÁRNY Karviná, a.s.\" zaniká a její jmění bylo začleněno do MST. 7. ledna 2002 se pak MST přejmenovávají na \"Dalkia Morava, a.s.\", 1. ledna 2004 na \"Dalkia Česká republika, a.s.\" a konečně 1. ledna 2015 na \"Veolia Energie ČR, a.s.\"\n\n"}
{"id": "1063716", "url": "https://cs.wikipedia.org/wiki?curid=1063716", "title": "Wealthy", "text": "Wealthy\n\nWealthy je podzimní odrůda jabloní, velmi vhodná pro vyšší polohy, protože je relativně mrazuvzdorná ve dřevě i v květu a ani nemá zvláštní půdní nároky. Je cizosprašná. Odrůda je značně odolná chorobám a škůdcům.\n\nOdrůda Wealthy, byla vyšlechtěna jako semenáč odrůdy 'Cherry Crabapple', byla pěstována a množena od roku 1860. Podle některých zdrojů šlo o semenáče odrůdy 'Cherry Crab'.\n\nOdrůdu je možné pěstovat i ve vyšších polohách kolum 600 m n. m., v místech chráněných před studeným větrem. Půda stačí jakákoliv i mělčí průměrná, snese i chudší a kyselejší, stanoviště může být i vlhčí, nikoliv podmáčené. \n\nZpočátku roste bujněji, ale s nástupem plodnosti slabě až růst ustává. Odrůda tvoří zpočátku menší úzce pyramidální, později plošší koruny, postranní větve časem mírně převisají. Na podnože nemá zvláštní nároky, ale na málo vzrůstných se brzo vyrodí. Doporučeny jsou tvary polokmen, čtvrtkmen, zákrsek. Podle jiných zdrojů je nejvhodnější pásová výsadba čtvrtkmenů. Na velmi dobrých půdách lze odrůdu pěstovat v nižších tvarech, jako zákrsky, ale dřeviny brzy stárnou, zastavují růst a zkracuje se skladovatelnost plodů. Hodí se na bujně i na slabě rostoucí podnože. Odrůda plodí na krátkém plodném obrostu.\n\nV plodnosti téměř neochabuje, tvoří mohutný strom. Stárne pomalu a na vhodném stanovišti dosahuje vysokého věku. Dřevo stromu je pevné a pružné, je schopné udržet i bohatší úrodu, vzdoruje větrům a bouřím.\n\nV koruně se při průklestu vyřezávají ostře nasazené větve a později je doporučeno zmlazování hlubším řezem. Při tvarování mladého stromu lze zvětšovat ostrý úhel větví rozpěrkami. Korunka se zpočátku zapěstuje hlubším zkracováním, aby větve lépe obrůstaly plodonosným obrostem. Odrůda vyžaduje pravidelný řez.\n\nJe cizosprašná, vhodní opylovači: Golden Delicious, James Grieve. Jonathan, Mclntosh, Ontario, neopyluje se odrůdou Matčino. Je dobrým opylovačem.\n\nPlodnost je střední až velká, zprvu pravidelná, ve stáří má sklon ke střídavé plodnosti. Nasazuje většinou po jednom až dvou plodech. Plodit začíná velmi brzy. Jen za přísušků vlivem nadúrody má drobné plody.\n\nDoporučují se společné výsadby s odrůdami Oldenburgovo, Průsvitné letní, Parména zlatá, Coxova reneta. Kvete v 2. období jabloňového květu. Strom kvete středně pozdě. Odolnost květů na nepříznivé vlivy je střední.\n\nPlod je středně veliký (průměrně 135 g), až menší, kulovitý až ploše kulovitý, pravidelný, oblý, bez žeber, tvarově velmi vyrovnaný. Slupka je hladká, lesklá, v době zralosti polomastná, tenká, pevná.  Výrazným znakem odrůdy je namodrale fialové ojínění slupy. Základní barva je zelenožlutá, později zlatově žlutá. Téměř celý plod je pokryt karmínově červeným zbarvením jako žíhání. Dužnina je nažloutlá, jemná a velmi šťavnatá. Chuť je sladce navinulá, s malinovým aromatem, velmi dobrá.\n\nSklízí se v druhé dekádě září. Sklizňovou zralost je nutné pečlivě určit, protože plody snadno před sklizní za větru opadávají (během 2–3 dnů). Ovoce je možné i nutné česat pro dopravu nedozrálé, chuť později dozrálého ovoce tím není dotčena. Konzumně dozrávají začátkem října a vydrží do vánoc, později ztrácejí chuť. Jablka z vyšších poloh vydrží i do konce prosince. \n\nJe značně mrazuodolná. Proti rakovině způsobované houbou \"Nectria galligena\" jsou stromy velmi odolné. Je odolná padlí, méně odolává strupovitosti. Bývá napadána obalečem jablečným. Plody se snadno otlačují, hůře snáší dopravu. Plody před sklizní padají.\n\nTato odrůda je vhodná do zahrádek ve vyšších polohách, kde nahrazuje odrůdu James Grieve, která zde často namrzá.\nPlody zrají koncem září a jsou vhodné pro rychlou konzumaci. Plody jsou velmi šťavnaté a hodí se k výrobě moštů.\n\n"}
{"id": "1063719", "url": "https://cs.wikipedia.org/wiki?curid=1063719", "title": "Gregor Hauffe", "text": "Gregor Hauffe\n\nGregor Hauffe (* 20. května 1982, Magdeburg) je německý veslař. Je trojnásobným mistrem světa na osmě z let 2009–2011.\n\nZúčastnil se Letních olympijských her 2008 a 2012. V obou případech byl členem posádky čtyřky bez kormidelníka, která skončila na 6. místě.\n\n"}
{"id": "1063720", "url": "https://cs.wikipedia.org/wiki?curid=1063720", "title": "Fertőszentmiklós", "text": "Fertőszentmiklós\n\nFertőszentmiklós (německy \"St. Niklau\", chorvatsky \"Mikloš\") je město v župě Győr-Moson-Sopron, v okresu Sopron. V lednu 2014 zde žilo 3870 obyvatel.\n\nFertőszentmiklós se nachází v Malé maďarské nížině na řece Ikva v nadmořské výšce zhruba 125 – 140 m. Rozloha obce je 39,4 km². Je vzdáleno asi 25 km východně od Šoproně a zhruba 10 km jihovýchodně od Neziderského jezera. Severně od města leží sousední obec Fertőd, kde se nachází zámek Esterházyovců, jehož rozlehlý zámecký park hraničí s městem.\n\nMěstem prochází hlavní silnice č. 85, která vede ze Šoproně přes Kapuvár a Csornu do Györu. Prochází tudy také železniční trať ze Šoproně do Györu, v místě je odbočka s možností spojení na sever do Pemhagenu v Rakousku. Na západním okraji města je soukromé letiště.\n\nV roce 1535 se obec stala majetkem Thomase Nádasdy. Starý kostel z druhé poloviny 16. století sloužil do roku 1660 protestantům. Pak byl zničen Turky.\n\n\n\n"}
{"id": "1063723", "url": "https://cs.wikipedia.org/wiki?curid=1063723", "title": "Richard Schmidt", "text": "Richard Schmidt\n\nRichard Schmidt je jméno a příjmení více osob:\n\n"}
{"id": "1063724", "url": "https://cs.wikipedia.org/wiki?curid=1063724", "title": "Jonagold", "text": "Jonagold\n\nJonagold (\"Malus domestica\" 'Jonagold') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se začátkem října, dozrává v prosinci, skladovatelné jsou do března.\n\nOdrůda byla vyšlechtěna v USA v Genevě, v roce 1943 v New York State Agricultural Experiment Station. Vznikla zkřížením odrůd 'Golden Delicious' a 'Jonathan'.\n\nOdrůda je zcela cizosprašná, a je špatným opylovačem. Je triploidním křížencem. Vyžaduje kvalitní opylení, kvete středně brzy.\n\nRůst odrůdy je zprvu bujný později slabší. Koruna má spíše rozložitý habitus. Řez je nezbytný, vhodný je zejména letní řez. Plodonosný obrost je bohatý, je třeba probírky plůdků.\n\nPlodí záhy, bohatě a pravidelně.\n\nPlod je kulovitý, střední až velký (130-192g). Slupka hladká, slabě mastná, žlutozelené zbarvení je překryté oranžově červenou barvou s žíháním. Dužnina je nažloutlá se sladce navinulou chutí, výborná.\n\nOdrůda je středně odolná proti strupovitosti jabloní a málo odolná k padlí. Také je poněkud náchylná k nektriové rakovině a spále. Rovněž trpí hořkou skvrnitostí z fyziologického nedostatku vápníku. Jako prevence se používají postřiky přípravky s obsahem vápníku na list.\n\nJe vhodná ke skladování a přímému konzumu. Odrůdu lze použít do teplých poloh na stanoviště s propustnou živnou přiměřeně vlhkou půdou. Ve vyšších polohách namrzá. Přestože je růst odrůdy bujný, je doporučováno pěstování odrůdy na slabě rostoucích podnožích ve tvarech jako zákrsky, čtvrtkmeny a vřetena. Při pěstování je třeba řezu, probírky plůdků, závlahy, a chemické ochrany. \n"}
{"id": "1063728", "url": "https://cs.wikipedia.org/wiki?curid=1063728", "title": "Trenitalia", "text": "Trenitalia\n\nTrenitalia SpA (VKM: TI) je italský železniční dopravce provozující osobní i nákladní dopravu. Firma je ve 100% vlastnictví státní společnosti Ferrovie dello Stato Italiane S.p.A. (FS). Firma vznikla v roce 2000 vyčleněním z mateřské společnosti.\n\nSpolečnost se skládá ze tří divizí:\n\n"}
{"id": "1063729", "url": "https://cs.wikipedia.org/wiki?curid=1063729", "title": "Rosario de Lerma", "text": "Rosario de Lerma\n\nRosario de Lerma je hlavním městem stejnojmenného departamentu Rosario de Lerma, které se nalézá v provincii Salta v severozápadní Argentině.\n\nMěsto je vzdáleno 35 km jihozápadně od Salty, hlavního města provincie, 13 km jihozápadně od města Cerrillos a 11 km jihovýchodně od města Campo Quijano.\n\nMěsto leží v nadmořské výšce zhruba 1305–1355 m. Rozloha města je 402 km. Zhruba 2 km západně od města protéká řeka Rio Rosario. Městem prochází železniční trať Ramal C-14.\n\nV roce 1991 mělo město 13 156 obyvatelů, v roce 2001 mělo již 17 871 obyvatelů, což představovalo nárůst o 35,9 % od předchozího sčítání. Avšak v roce 2010 zde už žilo 24 922 obyvatelů.\n"}
{"id": "1063735", "url": "https://cs.wikipedia.org/wiki?curid=1063735", "title": "Richard Schmidt (veslař)", "text": "Richard Schmidt (veslař)\n\nRichard Schmidt (* 23. května 1987, Trier) je německý veslař. Na olympijských hrách 2012 v Londýně získal zlatou medaili na osmě.\n\nJe trojnásobným mistrem světa na osmě z let 2009–2011.\n\n"}
{"id": "1063740", "url": "https://cs.wikipedia.org/wiki?curid=1063740", "title": "Filip Adamski", "text": "Filip Adamski\n\nFilip Adamski (* 5. ledna 1983, Vratislav) je německý veslař polského původu. Na olympijských hrách 2012 v Londýně získal zlatou medaili na osmě. Je též mistrem světa na osmě z roku 2009.\n\n"}
{"id": "1063749", "url": "https://cs.wikipedia.org/wiki?curid=1063749", "title": "Environmentální podnikání", "text": "Environmentální podnikání\n\nEnvironmentální podnikání označuje takovou podnikatelskou činnost, která vede k šetrnějšímu zacházení s životním prostředím. Často se označuje jako \"zelené podnikání\". \nLze jej rozdělit do dvou typů:\n\nTyto dvě skupiny se navzájem nevylučují. Naopak lze často nalézt podniky, které vyrábí environmentálně šetrné produkty šetrnými technologiemi. \nKromě aspektu environmentálního se u takovýchto podniků lze setkat i s pozitivními sociálními dopady, často se tedy jedná o společensky prospěšné podnikání.\n\n\n\n"}
{"id": "1063759", "url": "https://cs.wikipedia.org/wiki?curid=1063759", "title": "Open 13 2015", "text": "Open 13 2015\n\nOpen 13 2015 byl tenisový turnaj pořádaný jako součást mužského okruhu ATP World Tour, který se hrál v hale Palais des Sports na krytých dvorcích s tvrdým povrchem. Konal se mezi 16. až 22. únorem 2015 v jihofrancouzském Marseille jako 22. ročník turnaje.\n\nTurnaj s rozpočtem 632 840 eur patřil do kategorie ATP World Tour 250. Nejvýše nasazeným hráčem ve dvouhře se stal šestý hráč světa Milos Raonic z Kanady. Singlový titul si připsal francouzský tenista Gilles Simon. Soutěž čtyřhry ovládla chorvatsko-finská dvojice Marin Draganja a Henri Kontinen.\n\nNásledující hráči obdrželi divokou kartu do hlavní soutěže:\n\nNásledující hráč získal do hlavní soutěže zvláštní výjimku:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\n\n"}
{"id": "1063763", "url": "https://cs.wikipedia.org/wiki?curid=1063763", "title": "Sdílení", "text": "Sdílení\n\nSdílení má vícero významů:\n\n\n\n\nv IT téma propojování HW strojů a SW aplikací, mj. i sdílení dat\n\n\n\n\n\n\n"}
{"id": "1063771", "url": "https://cs.wikipedia.org/wiki?curid=1063771", "title": "Ferenc Széchényi", "text": "Ferenc Széchényi\n\nHrabě Ferenc Széchényi (29. dubna 1754, Fertőszéplak – 13. prosince 1820, Vídeň) byl významný člen uherského šlechtického rodu Széchenyiů, učenec a filantrop.\n\nByl zakladatelem Maďarské národní knihovny a Národního muzea v Budapešti. Knihovna je po něm pojmenována Széchényiho národní knihovna.\n\nJeho synem byl István Széchenyi.\n"}
{"id": "1063774", "url": "https://cs.wikipedia.org/wiki?curid=1063774", "title": "Delray Beach International Tennis Championships 2015", "text": "Delray Beach International Tennis Championships 2015\n\nDelray Beach International Tennis Championships 2015 byl tenisový turnaj pořádaný jako součást mužského okruhu ATP World Tour, který se hrál v areálu Delray Beach Tennis Center na otevřených dvorcích s tvrdým povrchem. Konal se mezi 16. až 22. únorem 2015 ve floridském Delray Beach jako 23. ročník turnaje.\n\nTurnaj s rozpočtem 549 230 dolarů patřil do kategorie ATP World Tour 250. Nejvýše nasazeným hráčem ve dvouhře byl patnáctý hráč žebříčku Kevin Anderson z Jihoafrické republiky. Singlovou trofej vyhrál chorvatský hráč Ivo Karlović a soutěž čtyřhry opanovaly světové jedničky Bob a Mike Bryanovi.\n\nNásledující hráči obdrželi divokou kartu do hlavní soutěže:\n\nNásledující hráči se probojovali do hlavní soutěže z kvalifikace:\n\n\n\n\n\n"}
{"id": "1063784", "url": "https://cs.wikipedia.org/wiki?curid=1063784", "title": "Gabrielina chata", "text": "Gabrielina chata\n\nLovecký zámeček Gabrielina chata (též Gabriela či Gabrielka) stojí v Beskydech na svahu Lysé hory, v NPR Mazák. Svým vzhledem dnes spíše než lovecký zámeček připomíná skromnou loveckou chatu. Administrativně náleží do katastru Staré Hamry II obce Ostravice.\n\nV roce 1895 po smrti svého strýce arcivévody Albrechta zdědil frýdecké panství arcivévoda Bedřich a krátce po tomto roce nechal na svahu Lysé hory postavit skromný lovecký zámeček, který pojmenoval po jedné ze svých dcer, po Gabriele. Zámeček mu sloužil jako zázemí v době lovů v této oblasti a často zde pobýval až do období první světové války. Jednalo se o malý dřevěný dvoukřídlý objekt, vystavěný na kamenné základně. První křídlo kopírovalo vrstevnici a v jeho západním štítě se nacházel vstup. Druhé křídlo pak bylo na toto kolmé a půdorysně tak objekt tvořil písmeno \"L\". Mezi oběma křídly se nacházela zastřešená terasa. Celý zámeček kryla šindelová sedlová střecha.\n\nPo vzniku Československa došlo k zabavení veškerého majetku Habsburků a zámeček přešel do rukou státu. V polovině 20. století došlo k jeho radikální přestavbě na chatu. Byla v majetku Lesů ČR a poté přešla do majetku AOPK. Po přestavbě má jednoduchou podobu o půdorysu obdélníka, přičemž delší strana kopíruje vrstevnici. Vstup do objektu je ze severní části, v jižní části se nachází dvojice oken a v západní a východní po jednom oknu. Sedlovou střechu kryje plech. Důvod této radikální přestavby není znám. Stejně tak není dnes známo, kolik se toho dochovalo z původního zámečku.\n\nChata není pro veřejnost dostupná. Vede k ní neznačený chodníček od červené turistické značky Ostravice - Butořanka - Lukšinec - Lysá hora.\n\n"}
{"id": "1063785", "url": "https://cs.wikipedia.org/wiki?curid=1063785", "title": "Abdul Rahman Baba", "text": "Abdul Rahman Baba\n\nAbdul Rahman Baba (* 2. července 1994, Tamale, Ghana) je ghanský fotbalový obránce a reprezentant hrající v současné době za německý klub FC Schalke 04, kde hostuje z Chelsea FC.\n\nAbdul hrál v Ghaně za kluby Dreams FC a Asante Kotoko. V létě 2012 odešel do německého klubu SpVgg Greuther Fürth. \nV srpnu 2014 přestoupil do jiného německého celku FC Augsburg.\n\nV srpnu 2015 posílil anglický klub Chelsea FC. Cena přestupu se pohybovala okolo 20 milionů liber. Debutoval 17. října proti Aston Ville (výhra 2:0, 90 minut). V sezóně 2015/16 odehrál za Chelsea celkem 23 soutěžních zápasů, v niž devatenáctkrát figuroval v základní sestavě.\n\nNa začátku srpna 2016 odešel na roční hostování do německého klubu FC Schalke 04.\n\nRahman Baba hrál za ghanské mládežnické reprezentace (U20).\n\nV roce 2014 debutoval za ghanský národní tým.\nZúčastnil se Afrického poháru národů 2015 v Rovníkové Guineji, kde Ghana získala stříbrné medaile po finálové porážce v penaltovém rozstřelu s Pobřežím slonoviny.\n\n"}
{"id": "1063796", "url": "https://cs.wikipedia.org/wiki?curid=1063796", "title": "Hubertova chata", "text": "Hubertova chata\n\nLovecký zámeček Hubertova chata (též Hubertka) stojí v Beskydech, v PR Smrk, na svahu vrchu Smrk. Spadá pod obec Čeladná, resp. její část Horní Čeladná.\n\nLovecký zámeček či vzhledem spíše loveckou chatu si v roce 1910 nechal v Podolánském revíru vystavět tehdejší olomoucký arcibiskup František Saleský Bauer. Tuto skutečnost dokládá dochovaný vytesaný nápis na schodišti před zámečkem. V roce 1984 prošel rekonstrukcí, o čemž svědčí další vytesaný nápis. V současné době je ve vlastnictví Lesů ČR, veřejnosti nepřístupný a měl by procházet další rekonstrukcí.\n\nJde o roubený jednopatrový objekt o půdorysu obdélníka, stojící na kamenné podezdívce. Přibližně v polovině jihozápadního průčelí vystupuje výraznější středový vstupní rizalit, zakončený trojúhelníkovým štítem. V přízemí čelní strany rizalitu je umístěn vchod do zámečku, v patře pak jedno okno. Na obou bočních stranách rizalitu se nachází po dvojici oken, v přízemí krytých okenicemi. V jižním štítě budovy se nachází v každém patře po jednom okně, v severním jsou v přízemí dvě. Stěny kryje štípaný šindel. Sedlové střechy objektu jsou pobité plechem, přičemž střecha rizalitu nedosedá až k hřebeni hlavní střechy.\n\n"}
{"id": "1063797", "url": "https://cs.wikipedia.org/wiki?curid=1063797", "title": "Igor Poljanskij", "text": "Igor Poljanskij\n\nIgor Nikolajevič Poljanskij ( Игорь Николаевич Полянский; * 20. března 1967, Novosibirsk) je bývalý sovětský plavec. Na olympijských hrách 1988 v Soulu získal zlatou medaili v závodě na 200 metrů znak. Je též dvojnásobným mistrem světa z roku 1986.\n\n"}
{"id": "1063800", "url": "https://cs.wikipedia.org/wiki?curid=1063800", "title": "Kardioverze", "text": "Kardioverze\n\nKardioverze je lékařský zákrok, jímž se pomocí elektřiny či léků upravuje nepřirozeně rychlý srdeční rytmus (tachykardie) nebo srdeční arytmie na normální rytmus. Při elektrické kardioverzi se do srdce v určitém momentu srdečního cyklu zavede terapeutická dávka elektrického proudu. \n\nPři defibrilaci, což je nejúčinnější prostředek kardiopulmonální resuscitace při srdeční zástavě spojené s fibrilací komor a komorovou tachykardií, se elektrický výboj pouští do srdce v různých momentech srdečního cyklu. \n\nFarmakologická kardioverze, zvaná též chemická kardioverze, používá místo elektrických impulzů antiarytmické léky, tzv. antiarytmika.\n\nTento zákrok slouží k léčení některých arytmií, především fibrilace síní a flutteru síní]. Obvykle se provádí ambulantně, nevyžaduje se při ní tedy hospitalizace. Před zákrokem uvede anesteziolog pacienta do krátkodobé celkové anestezie, načež mu kardiolog přiloží na hrudník dvě elektrody defibrilátoru potřené vodivým gelem. Následuje výboj stejnosměrného elektrického proudu o energii 70–120–200 J, jehož úkolem je přerušit arytmii a obnovit normální srdeční rytmus.\n\nVzhledem k potřebě sledovat v průběhu zákroku pacientovy základní životní funkce, tedy dýchání, krevní tlak a srdeční rytmus, se kardioverze provádí ve speciálně vybavené místnosti nebo na lůžku koronární jednotky. Pokud arytmie trvá déle než 48 hodin, musí se pro snížení rizika vzniku krevní sraženiny a následné embolie brát před zákrokem léky proti srážení krve – obvykle po dobu nejméně tří týdnů – nebo provést vyšetření, jež vyloučí přítomnost nebezpečných krevních sraženin v síních.\n\nVzhledem k nutnosti anestezie se elektrická kardioverze musí provádět nalačno, proto nesmí pacient od půlnoci jíst ani pít. \n\n"}
{"id": "1063803", "url": "https://cs.wikipedia.org/wiki?curid=1063803", "title": "Uwe Dassler", "text": "Uwe Dassler\n\nUwe Dassler, v němčině Uwe Daßler (* 11. února 1967, Ebersbach) je bývalý východoněmecký plavec. Na olympijských hrách 1988 v Soulu získal zlatou medaili v závodě na 400 metrů volným způsobem.\n\n"}
{"id": "1063807", "url": "https://cs.wikipedia.org/wiki?curid=1063807", "title": "Jolanta (opera)", "text": "Jolanta (opera)\n\nOpera Jolanta (rusky: ), opus 69, je poslední z operních děl ruského hudebního skladatele Petra Iljiče Čajkovského z roku 1891. Lyrická opera o jednom dějství na libreto skladatelova bratra Modesta Iljiče Čajkovského měla premiéru 6. (podle gregoriánského kalendáře 18.) prosince 1892 v Petrohradě.\n\nPodkladem pro libreto opery, které napsal dramatik a operní libretista Modest Iljič Čajkovskij, se stala adaptace divadelní hry ve verších \"Kong Renés Datter\" (Dcera krále Reného) od dánského básníka Henrika Hertze podle Hanse Christiana Andersena. Inspirována byla skutečnými historickými postavami. Princezna Jolanda Lotrinská (1428–1483) byla dcerou krále Reného I. z Anjou (1409–1480) a Izabely Lotrinské (1400–1453). V roce 1445 se provdala za svého bratrance Bedřicha II., hraběte z Vaudémontu (cca 1428–1470).\n\nPrinceznina slepota, která je důležitým, romantizujícím prvkem děje hry i opery, není v žádných historických pramenech uváděna či potvrzena. Autorem adaptace divadelní hry byl Vladimir Zotov.\n\nK příběhu o nevidomé královské dceři, která nic neví o světě vidoucích, zkomponoval Čajkovskij jemnou, symfonicky laděnou hudbu\nOpera je koncipována stylem hudebního dramatu, v němž lyrické partie mají ráz citlivých a výrazných meditací. Libreto je podkladem k rozvedení ústřední myšlenky “silná vůle člověka je nejmocnější hnací silou„jak dramaticky, tak i hudebně. V partituře Jolanty přináší Čajkovskij bohatství své zpěvnosti s impresionistickými prvky.\n\nOpera \"Jolanta\" měla premiéru 6. 12. 1892 v Mariinském divadle v Petrohradu, podle přání autora, spolu s jeho baletem \"Louskáček\", pod taktovkou dirigenta Eduarda Nápravníka. 3. 1. 1893 byla opera uvedena v Hamburku a 22.3. 1900 ve Vídni. Obě tato představení dirigoval Gustav Mahler. Ve Velkém divadle v Moskvě byla uvedena 2 aktová verze opery 14. 6. 1997. V roce 1997 a 2011 byla opera uvedena v USA v roce 2013 zaniklém divadle Dicapo Opera Theatre.\n\nPoprvé v Metropolitní opeře v New Yorku byla uvedena 29. 1. 2015 spolu s operou Modrovousův hrad maďarského skladatele Bély Bartóka. V titulní roli Jolanty se představila pěvkyně Anna Netrebko. Režisér a uměleckéhý ředitel varšavské Polské národní opery Mariusz Treliński pojal iscenaci dvou jednoaktovek jako psychologickou sondu do duše člověka, kde se skrývají i tajné touhy ovládat druhé a manipulovat s nimi. Dirigentem byl Valerij Gergijev.\n\nPřímý přenos z Metropolitní opery byl zaznamenán také jako HD film (v rámci projektu Přidáváme) a je uváděn v kinech v ruském a maďarském provedení\ns anglickými a českými titulky.\n\nPremiéra opery v pražském Národním divadle se konala v říjnu 2015, 22. (1. premiéra) a 23. (2. premiéra). V roli Jolanty se představily pěvkyně Veronika Dzhioeva a Dana Burešová. Opera \"Jolanta\" byla uvedena spolu s\noperou Igora Stravinského \"Slavík\" v hudebním nastudování britského dirigenta Jana Latham-Koeniga a v režii Dominika Beneše.\n\nMísto: zámek v horách jižní Francie (Provence)\n\nČas: polovina 15. století\n\nPrincezna Jolanta, která se narodila slepá, vyrůstá na zámku vysoko v horách, obklopená péčí svých pěstounů a zámeckého služebnictva. Netuší, že je slepá, ani že je princezna. Její otec, král René, ji svěřil do péče kastelána Bertranda a jeho ženy Marty, kteří mají přísný zákaz prozradit jeho dceři i komukoliv jinému, že jeho dcera nevidí. Jolanta si tak myslí, že všichni kolem ní žijí stejným způsobem jako ona a svět vnímají jen prostřednictvím svých představ. Se svým životem je spokojená a nejraději pobývá v zámecké zahradě, kde kvetou růže a roste ovoce. Někdy ale pociťuje smutek a nejasnou touhu po něčem nepoznaném. O její slepotě neví ani Robert, burgundský vévoda, kterému je Jolanta od mládí zaslíbena jako budoucí manželka.\n\nKdyž zrovna usne v zahradě, oznamuje zbrojnoš Alméric příchod jejího otce, který je pro ni jen pouhým rytířem. Ten s sebou přivádí i maurského lékaře, který se má pokusit vrátit Jolantě zrak, dříve než dojde ke svatbě s vévodou Robertem. Když ji lékař prohlédne, dojde k závěru, že Jolantu může uzdravit, ale jen když se dozví o své slepotě a sama projeví opravdovou touhu vidět.\n\nPotom se i s králem vzdálí a Jolanta zůstane v zahradě, kam i přes přísný zákaz na bráně, proniknou zatím dva muži. Je to vévoda Robert, který chce požádat krále, aby zrušil jeho zasnoubení s Jolantou, protože již dlouho miluje jinou ženu. Doprovází ho jeho přítel rytíř Vaudémont. Oba se seznámí s Jolantou a zatím co Robert odchází pro své zbrojnoše, jeho přítel Vaudémont je princeznou okouzlen a brzy pozná, že je slepá. Snaží se jí vysvětlit, že svět kolem ní je plný krás, ale princezna je spokojená tak, jak žije.\n\nKdyž se král vrátí a zjistí že Vaudémont prozradil princezně, že nevidí, je rád, že je splněna jedna z lékařových podmínek. Aby byla splněna i ta druhá, prohlásí před Jolantou, že pokud se lékařův pokus o navrácení zraku nezdaří, Vaudémont bude zabit. Princezna si nepřeje smrt muže, který s ní tak něžně hovořil, a proto si z celé duše začne přát, aby viděla. Rytíř se mezitím vyznává králi z lásky k Jolantě, ale je králem odmítnut s tím, že Jolanta je již zasnoubena s vévodou Robertem.\n\nKdyž dorazí Robert se svými zbrojnoši a zastihne krále, žádá ho o zrušení zasnoubení. Lékaři se s pomocí Jolantiny vůle podaří vrátit jí zrak a šťastný král ruší zasnoubení s Robertem a dává její ruku Vaudémontovi.\nPrinceznin první pocit z navrácení zraku je rozčarování z neznámého světa a jí blízkých lidí, které si představovala jinak. Stále více ji ale naplňuje pocit štěstí, že zachránila život muži, který jí otevřel srdce. Jejich svatbě nestojí již nic v cestě.\n\n"}
{"id": "1063809", "url": "https://cs.wikipedia.org/wiki?curid=1063809", "title": "Penízovka širokolupenná", "text": "Penízovka širokolupenná\n\nPenízovka širokolupenná (\"Megacollybia platyphylla\") je houba rostoucí jednotlivě nebo ve skupinách na rozmanitých stanovištích. Můžeme ji nalézt v dubohabrových lesích, v listnatých i jehličnatých lesích, ale i druhotných smíšených lesích na nevápenatých půdách. Roste na tlejících pařezech stromů, také ve výživné, humusovité půdě. Upřednostňuje podhorské a horské oblasti.\nPenízovka roste v období od května až do října. Její růst zpravidla končí s prvními chladnými nocemi pozdního podzimu.\n\n\nKlobouk této tenkomasé houby má u mladých plodnic tvar polokoule o průměru asi 5 cm s podvinutým okrajem, v průběhu růstu se rozevírá a dosahuje šířky až 15 cm. Klobouk je pružný, často hrbolatý nebo zvlněný, jeho chrupavčitá pokožka je holá, suchá a matná. Ve středu klobouku můžeme nalézt hrbol, kolem kterého je klobouk mírně propadlý. Od okraje se táhnou ke středu paprsčitá vlákna a v těchto \"stopách\" klobouk často puká. Barva pokožky se pohybuje od světle šedé, přes odstíny béžové až k hnědošedé barvě. Vzácně můžeme nalézt i světlý klobouk s hnědým radiálním žíháním. Bělavé lupeny jsou velmi široké, až 3 cm, místy příčně spojované a vykrojeně přirostlé na třeň. Ostří je protáhlé a nepravidelně zubaté.\n\nTřeň může být vysoký až 12 cm a 1–1,5 cm tlustý. Třeň má tvar válce a je vyplněn řídkým houbovitým pletivem, nebo je dutý. Barva je v mládí bílá, postupně tmavne až k světle žluté barvě. Má jemně vláknitý povrch a směrem k bázi se trochu ztlušťuje. Zde z něho vyrůstají 1–3 mm tlusté provázky podhoubí, které se četně větví a dosahují délky přes 1 m. Pronikají do tlejícího dřeva pařezů, kde z nich vyrůstá bílé podhoubí rozkládající dřevní hmotu.\n\nDužina je tuhá, bílá a bez vůně. Občas má nahořklou chuť.\n\nVýtrusný prach této houby je bílý. Výtrusy jsou bezbarvé, oválné až kulovité.\n\nPenízovka širokolupenná je houba nejedlá. Dříve byla považována za jedlou či podmíněně jedlou houbu, proto se mnohé zdroje v tomto názoru rozchází.\n\n"}
{"id": "1063812", "url": "https://cs.wikipedia.org/wiki?curid=1063812", "title": "Háďátko řepné", "text": "Háďátko řepné\n\nHáďátko řepné (\"Heterodera schachtii\") je hlístice cizopasící na kořenech řady rostlin, především řepy. Roku 1859 háďátko řepné objevil bonnský botanik Hermann Schacht, podle něhož parazit získal své latinské druhové jméno. \n\nPůdní hlísti se podílejí na vytváření humusu.\n\nHáďátko řepné napadá více než 200 různých druhů rostlin, mezi nimi cukrovou řepu, brokolici, zelí a ředkvičky. Je rozšířeno celosvětově. Napadená cukrová řepa vytvoří mnoho postranních kořínků (tzv. hladových kořenů), aby si zajistila dostatek živin. To však brzdí růst bulvy, takže dochází ke snížení hospodářského výnosu.\n"}
{"id": "1063813", "url": "https://cs.wikipedia.org/wiki?curid=1063813", "title": "Mistrovství světa juniorů v hokejbalu 2014", "text": "Mistrovství světa juniorů v hokejbalu 2014\n\nMistrovství světa juniorů v hokejbalu 2014 se konalo na Slovensku ve městě Bratislava. Kanada, která vyhrála tři tituly za sebou skončila na 4. místě, když prohrála s týmem USA. Vítězem se stal domácí tým Slovenska a tak získal druhý titul (první titul 2004), když ve finále porazil tým Česka.\n"}
{"id": "1063816", "url": "https://cs.wikipedia.org/wiki?curid=1063816", "title": "Kuandu", "text": "Kuandu\n\nKuandu je české jméno pro některé rody hlodavců z čeledi urzonovitých. Pro většinu rodů této čeledi nemáme jedinečný český název, a proto je označujeme jako kuandu.\n\nKuandové jsou menší až středně velcí dikobrazům podobní hlodavci, kteří mají své tělo pokryté ostny. Jsou přizpůsobeni životu ve větvích, i když mnoho z nich tráví hodně času na zemi. Žijí ve Střední a Jižní Americe od tropických lesů až po horské oblasti. Živí se nejrůznější rostlinnou potravou, někteří mohou škodit na plantážích. Rodí obvykle jen jedno dobře vyvinuté mládě. Větší druhy se mohou dožít až 17 let.\n\nJako kuandu se označují celkem 3 ze 5 rodů čeledi urzonovitých (Erethizontidae):\n\nTři rody kuandu spolu s urzony patří do podčeledi Erethizontinae. Ta pak s rodem koro (\"Chaetomys\") tvoří dohromady čeleď urzonovitých (Erethizontidae).\n\nTělo je u kuandů rodu \"Coendou\" dlouhé 300–600 mm, jejich ocas měří 330–485 mm, je chápavý a nemá na sobě ostny. Jeho horní ke konci lysá část je přizpůsobená k uchycování ve větvích. Kuandové rodu \"Sphiggurus\" jsou přibližně stejně velcí (280–650 mm); rod \"Echinoprocta\" je výrazně menší (300–370 mm). Oba mají výrazně kratší ocas, který není chápavý. Nejtěžší jsou jednotlivé druhy rodu \"Coendou\" – jejich jedinci váží 0,9–5,0 kg – zatímco u rodu \"Sphiggurus\" 0,5–1,3 kg.\n\nSrst na svrchní straně těla je obecně žlutohnědá nebo šedohnědá, někdy až dočerna; spodní část je obvykle našedlá až dohněda. Některé druhy mají hustou podsadu. Ostny jsou krátké a silnější než u dikobrazů. Jedinci rodu \"Echinoprocta\" mají na nose krátký bílý pruh.\n\nNohy jsou krátké a přizpůsobené pohybu na stromech. Na každé z nich mají čtyři prsty. Stejně jako urzonové mají 20 zubů – jejich zubní vzorec je\n\nEtologie je nejlépe prozkoumána u rodu \"Coendou\". Jednotlivé druhy tohoto rodu žijí především v lesích, ale někdy se vyskytují i v obydlených oblastech. Jsou to noční zvířata pohybující se pomalu ale jistě ve větvích, která však občas slézají na zem. Často byla pozorována, jak sedí na zadních nohách a třesou ostny. Přes den se skrývají ve větvích nebo v dutinách stromů, ale byli nalezeni i ve skrýších v jeskyních.\n\nPokud jsou napadena, brání se nejen tím, že útočníkovi vystavují zadní část těla s ostny, ale pokoušejí se jej také udeřit. Jsou-li zastiženi ve volném prostoru, stočí se do kuličky.\n\nPodle pozorování kuandu mexického (\"Sphiggurus mexicanus\") v zoologických zahradách se samci umístění společně nesnášejí, ale samec může žít dohromady s několika samicemi.\n\nKonzumují listy a další měkké části stromů, ovoce, květy i kořínky. Příležitostně škodí na plantážích banánů, kukuřice a kvajávy. Někdy jsou loveni místním obyvatelstvem.\n\nV jednom vrhu bývá obvykle jen jedno mládě. To se rodí již vyvinuté. Je podobně vybarvené jako rodiče, jen ostny má měkké (ztvrdnou asi za týden). U kuandu obecného (\"Coendou prehensilis\") byla v zajetí zjištěna doba březosti 203 dní. Narozená mláďata vážila 415 g, měla otevřené oči a hned byla schopna lézt po větvích. Kojila se 10 týdnů. Velikosti dospělých dosáhla mláďata ve 48 týdnech a dospělosti v asi 19 měsících.\n\nSamice kuandu obecného mohou zabřeznout již brzy po porodu, takže v některých letech mohou mít i dva vrhy. Naopak u kuandu mexického byl pozorován vrh jen jednou za dva roky. V přírodě si nestavějí pro porod žádné hnízdo: mláďata rodí v dutinách stromů nebo přímo ve větvích.\n\nV zajetí je nejdelší zjištěný věk kuandu 17 let.\n\nUrzonovití nejsou v přírodě zásadně ohroženi – většina druhů tohoto rodu je v červeném seznamu druhů vyhodnocena jako málo dotčený druh.\n\nDruhy kuandu Koopmanův (\"Coendou nycthemera\"), kuandu panamský (\"Coendou quichua\"), \"Coendou sanctamartae\", \"Sphiggurus ichillus\", \"Sphiggurus roosmalenorum\" a kuandu hnědý (\"Sphiggurus vestitus)\" však nemohly být pro nedostatek údajů vyhodnoceny a proto je jejich stupeň ohrožení označen jako „Chybí údaje“.\n"}
{"id": "1063824", "url": "https://cs.wikipedia.org/wiki?curid=1063824", "title": "Stefan Simič", "text": "Stefan Simič\n\nStefan Simič (chorvatsky Stefan Simić; * 20. února 1995, Praha, Česká republika) je český fotbalový obránce a reprezentant chorvatsko -bosenského původu, hráč italského klubu AC Milán od léta 2017 na hostování v FC Crotone. Mezi jeho oblíbené týmy patří SK Slavia Praha a chorvatský HNK Hajduk Split. Vyznává pravoslaví.\n\nJeho rodiče do České republiky utekli před válkou v bývalé Jugoslávii. Matka pochází z Chorvatska, otec z bosenského města Prijedor a než přišli do Prahy, žili v chorvatském Záhřebu.\n\nOd šesti let hrál za Slavii Praha, ve které prošel všemi kategoriemi a nahlédl i do A-týmu. Přesto bez jediného startu v 1. lize přestopil do Janov CFC, kde nastupoval za mládežnický tým. 27. srpna 2013 přestoupil do B-týmu AC Milán.\n\nPravidelně nastupoval v B-týmu. Po hostování ve Varese se připojil dočasně k A-týmu.\n\nPremíéru za A-tým měl 11. 8. 2018 v přátelském utkání na Realu Madrid, nastoupil v 82. minutě a odehrál 9 minut. V základní sestavě poprvé nastoupil 29. 11. 2018 v zápase Evropské Ligy proti lucemburskému Dudelange. Odehrál celý zápas a v 87. minutě za stavu 5:2 obdržel žlutou kartu. \n\n6. srpna 2014 odešel na celosezónní hostování do druholigového AS Varese. Debutoval 23.9.2014 proti AS Livorno (prohra 0:1). 6. prosince si proti Entelle připsal první asistenci. Stal se hráčem základu, ale v lednu 2015 se zranil a nemohl nastupovat v průběhu půl roku. 30. června se z hostování vrátil zpátky do mládeže AC Milán.\n\nPřed sezónou 2016/17 odešel hostovat do belgického prvoligového klubu Royal Excel Mouscron s opcí na případné odkoupení.\n\n31. srpna 2017 odešel na hostování z AC Milán do italského klubu FC Crotone hrajícího italskou nejvyšší ligu Serii A.\n\n24. ledna 2019 odešel Simić na půlroční hostování do klubu Frosinone Calcio.\n\n28. června 2019 Simić přestoupil zadarmo do Hajduku Split, hrajícího nejvyšší chorvatskou fotbalovou ligu. V Hajduku podepsal smlouvu na čtyři roky.\n\nKromě České republiky mohl reprezentovat i Chorvatsko, Bosnu a Hercegovinu nebo Srbsko, ale nakonec si vybral zemi, ve které vyrůstal. Hrál za české výběry U16, U17, U19 a U20.\n\nV letech 2016–2017 hrál za českou reprezentaci U21.\nTrenér Vítězslav Lavička jej v červnu 2017 zařadil do 23členné nominace na Mistrovství Evropy hráčů do 21 let v Polsku. Český tým obsadil se třemi body 4. místo v základní skupině C.\n\nV A-mužstvu České republiky debutoval 11. listopadu 2017 v přípravném utkání v katarském městě Dauhá proti domácí reprezentaci (výhra 1:0).\n\n\n\n"}
{"id": "1063833", "url": "https://cs.wikipedia.org/wiki?curid=1063833", "title": "Joseph Sullivan", "text": "Joseph Sullivan\n\nJoseph Sullivan je jméno a příjmení více osob:\n\n"}
{"id": "1063834", "url": "https://cs.wikipedia.org/wiki?curid=1063834", "title": "Horst Eckel", "text": "Horst Eckel\n\nHorst Eckel (* 8. únor 1932, Vogelbach) je bývalý německý fotbalista, který reprezentoval Německou spolkovou republiku. Nastupoval především na postu záložníka.\n\nS německou reprezentací se stal mistrem světa roku 1954, na vítězném šampionátu odehrál všech šest utkání. Hrál i na světovém šampionátu roku 1958, kde Němci obsadili 4. místo. V národním týmu působil v letech 1952–1958, za tu dobu v něm odehrál 32 utkání.\n\nV letech 1949–1960 působil v klubu 1. FC Kaiserslautern. Dvakrát s ním vyhrál německé mistrovství (1951, 1953).\n\nDíky své rychlosti měl přezdívku \"Windhund\" (\"Chrt\").\n\n"}
{"id": "1063837", "url": "https://cs.wikipedia.org/wiki?curid=1063837", "title": "Ottmar Walter", "text": "Ottmar Walter\n\nOttmar Kurt Herrmann Walter (6. březen 1924, Kaiserslautern – 16. červen 2013, Kaiserslautern) byl německý fotbalista, který reprezentoval Německou spolkovou republiku. Nastupoval především na postu útočníka. Byl bratrem fotbalisty Fritze Waltera.\n\nS německou reprezentací se stal mistrem světa roku 1954, na vítězném šampionátu odehrál pět utkání ze šesti. K titulu přispěl zásadním způsobem, když na turnaji vstřelil čtyři góly, jeden Turecku v základní skupině (Němci zvítězili 4:1), druhý opět Turecku, v dodatečném zápase, který rozhodoval o postupujícím ze skupiny (přispěl tím k vítězství 7:2) a dva góly pak v semifinálovém zápase proti Rakousku, v němž Němci nakonec drtivě zvítězili 6:1. V národním týmu působil v letech 1952–1958, za tu dobu v něm odehrál 21 utkání, v nichž vstřelil 10 branek.\n\nV letech 1941–1942 a 1946–1956 působil v klubu 1. FC Kaiserslautern. Dvakrát s ním vyhrál německé mistrovství (1951, 1953).\n\n"}
{"id": "1063839", "url": "https://cs.wikipedia.org/wiki?curid=1063839", "title": "Werner Kohlmeyer", "text": "Werner Kohlmeyer\n\nWerner Kohlmeyer (19. duben 1924, Kaiserslautern – 26. březen 1974, Mainz-Mombach) byl německý fotbalista, který reprezentoval Německou spolkovou republiku. Nastupoval především na postu obránce.\n\nS německou reprezentací se stal mistrem světa roku 1954, na vítězném šampionátu odehrál pět utkání ze šesti. V národním týmu působil v letech 1951–1955, za tu dobu v něm odehrál 22 utkání.\n\nV letech 1941–1957 působil v klubu 1. FC Kaiserslautern. Dvakrát s ním vyhrál německé mistrovství (1951, 1953).\n\nProslul zastavováním míčů na brankové čáře, poté co již byl překonán brankář. Na šampionátu 1954 takto zabránil gólu Jugoslávie ve čtvrtfinále i Maďarska ve finále, když zastavil střelu Zoltána Czibora.\n\nPo skončení hráčské kariéry zápolil s osobními problémy, alkoholismem a chudobou.\n\n"}
{"id": "1063841", "url": "https://cs.wikipedia.org/wiki?curid=1063841", "title": "Chris Morgan", "text": "Chris Morgan\n\nChris Morgan je jméno a příjmení více osob:\n\n"}
{"id": "1063843", "url": "https://cs.wikipedia.org/wiki?curid=1063843", "title": "Poslední den", "text": "Poslední den\n\nPoslední den (anglicky The Last Day) je šestá epizoda třetí série (a celkově osmnáctá v rámci seriálu) britského sci-fi sitcomu \"Červený trpaslík\". Poprvé byla odvysílána 19. prosince 1989 na kanálu BBC2.\nEpizoda Poslední den nahradila původně zamýšlenou úvodní epizodu třetí série \"Taťka\". Epizoda měla pojednávat o Listerově těhotenství a měla být zakončena reprízou závěrečné scény s dvojčaty z Ozvěn budoucnosti. Nakonec se scenáristi Grant a Naylor rozhodli tento scénář nerealizovat.\n\nNa Trpaslíka přijde videozpráva, že Krytonova životnost již skončila a android se musí vypnout. Posádka mu uspořádá párty na rozloučenou, jenže po ní se Krytonovi ještě nechce skončit. Problém nastane ve chvíli, kdy na lodi přistane android Hudzen 10, Krytonův nástupce.\n\nLister sleduje v televizi ženský box nahoře bez, když mu Kryton přiveze snídani a přitom ho informuje, že přiletěl poštovní modul. Byla v něm pouze jediná věc, zpráva pro Krytonova nájemce, že robot série Kryton 3 je nyní již na konci svého života, je pomalý, hloupý, má těžkopádný design a do 24 hodin bude automaticky aktivován jeho zkratovací čip. Kryton teď musí uspořádat své věci, rozebrat své tělo a úhledně se zabalit do bedny, v níž byl firmou dodán. Zpráva se zastaví. S tím se ovšem Lister nehodlá smířit a pokusí se androida přesvědčit, aby se nevypínal, ale Kryton už se těší na křemíkové nebe. Jak sám prohlásí: \"jde o elektronický posmrtný život! Je to shromaždiště duší všech elektrických přístrojů. Robotů, kalkulaček, toastovačů, fénů na vlasy, je to místo posledního odpočinku.\" A když se ho Lister zeptá, jestli je to samé lidské nebe, dodá: \"Lidské nebe? Co Vás nemá. Lidé nepřijdou do nebe! Ne. To si jenom, jenom někdo vymyslel, abyste se všichni nezbláznili!\"\n\nLister si tedy promluví s Rimmerem a rozhodne se pro Krytona uspořádat prima mejdan. V důstojnickém klubu se sejde celá posádka Trpaslíka včetně Holly. Kryton dostane dárky, od Holly náhradní čip, od Rimmera hleny generála George S. Pattona v lahvičce, od Kocoura jednu z jeho náušnic a od Listera rande s robotickou Marilyn Monroe, kterou předtím sestavil. Začne se pít a mnohem později si začnou vyprávět zážitky s alkoholem, a nakonec si všichni začnou dělat legraci z Listera kvůli jeho původu. Ráno, když všichni ještě spí, se spustí druhá polovina zprávy: na Trpaslíka má dorazit Krytonův nástupce Hudzen 10, který je silnější a ve všech směrech výkonnější. Kryton se sice probudí s kocovinou, ale předchozí noc ho nadchla a už se mu nechce zemřít. Teprve teď posádce prozradí, že jeho konec má nastat v důsledku příletu jeho nástupce.\n\nCelá posádka čeká v přistávací hale a Kocour s Listerem jsou ozbrojení bazukoidy, aby novému androidovi vysvětlili, že zde není vítán. Hudzen 10 ovšem měří přes dva metry a na hrozby nereaguje, protože byl tři miliony let ve vesmíru sám a opotřeboval se mu čip normality. Hravě se zbaví Kocoura a Listera, Rimmer uteče a Krytona se chystá se zničit se slovy \"nashle v křemíkovém nebi!\" Kryton se chytí poslední naděje a přesvědčí ho, že žádné křemíkové nebe neexistuje, což vede k metafyzické rozpolcenosti robota, přetížení a zkratu Hudzena 10. Když se pak Lister Krytona zeptá, proč se také nepřetížil, android dodá, že dobře věděl, že lže. Protože \"kam by přišly všechny kalkulačky?\"\n\nV epizodě zazní jména osob:\n\n"}
{"id": "1063845", "url": "https://cs.wikipedia.org/wiki?curid=1063845", "title": "Záhony", "text": "Záhony\n\nZáhony je město ležící v župě Szabolcs-Szatmár-Bereg v Maďarsku. Je okresním městem okresu Záhony. V lednu 2014 zde žilo 4108 obyvatel. Do podpisu Trianonského míru příslušelo město do Užské župy.\n\nMěsto se rozprostírá v severovýchodním cípu Maďarska, na severním okraji „Kraje bříz“ (maďarsky \"Nyírség\"). Leží v nížině řeky Tisy, na jejím levém břehu, v nadmořské výšce zhruba 103 m. Řeka tu tvoří hranici mezi Ukrajinou a Slovenskem. Rozloha města je 6,87 km².\n\nMěstem prochází hlavní silnice č. 4 a při východním okraji města železniční trať. Na obou komunikacích jsou na severním okraji města hraniční přechody do Ukrajiny. Na železniční stanici jsou kolejiště s normálním i se širokým rozchodem. Město je na trati poslední stanicí v Maďarsku na trase Budapešť - Čop.\n\nPrvní zmínka o místě pochází ze 14. století. V 19. století zde byla postavena pila a cukrovar. Důležitým krokem pro město bylo v roce 1873 postavení železniční trati. Současně byl také postaven most přes řeku. Za druhé světové války byl most zničen, ale po válce byl brzy postaven nový.\n\n"}
{"id": "1063847", "url": "https://cs.wikipedia.org/wiki?curid=1063847", "title": "Řehoř z Nareku", "text": "Řehoř z Nareku\n\nSvatý Řehoř z Nareku (arménsky: Գրիգոր Նարեկացի \"Grigor Narekaci\"; ok. roku 944 – ok. 1010, Narek) byl jedním z největších arménských básníků a učenců, mnich.\n\nNarodil se okolo roku 944, udává se také rok 950. Byl synem biskupa Andzevaciku Chosrova (tehdy ještě nebyl celibát povinný). Řehoř a jeho bratr Jan byli dáni do kláštera v Nareku, na jihu od Vanského jezera (v současnosti ve východním Turecku). Je autorem \"Knihy nářků\", perly arménské poezie. Práce byla vytvořena na počátku 11. století, protože autor roku 999 zmiňuje v Arménii jako vládce byzantského císaře Basileia II. Bulgaroktona.\n\nS Řehořem je spojen příběh: „Jednoho dne přišli do kláštera vysocí církevní hodnostáři a Řehoř je obsluhoval. Připravil pečené ptáky, ale zapomněl, že je období postu. Při pohledu na rozhořčené návštěvníky prosil Boha o pomoc, ptáci obživli a odletěli oknem.“\n\nDne 23. února 2015 papež František potvrdil dekret o prohlášení svatého Řehoře učitelem univezální církve.\n\nV arménské apoštolské církvi je jeho svátek oslavován 25. ledna a v katolické církvi 27. února.\n\n"}
{"id": "1063848", "url": "https://cs.wikipedia.org/wiki?curid=1063848", "title": "Environmentální ekonomie", "text": "Environmentální ekonomie\n\nEnvironmentální ekonomie je odnož ekonomie zabývající se tématy spojenými se stavem a kvalitou životního prostředí. Mezi důležité koncepty environmentální ekonomie patří selhání trhu, externality, veřejné statky a občiny, nebo ekonomické hodnocení přírody. Zaměřuje se na přínosy a náklady politik ochrany životního prostředí (znečištění vzduchu či vody, zásahy do ekosystémů, odpadové hospodářství, využití krajiny, globální klimatické změny, atd.).\n\nExternality podle environmentální ekonomie vznikají tehdy, když ekonomické rozhodnutí ovlivní přírodu či jiné subjekty tak, že se tento dopad neprojeví v ceně činnosti. Externality mohou být pozitivní i negativní, v environmentální souvislosti ale obvykle hovoříme především o negativních. Často uváděným příkladem jsou továrny vypouštějící do ovzduší, vod či půdy toxické látky.\n\nEnvironmentální ekonomie se liší od ekologické ekonomie tím, že ekologická ekonomie zdůrazňuje ekonomiku jako subsystém zemského ekosystému, a klade důraz na nutnost zachování přírodního kapitálu. Ekologická ekonomie vychází z předpokladu tzv. silné udržitelnosti, který říká, že není možné volně substituovat přírodní kapitál za lidmi vytvořený kapitál (technologie, lidská práce). Environmentální ekonomie naproti tomu vychází z neoklasického ekonomického modelu. Mezi její hlavní otázky tak patří efektivita, a nikoli optimální velikost ekonomiky jako v případě ekologické ekonomie.\n\nEnvironmentální ekonomie přichází s řadou návrhů, jak řešit ekologické problémy pomocí ekonomických nástrojů. Obvyklým způsobem řešení je tzv. internalizace externalit - zahrnutí externalizovaných nákladů do ceny hlavní produkce. Z dalších řešení se často uvádějí (přímé) regulace, kvóty na znečištění (jako například obchodovatelné emisní povolenky), pokuty či daně ze znečištění, nebo lepší definování vlastnických práv.\n\n"}
{"id": "1063850", "url": "https://cs.wikipedia.org/wiki?curid=1063850", "title": "Baissama Sankoh", "text": "Baissama Sankoh\n\nBaïssama Mohamed Sankoh (* 23. března 1992, Nogent-sur-Marne, Francie) je francouzsko-guinejský fotbalový obránce a reprezentant Guiney, v současnosti působí v klubu EA Guingamp.\n\nDo seniorského fotbalu vstoupil v dresu francouzského klubu EA Guingamp. V sezóně 2013/14 vyhrál s Guingampem francouzský fotbalový pohár.\n\nV A-mužstvu Guineje debutoval v roce 2013.\nZúčastnil se Afrického poháru národů 2015 v Rovníkové Guineji, kde byla Guinea vyřazena ve čtvrtfinále Ghanou po výsledku 0:3.\n\n"}
{"id": "1063852", "url": "https://cs.wikipedia.org/wiki?curid=1063852", "title": "David Greig", "text": "David Greig\n\nDavid Greig (* 1969, Edinburgh) je skotský dramatik a divadelní režisér.\n\n\n\n"}
{"id": "1063856", "url": "https://cs.wikipedia.org/wiki?curid=1063856", "title": "Guy-Michel Landel", "text": "Guy-Michel Landel\n\nGuy-Michel Landel (* 3. července 1990, Conakry, Guinea) je guinejský fotbalový záložník a reprezentant, v současnosti působí v tureckém klubu Gençlerbirliği SK.\nV A-mužstvu Guineje debutoval v roce 2013.\nZúčastnil se Afrického poháru národů 2015 v Rovníkové Guineji, kde byla Guinea vyřazena ve čtvrtfinále Ghanou po výsledku 0:3.\n\n"}
{"id": "1063858", "url": "https://cs.wikipedia.org/wiki?curid=1063858", "title": "Plevel okoličnatý", "text": "Plevel okoličnatý\n\nPlevel okoličnatý (\"Holosteum umbellatum\") je jarní efemérní bylina která bývá zařazována (jak napovídá rodové jméno) mezi polní plevele. Je to jediný druh rodu plevel.\n\nRoste v mírném až teplém podnebí od západní Evropy až po Střední Asii a vyskytuje se také v severozápadní Africe; zavlečen byl do Severní i Jižní Ameriky. V České republice se vyskytuje roztroušeně až hojně v teplých oblastech od nížin po střední pahorkatiny, hlavně na sušších a dobře osluněných místech. Osídluje výslunné stráně, pole, úhory, vinice, okraje cest, rumiště i náspy, upřednostňuje hlinito-písčité půdy.\n\nKrátkověká, efemérní, lysá rostlina sivozeleně zbarvená s lodyhami vysokými 5 až 30 cm. Na podzim nebo časně z jara rostou z niťovitého kořene ve zdánlivé růžici obkopinaté přízemní listy s řapíky a z nich vyrůstá tenká, jednoduchá nebo již od báze rozvětvená, vystoupavá až přímá lodyha. Má dvě až tři internodia a je porostlá dvěma až třemi páry vstřícných, přisedlých, 1 až 3 cm dlouhých listů s mírně masitými, vejčitými až kopinatými čepelemi které jsou po obvodě celistvé a vrchol mohou mít špičatý či tupý. Rostlina je zbarvena žlutozeleně, modrozeleně nebo má fialový nádech, v době zrání plodů je nahnědlá.\n\nKvětenství tvořeno pěti až třinácti oboupohlavnými květy je okolíkovitě stažený vrcholík. Nestejně dlouhé květní stopky, 0,5 až 1,5 cm, jsou zpočátku vzpřímené, po opylení vodorovně odstávají nebo se dokonce sklápějí, při dozrávání plodů se jednou tolik prodlužují a opět vztyčují. Z listenů asi 2 mm dlouhých a bíle lemovaných vyrůstají pětičetné květy. Vytrvalé, zelené kališní plátky jsou vejčité až kopinaté, po obvodě blanité a celistvé, na koncích zašpičatělé. Úzké, obvejčité korunní plátky jsou dlouhé 2,5 až 5 mm (dvojnásobně delší než kališní), bíle až narůžověle zbarvené a na koncích mívají tři nestejné zuby. V květu bývá tři až pět tyčinek a jednodílný svrchní semeník se třemi čnělkami. Květy vykvétají od počátku března do počátku května. Obvykle jsou opylovány hmyzem, za nepříznivého počasí se vůbec neotvírají a opylují se kleistogamicky.\n\nPlod je 5 až 6 mm dlouhla, vejčitá tobolka otvírající se za slunného počasí šesti zuby. Do půli je obalena trvalým kalichem a obsahuje 35 až 60 zploštělých bradavčitých semen dlouhých 0,8 mm a širokých 0,5 mm. Čočkovitá semena jsou oranžová až hnědá, ve středu prohloubené strany mají podélný výrůstek a na vypouklé straně podélnou rýhu. Počet chromozomů x = 10, mimo diploidních rostlin 2n = 20 rostoucích ve Střední Evropě se ve Středomoří vyskytují i tetraploidní 2n = 40.\n\nPlevel okoličnatý se rozmnožuje pouze pohlavně semeny která po opylení rychle uzrávají. Silná rostlina vyprodukuje až několik stovek semen která brzy po vysemenění (koncem května a počátkem června) ještě neklíčí. Teprve až na podzim, po delším pobytu v půdě, počínají jednotlivě vyrůstat nové rostlinky. Časně z jara po přezimování již semena klíčí hromadně. Počet rostlin na stanovišti se může rok od roku měnit v závislosti od zimního počasí a od klíčivosti semen.\n\nNěkdy zapleveluje porosty ozimých obilovin a jetelovin, využívá své schopnosti růst v časném a chladném jarním období. Jedná se však o málo významný plevel s nízkou schopností konkurence a krátkou dobou výskytu, brzy je kulturními plodinami přerůstán a potlačován. Navíc je silně krátkověký, v červnu již po něm není na polích ani stopa.\n\nV minulosti se rozlišovaly dva poddruhy plevele okoličnatého, v současnosti se druh v rámci středoevropské části areálu dělí do dvou variet které se mnohdy se vyskytují na společných stanovištích. Prvou je na této stránce popisovaný plevel okoličnatý pravý (\"Holosteum umbellatum\" L. var. \"umbelatum\"). Druhou varietou je plevel okoličnatý žláznatý (\"Holosteum umbellatum\" L. var. \"parceglandulosum\") Schur, který je oproti prvé hustě žláznatě chlupatý a má vždy bílé květy.\n\n\n \n"}
{"id": "1063864", "url": "https://cs.wikipedia.org/wiki?curid=1063864", "title": "Politická ekologie", "text": "Politická ekologie\n\nPolitická ekologie je disciplína zabývající se vazbami a interakcemi mezi přírodou a politickými, ekonomickými a sociálními hybateli změn v jejím uspořádání. Od apolitických ekologických přístupů se liší důrazem na studium mocenské dimenze využívání přírody a jejích zdrojů lidmi.\n\nPolitická ekologie integruje poměrně široké spektrum studií kombinujících sociálně-ekologické přístupy s politickou ekonomií. Zabývá se tématy jako degradace a marginalizace, environmentální konflikty (či \"ekologické distribuční konflikty\", podle Joana Martíneze-Aliera), ochrana životního prostředí jako prostředek kontroly rozvoje, environmentální identita a také studiem různých tzv. ekosociálních hnutí.\n\nPolitická ekologie má kořeny v 70. a 80. letech. Vychází z disciplín jako kulturní ekologie, rozvojová geografie, antropologie či ekologická ekonomie. Historicky se zaměřovala na rozvojová témata spojená se zeměmi třetího světa. Političtí ekologové se zajímali o porozumění mocenské dynamiky kolem konfliktů o přístup k environmentálním zdrojům. Mezi oblasti zájmu se zařadilo porozumění rozvojovému diskurzu, či snaha o analýzu toho, jak jednotlivé sociální skupiny mobilizují přírodní procesy a alokují benefity z přístupu k přírodě ve svůj prospěch.\n\nPostupem času se však politická ekologie čím dál více zaměřuje i na otázky spojené se zeměmi globálního Severu. Tématům spojeným s městským prostředím se věnuje urbánní politická ekologie, která má blízko ke kulturní antropologii.\n\nAkademici věnující se politické ekologii pocházejí z různých disciplín, zahrnujících geografii, antropologii, rozvojová studia, politické vědy, sociologii, ekonomii, ekologii nebo environmentalistiku. Mezi hlavní představitele oboru patří v současné době:\n"}
{"id": "1063865", "url": "https://cs.wikipedia.org/wiki?curid=1063865", "title": "Mohammed Diarra", "text": "Mohammed Diarra\n\nMohammed Lamine Diarra (* 20. června 1992, Conakry, Guinea) je guinejský fotbalový záložník (příp. obránce) a reprezentant, v současnosti působí v dánském klubu Odense BK.\nV A-mužstvu Guineje debutoval v roce 2013.\nZúčastnil se Afrického poháru národů 2015 v Rovníkové Guineji, kde byla Guinea vyřazena ve čtvrtfinále Ghanou po výsledku 0:3.\n\n"}
{"id": "1063866", "url": "https://cs.wikipedia.org/wiki?curid=1063866", "title": "Střešní zahrada", "text": "Střešní zahrada\n\nStřešní zahrada je jakákoliv plocha zeleně na střeše domu. Kromě dekorativních efektů zahrady jsou i úpravy kdy jsou na střešní zahradě pěstovány plodiny pro potravu, výsadba slouží jako regulace teploty, přírodní stanoviště nebo jako pochůzí plochy pro volně žijící živočichy, volnočasové aktivity osob, může přinášet i ekologický prospěch.\nPěstování potravin na střeše budov je někdy označováno jako střešní zemědělství. Střešní zemědělství je obvykle založeno na principech hydroponie, aeroponie, nebo systému nádob.\nLidé pěstují rostliny na uměle vytvořených stavebních konstrukcích od starověku. Na zikuratech ve starověké Mezopotámii (4. tisíciletí př. n. l.-600 nl) byly známy výsadby stromů a keřů na nadzemních terasách. Příkladem ze starověkého Říma byla Villa dei Misteri v Pompejích, která měla zvýšenou terasu, kde se pěstovaly rostliny. Střešní zahrady byl také objeveny kolem audienční síni v římsko-byzantské Caesarei. Středověké egyptské město Fustat mělo řadu výškových budov, které Nasir Khusraw na počátku 11. století popsal jako stavby se střešními zahradami s voly taženými vodními koly, které sloužily pro zavlažování zahrad.\n\nMezi sedm divů antického světa patří Visuté zahrady Semiramidiny, jež jsou často líčeny jako stavební struktury s izolační vrstvou plátů olova a litého asfaltu, na nichž je pod umělou závlahou pěstována vegetace, dokonce i obrovské stromy.\n\nStřešní zahrady se nejčastěji nacházejí v městském prostředí. Rostliny mohou ve městech schopnost snižovat pronikání tepla z a do budovy, což snižuje spotřebu energie na klimatizaci. \"\"Primární příčinou hromadění tepla ve městech je sluneční záření, absorpce slunečního záření silnicemi a budovami ve městě a hromadění tohoto tepla ve stavebních materiálech a jeho následné opětovné vyzáření. Rostlinné plochy však, v důsledku transpirace, nezvyšují teplotu více než o 4-5 ° C nad teplotou okolí, a jsou někdy i chladnější.\"\" Studie ověřující vliv rostlin na ohřev ploch ve městě byla provedena na univerzitě v Cardiffu.\n\nStudium National Research Council of Canada zkoumal rozdíly mezi střechami se střešními zahradami a střechami bez střešní zahrady s ohledem na teplotu. Studie ukázala vliv teploty na různé vrstvy každé střechy v různých denních dobách. Střešní zahrady jsou podle studie velmi prospěšné při snižování účinků teplot oproti střechách bez zahrad. \"\"Pokud by byly široce rozšířeny, střešní zahrady by mohly snížit efekt městského tepelného ostrova, což by snížilo množství smogových situací a problémy spojené s tepelnými nároky a snížilo také spotřebu energie.\"\"\nKromě střešních zahrad, které poskytují odolnost proti tepelnému záření, mohou být střešní zahrady také prospěšné při snižování odtoku déšťové vody. Střešní zahrada může zpomalit odtékání vody, snížit rychlost a objem odtoku. \"\"Jak města rostou, propustné substráty jsou nahrazeny voděodolnými strukturami, jako jsou budovy a zpevněné komunikace. Dešťová voda odtéká a události spojené s nápory odpadních vod při deštích jsou hlavním problémem pro mnoho měst v Severní Americe. Střešní zahrady mohou zpomalit odtok dešťové vody a zadržet její část pro pozdější použití rostlinami.\"\"\n\nS ohledem na zachování trvanlivosti a případně i funkčnosti stavební konstrukce musí být tvořit podklad střešní zahrady dostatečná izolace proti vlhkosti a dostatečně únosnou střešní konstrukci. Prováděna je i tepelná a zvuková izolace.\n\nNa stavební konstrukci bývá pokládána vrstva tepelně a zvukově izolačního materiálu, ovšem není nezbytná ve všech případech. Ačkoliv se stavební úprava v konkrétních případech může různit, základ zelené střechy tvoří spolehlivá vodoizolační folie poskytující dostatečnou izolaci proti vlhkosti. Vlhnutí a zatékání je obvyklou závadou vodoizolace plochých střech a velkou nevýhodou plochých střech v podmínkách střední Evropy.\nPloché střechy by měly být konstruovány tak, aby mohla být tato izolační vrstva snadno opravena. Neměly by být použity takové rostliny, které by mohly vodoizolační vrstvu poškodit kořeny, nebo by měla vodoizolační vrstva být dostatečně znásobena. Je třeba si uvědomit, že pevnost konstrukce samotné střechy je ovlivněna i pronikáním vlhkosti a následnými procesy, včetně mrazů. Větší rostliny lze nicméně pěstovat v uzavřených nádobách, a upravovat je řezem. Je zcela zřejmé že větší rostliny více trpí povětrnostními vlivy.\n\nNa tuto nepropustnou folii je položen zpevňující materiál, který vodoizolační vrstvu značně chrání proti fyzikálnímu poškození a současně poskytuje drenáž, například hrubé plastové rohože Flo-Cell. Na tuto vrstvu je pokládána geotextilie. Na tyto prvky chránící především konstrukci je pokládána poměrně silná vrstva sypkého materiálu. Tento materiál by se měl vyznačovat jistou pružností nebo schopností zabránit přenášení fyzikálních vlivů na spodní vrstvy ale současně by měl být lehký. Byla používána škvára, která obsahuje toxické prvky a je radioaktivní, je doporučován písek, který je však poměrně těžkým materiálem, vhodný ale poměrně drahý je keramzit (liapor) nebo směs rašeliny s pískem nebo perlitem. Lehké substráty musí však být chráněny před větrnou erozí. Tato vrstva váže vodu a živiny ale také umožňuje používat střechu jako pochůzí plochu. Někdy je používán štěrk nebo oblázky. Mocnost vrstvy se může lišit podle způsobu použití plochy. Jsou suchomilné rostliny kterým stačí i malá vysýchavá vrstva substrátu na ploše, která nebude pochůzí. Úspory které jsou však dosaženy snížením vrstvy mohou být převýšeny náklady na opravu vodoizolační vrstvy.\n\nV některých případech je na vodoizolační vrstvu pokládána vrstva polystyrenu. Ta tvoří mechanickou a tepelnou ochranu vodoizolační vrstvy. Na polystyren je pokládán pás ochrany proti prorůstání kořenů, který může být proveden z různých materiálů, poměrně spolehlivé jsou tepelně spojené silné kovové folie. Mnohé rostliny jsou totiž schopny prorazit kořeny i vrstvu betonu. Na tuto ochranu proti prorůstání kořenů je pokládána drenáž v podobě plastových rohoží.\n\nNa vrstvu inertní hmoty rozptylující mechanické vlivy navazuje pěstební substrát. Pěstební substrát by měl být vrstvou živné lehké země bohaté na humus. Vlhká a namulčovaná půda s porostem méně podléhá větrné erozi než suchá půda bez porostu. Některé firmy používají jako svrchní vrstvu substrát pro trávníky nebo substrát pro trávníky se štěrkem. Na často využívané části plochy střechy, jako jsou cesty a vyhlídkové místa či shromaždiště, je spíše vhodná dlažba nebo alespoň dlaždice či šlapáky.\n\nPodle použitého řešení je zátěž střešní konstrukce vrstvou zeminy 150–250 kg/m.\n\nMenší zátěž konstrukce je možná v případě použití minerální (skelné, čedičové) vaty jako tenké vrstvy substrátu, což má ovšem i nevýhody, například taková úprava zjevně není pochůzí. Na pokusné zelené střeše s minerální vatou Cultilene bylo testováno i pěstování zeleně pod závlahou a s přihnojením. Během této doby podle propagačního materiálu nedošlo k snížení objemu minerální vaty a pouze k 10% stlačení a barevným změnám, použití nemělo negativní vliv na vegetaci.\n\nProvedení střešní zahrady jako hydroponie v nádobách je používáno při pěstování potravin. Nádoby naplněné substrátem mají dvojité dno a savé knoty z dvojitého dna do substrátu. Takové provedení zajišťuje dostatečnou drenáž ale i dlouhodobou vlhkost substrátu. Hydroponické pěstování plodin v nádobách na střeše není bezúdržbové. Prostorově omezené nádoby se více zahřívají než větší plochy, vyšší teplota substrátu může vést až k poškození rostlin. Možnost stínění v tomto případě je u pěstování zeleniny vhodná.\n\n"}
{"id": "1063867", "url": "https://cs.wikipedia.org/wiki?curid=1063867", "title": "François Kamano", "text": "François Kamano\n\nFrançois Kamano (* 2. května 1996) je guinejský fotbalový útočník a reprezentant, v současnosti působí ve francouzském klubu SC Bastia.\nV A-mužstvu Guineje debutoval v roce 2013.\nZúčastnil se Afrického poháru národů 2015 v Rovníkové Guineji, kde byla Guinea vyřazena ve čtvrtfinále Ghanou po výsledku 0:3.\n\n"}
{"id": "1063869", "url": "https://cs.wikipedia.org/wiki?curid=1063869", "title": "Vyhlídka U Obrázku", "text": "Vyhlídka U Obrázku\n\nVyhlídka U Obrázku je malá dřevěná rozhledna z roku 2007, stojící severovýchodně od obce Starovičky v okrese Břeclav.\n\nStavba rozhledny začala na popud zastupitelstva obce Starovičky v květnu 2007. Dokončena byla v říjnu téhož roku. Stavbu provedl místní truhlář Pavel Prát. Náklady na samotnou rozhlednu činily zhruba 50 tisíc Kč. U rozhledny vzniklo odpočinkové místo a informační tabule. Celkové náklady na akci „Vybudování odpočinkových míst a výsadby poznávací aleje“ dosáhly 120 tisíc Kč. Z této částky bylo 50 tisíc Kč pokryto příspěvkem Nadací Partnerství, zbylou část financovala obec Starovičky.\n\nVyhlídka U Obrázku se nachází na jihozápadním svahu Němčičské vrchoviny, v místě zvaném U Obrázku. Plochý vrchol je holý, pokrytý vinohrady. Celodřevěná rozhledna je vysoká 7 m, zastřešená vyhlídková plošina ve výšce 3 m je přístupná strmým schodištěm se 14 schody. Na zábradlí plošiny se nacházejí fotomapy výhledů s popisky. Pod rozhlednou je umístěna informační tabule a dřevěná lavice s posezením. Nedaleko stojí kamenný kříž z roku 1938.\n"}
{"id": "1063871", "url": "https://cs.wikipedia.org/wiki?curid=1063871", "title": "Muž na hraně", "text": "Muž na hraně\n\nMuž na hraně (v anglickém originále Man on a Ledge, v doslovném překladu „muž na římse“) je americký kriminální film z roku 2012. Natočil jej dánský režisér Asger Leth podle scénáře Pabla F. Fenjvese. V hlavních rolích bratrů Cassidiových účinkovali Sam Worthington a Jamie Bell spolu s policejní vyjednavačkou v podání Elizabeth Banksové. Do českých kin film uvedla od 9. února 2012 společnost Hollywood Classic Entertainment.\n\nNick Cassidy (Sam Worthington) je bývalý policista, který byl odsouzen do vězení za krádež velkého diamantu „Monarchy“ bohatému podnikateli Davidu Englanderovi (Ed Harris). Po třech letech však uprchl a nyní stojí na římse newyorského hotelu Roosevelt, patřícího Englanderovi, a poutá pozornost davů na ulici hluboko pod ním. Když k němu dorazí policie, vyžádá si jako vyjednavačku policejní psycholožku Lydii Mercerovou (Elizabeth Banksová). Ta se ho snaží odradit od skoku, ale jak čas ubíhá, postupně odhaluje, že mu jde o něco úplně jiného.\n\nNick Cassidy se snaží získat pozornost veřejnosti a médií, aby dokázal svou nevinu. A také aby odpoutal pozornost policie od svého bratra Joeyho (Jamie Bell). Ten se v té době spolu se svou přítelkyní Angie (Génesis Rodríguezová) snaží vloupat v protější budově do Englanderova přísně střeženého trezoru, aby tam našel údajně dávno zcizený diamant, a tím dokázal Nickovu nevinu. \n\nVyjednavačka Mercerová odhaluje, že Cassidy kdysi spolupracoval s policejní inspekcí na případu zkorumpovaného policejního důstojníka Joea Walkera, s nímž byli do špinavých Englanderových obchodů zapleteni ještě dva další: Nickův někdejší parťák Mike Ackerman (Anthony Mackie) a Dante Marcus (Titus Welliver), který právě nyní velí policejnímu zásahu dole na ulici.\n\nJoeymu se sice podaří diamant získat, ale Marcus zatím pošle na římsu za Nickem zásahové komando. Pečlivě připravený plán se hroutí, Marcus s Englanderem dopadnou oba bratry a získají diamant zpět. Ackerman přecijen projeví své lepší já, když někdejšímu parťákovi v rozhodujícím okamžiku pomůže a s pomocí vyjednavačky Mercerové definitivně zastaví Marcuse, ale Englander s diamantem utíká. Nick nakonec přecijen skočí ze střechy do připravené záchranné plachty, Englandera dostihne právě včas a před kamerami reportérů odhalí diamant jako důkaz své neviny.\nHlavní postavy v řazení podle závěrečných titulků:\n\nGénesis Rodríguezová byla za ztvárnění své postavy nominována na cenu ALMA v kategorii filmových hereček ve vedlejší roli.\n\n"}
{"id": "1063873", "url": "https://cs.wikipedia.org/wiki?curid=1063873", "title": "Ústav pro výzkum radiotechniky Opočínek", "text": "Ústav pro výzkum radiotechniky Opočínek\n\nÚstav pro výzkum radiotechniky Opočínek byl od roku 1950 vývojovým pracovištěm se zaměřením na radary a spojovací techniku, který převážně spolupracoval s Teslou Pardubice, jehož byl i organizační složkou.\n\nV říjnu 1962 zde byla vyrobena první letištní zabezpečovací soustava, od roku 1967 byl odtajněn na mezinárodním aerosalonu v Paříži první radiolokátor. Sériově je vyráběla Tesla Pardubice n. p. V letech 1968–1973 probíhal výzkum digitálního zpracování přehledového radaru pro Správu dopravních letišť Praha.\n\nV roce 1948 došlo ke znárodnění (bez náhrady) konzervárny Kokešov-Opočínek. Výrobní areál v lesích západně od Starých Čivic, na katastru Opočínku roku 1930 postavil Emil Kokeš, statkář ve Starých Čivicích ke zpracování zemědělských produktů a výrobu konzerv. Po znárodnění zde vznikl Ústav pro výzkum radiotechiky – ÚVR, náležející Tesle Pardubice. Vyvinul m.j. radiolokátor Tamara. Po roce 1990 ústav zanikl. V téže době potkal stejný osud Telegrafii Pardubice, která se zaměřovala na radarovou a vojenskou spojovací techniku. V jejím okolí však nebyl vhodný prostor pro utajený výzkum, proto došlo k volbě areálu bývalých konzerváren. V dubnu 1948 se začalo bourat a staré chladírny zmizely. O dva roky později došlo ke stěhování asi 75 techniků a 20 dělníků do nových funkcionalistických objektů. Pracoviště 1. ledna 1951 převzal národní podnik Tesla Elektronik jako Výzkumný a vývojový závod č. 6. V roce 1951 byl národní podnik Tesla Elektronik zrušen a byl zřízen Ústav pro výzkum radiotechniky. V roce 1992 došlo ke zrušení ústavu a celý areál je postupně přestavován na logistické centrum.\n"}
{"id": "1063881", "url": "https://cs.wikipedia.org/wiki?curid=1063881", "title": "Jsem rád, že se konečně vracím domů", "text": "Jsem rád, že se konečně vracím domů\n\nJsem rád, že se konečně vracím domů (známá jako Trololo) je vokalizovaná píseň, kterou v roce 1966 složil Arkadij Iljič Ostrovskij. V přednesu sovětským barytonistou Eduardem Chilem, nahraným v roce 1976 a zveřejněným koncem roku 2009 na serveru YouTube, se stala internetovým memem nejdříve v anglosaském prostředí a posléze i na ruskojazyčném internetu.\n\nHistorie vzniku písně není zcela jasná. Eduard Chil vzpomínal, že pro píseň byl původně napsaný text – v písni se zpívalo o muži, který na svém koni jede tisíc mil prérií za svou milou Mary, která mu zatím plete punčochy. Protože ale text s americkou tematikou nebylo v té době možné z důvodu cenzury publikovat, rozhodli se Chil s Ostrovským píseň zpívat beze slov jako vokalízu. Syn skladatele Arkadije Ostrovského Michail ovšem uvádí jinou verzi vzniku písně. Říká, že text písně nikdo nezakázal. Jeho otec měl složit píseň v době, kdy se hašteřil s básníkem Lvem Ošaninem. Ošanin tvrdil, že text písně je to hlavní a skladatel nemůže píseň bez textu složit. Na ta slova mu Ostrovský odpověděl, že jeho verše nepotřebuje a obejde se bez nich.\n\nChil vyprávěl, že vzhledem k absenci slov mohl zpívat píseň v jakémkoli jazyce. Když přijel do Německa, říkal publiku, že bude zpívat německy a lidé si mysleli, že tomu tak opravdu bude. Čekali, kdy skončí nekonečné la-la-la v první sloce, poté v druhé a na začátku třetí se začínali smát. V Nizozemsku říkal, že bude zpívat nizozemsky… Záznam písně, který se později proslavil na internetu, byl pořízen na vystoupení ve Švédsku.\nChil nebyl prvním interpretem této písně; v různých dobách ji zpívali pěvci jako Muslim Magomajev, Valerij Obodzinskij či maďarský zpěvák János Koós. Verze písně, již zpíval Koós, byla ovšem opatřena částečně textem. Píseň se v interpretaci Valerije Obodzinského objevila i v animovaném filmu \"Я встретил вас\" režiséra Anatolie Aljaševa.\n\nKoncem roku 2009 se na internetu objevil klip písně \"Jsem rád, že se konečně vracím domů\" v interpretaci Eduarda Chila. Chil byl za sovětské éry popovou hvězdou. Po rozpadu Sovětského svazu však začala jeho kariéra upadat. Po mnoha letech se však nečekaně opět dostal do povědomí veřejnosti a stal se internetovou hvězdou. Klip s jeho vystoupením zaznamenal během několika málo měsíců několik miliónů zhlédnutí. Pro píseň se vžil název \"Trololo song\" (trololo je onomatopoeia výrazného způsobu, jakým zpěvák vokalizuje píseň) a sám Chil získal na internetu přezdívku The Trololo Man či Mr Trololo. Oblečený v hnědém dvouřadém obleku se žlutou kravatou a širokým úsměvem předvádí bezstarostnou chůzi kolemjdoucího a zpívá píseň beze slov. Když Stephen Colbert přehrál klip jako životabudič posluchačům ve svém pořadu \"The Colbert Report\", nebylo zřejmé, zda se Chilovi noví fanoušci smáli jemu nebo spolu s ním. Rakouský oskarový herec Christoph Waltz předváděl parodii Chilova vystoupení, již nazval \"Der Humpink\", v pořadu Jimmy Kimmel Live a Craig Reucassel v australské televizi v zábavném pořadu The Chaser.\n\nFenomén Trololo znovu probudil zájem o Chilovu pěveckou kariéru – nejen o jeho vokalizované představení – i v jeho vlasti. Ruské televizní stanice vysílaly interview se zpěvákem, byla založena Facebooková stránka Trololololololololololo!! a petice vyzývající zpěváka k podniknutí světového turné. Najít důvody tohoto celosvětového, i když pozdního úspěchu není snadné. Vystoupení působí trochu bláznivě, ale přitom nenuceně a vesele, v neposlední řadě díky výrazné Chilově mimice, zvláštní nehezké hnědavé dekoraci a obleku, který, jak vyprávěl reportérovi ruské televize, získal ve Švédsku výměnou za Matrjošku a samovar. Podle Alexeje Goreslavského, ředitele internetových projektů ruské agentury Interfax, jde o zajímavý příklad rychlého sdílení informací na internetu. Lidé najdou něco zajímavého na internetu a chtějí se podělit s přáteli. Pak se stane, že něco takového přijde jakoby z ničeho nic, a najednou se zdá být všude. O nové popularitě své písně se Eduard Chil dozvěděl od svého vnuka. Podle svého syna Dmitrije nesledoval internet a domníval se, že náhlá pozornost je důsledkem nějakého vtipu, že si z něho někdo dělá blázna. Pořád se ptal, kde byli všichni tito novináři před 40 lety. Pak ale na situaci reagoval pozitivně a parodiemi svého vystoupení se necítil uražen. Nejvíce se mu líbila parodie Christophera Waltze s odůvodněním, že málokomu se stane, aby ho parodoval oskarový herec. Oceňoval, že nejenže dobře parodoval jeho interpretaci, ale že věnoval pozornost i dekoraci. K realizaci zahraničního turné se ale stavěl skepticky.\n\n\n"}
{"id": "1063883", "url": "https://cs.wikipedia.org/wiki?curid=1063883", "title": "Raini Rodriguez", "text": "Raini Rodriguez\n\nRaini Rodriguez (* 1. července 1993, Bryan, Texas, Spojené státy americké) je americká herečka a zpěvačka, která se proslavila rolí Trish v televizním seriálu \"Austin a Ally \"a Mayi ve filmu \"Policajt ze sámošky. \"Také se objevila v seriálu \"Sladký život Zacka a Codyho \"nebo \"Jsem v kapele. \"V roce 2011 si zahrála roli Tess ve filmu \"Maturiťák\". V roce 2013 získala ocenění Imagen Awards.\n\nNarodila se v Bryanu v Texasu. Je dcerou Diane a Roye Rodrigueze, který vlastní podnik Rodriguez Tire Service.\n\nPři jenom vystoupení byla objevena Susan Osser, talentovou agentkou, která po zhlédnutí jejího výkonu požádala Raini matku, zda by mohla pracovat jako její manažerka a zda by se mohli přestěhovat do Kalifornie. Raini bylo 11 let. Její matka souhlasila. Raini (a její bratr Rico, kterého Susan Osser také přijela do talentové agentury) se přestěhovala do Los Angeles. Jejich otec zůstal v Texasu. Jejich matka je učila doma, aby mohla podporovat jejich hereckou kariéru.\n\nV roce 2006 přišla první role a to role Denise v seriálu \"Huff\". Poté si zahrála v seriálech jako \"Mistr Manny, Family of the Year, Sladký život Zacka a Codyho a True Jacksonová\". V roce 2009 získala roli Mayi ve filmu \"Policajt ze sámošky. \"\n\nV roce 2011 získala roli v seriálu Disney Channel \"Austin a Ally\". V tom samém roce si zahrála roli Tess ve filmu \"Maturiťák. \"\n\nV roce 2015 si znovu opakovala roli Mayi Blart ve filmu \".\"\n"}
{"id": "1063890", "url": "https://cs.wikipedia.org/wiki?curid=1063890", "title": "ISO/IEC 646", "text": "ISO/IEC 646\n\nISO/IEC 646:1991 Informační technologie – 7bitová znaková sada ISO pro výměnu informací ( ) je standard Mezinárodní organizace pro normalizaci (ISO), který od svého prvního vydání v roce 1972 definoval 7bitové kódování znaků, z něhož je odvozeno několik národních standardů. Tento standard byl také přijat organizací ECMA jako ECMA-6.\n\nISO/IEC 646 stanovuje, jaké znaky v kódování ASCII lze nahrazovat národními znaky při vytváření 7bitových národních kódování znaků. Zároveň definuje mezinárodní referenční verzi ( ), která je ve verzi ISO/IEC 646:1991 shodná s kódováním ASCII.\n\nPodle ISO/IEC 646 větší část znaků tvoří \"základní znakovou sadu\", která je neměnná (invariantní). Protože tato část ISO/IEC 646, která tvoří invariantní znakovou sadu sdílenou všemi zeměmi, definovala pouze znaky použité v základní abecedě ISO Latin, země, v nichž se používají jiné znaky, si musely vytvořit národní varianty ISO 646, aby byly schopné používat svá národní písma. Protože v té době se obecně nepoužívaly 8bitové bajty, národní znaky se musely vejít do rozsahu dostupného pomocí 7bitového kódování, což znamená, že některé znaky dostupné v ASCII v národních variantách ISO 646 nejsou k dispozici.\n\nISO/IEC 646 a jeho předchůdce ASCII (ANSI X3.4) do značné míry stanovily existující praxi při používání znakových kódování v odvětví telekomunikací.\n\nProtože ASCII neobsahovalo znaky potřebné pro jiné jazyky než angličtinu, bylo vytvořeno několik národních variant, ve kterých jsou některé méně používané znaky nahrazeny znaky potřebnými v příslušném jazyce. Kvůli těmto rozdílům vznikla \"mezinárodní referenční verze ISO/IEC 646\" ( ), která usilovala o omezení nahrazovaných znaků na stejné znaky ve všech variantách. Původní verze ISO 646 IRV se lišila od ASCII pouze nahrazením znaku s kódem 0024, který je v ASCII použit pro znak dolar za mezinárodní znak měny (¤). Poslední verze ISO 646:1991 z roku 1991 je také známá jako T.50 Mezinárodní referenční abeceda ( ), dříve Mezinárodní abeceda č. 5 ( ). Tento standard umožňuje používat celkem 12 pozic pro národní znaky (2 alternativní grafické znaky a 10 národních znaků). Mezi těmito variantami je explicitně definováno ISO 646:1991 IRV (International Reference Version), které je identické s ASCII.\n\nŘada standardů ISO 8859 používá 8bitová kódování, která nahrazují mezinárodní standard ISO 646 i jeho národní varianty rozšířením kódu o jeden bit, což poskytuje dalších 96 kódových pozic, takže nahrazování ASCII kódu není potřebné. Standard ISO 10646 vyvíjený v součinnosti s Unicode nahrazuje znakové sady ISO 646 a ISO 8859 jednotným kódováním používajícím 21bitové kódy.\n\nVliv ISO 646 je vidět ve Windows, v jejichž některých znakových sadách je znak zpětné lomítko nahrazen znakem ¥ nebo jinými znaky. Bez ohledu na to, že znak ¥ byl obsažen (na jiné pozici) už v původním kódování na počítačích IBM PC, existuje tolik textů (v Japonštině), které pro znak ¥ používají jí kód 5C, že na této pozici mají znak ¥ i v některé moderní fonty pro Windows. Dalším dědictvím je existence trojznaků ( ) v programovacím jazyce C.\n\nNásledující tabulka ukazuje znakovou sadu ISO/IEC 646. U každého znaku je uveden jeho šestnáctkový a desítkový kód. Šedě jsou vyznačena políčka, jejichž reprezentace se v různých zemích liší. Tato políčka jsou podrobněji rozebrána v další tabulce.\n\nNěkteré národní varianty jsou uvedeny v následující tabulce:\n\nDalší proprietární standardy později schválené pro mezinárodní použití některými standardizačními výbory:\n\nRozdíly v jednotlivých kódováních ukazuje následující tabulka:\n\nPolíčka v této tabulce vybarvená jinak než bíle zdůrazňují rozdíly mezi americkou variantou použitou v základní podsadě Latin standardu ISO/IEC 10646 a Unicode.\n\nZnaky v políčkách podbarvených červeně mohou být použity jako kombinační znaky pokud jim předchází nebo pokud za nimi následuje řídicí znak backspace. Tato metoda kódování se však považuje za nedoporučovanou.\n\nKdyž se později rozšířila vícebitová kódování, ISO 8859, různými výrobci definovaná kódování a později ISO 10646 se začaly přednostně používat místo těchto národních sad.\n\nExistuje několik 7bitových znakových sad odvozených od ASCII, které nejsou součástí standardu ISO 646, mezi které patří:\n\n\n\n"}
{"id": "1063892", "url": "https://cs.wikipedia.org/wiki?curid=1063892", "title": "Iblei", "text": "Iblei\n\nPohoří Iblei (it. Monti Iblei, angl. Hyblaean Mountains) se nachází v jihovýchodní části Sicílie, na území provincií Siracusa, Catania a Ragusa. Nejvyšším vrcholem pohoří je Monte Lauro (986 m n. m.) Dalšími horami, přesahujícími nadmořskou výšku 900 metrů, jsou Monte Contessa (914 m n. m.), Monte Casale (910 m n. m.) a Monte Arcibessi (907 m n. m.)\n\nNázev pohoří je spojen se jménem sikulského krále Hyblona, který v 8. století před n. l. přenechal část východního pobřeží Sicílie kolonistům z řecké Megary (město cca 30 kilometrů západně od Atén). Ti pak poblíž dnešního sicilského přístavu Augusta založili město Megara Hyblaea.\n\nPohoří Iblei je převážně vápencové, složené z miocénních usazenin. Ty byly později tektonickými silami vyzdviženy, avšak navzdory tomu si vrstvy usazenin zachovaly vodorovnou polohu. V pobřežních oblastech jsou vrstvy sedimentů o něco mladší, z období pleistocénu. Zdejší horninou je pískovec, kterému se kvůli specifické zrnitosti přezdívá giuggiulena, což je jeden z názvů pro typicky sicilské vánoční cukroví, vyráběné ze sezamových semínek a medu. V některých částech pohoří Iblei, zejména v oblasti Monte Lauro a na severu, lze nalézt i horniny vulkanické, tufy a výchozy podmořských polštářových láv z období miocénu.\n\nJedná se o náhorní plošinu s výraznými prvky krasového charakteru, jako jsou říční rokle, soutěsky, jeskyně a v některých pasážích i ponorné toky. Místní řeky jsou krátké, nejdelší z nich je Anapo (59 km). Další řeky jsou Irminio (55 km), Dirillo (54 km), Tellaro (45 lm), Cassibile (30 km), Ippari (28 km), Asinaro (22 km) a Fiumara Modica (22 km). Typickým stromem místních lesů je středomořský stálezelený dub quercus ilex. Zemědělsky obhospodařovanou krajinu charakterizují četné vinohrady, sady citrusů, mandloní a olivovníků. Blíže pobřeží je pěstováno obilí a kukuřice.\n\nNa okrajích pohoří se nachází osm pozdně barokních měst, známých jako města z Val di Noto. Jedná se o Caltagirone, Militello in Val di Catania, Catania, Modica, Noto, Palazzolo Acreide, Ragusa a Scicli, zapsaná na seznamu světového kulturního dědictví UNESCO.\n\nOd roku 2007 je postupně připravováno vyhlášení Národního parku Iblei (Parco nazionale degli Iblei). Na území provincie Siracusa by mělo být 60% plochy národního parku, v provincii Ragusa 30% a zbývajících 10% v provincii Catania. 28. února 2011 Rada provincie Ragusa předložila materiál, vymezující hranice národního parku, avšak proti tomuto materiálu byly vzneseny výhrady z řad ochránců přírody i veřejnosti.\n\n\n"}
{"id": "1063896", "url": "https://cs.wikipedia.org/wiki?curid=1063896", "title": "T.50", "text": "T.50\n\nT.50 je doporučení Mezinárodní telekomunikační unie (nyní CCITT), které definuje Mezinárodní referenční abecedu ( ), před verzí z roku 1992 nazývanou Mezinárodní abeceda č. 5, ( ). Jedná se o sedmibitové kódování znaků odvozené z kódu ASCII s možností vytvářet národní varianty.\n\nKódování má Mezinárodní referenční verzi ( ), která je v poslední verzi T.50 z roku 1992 identická s kódováním ASCII z roku 1967.\n\nPrakticky stejné kódování jako T.50 definují normy Mezinárodní organizace pro normalizaci ISO/IEC 646 a Ecma International ECMA-6.\n\nPětibitová Mezinárodní telegrafní abeceda č. 2 (MTA-2, ) podle doporučení CCITT S.1 přestávala okolo roku 1960 stačit vývoji telekomunikačních potřeb a počítačů. Pro aplikace, pro které MTA-2 nevyhovovala, byl navržen nový standard používající sedmibitové kódy vycházející z kódu ASCII. Standard umožňoval vytváření národních a aplikačních variant kódování, zároveň však stanovil, které znaky musí být v kódování nezměněné. Na základě doporučení V.3, T.50, standardu ECMA-6, případně ISO/IEC 646 byly vytvořeny asi dvě desítky národních standardů sedmibitových kódování.\nV 80. let dvacátého století začalo převažovat použití osmibitových kódování, která zpravidla měla kódy 0-127 identické s ASCII. Od roku 1987 je vyvíjeno univerzální kódování Unicode/ISO 10646, které používalo zpočátku 16 příp. 31bitové, po sjednocení 21bitové kódy, a jehož prvních 128 znaků je opět identických s kódem ASCII.\nPůvodní mezinárodní referenční verze (IRV) definovaná v doporučení T.50 (resp. V.3) se lišila od kódování ASCII v kódech 36 a 126; na místě znaku dolar byl znak měny a na místě znaku vlnovka (tilda) znak nadtržítko.\nV poslední verzi T.50 z roku 1992 a ISO/IEC 646 z roku 1991 byla mezinárodní referenční verze změněna, aby byla také identická s ASCII.\n\nPlatí následující korespondence mezi standardy:\n\nStandardy definující Mezinárodní referenční abecedu (IRA), resp. Mezinárodní abecedu č. 5 (IA5):\n\n\nDoporučení T.50 používá pro jednotlivé bity kódů označení b (nejvýznamnější bit s váhou 64) až b (nejméně významný bit s váhou 1) a pro kódy znaků zápis x/y, kde x je hodnota bitů b až b a y hodnota bitů b až b; při obvyklém číslování má tedy znak označovaný x/y kód 16 . x + y.\n\nZnaková sada je rozdělena na:\n\n\nProstor G0 je dále rozdělen takto:\n\n\nStandard připouští vytváření složených znaků ( ) pomocí přetisku, kterého se dosáhne použitím BACKSPACE nebo CARRIAGE RETURN a uvádí příklady vytvoření symbolu „není rovno“ přetiskem lomítka a znaku rovná se a vytváření akcentovaných znaků pomocí posloupnosti znak, BACKSPACE a jeden ze symbolů codice_1 codice_2 a codice_3.\n\nIRV je v posledním vydání z roku 1992 shodná s ASCII, ve vydání z roku 1988 je kódu 2/4 přiřazen znak měny ( ) (místo znaku dolar) a kód 7/14 má popis s obrázkem znaku nadtržítko (místo znaku vlnovka – ).\n\nNásledující tabulka shrnuje rozdíly mezi IRV z roku 1992 a staršími verzemi IRV, ASCII a dalšími národními variantami IRA:\n\nOznačení IRA/IA5 se používá v telekomunikacích pro 7bitové národní abecedy odvozené z kódu ASCII, případně pouze jako synonymum kódu ASCII; na IRA/IA5 se odkazují jiné standardy jako například RFC3966 a . Kódování také používají některé analogové modemy například firmy Cisco.\n\n\n"}
{"id": "1063901", "url": "https://cs.wikipedia.org/wiki?curid=1063901", "title": "Čin Čong-o", "text": "Čin Čong-o\n\nČin Čong-o ( , anglický přepis: Jin Jong-oh; * 24. září 1979 Soul) je jihokorejský sportovní střelec. Je trojnásobným olympijským vítězem. Na Letních olympijských hrách 2008 v Pekingu získal zlatou medaili ve střelbě na 50 metrů z pistole. O čtyři roky později na olympiádě v Londýně v této disciplíně prvenství obhájil a přidal ještě zlato na 10 metrů ze vzduchové pistole.\n\n"}
{"id": "1063904", "url": "https://cs.wikipedia.org/wiki?curid=1063904", "title": "Josef Posipal", "text": "Josef Posipal\n\nJosef „Jupp“ Posipal (20. června 1927, Lugoj – 21. února 1997, Hamburk) byl německý fotbalista narozený v Rumunsku. Reprezentoval Německou spolkovou republiku. Nastupoval především na postu obránce.\n\nJosef Posipal se narodil v rodině etnických Němců na území Rumunska. V roce 1943 rodina přesídlila do Německa. V roce 1951 získal Posipal západoněmecké občanství.\n\nS německou reprezentací se stal mistrem světa roku 1954, na vítězném šampionátu odehrál pět utkání ze šesti. V národním týmu působil v letech 1951–1956, za tu dobu v něm nastoupil k 32 zápasům, v nichž vstřelil 1 gól.\n\nV letech 1949–1958 působil v klubu Hamburger SV. Dvakrát se s ním probojoval do finále německého mistrovství (1957, 1958), titul ale nikdy nezískal.\n\n"}
{"id": "1063906", "url": "https://cs.wikipedia.org/wiki?curid=1063906", "title": "Manfred Manglitz", "text": "Manfred Manglitz\n\nManfred Manglitz (* 8. března 1940, Kolín nad Rýnem) je bývalý německý fotbalový brankář a reprezentant. Zúčastnil se Mistrovství světa 1970 v Mexiku.\n\nV červnu 1967 se stal v dresu MSV Duisburg prvním brankářem v historii německé Bundesligy, kterému se podařilo vstřelit gól (bylo to proti Borusii Mönchengladbach, kdy z pokutového kopu mírnil stav na konečných 1:3).\n\nSvůj debut v A-mužstvu Západního Německa zaznamenal 13. 3. 1965 v přátelském zápase v Hamburku proti Itálii (remíza 1:1). Celkem odehrál v letech 1965–1970 v německém národním týmu 4 zápasy. Zúčastnil se Mistrovství světa 1970 v Mexiku, kde Západní Německo získalo bronzové medaile.\n\n"}
{"id": "1063911", "url": "https://cs.wikipedia.org/wiki?curid=1063911", "title": "Putinismus", "text": "Putinismus\n\nPutinismus () je termín používaný některými politiky, politology a novináři pro politický směr a režim v Ruské federaci na počátku 21. století, spojený s politickou činností nebo vládou ruského prezidenta Vladimira Putina. V souvislosti se změnami kurzu vnitřní i zahraniční politiky Ruska v tomto období se užívá i spojení Putinovo Rusko nebo Putinův režim.\n\nPodle amerického žurnalisty Fareeda Zakarii jsou klíčovými prvky putinismu nacionalismus (podle amerického historika a novináře Waltera Laqueura dokonce „všudypřítomný pocit národa obklopeného nepřáteli“), náboženství, sociální konzervatismus, státní kapitalismus a státní nadvláda nad médii.\n\nPolitolog Richard Sakwa rozlišuje čtyři fáze putinismu:\n\nPo převzetí moci Putinem došlo v Rusku k největším projevům kultu osobnosti od dob stalinismu. K vytváření specifické osobní image, resp. budování Putinova kultu dochází i podle názorů českých publicistů Libora Dvořáka a Jefima Fištejna.\n\nV roce 2015 byla poblíž Petrohradu odhalena Putinova busta, kterou nechali vyrobit petrohradští kozáci.\n\nZačátkem roku ruské úřady na pokyn generální prokuratury znemožnily bez soudního příkazu (pouze na základě příslušné legislativy) přístup na několik internetových stránek, kritizujících režim prezidenta Putina; všechny stránky provozoval známý Putinův kritik Garri Kasparov.\n\nRuská ústřední volební komise v srpnu 2016 povolila ve volební kampani před parlamentními volbami používat portrét J. V. Stalina.\n\nV létě 2018 Vladimir Putin nechal svým dekretem obnovit v armádě politické školení z dob studené války zrušené s rozpadem Sovětského svazu v srpnu 1991 Michailem Gorbačovem. Na politickou propagandu začala dohlížet tzv. hlavní politická správa, která má podle Putinova dekretu za úkol „organizovat vojensko-politickou činnost v ozbrojených silách“, „morálně psychologicky zajistit armádu“ a „zajistit ideologickou pevnost potřebnou k zajištění vlasteneckého vztahu k obraně státu“.\n\nV květnu 2014 vznikl Eurasijský ekonomický svaz, který sdružuje některé z bývalých sovětských republik; toto ekonomické uskupení bývá pokládáno za výsledek Putinovy iniciativy, jenž se tak snaží zvýšit, resp. udržet vliv Ruska v postsovětské oblasti. Ještě před vznikem svazu (v dubnu 2005) označil Putin rozpad Sovětského svazu za jednu z největších geopolitických tragédií 20. století, vytvoření svazu naopak označil za „epochální událost“.\n\nPrezident Putin je často kritizován svými odpůrci v Rusku i mimo ně. Proti Putinovi nebo politice Ruska pod jeho vedením vznikají mnohé kampaně.\n\nV ruštině termín použil například novinář a Putinův kritik Andrej Piontkovskij, jenž v roce 2000 napsal, že putinismus je „nejvyšší a poslední etapa gangsterského kapitalismu v Rusku“.\n\nV březnu 2016 publikovala redaktorka novin \"Narodnyj žurnalist\" a poslankyně kurské oblastní dumy Olga Liová prohlášení, ve kterém obvinila Vladimira Putina ze zločinného spiknutí proti vlastnímu národu a z propagandy násilí prostřednictvím ruských federálních televizních společností. Dále vyslovila názor, že Putinova vnitřní i vnější politika přivedla ke krachu finanční systém Ruska, způsobila konec Ruska jako právního státu a pronesla domněnku, že Putinova popularita v Kurské oblasti ve skutečnosti nepřevyšuje 25 %.\n\nPodle české novinářky Petry Procházkové tento režim tvrdé ruky podporuje fízlování, cenzuru a zlovůli.\n\nBěhem ruské vojenské intervence na Ukrajině vznikly v zahraničí spontánní nebo organizované iniciativy a hesla kritizující Putinovu politiku a ideologii putinismu, například Putin chujlo!, Jez jablka, naštveš Putina! nebo Nekupuj ruské!.\n\nOdpůrci Vladimira Putina zveřejnili zprávu, podle které životní styl šéfa Kremlu předčí i ropné šejky: k dispozici má 20 luxusních nemovitostí, 15 helikoptér a několik opulentních jachet. „Je to víc, než si mohou dovolit oligarchové či ropní šejkové,“ popsal Putinův životní styl jeden z hlavních autorů textu Boris Němcov z opozičního hnutí Solidarita. Podle britského listu The Guardian disponuje Putin „tajným majetkem“ přes čtyřicet miliard dolarů. Deník se odvolává na politologa Stanislava Belkovského, podle něhož by takové jmění dělalo z šéfa Kremlu jednoho z nejbohatších mužů Evropy. Ruská oficiální místa tyto údaje odmítla komentovat. Televizní stanice BBC se v jedné své reportáži odvolávala na údajnou tajnou zprávu CIA z roku 2007, ve které byl vyčíslen majetek ruského prezidenta částkou přibližně 37 miliard euro. V roce 2010 pronesl španělský prokurátor José Grinda Gonzáles před zástupci americké ambasády v Madridu: \"Z Ruska, Běloruska a Čečenska se staly mafiánské státy\". Přepis rozhovoru přinesl server WikiLeaks. Na stránkách ruské verze WikiLeaks nazvané RuLeaks byly zveřejněny snímky Putinova sídla, které se nachází u Černého moře. Lidé, kteří o tajné stavbě promluvili, museli utéct do zahraničí. V kauze Panama Papers se jméno Vladimira Putina v dokumentech nikde neobjevilo, ale podle britského deníku \"The Guardian\" vede údajná padesátimiliardová offshorová stopa k Putinovi. Klíčovou roli v záležitosti hrál Putinův přítel a kmotr jeho starší dcery Sergej Roldugin.\n\nPřehled skrytých penězovodů kolem Vladimira Putina zmapovalo mezinárodní sdružení investigativních novinářů (OCCRP). Díky podivným utajeným zakázkám a přesunům peněz a akcií raketově bohatnou jeho děti, příbuzní i řada blízkých podnikatelů. V roce 2000, kdy Vladimir Putin nastoupil do funkce prezidenta, přitom tito jeho blízcí přátelé neměli podle dostupných informací žádný větší majetek a nefigurovali v jakýchkoli podnikatelských žebříčcích.\n\nPodle Tomáše Šmída, politologa fakulty sociálních studií Masarykovy univerzity, nese za způsob vedení této války politickou zodpovědnost Vladimir Putin.\n\nVladimir Putin byl ostře kritizován Západem za válku v Čečensku. Putin avizoval \"krátkodobost\" konfliktu, to se opět stalo utopickou vizí. V této situaci kritika Moskvy ze strany Západu značně sílila. Parlamentní shromáždění Rady Evropy ve svém doporučení č. 1444 \"O konfliktu v Čečensku\" vyzvalo Rusko k neprodlenému zastavení vojenských akcí, zahájení politického jednání a k volnému vstupu masmédií. Moskva odpověděla 28. března 2000 memorandem \"O situaci v Čečenské republice\", v němž silovou akci označila za \"vnitřní záležitost\" Ruska, ačkoli vyjádřila připravenost ke spolupráci s RE, OSN a dalšími světovými organizacemi. Dubnová rezoluce Parlamentního shromáždění RE pak již v odvetu za akce v Čečensku požadovala pozastavení členství Ruska v RE.\n\nBývalý ruský politik Said-Emin Ibragimov podal u Mezinárodního trestního soudu v Haagu žalobu na Vladimira Putina za zločiny proti lidskosti během druhé rusko-čečenské války.\n\nNejdůležitějším tématem Anny Politkovské se stal severní Kavkaz. Politkovská proslula svým kritickým přístupem k vládě Vladimira Putina. Jejím terčem byl především prezident Putin, jako osoba nesoucí svrchovanou odpovědnost za činy státních orgánů a jako nejvyšší vojenský velitel.\n\nBývalý důstojník tajných služeb KGB a FSB Alexandr Litviněnko, který přeběhl k britské MI6, krátce před svou smrtí obvinil Putina, že nařídil jeho vraždu. Vyšetřující britský soudce Robert Owen mu de facto dal v roce 2016 za pravdu. „Se znalostí všech důkazních prvků a analýzy, které jsem měl k dispozici, jsem dospěl k závěru, že operaci FSB pravděpodobně schválil Patrušev a také prezident Putin,“ uvedl Owen. Za jednoho z hlavních podezřelých z Litviněnkovy smrti byl Owenem označen Andrej Lugovoj, který Owenovo obvinění odmítl jako \"absurdní\". Litviněnko vyjádřil názor, že Vladimir Putin stál za vraždou novinářky Anny Politkovské, která zemřela na den Putinových 54. narozenin. Tajná služba FSB zosnovala podle Litviněnka teroristické útoky na obytné domy v Moskvě a Volgodoňsku v roce 1999, které měly podle něj za cíl ospravedlnit vojenskou akci proti Čečensku.\nPodle Českého rozhlasu bylo za čtrnáct let vlády Vladimira Putina zavražděno šest opozičních novinářů, mezi nimi Natalja Estěmirovová, Pavel Klebnikov a Anna Politkovská.\n\nBoris Němcov, později zavražděný opoziční politik a bývalý vicepremiér v době prezidentství Borise Jelcina, prohlásil, že „Rusko se změnilo ve fašistický režim“ a obvinil Vladimira Putina, že cílem jeho politiky je udělat z Ruska „čínského vazala“, což je podle Němcova „zradou Ruska“.\n\nV březnu 2010 vznikla kampaň Putin musí odejít, která však vyzněla do prázdna.\n\nV souvislosti s ukrajinskou krizí a později ruskou vojenskou intervencí na Ukrajině začali fotbaloví fanoušci FK Metalist Charkov a FK Šachtar Doněck při pochodu Charkovem v březnu 2014 během společného zápasu veřejně prozpěvovat píseň Putin chujlo! s velmi negativním, urážlivým vyzněním. Popěvek se (i jako pouhé úsloví) záhy stal populárním u odpůrců Putina především na Ukrajině. Část veřejnosti postup Ruska v souvislosti s Ukrajinou přirovnávala k postupu nacistického Německa v českém pohraničí při anexi Sudet. Putina přirovnávala k Hitlerovi a přezdívala mu Putler. Postup Ruska na Ukrajině byl také přirovnáván k turecké okupaci Severního Kypru v roce 1974.\n\n27. února 2015 byl v Moskvě zastřelen neznámým pachatelem Boris Němcov. Stalo se tak dva dny před plánovaným masovým opozičním protestem a 17 dní poté, co Němcov veřejně projevil obavu, že ho „Putin nechá zabít za jeho kritiku role Ruska v ukrajinském konfliktu“. Putin tuto vraždu prohlásil za cílenou provokaci, odsoudil ji a nařídil její důkladné vyšetření a objasnění. Spojitost mezi vraždou Němcova a Putinem nebyla prokázána.\n\nPrezident Putin se po referendu o připojení Krymu k Rusku mnohokrát odvolával na kosovský precedens a na rozhodnutí Mezinárodního soudního dvora v Haagu z roku 2010, podle kterého nebylo jednostranné vyhlášení nezávislosti Kosova na Srbsku v únoru 2008 porušením mezinárodního práva. Referendum za samostatnost v Kosovu se konalo v roce 1991, 8 let před přítomností zahraničních vojsk, referendum na Krymu se konalo až po anexi Ruskou federací v roce 2014. Ruský opoziční politik a jeden z vůdců protivládních protestů v Rusku v letech 2012–2013 Vladimir Ryžkov vyslovil právnické pochybnosti o uznatelnosti tohoto aktu.\n\n27. února 2014 se na Krymu mimo existující ruské vojenské základny objevili neoznačení vojáci s moderními zbraněmi a vybavením, některými západními médii označovaní jako \"„zelení mužíčci“\". Ruská vláda nasazení svých sil zhruba tři týdny rezolutně popírala. Postupně se ale potvrdilo, že v případě neoznačených vojáků vybavených moderními ručními zbraněmi a neprůstřelnými vestami šlo o příslušníky ruských speciálních sil, kteří byli do oblasti posláni kvůli „ochraně místních Rusů“. Podle vlastního prohlášení, které uveřejnil o více než rok později, svolal prezident Ruské federace Vladimir Putin již v noci z 22. na 23. února 2014 schůzi, na které rozhodl, že se ruské bezpečnostní složky připraví co nejrychleji na „navrácení Krymu do Ruska“.\nO úspěchu kontroverzní anexe Krymu Vladimir Putin vůbec nepochyboval. Vladimir Putin pronesl několik kontroverzních prohlášení v rámci anexe Krymu \"V Krymu žádní ruští vojáci nebyli, jen jednotky místní domobrany. Uniformy si koupili v army shopu\", \"Myslíte, že jde o naši pozici vůči Krymu nebo Ukrajině? Kdyby se to nestalo, našli by si jiný důvod\", \"Dal jsem rozkazy ozbrojeným silám, aby připravily pohotovost pro jaderný arzenál\".\n\nPrezidentské volby konané 4. března 2012 vyvolaly kontroverze u Putinových odpůrců. Vladimir Putin byl podle oficiálních výsledků zvolen téměř 64 procenty hlasů. Opozice však tento výsledek zpochybnila, hlasování podle ní bylo provázeno \"nebývalým falšováním ve prospěch favorita, který si soupeře sám vybral a ostatní uchazeče ke klání nepřipustil\".\n\nKontroverze v Maďarsku vyvolalo podle zpráv gesto ruského prezidenta Putina, když při své návštěvě Budapešti údajně položil věnec u pomníku sovětským vojákům, kteří přišli o život během potlačování protikomunistického povstání v roce 1956. Psal o tom maďarský portál politics.hu, podle kterého ale s Putinem na hřbitov směli jen ruští novináři. Jakékoliv záběry, které by dokumentovaly Putinovo zastavení u pomníku k roku 1956, nejsou k dispozici. Během útoku Rudé armády proti maďarskému povstání za uvolnění poměrů v říjnu 1956 zemřelo nejméně 2700 Maďarů a 669 sovětských vojáků, zraněno bylo přes 30 000 lidí.\n\nLibor Dvořák, komentátor a překladatel z ruštiny, vyjádřil v roce 2015 názor, že v Rusku žádné reformy vidět nejsou, jen postupující autoritářství. Jefim Fištejn označil Vladimira Putina za odpovědného z příchodu samoděržaví a autoritářského vládnutí. Ruský historik Andrej Zubov, prohlásil: \"V první řadě je důležité pochopit, že Rusko, na rozdíl od jiných postsovětských států, nikdy nepřekonalo svou komunistickou minulost; místo toho „se komunismus vrátil ve formě autoritářského fašismu. Sovětský svaz se rozpadl, avšak komunismus, který s ním byl neoddělitelně spojen, přežil a změnil se ve fašismus.“ Grigorij Javlinskij, ruský politik a ekonom, řekl, že je Rusko autoritářským státem, nikoli demokracií. Veškerou politickou moc v Rusku držel a drží jak v době prezidentské funkce Dmitrije Medveděva tak i po ní Vladimir Putin, buď jako premiér nebo jako prezident. Podle Javlinského je Medveděv \"jen nastrčenou loutkou plnící Putinovy rozkazy\".\n\nNěkteré zákony, vyhlášky a zákonná ustanovení, které byly přijaty v době Putinovy vlády, jsou jak v Rusku samotném, tak v zahraničí předmětem kritiky. Jedná se mj. o následující zákonné akty.\n\nRuský prezident Vladimir Putin podepsal v roce 2009 zákon o pomluvách, který kriminalizuje jisté druhy urážky na cti. Speciálně cílí na urážky mířené proti soudcům, státním zástupcům, porotcům nebo úředníkům činným v trestním řízení. Eventuální tresty se týkají i médií.\n\nV roce 2012 byl přijat kontroverzní zákon o protiamerických sankcích včetně zákazu adopcí ruských dětí Američany. Asi 110 000 lidí podle listu The Telegraph podepsalo v Rusku petici proti tomuto zákonu a 55 000 lidí peticí požádalo Bílý dům o vydání zákazu ruským poslancům vycestovat do USA. Podle Dětského fondu OSN (UNICEF) žije v Rusku bez rodičovské péče asi 740 000 dětí.\n\nDalším kontroverzním zákonem je zákon číslo 121-FZ, který závažným způsobem omezuje svobodné fungování ruské občanské společnosti. Nová legislativní norma rozšiřuje výrazné kontrolní pravomoci, kterými státní úřady disponují ve vztahu k nevládním neziskovým organizacím (NNO), které využívají zahraničních zdrojů financování, a vůči pobočkám nebo styčným kancelářím zahraničních organizací působícím v Rusku. Zákon mimo jiné vyžaduje, aby se tyto NNO, pokud zároveň vyvíjejí „politickou“ činnost, registrovaly coby tzv. „zahraniční agenti“.\n\nPutin podepsal v roce 2013 kontroverzní zákon zakazující opakovaně pořádat v období šesti měsíců mítinky, shromáždění, pochody, demonstrace a stávky. V roce 2014 Vladimir Putin podepsal zákon umožňující trestat účastníky nepovolených demonstrací. Porušení se trestá pokutou, vězením nebo nucenými pracemi.\n\n„Uvěznění opozičního aktivisty za porušení nově přijatého zákona o veřejném shromáždění je šokujícím a cynickým útokem na svobodu projevu,“ uvedla Amnesty International. Ildar Dadin byl totiž moskevským soudem odsouzen na tři roky vězení za opakovanou účast na protivládních pouličních protestech. Je první osobou, která je uvězněna na základě zmíněného zákona.\n\nZákonem ze dne 30. června 2013 se trestají urážky náboženských organizací a citů věřících. Nově budou moci být tyto činy potrestány až ročním vězením, nucenými pracemi nebo pokutou do 300 000 rublů. V případě, že k urážce víry dochází v kostelech, zvyšuje se sazba až na tři roky vězení. \n\nPodle Amnesty International obsahuje tento zákon také normy, kterými jsou „flagrantně porušována práva LGBTI lidí“. Zákon zakazuje propagaci homosexuality mezi mladistvými. Rusko se tak údajně zařadilo mezi země jako jsou např. Saúdská Arábie, Pákistán, Gambie, Bělorusko a Uganda.\n\nPodpisem prezidenta Putina vstoupil v roce 2013 v platnost kontroverzní zákon, který umožňuje úřadům, aniž by disponovaly soudním nařízením, blokovat weby, které podle jejich uvážení svým obsahem podněcují k masovým nepokojům a extremismu. Od té doby ruské úřady zakázaly tři opoziční weby: EJ.ru, Kasparov.ru a Grani.ru.\n\nV roce 2013 byl přijat také zákon, který trestá projevy separatismu v Ruské federaci peněžními pokutami nebo až tříletým vězením.\n\nPrezident Putin podepsal v roce 2015 novelu zákona o Ústavním soudu, která umožňuje Rusku neplnit rozsudky Evropského soudu pro lidská práva a dalších mezinárodních soudů, pokud Ústavní soud shledá, že odporují ruské ústavě. Rusko podepsalo evropskou úmluvu o ochraně lidských práv a základních svobod v roce 1996. Její ratifikací Moskva uznala jurisdikci štrasburského soudu a zavázala se plnit jeho rozhodnutí. Podle opozičního poslance Dmitrije Gudkova předloha umožní libovůli při uznávání verdiktů mezinárodních soudů, a tak omezí práva ruských občanů, kteří patří k nejčastějším stěžovatelům ve Štrasburku.\n\nV květnu 2016 v Státní dumě prošel zákon o pravomocích Národní gardy. S tímto zákonem by k pravomocím gardistů mělo patřit zadržování demonstrantů, perlustrace, ale také vstup do soukromých příbytků a v „nezbytných případech“ i užití síly. Zákon by měl vstoupit v platnost 1. ledna 2017 a podle opozice umožňuje střelbu do demonstrantů. Někteří západní kritici došli k závěru, že Putin si de facto vytvořil soukromou armádu, která má větší počet vojáků než armády některých evropských států.\n\n\n\n"}
{"id": "1063920", "url": "https://cs.wikipedia.org/wiki?curid=1063920", "title": "Volkmar Groß", "text": "Volkmar Groß\n\nVolkmar Groß (* 31. ledna 1948, Berlín – 3. července 2014) byl německý fotbalový brankář a reprezentant. Zemřel ve věku 66 let.\n\nPůsobil v klubech Hertha BSC (Západní Berlín), Hellenic FC (Jihoafrická republika), FC Twente (Nizozemsko), Tennis Borussia Berlin (Západní Berlín), FC Schalke 04 (Západní Německo), Minnesota Kicks (USA) a San Diego Sockers (USA).\n\nV německé Bundeslize vstřelil 1 gól (bylo to v dresu Tennis Borussia Berlin).\n\nSvůj debut v A-mužstvu Západního Německa zaznamenal 22. 11. 1970 v přátelském zápase v Pireu proti domácímu týmu Řecka (výhra 3:1). Byl to jeho jediný start v národním týmu.\n\n"}
{"id": "1063931", "url": "https://cs.wikipedia.org/wiki?curid=1063931", "title": "Karl Mai", "text": "Karl Mai\n\nKarl „Charly“ Mai (27. července 1928, Fürth – 15. března 1993) byl německý fotbalista, který reprezentoval Německou spolkovou republiku. Nastupoval především na postu záložníka.\n\nS německou reprezentací se stal mistrem světa roku 1954, na vítězném šampionátu odehrál pět utkání ze šesti. V národním týmu působil v letech 1953–1959, za tu dobu v něm nastoupil k 23 zápasům, v nichž vstřelil 1 gól.\n\nV letech 1942–1958 působil v klubu SpVgg Greuther Fürth. V závěru kariéry zkusil štěstí v Bayernu Mnichov (1958–1961).\n\n"}
{"id": "1063935", "url": "https://cs.wikipedia.org/wiki?curid=1063935", "title": "Benjamin Wess", "text": "Benjamin Wess\n\nBenjamin Wess, v němčině také Benjamin Weß (* 28. července 1985, Moers) je německý pozemní hokejista. S německou reprezentací získal dvě zlaté olympijské medaile. Je též mistrem Evropy z roku 2011. Jeho starší bratr Timo Wess je též reprezentant Německa v pozemním hokeji.\n\n"}
{"id": "1063939", "url": "https://cs.wikipedia.org/wiki?curid=1063939", "title": "Wolfgang Kneib", "text": "Wolfgang Kneib\n\nWolfgang Kneib (* 20. listopadu 1952, Zornheim) je bývalý německý fotbalový brankář.\n\nPůsobil v německých klubech 1. FSV Mainz 05, SV Wiesbaden, Borussia Mönchengladbach a Arminia Bielefeld.\n\nV německé Bundeslize vstřelil 1 gól (bylo to v dresu Arminie Bielefeld).\n\n\n"}
{"id": "1063942", "url": "https://cs.wikipedia.org/wiki?curid=1063942", "title": "Pomník Svatopluka Čecha", "text": "Pomník Svatopluka Čecha\n\nNázev Pomník Svatopluka Čecha nese několik pomníků a soch v České republice:\n\n"}
{"id": "1063943", "url": "https://cs.wikipedia.org/wiki?curid=1063943", "title": "Ralf Zumdick", "text": "Ralf Zumdick\n\nRalf Zumdick (* 10. května 1958, Münster, Západní Německo) je bývalý německý fotbalový brankář. Po skončení aktivní hráčské kariéry se stal trenérem.\n\nPůsobil v německých klubech SC Preußen Münster (1980–1981) a VfL Bochum (1981–1995).\n\nV německé Bundeslize vstřelil jako brankář 1 gól (bylo to v dresu VfL Bochum).\nVedl kluby např. v Německu, Turecku, Íránu, Maďarsku, Ghaně. V roce 2003 byl hlavním koučem A-mužstva Ghany.\n\n\n"}
{"id": "1063945", "url": "https://cs.wikipedia.org/wiki?curid=1063945", "title": "Jaroslav Dočkal", "text": "Jaroslav Dočkal\n\nJaroslav Dočkal (* 22. listopadu 1939) je bývalý český fotbalista, útočník a fotbalový trenér.\n\nV československé lize hrál za Spartak Praha Sokolovo a SU Teplice. Po odchodu z Teplic hrál za Jablonec. Finalista Českého poháru 1969/70. V československé lize nastoupil ve 144 utkáních a dal 31 gólů, za Spartu nastoupil v 62 ligových utkáních a dal 15 gólů, za Teplice nastoupil v 82 ligových utkáních a dal 16 gólů.\n\n\n\n"}
{"id": "1063947", "url": "https://cs.wikipedia.org/wiki?curid=1063947", "title": "Jordyn Wieberová", "text": "Jordyn Wieberová\n\nJordyn Wieberová, nepřechýleně Jordyn Wieber (12. července 1995, DeWitt, Michigan) je americká sportovní gymnastka. Na olympijských hrách 2012 v Londýně získala zlatou medaili ve víceboji družstev. Je též dvojnásobnou mistryní světa z roku 2011.\n\n"}
{"id": "1063957", "url": "https://cs.wikipedia.org/wiki?curid=1063957", "title": "Jindřich Suchánek (kněz)", "text": "Jindřich Suchánek (kněz)\n\nJindřich Suchánek (7. ledna 1923, Vyškov – 21. ledna 2009, Mrákov) byl český římskokatolický kněz, dlouholetý farář v Mrákově a od roku 2003 papežský prelát.\n\nPocházel z početné rodiny, měl dohromady šest sourozenců. Vystudoval vyškovské gymnázium a po maturitě vstoupil do českobudějovického kněžského semináře, několik měsíců poté však byl totálně nasazen a musel odjet pracovat do Lince. Po skončení druhé světové války pokračoval v přerušeném studiu a 26. června 1949 přijal v Českých Budějovicích kněžské svěcení. Nejprve působil jako kaplan v Počátkách, roku 1951 byl přeložen do Týna nad Vltavou a vzápětí nazpět do počátecké farnosti. Následně vykonával svou kněžskou službu v Myslívě a pak v Zavlekově, odkud excurrendo spravoval farnost Hradešice. V roce 1974 se stal duchovním správcem v Mrákově a také administrátorem excurrendo farností Maxov a Všeruby u Kdyně, jímž zůstal až do jejich sloučení s mrákovskou farností roku 2005. Dne 8. února 2003 jej papež Jan Pavel II. jmenoval prelátem Jeho Svatosti.\n\n\n"}
{"id": "1063960", "url": "https://cs.wikipedia.org/wiki?curid=1063960", "title": "Jindřich Suchánek", "text": "Jindřich Suchánek\n\nJméno a příjmení Jindřich Suchánek se může vztahovat k následujícím osobnostem:\n\n"}
{"id": "1063962", "url": "https://cs.wikipedia.org/wiki?curid=1063962", "title": "Ahmed Hamoudi", "text": "Ahmed Hamoudi\n\nAhmed Mohamed Bekhit Abdelgaber Hamoudi (arabsky أحمد حمودى; * 30. července 1990) je egyptský fotbalový ofenzivní záložník a reprezentant, který aktuálně hraje za klub FC Basel.\n\nV letech 2010–2014 hrál v egyptském klubu Smouha SC. Následně přestoupil v červenci 2014 do švýcarského klubu FC Basel 1893. V sezóně 2014/15 získal s Basilejí ligový titul.\n\nOd roku 2013 je členem egyptského národního týmu.\n\n"}
{"id": "1063968", "url": "https://cs.wikipedia.org/wiki?curid=1063968", "title": "Florentin Pogba", "text": "Florentin Pogba\n\nFlorentin Pogba (* 19. srpna 1990, Conakry, Guinea) je francouzsko-guinejský fotbalový obránce a reprezentant Guiney, v současnosti působí v klubu Atlanta United FC.\nV mládežnické kategorii U20 reprezentoval Francii.\n\nJeho bratři Mathias a Paul jsou také profesionální fotbalisté. Mathias je Florentinovo dvojče, Paul je mladší.\nV roce 2011 odehrál 3 zápasy za francouzskou reprezentaci do 20 let.\n\nV A-mužstvu Guiney debutoval v roce 2010.\nZúčastnil se Afrického poháru národů 2015 v Rovníkové Guineji, kde byla Guinea vyřazena ve čtvrtfinále Ghanou po výsledku 0:3.\n\n"}
{"id": "1063992", "url": "https://cs.wikipedia.org/wiki?curid=1063992", "title": "Mathias Pogba", "text": "Mathias Pogba\n\nMathias Fassou Pogba (* 19. srpna 1990, Conakry, Guinea) je guinejský fotbalový útočník a reprezentant, v současnosti působí v klubu Sparta Rotterdam.\n\nJeho bratři Florentin a Paul jsou také profesionální fotbalisté. Florentin je Mathiasovo dvojče, Paul je mladší.\nV A-mužstvu Guiney debutoval 5. února 2013. Dostal se na hřiště na posledních 30 minut přátelského zápasu proti Senegalu (remíza 1:1) a zahrál si po boku bratra Florentina.\n\n"}
{"id": "1064000", "url": "https://cs.wikipedia.org/wiki?curid=1064000", "title": "Issiaga Sylla", "text": "Issiaga Sylla\n\nIssiaga Sylla (* 1. ledna 1994, Conakry, Guinea) je guinejský fotbalový obránce a reprezentant, v současnosti působí v klubu Toulouse FC.\n\nSylla hrál v Guineji za klub Horoya AC. V září 2012 přestoupil do francouzského týmu Toulouse FC.\n\nV A-mužstvu Guineje debutoval v roce 2011.\nZúčastnil se Afrického poháru národů 2015 v Rovníkové Guineji, kde byla Guinea vyřazena ve čtvrtfinále Ghanou po výsledku 0:3.\n\n"}
{"id": "1064003", "url": "https://cs.wikipedia.org/wiki?curid=1064003", "title": "Pavel Čech", "text": "Pavel Čech\n\nPavel Čech (* 5. listopadu 1968, Brno) je český malíř, autor komiksů, ilustrátor a tvůrce autorských knih. Vyučil se strojním zámečníkem, poté pět roků pracoval jako opravář v Královopolské strojírně a následně 15 let jako profesionální hasič. V roce 2004 toto povolání opustil a stal se profesionálním výtvarníkem a literátem.\n\nPavel Čech se orientuje především na čtenáře předškolního a mladšího školního věku. Je autorem obrázkových pohádkových knih, které sám ilustruje. Jako autor komiksů od roku 2002 spolupracuje s časopisem Aargh, pro který kreslí komiksy. Spolupracuje i s časopisy Stripburek a K9. Vydal řadu titulů, ve kterých dominují jeho inovativní ilustrace. Svými kresbami se podílel na tvorbě knihy např. Jana Skácela (\"Uspávanka s plavčíkem a velrybou\") a Radka Malého (\"Listonoš vítr\"). Je autorem obálek děl Jiřího Kratochvila \"Noční tango\" nebo \"Brno nostalgické i ironické\". Je autorem ilustrací v knize Miloše Menclera \"Štěstí najdeš na prýglu\".\n\n\nVýběr z tvorby:\n\n\nSeznam výstav od roku 1994:\n\n\n"}
{"id": "1064011", "url": "https://cs.wikipedia.org/wiki?curid=1064011", "title": "Command", "text": "Command\n\nNávrhový vzor Command zapouzdřuje operaci a její parametry do objektu tak, aby šla kdykoliv později zavolat. Potřebné informace většinou zahrnují typ operace, názvy parametrů a jejich hodnoty. \n\nUživatel nejprve vytvoří instance \"příkazů\", které chce provést. K dispozici má i \"výkonný objekt\", kterému příkazy předá. Výkonný objekt vykoná režii kolem spuštění (například uložení do historie) a příkazy spustí. Každý příkaz potom vykoná svou práci na svém \"podřízeném objektu\".\n\nPříklady použití:\n\n\n"}
{"id": "1064026", "url": "https://cs.wikipedia.org/wiki?curid=1064026", "title": "Derna", "text": "Derna\n\nDerna ( ) je přístavní město v severovýchodní části Libye.\n\nRoku 1805 se Derna stala dějištěm bitvy, během níž získaly město americké síly. Od října 1911, kdy zde probíhala italsko-turecká válka, byla okupována Italy. Během druhé světové války získali Dernu Australané, později Němci, v listopadu 1942 Britové.\n\nV listopadu 2014 město ovládli radikální islamisté hlásící se k Islámskému státu. V červnu 2015 byli bojovníci Islámského státu vyhnáni místní islamistickou milicí.\n"}
{"id": "1064028", "url": "https://cs.wikipedia.org/wiki?curid=1064028", "title": "Capesterre-Belle-Eau", "text": "Capesterre-Belle-Eau\n\nCapesterre-Belle-Eau je francouzská obec v departementu Guadeloupe, se nachází jihovýchodně od Ostrov Basse-Terre.\n\nNázev je výrazem z 17. století : \"cab-est-terre\", znamená zemi vystavenou větru od východu, hojnost vodopádů, řeky a vodní útvary. To také vysloužilo přídavek \"Belle Eau\". Dne 4. června 1974 se Capesterre stalo Capesterre-Belle-Eau.\n\n"}
{"id": "1064031", "url": "https://cs.wikipedia.org/wiki?curid=1064031", "title": "Zlaté maliny za rok 2014", "text": "Zlaté maliny za rok 2014\n\nZlaté maliny za rok 2014 oceňující nejhorší filmové počiny roku byly udělovány 21. února 2015. Nominace byly ohlášeny 14. ledna 2015. Poprvé v historii bylo vyhlášení veřejnosti přístupné. Ceny udělují členové nadace Golden Raspberry Foundation.\n\n"}
{"id": "1064039", "url": "https://cs.wikipedia.org/wiki?curid=1064039", "title": "Okres Chełm", "text": "Okres Chełm\n\nOkres Chełm (polsky \"Powiat chełmski\") je okres v polském Lublinském vojvodství. Rozlohu má 1779,64 km² a v roce 2013 zde žilo 79 672 obyvatel. Sídlem správy okresu je město Chełm, které však není jeho součástí, ale tvoří samostatný městský okres.\n\nMěstská:\n\nVesnické:\n\n"}
{"id": "1064044", "url": "https://cs.wikipedia.org/wiki?curid=1064044", "title": "Kirovske (rozcestník)", "text": "Kirovske (rozcestník)\n\nKirovske () je jméno několika ukrajinských sídel:\n\n\n"}
{"id": "1064061", "url": "https://cs.wikipedia.org/wiki?curid=1064061", "title": "Winthrop (kráter)", "text": "Winthrop (kráter)\n\nWinthrop je lávou zaplněný pozůstatek impaktního kráteru nacházející se v jižní oblasti měsíčního moře Oceanus Procellarum na přivrácené straně Měsíce. Pojmenován je podle amerického astronoma Johna Winthropa. Nachází se na západním okrajovém valu kráteru Letronne a než byl v minulosti Mezinárodní astronomickou unií přejmenován, nesl označení Letronne P.\n\n"}
{"id": "1064062", "url": "https://cs.wikipedia.org/wiki?curid=1064062", "title": "Jana Ševčíková", "text": "Jana Ševčíková\n\nJana Ševčíková (* 22. dubna 1953, Praha) je česká dokumentaristka. Vystudovala FAMU v Praze, obor režie dokumentární tvorby. Řadu svých projektů zrealizovala s kameramanem Jaromírem Kačerem.\n\n\n\n"}
{"id": "1064070", "url": "https://cs.wikipedia.org/wiki?curid=1064070", "title": "Linhartovy (zámek)", "text": "Linhartovy (zámek)\n\nZámek Linhartovy byl postaven ve stejnojmenné vesnici, která je dnes částí města Město Albrechtice, v Moravskoslezském kraji, necelých 10 km za Krnovem při pravém břehu řeky Opavice. Řeka zde tvoří státní hranici mezi ČR a Polskem. Zámek je od ní vzdálen asi 50 m. Je to poměrně rozsáhlá stavba, tvořená čtyřmi křídly, s jednou válcovitou věží. Kolem zámku se rozprostírá park, který však nebyl v 2. polovině 20. století dostatečně udržován, přestože se zde nacházely vzácné dřeviny. Stáří nejstaršího dubu se odhaduje na 850 let. Zámek je dostupný ze silnice 1. tř. č. 57, vedoucí z Krnova do Města Albrechtic. Vesnicí také prochází dráha Krnov - Jindřichov ve Slezsku. Zámek je chráněn jako kulturní památka České republiky pod č. 37250/8-121.\nZámek vznikl na místě vodní tvrze, kterou zbudoval patrně Mikuláš z Vidbachu, po rozdělení opavského knížectví. V roce 1410 koupili linhartovské statky s tvrzí Fulštejnové z Vladětína. Jejich náhrobek je k vidění v místním kostele. Fulštejnové spravovali statek do r. 1556. V roce 1578 zdědila statek Kateřina Kravařská, provdaná za Václava Haugvice z Biskupic. Do deseti let pak zahájil Václav Haugvic přestavbu tvrze na zámecké sídlo v renesančním slohu. Nadstavbu věže provedl jeho syn Karel. Renesanci dnes připomínají mimo jiné i klenby v zámeckých sklepích. Sgrafita na fasádě již zakryla barokní přestavba. Roku 1658 zpustošené panství koupil od Aloise Ladislava Haugvice, který se po třicetileté válce dosti zadlužil, příslušník jiného rodu, Maxmilián Sedlnický z Choltic. Sedlničtí přestavěli zámek tak, že získal zvenčí i uvnitř barokní podobu. Podle dochovaného zápisu z roku 1702 byla opravena také věž. Nové stavební prvky a plastická výzdoba fasády připomínají díla vídeňských architektů, hlavně pak Fischera z Erlachu. Přestavba pokračovala ještě v roce 1730 a o něco později hrabě Josef Sedlnický z Choltic provedl úpravu interiérů. Byly tu vytvořeny hudební sály a také upraveny portály, kde přibyly znaky Haugviců a Sedlnických. Úpravou prošla i zámecká kaple. Roku 1855 získali zámek sňatkem Oppersdorfové. Ti dali přemalovat jeden z reprezentačních sálů. Byl vyzdoben erby předků a texty, které se však již nedochovaly. V roce 1892 koupila zámek bohatá rodina Wenzelidesů z Krnova. Tato rodina vlastnila zámek do roku 1930, kdy jej prodali rodině Wűlersdorf-Urbairů. Válečná léta se na zámku nechvalně podepsala. V roce 1943 sem byla umístěna německá vojenská nemocnice a téhož roku zámek postihl požár, který zcela zničil střechu. Ta byla jen provizorně zakryta lepenkou. Od té doby již zámek chátral. Po válce přešel do vlastnictví státu, ten však o něj nejevil zájem s výjimkou r. 1973, kdy byly provedeny nejnutnější opravy a do zámku byl umístěn sklad Ministerstva zdravotnictví. Po roce 1989 byla provedena oprava fasád na nádvoří a na východním křídle. Další větší rekonstrukce byla provedena v roce 2003 a současně zde byl proveden stavebně-historický průzkum. Velkou zásluhu na posledních rekonstrukcích měl tehdejší správce zámku p. Heřman Menzel.\n\nZámecký park založili Haugvicové z Biskupic v první polovině 17. století. Je zřejmé, že patří k nejstarším nejen v kraji, ale v celém Slezsku. Park byl vytvořen ve francouzském slohu. Další majitelé, Sedlničtí z Choltic, obohatili park o vzácné exotické dřeviny a nechali zbudovat zimní zahradu. Ta stála již za řekou na území dnešního Polska. Při břehu Opavice byly postaveny altány, které sloužily k odpočinku šlechty. Další úpravy parku provedli Oppersdorfové, dosavadní ráz parku však zůstal zachován. Přibyla zde pergola, obrostlá divokým vínem (Parthenocissus guingefolia). V roce 1742 připadlo území za řekou Opavicí Prusku.\nPo válce, dílem nezájmem státu o tyto prostory, byla zahrada značně zpustošena. Nejen záhony růží, ale i vzrostlé keře a zídka u parku byly nenávratně zničeny. Mnohé zdemolovala i vichřice v roce 1947.\nV současné době zámek nabízí několik stálých expozic:\nMimo stálé expozice jsou v zámku pořádány různé akce, hlavně pro rodiny s dětmi, a výstavy uměleckých děl nebo řemesel.\n\nV roce 2011 se Africká expozice stala terčem nájezdu zlodějů, kteří ukradli nosorožčí roh, i když šlo pouze o atrapu. Na pozadí této události je zájem čínské tradiční medicíny o tyto sbírkové předměty.\n\nZámecká budova je poměrně rozsáhlá. Je čtyřkřídlá, jednopatrová s polopatrem. Půdorys je čtvercový. Věž je umístěna v severozápadním rohu, je o patro vyšší než budova. Hlavní, východní fasáda je devítiosá, v přízemní části je fasáda rozdělena vrypy naznačujícími velké kvádry. Okna jsou rámována šambránou, na římsu prvního patra nasedají pilastry do výše prvního patra a polopatra. Pilastry jsou zakončeny korintskými hlavicemi. Ve středu nadokenní římsy jsou posazeny reliéfy, ženské a mužské busty. V hlavní ose je přízemní portál. Severní fasáda je osmiosá, uprostřed je přízemní hala s balkonem, na kterém je vytvořeno kuželkové zábradlí. Patro věže, které převyšuje budovu zámku, je také děleno pilastry. V horní části věže jsou slepá okénka, věž je kryta mědí a zakončena je makovicí. Také jižní a západní fasáda má shodné členění jako předchozí, přičemž jižní je bez portálu. Západní fasáda je sedmiosá, se zdobeným portálem. Ve středu dekoru jsou erby Sedlnických a Haugviců.\n\n"}
{"id": "1064075", "url": "https://cs.wikipedia.org/wiki?curid=1064075", "title": "Jaromír Kačer", "text": "Jaromír Kačer\n\nJaromír Kačer (* 1. září 1961, Praha) je český kameraman. Vystudoval katedru kamery na FAMU v Praze.\n\nSpolupracoval na několika dokumentech režisérky Jany Ševčíkové.\n\n\n\n"}
{"id": "1064082", "url": "https://cs.wikipedia.org/wiki?curid=1064082", "title": "87. ročník udílení Oscarů", "text": "87. ročník udílení Oscarů\n\n87. ročník udílení Oscarů se konal 22. února 2015 v Dolby Theatre (dříve \"Kodak Theatre\") v Hollywoodu v Los Angeles. Nominace byly vyhlášeny prezidentkou Akademie Cheryl Boone Isaacs, režisérem J. J. Abramsem a hercem Chrisem Pinem dne 15. ledna 2015. Galavečerem poprvé provázel herec Neil Patrick Harris. Nejvíc Oscarů získaly filmy \"Birdman\" a \"Grandhotel Budapešť\"\",\" a to čtyři. Film \"Whiplash\" získal ocenění tři.\n\nDne 8. listopadu 2014 Akademie ocenila na svém tradičním slavnostním večeru \"Governors Awards\" některé tvůrce speciálními cenami. Dne 7. února 2015 Akademie ocenila ty, kteří filmu přispívají po technické stránce. Tímto večerem provázeli Miles Teller a Margot Robbie.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nŠesté předávání \"Governors Award \"se konalo 8. listopadu 2014 a byly předány ceny:\n\n\n\nVítěz je vyznačený tučně a na prvním místě. Pokud má film distribuční název, je uveden pod ním.\n"}
{"id": "1064091", "url": "https://cs.wikipedia.org/wiki?curid=1064091", "title": "A Wedding", "text": "A Wedding\n\nA Wedding je osmá epizoda šesté série amerického hudebního televizního seriálu \"Glee\" a v celkovém pořadí stá šestnáctá epizoda seriálu. Napsal ji Ross Maxwell, režírovali Bradley Buecker a Ian Brennan a poprvé se vysílala ve Spojených státech dne 20. února 2015 na televizním kanálu Fox. Mezi speciální hostující hvězdy této epizody patří Gloria Estefan jako Santanina matka Maribel Lopez, Ken Jeong a Jennifer Coolidge jako Brittaniny rodiče Pierce a Whitney Pierce a Gina Gershon jako Blainova matka Pam Anderson.\n\nWhitney Pierce (Jennifer Coolidge) přivádí Artieho Abramse (Kevin McHale), Brittany Pierce (Heather Morris), Santanu Lopez (Naya Rivera) a Santaninu matku Maribel Lopez (Gloria Estefan) do seníku v Indianě, kde chce, aby se Santana a Britany vzaly, protože je to místo, kde se Brittany narodila a také sňatky stejného pohlaví jsou v Indianě legální, kdežto v Ohiu ne. O výzdobu se postarají Kurt Hummel (Chris Colfer) a Tina Cohen-Chang (Jenna Ushkowitz), ale Brittany začne mít předsvatební horečku, když je jejich oddávající odmítl a Kurt si uvědomí, že jeho otec Burt (Mike O'Malley) je může oddat. Santana požádá Rachel Berry (Lea Michele), Mercedes Jones (Amber Riley) a Tinu, aby pomohly vybrat šaty pro ní a Brittany, ale Santana poruší tradici, když záměrně Brittany uvidí v jejích svatebních šatech a Brittany je na pokraji šílenství. Během plánování zasedacího pořádku je Rachel nejistá, zda může být se Samem Evansem (Chord Overstreet), protože se bojí, že Burt a jeho žena (Finnova matka) Carole Hudson (Romy Rosemont) budou proti, ale Mercedes ji ujišťuje, že to přijmou. Santana kategoricky odmítá pozvat Sue Sylvester (Jane Lynch) na svatbu. Kurt řekne svému kamarádovi Walterovi (Harry Hamlin), že jde na svatbu s Blainem Andersonem (Darren Criss) a Walter jemně přeruší jejich vztah a povzbudí Kurta, aby se věnoval své pravé lásce. Kurt běží do Blainova domu, kde si s ním vzájemně vyznají lásku a políbí se. Tina řekne Artiemu, Blainovi a Noahovi „Puckovi“ Puckermanovi (Mark Salling) její záměr požádat o ruku Mika Changa (Harry Shum mladší) i přesto, že jsou pouze přáteli a komunikují hlavně přes textové zprávy. Tina je žádá o jejich požehnání a Artie váhá, ale nakonec také souhlasí. Sue řekne Santaně, že se skutečně chce zúčastnit její svatby, ale Santana ji opět nevybíravě odmítne.\n\nBěhem svatebního obřadu se Kurt a Blaine setkávají s Burtem a Carole a Burt řekne Kurtovi s Blainem, že nikdy nelitoval své druhé svatby s Carole. Brittany je stále vysoce vyděšená a ještě se to zvýší, když do místnosti, kde je ona ve svatebních šatech, přijde Santana také ve svatebních šatech. Santana uklinďuje Brittany a pomáhá jí překonat předsvatební stres. Sue přichází bez pozvání, ale přivede s sebou Santaninu babičku Almu Lopez (Ivonne Coll). Sue přesvědčila Almu, aby si uvědomila, že ačkoliv možná nesouhlasí se svatbou dvou žen, tak rodina je to nejdůležitější a požádá ji, aby se zúčastnila svatby. Po tomto Santana odpouští Sue a dovoluje jí zůstat. Sue poté pozve Blaina a Kurta do postranního areálu, kde je odhaleno, že na ně čekají dva svatební obleky. Brittany vysvětlí, že Blainův a Kurtův vztah jí inspiroval a že ona, Sue i Satana si přejí, aby se vzali na stejném svatebním obřadu. Po dlouhé debatě a váhání nakonec Kurt s Blainem s nápadem souhlasí. Blaine, Kurt, Brittany a Santana jsou oddáni a Brittanin otec Pierce Pierce (Ken Jeong) pronáší trapný přípitek. Po tanci se Tina zeptá Mika, jestli by si ji vzal, ale Mike ji zdvořile odmítá, protože ji má rád, ale ne tímto způsobem. Zpět na McKinleyově střední jsou Tina s Artiem spolu na obědě a uzavřou dohodu, že se vezmou, pokud nebude ani jeden z nich už ve sňatku ve věku třiceti let. Sue dává oběma novomanželským párům svůj dárek, svatební cestu.\n\n"}
{"id": "1064092", "url": "https://cs.wikipedia.org/wiki?curid=1064092", "title": "Cicimek", "text": "Cicimek\n\nCicimek (\"Ziziphus\", alternativně \"Zizyphus\") je rod rostlin z čeledi řešetlákovité. Zahrnuje asi 79 druhů a je rozšířen zejména v tropické a subtropické Asii a Americe. V jižní Evropě je domácí jediný druh, cicimek dvojtrnný. Cicimky jsou stromy nebo keře s jednoduchými střídavými listy s charakteristickou žilnatinou. Květy mají nenápadné. Dužnaté plody některých druhů jsou využívány jako ovoce. Ve Středomoří se pěstuje cicimek čínský, v teplejších zemích cicimek mauricijský. Ovoce je známé pod názvem jujuba. Na některých cicimcích je pěstován červec lakový poskytující kvalitní šelak k výrobě laků, jiné druhy mají význam v medicíně nebo jsou těženy pro dřevo.\n\nČást vesměs amerických druhů byla v roce 2016 oddělena z rodu \"Ziziphus\" do rodů \"Sarcomphalus\" a \"Condalia\".\n\nCicimky jsou opadavé nebo stálezelené keře až středně vysoké stromy. Některé druhy jsou popínavé. Rostliny jsou často trnité nebo ostnité. Listy jsou střídavé, jednoduché, řapíkaté. Žilnatina je nejčastěji od báze trojžilná (triplinervní) či pětižilná, pouze výjimečně zpeřená. Palisty jsou obvykle přeměněny v 1 nebo 2 rovné či zahnuté ostny. Květy jsou drobné, oboupohlavné, žlutozelené, zelenavé nebo krémové, uspořádané v chudých vrcholových nebo úžlabních thyrsech či vrcholících připomínajících chocholík. Kalich a koruna jsou pětičetné nebo čtyřčetné. Kališní lístky jsou ve spodní části srostlé v mělkou miskovitou až polokulovitou kališní trubku, kališní cípy jsou trojúhelníkovité, na vnější straně zřetelně kýlnaté. Korunní lístky jsou opakvejčité až lžicovité, na bázi nehetnaté, zřídka koruna chybí. V květu je dužnatý, laločnatý květní terč. Tyčinek je 5 nebo 4 a jsou kratší nebo delší než koruna. Semeník se zakládá jako spodní nebo polospodní, za plodu je však svrchní. Je kulovitý a obsahuje nejčastěji 2 nebo 3 komůrky. Čnělky jsou volné nebo částečně srostlé. Plodem je kulovitá nebo podlouhlá peckovice s jedinou peckou, na bázi s vytrvalým kalichem. Dužnina (mesokarp) je dužnatá až měkce korkovitá, pecka je tenká až dřevnatá a obsahuje nejčastěji 2 až 3 jednosemenné komůrky. Semena jsou elipsoidní, zploštělá, hladká.\n\nRod cicimek zahrnuje (v současném taxonomickém pojetí) asi 79 druhů. Je rozšířen v Americe a tropické a subtropické Asii. Několik druhů se vyskytuje též v Africe. V Evropě je domácí jediný druh, cicimek dvojtrnný (\"Ziziphus lotus\"), který je rozšířen ve Středomoří. Mimo to je v teplých oblastech Evropy pěstován jako ovocná dřevina cicimek čínský (\"Z. jujuba\").\nV Americe zahrnuje areál rozšíření rodu Mexiko, Kolumbii, Venezuelu, Brazílii a Paraguay. Tři druhy vyskytující se v USA a řada druhů z tropické Ameriky byly přeřazeny do jiných rodů.\nJihoamerické druhy jsou zpravidla trnité dřeviny rostoucí v suchých lesích, druh \"Ziziphus cinnamonum\" (syn. \"Sarcomphalus cinnamomum\") je však vysoký strom dosahující korunního patra deštného lesa.\nZ Austrálie je udáván druh \"Z. quadrilocularis\".\n\nV roce 2016 bylo na základě výsledků molekulárních studií přeřazeno celkem 32 amerických druhů do samostatného rodu \"Sarcomphalus\" a 2 druhy do nového rodu \"Pseudoziziphus\". Tento nový rod však nebyl všeobecně akceptován a oba druhy byly vřazeny do sesterského rodu \"Condalia\".\n\nDruh \"Ziziphus mauritiana\" byl popsán Lamarckem v roce 1789 jako \"Ziziphus jujuba\" Lam. Stalo se tak 21 let poté, co Philip Miller popsal pod stejným názvem jiný druh. Lamarck později svou chybu napravil a pro svůj druh \"Z. jujuba\" publikoval nové jméno \"Z. mauritiana\". \"Ziziphus jujuba\" Mill. tedy není to samé co \"Z. jujuba\" Lam. a platné názvy \"Z. mauritiana\" a \"Z. jujuba\" nejsou synonyma.\nZ této skutečnosti plyne i zmatek v českých názvech, např. názvem cicimek datlový je označován jak druh \"Z. jujuba\" tak i \"Z. mauritiana\".\n\nCicimky obsahují celou řadu různých alkaloidů, dále saponiny, glykosidy, flavonoidy, triterpenoidy, třísloviny aj.\n\n\nCicimek mauricijský (\"Ziziphus mauritiana\") je stará kulturní dřevina, poskytující ovoce známé jako jujuba. Je hojně pěstována v tropických i subtropických oblastech Asie, Afriky i Ameriky. Pochází z Indie nebo Blízkého východu. V subtropech a teplých oblastech mírného pásu včetně Středomoří je pěstován cicimek čínský, pocházející z Číny. Jeho plody jsou známy jako čínské nebo červené datle. Pěstuje se i v Americe a Austrálii. Jedlé jsou i plody středomořského cicimku dvojtrnného, mají však fádní chuť. Z dalších asijských druhů má jedlé plody také \"Z. nummularia\". Jihoamerické druhy s jedlými plody (např. \"Z. mistol\", \"Z. angolito\", \"Z. joazeiro\") byly přeřazeny do rodu \"Sarcomphalus\". Z plodů \"Z. mistol\" se v Andách připravuje alkoholický nápoj.\n\nDřevo cicimku mauricijského je poměrně tvrdé a je využíváno v truhlářství. Dřevo druhu \"Ziziphus chloroxylon\" (syn. \"Sarcomphalus chloroxylon\") je těženo na Jamajce a obchodováno pod názvem \"Jamaica cogwood\". Je tvrdé a trvanlivé pod vodou.\nNěkteré druhy cicimku (např. \"Z. mauritiana\", \"Z. rugosa\") jsou hostitelské rostliny červce lakového, který je zdrojem šelaku. Cicimek čínský je v některých oblastech Číny důležitá medonosná rostlina.\nListy, plody nebo kůra některých druhů jsou využívány v medicíně. Mají vzhledem k pestré paletě obsahových látek poměrně širokou škálu různých účinků.\nV čínské medicíně se používají zejména druhy \"Ziziphus jujuba\" a \"Z. spinosa\", v indické medicíně \"Ziziphus mauritiana\", \"Z. jujuba\", \"Z. nummularia\", \"Z. oenoplia\", \"Z. rugosa\", \"Z. trinervia\" a \"Z. xylopyra\".\n\nJihoamerický druh \"Ziziphus joazeiro\" (syn. \"Sarcomphalus joazeiro\") má fungicidní účinky a slouží k léčbě kandidózy a jiných plísňových onemocnění.\n\n"}
{"id": "1064100", "url": "https://cs.wikipedia.org/wiki?curid=1064100", "title": "Pieter Stevens", "text": "Pieter Stevens\n\nPieter (též Peeter) Stevens (asi 1567 Mechelen – po 1626 Praha) byl nizozemský krajinář působící ve službách císaře Rudolfa II., který prosazoval krajinomalbu jako samostatný žánr.\nPieter Stevens opustil Mechelen, místo svého pravděpodobného narození, asi před r. 1590. Vyškolil se malířským technikám v některé z amsterodamských dílen, aby zde získal pozici samostatného umělce (1589). Na počátku 90. let 16. století odešel do Říma, kde se seznamoval s díly zde působících nizozemských krajinářů. Nelze však zcela vyloučit, že jeho časné kresby římských a neapolských památek jsou jen kopiemi prací Jana Brueghela staršího (1568-1625), který v letech 1590-1594 tvořil jak v Římě, tak i v Neapoli. Stevensovu krajinomalbu významně ovlivnili dva vlámští malíři a rytci – Hendrick van Cleve (1525 ?-1590/95) a Paulus Bril (1554-1626). Brilův vliv je patrný především v kresebných studiích Prahy, do které se Stevens přestěhoval v roce 1590. Byl jmenován krajinářem na dvoře císaře Rudolfa II. V porovnání s předchozí olejomalbou, kresbami vesnických slavností a výhledy do krajiny, včetně antických ruin, se Stevens v Praze zaměřil na bezprostřední krajinomalbu. Začal se zajímat i o nový námět „marín“. Mohlo to souviset s příchodem Aegidia Sadelera (1570?-1629), předního manýristického rytce, do Prahy v roce 1597. Ten s sebou přivezl i rytiny a kresby s tímto námětem. Krajiny, které pak po roce 1600 Stevens vytvořil, vykazovaly v různé míře vliv všech výše uvedených malířů. Dokládá to především soubor rytin reprodukující Stevensovy kresby s námětem ročních období, které však vyryl Hendrik Hondius (1573-1650). V letech 1604-1607 vznikl další cyklus více než 50 akvarelů s vlámskými, římskými a pražskými motivy, přičemž především motivy Prahy se stávaly stále častější součástí Stevensových krajin. Ty pak sloužily jako kresebné podklady pro rytce Aegidia Sadelera, který podle nich v následujících letech zhotovil cykly mědirytin \"Osm českých krajin\", \"Osm českých říčních krajin\" a po roce 1615 i cyklus \"Osm krajin z Čech\". Smrt císaře Rudolfa II. (1612) způsobila, že Pieter Stevens přešel do služeb knížete Karla I. z Lichtenštejna. Ví se ještě, že v roce 1624 propustil ze své dílny syna Antonína, naposledy je zmiňován v knize sdruženého cechu staroměstských a malostranských malířů v roce 1626. Pieterem Stevensem byla v Praze založena malířská rodinná tradice, v níž jeho syn Antonín (kolem 1608 - asi 1675) navázal na otcovu krajinomalbu. Obliba jeho tvorby mu v roce 1643 vynesla přídomek „ze Steinfelsu“ a v roce 1652 se stal i správcem hradní obrazárny. Také vnuk Pietra Stevense, Jan Jakub Steinfels (1651-1730), byl malířem, ale specializoval se především na freskovou malbu.\n\nPeter Stevens vynikl malbou krajin a kresebnými studiemi přírody v době, kdy si krajinomalba začala získávat významné postavení ve výtvarném projevu 16. století. Napomáhala tomu i vzrůstající aktivita rytců, kteří podle obrazů a kresebných studií vytvářeli grafické listy pro umělecké kabinety šlechty a později i měšťanstva. Na přelomu 16. a 17. století krajinomalba procházela proměnou dobře patrnou ve Stevensově tvorbě. Zatímco na počátku 90. let 16. století se jeho krajiny vyznačovaly linearitou ne nepodobnou kresbám Paula Brila, krátce po příchodu do Prahy (1594) se Stevens začal věnovat malbě přímo v plenéru s cílem zachytit krajinu s větší věrohodností. Další proměny se v jeho tvorbě objevily s příchodem malíře Roelandta Saveryho a zlatníka Pauluse van Vianena do Prahy (1603), a následně i Jana Brueghela staršího, který se zde zastavil v roce 1604. Bylo to však především Vianenovo vidění přírodních detailů, které se stalo silným impulsem pro Stevensovu přesnost záznamu, intimitu malých krajinných výseků a atmosférických efektů. Podobně jako Vianen začal i Stevens některé své kresby barevně lavírovat s cílem dosáhnout větší prostorovosti zobrazených krajin. Současně ho začala inspirovat atmosféra měst, především Prahy a Říma. Nejednalo se přitom o celkové pohledy na tato města, ale o zachycení jejich vybraných částí, především těch, které vypovídaly o městském životě. Asi po roce 1604 tak vznikl soubor pohledů na města zahrnující i Stevensovy starší studie. Pražské motivy dokonce zakomponovával do krajinných pohledů, a to nejen ve svých obrazech, z nichž, podobně jako z jeho kreseb, Aegidius Sadeler vybíral podklady pro své mědirytiny. Dokladem toho je Stevensův obraz z roku 1600 \"Krajina s řekou a kamenným mostem\", dnes v soukromé sbírce, který Sadelorovi posloužil jako předloha pro jeho grafickou reprodukci \"Selský statek na břehu řeky\" z cyklu \"Osm pohledů z Čech\". Mezi roky 1605 až 1610 Sadeler vyryl podle Stevensových kreseb dvě série mědirytin. A tak vedle cyklu \"Osm českých krajin\" vznikl i soubor \"Osmi českých říčních krajin\". Po roce 1615 vznikla další série nazvaná \"Osm pohledů z Čech\". Poslední sérii nazvanou \"Roční období\" podle Stevensových kreseb Sadeler vyryl až kolem roku 1620. Závěrečná léta Stevensovy tvorby jsou dosud nedoložená snad i proto, že na jeho tvorbu ve službách Karla I. z Lichtenštejna plynule navázal Pieterův syn Antonín. \n\nUmělecko-historický význam krajinářské tvorby Pietera Stevense spočívá nejen v jeho obrazech krajin, ale zejména v jeho plenérových kresebných studiích zachycujících ráz přírody v různých ročních obdobích a za odlišného počasí. Jeho kresebné studie Prahy pak mají i význam historického dokumentu. Pieter Stevens významně přispěl k rozvoji krajinomalby jako samostatného uměleckého žánru.\n\n\n\n"}
{"id": "1064108", "url": "https://cs.wikipedia.org/wiki?curid=1064108", "title": "Plavecký bazén Lazurnyj", "text": "Plavecký bazén Lazurnyj\n\nPlavecký bazén Lazurnyj (rusky Плавательный бассейн Лазурный, ukrajinsky Басейн Лазурний) je městský bazén ve městě Pripjať, který se nachází na ulici Sportovnaja, dům číslo 24. Dnes je bazén zdaleka nejslavnější ve městě, protože se objevil ve videohře „“ a nyní je standardní zastávkou pro návštěvní skupiny, které se do města vydávají.\n\nBudova nebyla opuštěna spolu s městem. Likvidátoři a další lidé pracující v zóně, zejména pak zaměstnanci Černobylské jaderné elektrárny, využívali bazén i několik let po její katastrofě až do roku 1998, kdy byl bazén po neúspěšné hygienické prohlídce definitivně opuštěn.\n\nBazén se nachází v relativně čisté a bezpečné čtvrti města. Bazén je vybaven 5 nízkými skokanskými můstky a jedním velkým, který má nižší a vyšší bod pro skok. Na omítce objektu i na stěnách bazénu je mnoho graffiti. \n\nLazurnyj nebyl jen plavecký bazén – měl i tělocvičnu, která nabízela návštěvníků tohoto rekreačního střediska možnost hrát sportovní hry. Kdysi voskované dřevěné podlahy jsou skryty pod vrstvou prachu a špíny. Velké množství nahromaděné vody postupem času zavinilo zborcení podlahy a na některých místech prkna již zcela shnila.\n\nRadiace v bazénu se pohybuje v rozmezí od 1 do 10 mR/h. \n\n\n\n\n"}
{"id": "1064122", "url": "https://cs.wikipedia.org/wiki?curid=1064122", "title": "Pythium oligandrum", "text": "Pythium oligandrum\n\nPythium oligandrum (česky \"Chytrá houba\") je druhem mykoparazitické řasovky, která napadá mnoho druhů hub včetně příbuzných řasovek. Poprvé byla objevena ve 30. letech 20. století americkým mykologem Charlesem Drechlerem, který ji prvně nesprávně identifikoval jako jednu z dalších fytopatogenních hub. V roce 1965 se podařilo českému vědci Dášovi Veselému zjistit, že \"Pythium oligandrum\" je striktně mykoparazitickou houbou a ke svému metabolismu vyžaduje pouze buňky jiných hub. Od 90. let 20. století se vlastnosti této mikroskopické houby začínají využívat v různých oblastech lidského života od domácností po kosmetické přípravky. Dokonce i existují přípravky pro veterinární účely. Jako vynálezci patentu využití \"Chytré houby\" jsou uvedeni Suchánek a Klimeš.\nMykoparazitická mikromyceta o velikosti 20–40 µm. Vyskytuje se volně v půdách po celém světě. V 1 g půdy lze nalézt 4 až 20 životaschopných zárodků \"Pythium oligandrum\".\n\nPři kontaktu s jinou houbou vyrůstají z oospory větvící se hyfy, které obtáčejí mycelium hostitelské houby a za pomocí enzymu \"oligandrin\" ho rozkládají a zároveň si z něj berou živiny pro svůj metabolismus. Na koncích hyf se vytváří zoosporangium, které po prasknutí uvolňuje pohybující se zoospory se dvěma bičíky. Ty opět vyhledají nového hostitele, vytvářejí hyfy, berou živiny ze svého hostitele, vytvářejí oogonium. A celý proces se opakuje, dokud se v okolí nepřestane vyskytovat hostitelská houba. Poté se houba zapouzdří do oospory a vyčkává i několik let na nového hostitele nebo odumírá.\n\n\"Pythium oligandrum\" má celou řadu možných využití . V současné době se využívá na boj proti parazitickým houbám v rostlinné prvovýrobě, v chovatelství, na plísně na zdech a v různých kosmetických přípravcích vhodných pro plísně a jiná houbová onemocnění lidského organismu.\n\n\"Pythium oliganrum\" je mimo jiné vhodné pro užití u zvířat. Zejména při výskytu hniloby kopyt koní, při výskytu plísní a kvasinek na kůži, při náchylnosti k zapaření.\n\nPřípravek BioRepel s obsahem \"Pythium oliganrum\" je biologickým preparátem vhodným k potírání plísní \"Aspergillus\" a \"Alternaria\". Tyto toxické plísně jsou také nejčastějšími houbovými škůdci v domácnostech .\n\nV roce 1993 byly zahájeny laboratorní testy, které zjistily, že \"Pythium oliganrum\" je vhodné i pro potírání celé řady mikroskopických hub parazitujících na lidském organismu. V roce 1994 studie prokázala nulovou toxicitu k člověku. Už v roce 1996 byl proto vyroben a v roce 1998 zaregistrován první přípravek vhodný pro potlačování mykózy kůže nohou, snižování potivosti a odstraňování pachových symptomů. Během dalších let se zkoumaly příznivé účinky \"Pythium oligandrum\" s pozitivním výsledkem na další onemocnění i nemykotického původu (bércové vředy, atopický ekzém, lupénka). V současné době se vyrábějí i kosmetické přípravky vhodné pro lidi s poševní mykózou či paradontózou.\n\nV rostlinné prvovýrobě se \"Pythium oligandrum\" využívá na ochranu před houbovými fytoparazity některých olejnin, obilnin, zeleniny, ovoce a trvalých kultur (chmel, vinná réva, trávy, lesy a lesní školky).\n\nReportáž TV Prima - Chytrá houba na plísně\nReceptář Prima nápadů - Chytrá houba na plísně na zdech\n"}
{"id": "1064123", "url": "https://cs.wikipedia.org/wiki?curid=1064123", "title": "Zelenodolsk (rozcestník)", "text": "Zelenodolsk (rozcestník)\n\nZelenodolsk může odkazovat na:\n\n"}
{"id": "1064128", "url": "https://cs.wikipedia.org/wiki?curid=1064128", "title": "Městské divadlo Karlovy Vary", "text": "Městské divadlo Karlovy Vary\n\nMěstské divadlo v Karlových Varech, dříve též \"Divadlo Vítězslava Nezvala\", je pseudorokoková budova z roku 1886, postavená podle návrhu vídeňských architektů Ferdinanda Fellnera a Hermanna Helmera.\n\nPrvní divadelní budova v Karlových Varech s názvem „Comoedi Haus“ stávala v místě dnešního Grandhotelu Pupp. Byla postavena v roce 1717 a její podoba se zachovala na dobové rytině. Jednalo se o asi čtyřicet metrů dlouhou stavbu z prken a rákosí, která fungovala jako letní scéna italských operních společností až do roku 1787, kdy se zřítila během představení.\n\nZákladní kámen nového, prvního zděného divadla v Karlových Varech, byl položen 15. července 1787. Výstavbu inicioval a finančně zaštítil dr. David Becher. O rok později bylo divadlo slavnostně otevřeno Mozartovou operou Figarova svatba. \"Becherovo divadlo\" (neboli \"\"Schauspielhaus\"\"), jak bylo divadlo nazýváno, se nacházelo v místech dnešního Městského divadla. Celkové náklady na stavbu divadla s kapacitou kolem 500 míst představovaly 7 000 rakouských zlatých, z nichž dr. Becher městu bezúročně zapůjčil 4 000. Údajně se jednalo o nádhernou stavbu, nicméně pouze zvenku. Vnitřní zařízení i technické zázemí bylo skromné, až chudé.\n\nV divadle se postupně vystřídalo osmnáct ředitelů, z nichž nejznámějším je zřejmě Josef Lutz, který ve spolupráci s ředitelem orchestru, Josefem Labitzkým s úspěchem uváděl i ty nejnáročnější opery. Divadlo se však začalo potýkat s dalšími technickými a hygienickými problémy a od roku 1870 se začalo diskutovat o výstavbě nového divadla.\n\nV Becherově divadle se naposledy hrálo v září 1884.\n\nVznik dalšího divadla byl provázen technickými problémy a průtahy, které se týkaly stavební parcely, byla dokonce zrušena soutěž o výstavbu. Složitou situaci navíc zkomplikovaly požár Národního divadla v Praze a požár divadla ve Vídni, a dokonce i požár starého karlovarského divadla v roce 1883. Z toho důvodu musely být návrhy přepracovány tak, aby splňovaly přísnější bezpečnostní předpisy.\n\nProjekt na nové divadlo byl zadán vídeňskému ateliéru Ferdinanda Fellnera a Hermanna Helmera, přičemž měl být kladen důraz na zvýšenou bezpečnost nové budovy: strop, galerie, schody a další místa měla být z výhradně nehořlavých a ohnivzdorných materiálů. Zcela novým prvkem bylo zavedení elektřiny, umožňující lepší osvětlení a ventilaci.\n\nV srpnu 1884 byla stržena budova starého divadla a výstavba nového divadla byla zahájena v říjnu téhož roku. Po dvou letech byla dokončena divadelní budova v historizujícím pseudorokokovém stylu, která společně s Grandhotelem Pupp a Císařskými lázněmi tvoří výjimečně nádhernou kompozici. Náklady na výstavbu velkolepého divadla „\"Stadttheateru\"“ s kapacitou 700 míst dosáhly téměř 600 000 rakouských zlatých.\n\nVelmi významnou složkou divadla byla výzdoba interiérů. Autory maleb na stropní klenbě, fresky nad proscéniem a ručně malované opony s motivem oslavy básnického umění, byli mladí vídeňští umělci, bratři Gustav a Ernst Klimtovi a Franz Matsch.\nDalší vídeňský umělec, Theodor Friedl, je autorem sochařské výzdoby, zjeména ve foyeru a sousoší „Múzy“ a Gryfové na průčelí budovy. Pseudorokokové osvětlení v celé budově je pak dílem architektů Fellnera a Helmera.\n\nSamotná výstavba probíhala bez větších komplikací a v květnu 1886 byl slavnostně zahájen provoz.\n\nVzhledem k rostoucí náročnosti představení byly v roce 1910 v divadle provedeny některé úpravy. Další pak následovaly koncem 20. let 20. století.\n\nNovinkou v roce 1939 bylo zahájení celoročního divadelního provoz, a zároveň zde poprvé současně působily činohra, opera i balet.\n\nPo druhé světové válce divadelní budovu využívala Rudá armáda, jako dočasný Armádní kulturní dům. Po několika měsících všaj již divadlo znovu sloužilo svému původnímu účelu. V téže době vzniklo první české Oblastní divadlo. V září 1945 zahájilo činnost hrou Josefa Kajetána Tyla \"Jiříkovo vidění\".\n\nV 50. letech 20. století kvůli poškození z doby války i poválečných let, bylo nutné provést některé opravy, včetně interiérů, kdy byly restaurovány malby.\n\nCelková rekonstrukce před stým výročím otevření divadla pak byla naplánována na září 1976. Oprava byla zamýšlena ve dvou etapách, z finančních důvodů však byla realizována pouze první etapa. Ta trvala dva roky a byly při ní opraveny zejména interiéry (štuková výzdoba, nová sedadla, osvětlení včetně lustru apod., dále bylo instalováno nové protipožární zabezpečení, rozvody elektřiny a zvukotechniky apod.)\n\nDivadelní soubor se během prací musel uchýlit do dočasných prostor, nejprve to byl K-klub v Rybářích a později, již v samotném divadle, vzniklo úspěšné Divadlo Za oponou.\n\nNa počátku 90. let bylo divadlo v téměř havarijním stavu, bylo proto rozhodnuto o jeho generální rekonstrukci. Naposledy se před generální rekonstrukcí v divadle hrálo 30. června 1993. Při ní prošlo divadlo v letech 1994 (oprava střechy, restaurace soch na průčelí, 1995 restaurace Klimtovy opony) - červen 1999.\n\nDivadelní soubor v době rekonstrukce musel účinkovat na dočasných scénách Motýl a Tosca.\n\nSamotná rekonstrukce Městského divadla v Karlových Varech byla pojata velkoryse, a to za výrazné finanční pomoci Evropské unie. Přestavba byla zahájena v roce 1997 a prováděly ji firmy Průmstav Praha a První stavební a.s. Karlovy Vary. Vedle kompletní obnovy inženýrských sítí, proběhly také významné restaurátorské práce v interiérech, včetně úprav na jevišti a v orchestřišti, dále např. opravy podlah ve foyeru, svítidel, baldachýnů, křesel apod. Novinkou bylo také vybavení pro filmové projekce, nové tlumočnické a titulkovací zařízení, zvukový systém Dolby Stereo, či technické vybavení pro televizní přenosy.\n\nSlavnostní znovuotevření divadla se konalo 24. června 1999, kdy soubor Městského divadla zahajovacím představením byla „Ženitba“ N. V. Gogola a o den později proběhlo tradiční úvodní představení Figarovy svatby W. A. Mozarta v podání Opery Národního divadla.\n\nProgram divadla je poměrně pestrý a snaží se zahnout různé věkové i sociální skupiny. Zahrnuje české i zahraniční divadelní hry, operní představení a také české premiéry. Karlovarské městské divadlo často hostí soubor Divadla Bez zábradlí Karla Heřmánka.\n\n\n"}
{"id": "1064162", "url": "https://cs.wikipedia.org/wiki?curid=1064162", "title": "Holubinka sličná", "text": "Holubinka sličná\n\nHolubinka sličná (\"Russula lepida\"), je nejedlá houba z čeledi holubinkovitých. Vůně holubinky sličné připomíná ovoce, její lupeny chutnají hořce.\n\n\n\nKlobouk má v průměru 50-120 milimetrů, polokulovitý, vyklenutý až plochý, časem se v jeho středu vytváří prohlubeň. Povrch klobouku je hladký, suchý, tvrdý, za sucha odlupující. Barva je světle růžová až načervenalá, vybledající.\n\nLupeny bohatě větvené, tenké, bílé až smetanové, při okrajích načervenalé, přímo srůstají se tření.\n\nTřeň 50-100 × 10–25 milimetrů, válcovitá, bílá, ve spodní části načervenalá, u starších exemplářů vrásčitá.\n\nDužnina bílá, pevná, nepoddajná, se slabě pryskyřičnou chutí.\n\nVýtrusný prach má bílou až krémově bílou barvu. Spory jsou elipsoidní, bradavčité, velikost přibližně 8–10 × 7-8 µm.\n\nHojně se vyskytující téměř v celé Evropě, jednotlivě nebo ve skupinách, ve všech lesích. Typická ektomykorhizní houba. Najdeme ji z pravidla v blízkosti jehličnatých i listnatých stromů, převážně pod buky, často na prosvětlených místech. Vyskytuje se i za suchého počasí, od léta do podzimu.\n\nHolubinka sličná je v některých publikacích uváděna jako jedlá, nepříliš chutná, v malém množství vhodná do směsí. Kvůli jejímu obtížnému odlišení od ostatních hořkých druhů nelze její používání doporučit.\n\n\n"}
{"id": "1064172", "url": "https://cs.wikipedia.org/wiki?curid=1064172", "title": "Okres Uherský Brod", "text": "Okres Uherský Brod\n\nPolitický okres Uherský Brod byl v době svého založení v roce 1850 jedním z největších politických okresů na Moravě. Rozkládal se na velké části Slovácka a Valašska a zahrnoval soudní okresy Uherský Brod, Valašské Klobouky a Vizovice. Sídlem okresu byl Uherský Brod.\n\nS postupem času se uherskobrodský okres zmenšoval: Již v meziválečné době bylo od něj odděleno Vizovicko, které bylo připojeno k nově vytvořenému okresu Zlín. Později po vyčlenění Valašskokloboucka již okres Uherský Brod sestával pouze z měst Uherského Brodu, Bojkovic, Luhačovic a jim přilehlých obcí.\n\nV souvislosti s územní reformou v roce 1960 byl okres Uherský Brod zrušen. Uherskobrodsko a Bojkovicko se staly součástí okresu Uherské Hradiště. Okolí Luhačovic bylo připojeno k okresu Zlín.\n"}
{"id": "1064176", "url": "https://cs.wikipedia.org/wiki?curid=1064176", "title": "Chmelnického povstání", "text": "Chmelnického povstání\n\nChmelnického povstání bylo kozácko-nevolnické povstání na Ukrajině v polovině 17. století. Probíhalo v letech 1648–1654. Bylo namířeno proti polsko-litevskému státu, jehož šlechta se pokoušela omezit rozsah kozácké autonomie. \n\nPovstání vypuklo roku 1648, kdy je vyvolal kozácký hejtman Bohdan Chmelnickij. Jeho akce, motivované porušováním kozácké autonomie i osobními spory mezi Chmelnickým a polskými šlechtici, spustily široké povstání. Kozáci se spojili s krymskými Tatary vedenými princem Tuhaj bejem a dosáhli překvapivých vítězství v bitvách u Korsuně a Žlutých vod. Proti kozákům se postavil vojevůdce Jeremiáš Wiśniowiecki, který proti nim vedl poměrně úspěšnou ofenzivu a zabránil tomu, aby se povstání rozšířilo dál na sever. Vojenská převaha kozáků vedla roku 1649 k uzavření zborovské dohody, v níž polský král Jan II. Kazimír a jeho kancléř Adam Kisiel uznali Chmelnického kozáckým hejtmanem a potvrdili uznání kozáckých práv v plném rozsahu. \nRozpory mezi kozáckými vůdci a nerespektování míru z jejich strany vyvolaly polskou odezvu. Roku 1651 Wiśniowiecki obnovil útoky a vytlačil kozáky za Dněpr. Poláci následně drtivě zvítězili v bitvě u Berestečka a donutili kozáky uzavřít bělocerkevský mír (1651), jímž byla kozácká autonomie omezena jen na území kyjevského vojvodství. Kozáci s tímto výsledkem nebyli spokojeni a postavili se na odpor, roku 1652 byla svedena bitva u Batohu, v níž kozáci zvítězili a následně povraždili 8500 polských zajatců, včetně příslušníků vysoké šlechty (Např. Samule Kalinowski, Marek Sobieski). Kozácká rada poté požádala o pomoc proti Polákům ruského cara Alexeje. Následně, roku 1654, kozácká rada v Perejaslavi vyhlásila připojení Levobřežní Ukrajiny k Rusku, což však mělo za následek ještě tvrdší omezení kozácké autonomie než na polském území. \n\nPo ochabnutí důvěry v Moskvu se Chmelnický pokusil vytvořit protipolskou koalici s Transylvánií a Švédskem, ovšem neúspěšně. Roku 1657 Chmelnický zemřel, na jeho místo nastoupil Ivan Vyhovský, který se rozešel s Moskvou a raději se chtěl dohodnout s Poláky, plánoval přeměnit Ukrajinu ve třetí subjekt polsko-litevské unie. Tento plán však nenašel na Ukrajině podporu, kozáci se proti Vyhovskému vzbouřili a hejtman musel uprchnout do Polska. Na Ukrajině nastala éra chaosu a rozvratu. \n\nChmelnického povstání bylo provázeno obrovskými protižidovskými pogromy. Obětí masového vyvražďování se stalo téměř 100 tisíc Židů v Polsku, Litvě i v Bělorusku, rozzuření kozáci však vraždili také Poláky, zejména šlechtice. Oběti byly často upalovány nebo naráženy na kůly. Za masakry nese zodpovědnost sám Chmelnický i jeho velitelé, např. neblaze proslulý Maxim Kryvonos. Pronásledování Židů vyvolalo silnou migrační vlnu, mnoho Židů z Ukrajiny našlo útočiště mimo jiné i v Českých zemích. Zatímco západní historiografie hodnotí roli Chmelnického povstání kriticky a zdůrazňuje hlavně jeho brutalitu, v ukrajinském národním vědomí stále žije a je vnímáno jako osvobozenecká národní válka, jež vedla ke vzniku nezávislého ukrajinského státu. Naproti tomu Poláci a pochopitelně rovněž Židé, jej dosud vnímají silně negativně.\n"}
{"id": "1064179", "url": "https://cs.wikipedia.org/wiki?curid=1064179", "title": "Pamětní dvoueurové mince roku 2015", "text": "Pamětní dvoueurové mince roku 2015\n\nPamětní dvoueurové mince jsou speciální mince měny euro, které mají připomínat významnou historickou událost či aktuální dění ve vydávající zemi. V roce 2015 bylo vydáno či bude vydáno více než dvě desítky různých mincí. Každý stát může vydat 2 pamětní dvoueurové mince za rok, navíc všechny členské státy eurozóny vydají v tomto roce společnou sérií mincí jako připomenutí 30 let od zavedení vlajky Evropské unie. \n\nEvropská unie dovolila od roku 2004 jednotlivým státům eurozóny (a několika mikrostátům, které mají s EU měnovou dohodu) vydávat omezený počet vlastních pamětních oběžných euromincí, ale pouze v hodnotě dvou eur. Mince jsou oběžné, v běžném platebním styku se však pro oblibu mezi sběrateli (na rozdíl od běžných dvoueurových mincí) téměř nevyskytují nebo jen zřídka. \n"}
{"id": "1064186", "url": "https://cs.wikipedia.org/wiki?curid=1064186", "title": "Pieter van Gunst", "text": "Pieter van Gunst\n\nPieter Stevensz. van Gunst, také Pieter Stevens van Gunst nebo Petrus Stephani (1659 Amsterdam – listopad 1732 tamtéž, pohřben 10. listopadu 1732) byl nizozemský tiskař, rytec a mědirytec. Působil v Londýně (1704) a holandské obci Nederhorst (1730-1731). \n\nTisky rytin Pietera van Gunsta jsou zastoupeny ve sbírkách Rijksmuseum v Amsterdamu, Muzeu Boijmans Van Beuningen v Rotterdamu, v Britském muzeu a National Portrait Gallery v Londýně.\n\nPieter van Gunst zhotovil více než 1000 portrétních rytin podle předloh umělců jako byli například Anthonis van Dyck a Adriaen van der Werff. Kromě toho tiskl mnohé knižní přebaly a ilustrace. Vytvořil také sérii ilustrací pro historické pojednání Isaaca de Larrey a rytiny kreseb Gerarda de Lairesse pro ilustraci díla \"Anatomia humani corporis\" Goverta Bidlooa.\n\nV letech 1713-1715 zhotovil sadu deseti rytin obrazů malíře van Dycka ze sbírky britského vévody Philipa Whartona. Objednal si je syndikát britských obchodníků s uměleckými předměty \"Cock, Comyns and McSwiny\". Syndikát pozval Jacoba Houbrakena v roce 1713 do Británie, kde kreslil výkresy a Pieter van Gunst podle nich v Amsterdamu dělal rytiny. Těchto deset rytin bylo nabídnuto k prodeji 13. prosince 1715 v London Gazette.\n\nO jeho životě je známo jen velmi málo. Jisté je, že se v roce 1687 v Amsterdamu oženil s Leonorou Baarselmans z Haagu. V roce 1712 byl jako obchodník s uměním přijat do knihkupeckého cechu. 10. listopadu 1732 byl pohřben ve Westerkerku v Amsterdamu.\n\nPieter van Gunst bývá často zaměňován se stejnojmenným synem, jenž byl také mědirytcem a básníkem.\n\n\n"}
