{"id": "1114843", "url": "https://cs.wikipedia.org/wiki?curid=1114843", "title": "Manned Maneuvering Unit", "text": "Manned Maneuvering Unit\n\nManned Maneuvering Unit (MMU) je pohonná jednotka pro astronauty pro jejich pohyb ve vesmíru. Je to jednoduchá přídavná konstrukce, která se připevňuje ke skafandru.\n\nK pohonu je používán stlačený dusík, jehož expanze z trysek se používá k pohybu ve vesmíru. Pro pohyb ve volném prostoru a změnu orientace je MMU vybavena 24 tryskami, které umožňují pohyb po všech třech osách. Stlačený dusík by teoreticky (tedy bez rezervy pro brzdění či návrat) umožnil astronautovi dosažení rychlostí 25 m/s (90 km/h). Dusík je skladován ve dvou lahvích z hliníkových slitin, potažených kevlarem o objemu až 6 kg, celkem tedy 12 kg, pro až 6 hodinové výstupy do vesmíru.\n\nMMU byla poprvé použita při misi STS-41-B 7. února 1984, kdy poprvé s MMU létal Bruce McCandles a následně po něm Robert Stewart. Bruce McCandles v rámci testů MMU létal uvnitř nákladového prostoru raketoplánu Challenger a následně letěl do volného prostoru do vzdálenosti až 90 m od raketoplánu.\n\nPodruhé byla MMU použita při misi STS-41-C raketoplánu Challenger v dubnu 1984.\n\nPoslední použití MMU bylo při misi STS-51-A raketoplánu Discovery v listopadu 1984.\n\nPo havárii raketoplánu Challenger bylo použití MMU vyhodnoceno jako nebezpečné a jejich použití již nebylo plánováno.\n\n"}
{"id": "1114846", "url": "https://cs.wikipedia.org/wiki?curid=1114846", "title": "Grupový okruh", "text": "Grupový okruh\n\nGrupový okruh je termín z matematiky, přesněji z abstraktní algebry, kterým se označuje okruh a zároveň modul vytvořený daným způsobem z libovolné dané grupy a okruhu. \n\nPro zadanou grupu formula_1 a zadaný okruh formula_2 je grupový okruh formula_3 definován takto:\n"}
{"id": "1114847", "url": "https://cs.wikipedia.org/wiki?curid=1114847", "title": "Luboš Šrejma", "text": "Luboš Šrejma\n\nLuboš Šrejma (* 1. dubna 1942, Městec Králové) je bývalý český fotbalista, obránce. Po skončení aktivní kariéry působil v Jablonci jako asistent trenéra a funkcionář.\n\nV československé lize hrál za Bohemians Praha a LIAZ Jablonec. Nastoupil v 53 ligových utkáních. Gól v lize nedal. Původně v Bohemians levé křídlo, v Jablonci obránce. Byl kapitánem týmu Jablonce.\n\n\n"}
{"id": "1114848", "url": "https://cs.wikipedia.org/wiki?curid=1114848", "title": "Kaple svaté Kateřiny (Karlštejn)", "text": "Kaple svaté Kateřiny (Karlštejn)\n\nKaple svaté Kateřiny, nazývána též modlitebna císaře Karla IV., je jeden z nejcennějších a zároveň nejzachovalejší původní prostor hradu Karlštejn. Nachází se ve druhém patře Mariánské věže, který sloužil jako soukromá oratoř pro Karla IV. Dnes je považována za jedno z nejkrásnějších míst na hradě Karlštejn, díky své cenné výzdobě v podobě polodrahokamového obložení a dochovaných obrazů.\n\nNázev kaple sv. Kateřiny se poprvé objevuje v hradním inventáři z roku 1515 ve spojitosti s novým přenosným oltáříkem, který sem dal vyhotovit tehdejší karlštejnský děkan Jan ze Stradouně. Podle T. Durdíka byla kaple ve 14. a 15. stol. zasvěcena sv. Palmáciovi. Zasvěcení svaté Kateřině je omyl, který do historie zavedl Václav Hájek z Libočan a svou autoritou podpořil Bohuslav Balbín. Dnes však tato světice zaujímá ve výzdobě kaple podřadné místo a historici se domnívají, že se tak stalo především díky římské korunovaci Karla, která původní význam zasvěcení vytlačila.\n\nKaple získala svůj hlavní význam až po nejnutnější stavebních úpravách Mariánské věže, kdy byly dne 27. března 1357 vysvěceny dvě dosud nezasvěcené hradní kaple. Kaple sv. Kříže ve velké věži a kolegiátní kostel. Tímto krokem byla pevně stanovena funkce kostela, která později ovlivnila i úpravu interiéru a přilehlých prostor, včetně kaple sv. Kateřiny a spojovací chodbičky. Jelikož kaplička touto přestavbou pozbyla významu, stala se soukromým oratoriem a také modlitebnou císaře. Ten věřil, že mu sv. Kateřina několikrát zachránila život a choval k ní hlubokou úctu.\n\nProtože v tomto období ještě nebyla dokončena kaple ve velké věži, sloužila na svém počátku také jako schránka pro drahocenné relikviáře.\n\nProstor kaple se od počátku nacházel ve druhém patře kostelní věže hradu Karlštejna. Podle původního stavebního plánu mělo toto patro zaujímat jediný velký sál. Jelikož byly obvodové zdi ve druhém patře slabší než ve spodní, byla stejně jako východní i jižní zeď, která směřovaná k paláci, zesílena, protože v její západní polovině bylo v tloušťce zdi malá\nklenutá místnost, později pojmenována jako kaple sv. Kateřiny. Do miniaturní kapličky s obdélníkovým půdorysem, která měla na šířku 2.33 metrů a dlouhá byla 3,92 metrů, se vstupovalo ze sálu přes chodbičku bohatým sedlovým portálem. Naproti vstupu na východní straně měla oltářní menzu a nad ní půlkruhový výklenek s okosenou hranou. Osvětlená byla dvěma kružbovými okny z jihu se široce rozevřeným oboustranně profilovaným ostěním.\n\nProstor byl oddělen pomocí dvou polí křížové klenby, jejíž ostrá žebra se ve vrcholu sbíhala do velkých kruhových svorníků zdobených pozlacenými kovovými terči s drahokamy. Přístěnná žebra se kolem patek klenby otáčela ve tvaru podložek, do nichž vbíhala žebra křížové klenby s dvojitým podseknutím v patkách.\n\nDůležitých, i když ne tak rozsáhlých úprav, se dočkala kaplička po vysvěcení kolegiátního kostela, kdy se z ní stala soukromá modlitebna pro zbožné potřeby samotného císaře. Ve zdi, která oddělovala prostor kapličky s kostelem, byly probourány dva malé otvory. Spodní při podlaze sloužil k podávání důležitých listin vladaři k podpisu a horním pod klenbou zakrytou železnými dvířky se vsunovala olejová lampa k osvětlení večerních modliteb.\n\nDíky své významnosti uchovávat cenné doklady a předměty se stěny dosud pokryté nástěnnými malbami obložily leštěnými polodrahokamy, které zakryly z velké části starší malby a nejspíše i sanktuárium, jež se stalo po změně kaple v oratorium zbytečným. Společně s nástěnnou inkrustací se pokryla malovaná žebra a prsa klenby zlaceným puncováním a svorníky se ozdobily růžicemi ze stříbrného pozlaceného plechu, posázené broušenými polodrahokamy.\n\nÚměrnost k nádheře výzdoby vnitřních prostor doplňoval portál s živě polychromovaným a zlaceným ostěním, který byl zakončený dveřmi pobitými zlacenými plechovými pruhy, kde se v kosočtvercích střídal malovaný český lev a říšský orel.\n\nSpolečně s úpravami kapličky se ve stejném duchu nesla i úprava spojovací chodbičky, která se taktéž pokryla broušeným obkladem a její modrá valená klenba byla pokryta hvězdami ze zlaceného štuku.\n\nObnova hradu v dalších obdobích se kapličky skoro vůbec nedotkla. V pozdní gotice v ní bylo zaskleno pouze jedno okno a v období renesance zmizela skřínka s ostatky sv. Palmacia. Kaple sv. Kateřiny tedy zůstala v původním stavu jako jedna z mála\nprostor na Karlštejně a dokonce i v českých zemích.\n\nVýzdobu kaple váže společné téma, jímž je Kristovo utrpení na kříži s ostatky, které je připomínají. Velmi obtížné je ale zjistit, zda malby vznikly již před zřízením kostele či až poté.\n\nTematika výzdoby dosvědčuje, že byla provedena krátce po císařově návratu z Itálie, tedy nejdříve v roce 1356 a nejpozději v roce 1360, kdy byla vysvěcena kaple sv. Kříže, a ostatkový kříž byl v tomto dni přenesen do prostoru kaple ve velké věži.\n\nOstatkový kříž jako hlavní motiv karlštejnské malířské výzdoby a v intimnější poloze se promítá i v prostorách kapličky.\n\nV prvním stádiu byly všechny stěny kaple pokryty nástěnnými malbami a také se upravovala čelní stěna. Za oltář byl vsazen votivní obraz Madony s Ježíškem, jež vlídně přijímá modlitby císařského páru – Karla IV. a Anny Svídnické. Pozadí jim tvořilo modré nebe se zlatými hvězdami, které zdobily i Madoninu korunu. Svatý obraz doplňují postavy apoštolů Petra a Pavla a obraz Veroničiny roušky ve vrcholu oblouku na ostění niky.\n\nNa severní straně kapličky se váže k obrazu Madony také pás sedmi postav světců, posazených pod půlkruhovou arkádou, z nichž zbyly po inkrustaci polodrahokamy pouze hlavy. Dodnes se neví, koho konkrétně měly malby zobrazovat.\n\nTaké štítová pole severní stěny byla malována, což dokazuje pozůstatek blankytné drapérie – zřejmě roucha anděla v levé části stěny a nepatrné zbytky pestrých barev.\n\nDruhém stádium úprav souvisí s uložením cenného kříže s ostatky Kristova utrpení a patří především malbě na oltářní menze. Její přední stranu zdobí obraz Ukřižování a napravo zůstala zachována postava sv. Kateřiny.\n\nK této etapě patří i zlaté puncování na modrém fondu klenby a zlacení plechem svorníků v klenbách.\n\nDalší ostatková scéna se nachází nad vstupním portálem. Velmi cenným obrazem je i dvojportrét s ostatkovým křížem, vymalovaný nad dveřmi a představuje Karla IV. s jeho manželkou Annou Svídnickou.\n\nTaké okna se dočkala zdobených úprav v podobě barevných vitráží, ze kterých se dnes dochoval pouze zlomek s ukřižováním Krista.\n\n"}
{"id": "1114849", "url": "https://cs.wikipedia.org/wiki?curid=1114849", "title": "SK Sparta Úpice", "text": "SK Sparta Úpice\n\nSK Sparta Úpice je fotbalový klub z Úpice, od sezóny 2015/2016 účastník I.A třídy Královéhradeckého kraje. Byl založen v roce 1919.\n\nMezi známá jména, které vychoval zdejší klub patří: Josef Sedláček, Jindřich Hanuš, Jan Šilar, Jiří Finger, Zbyněk Finger, Jaroslav Vávra, Rudolf Diviš, Jan Pacan a Pavel Loukota.\n\nKlub byl založen v roce 1919 jako SK Sparta Úpice. Do roku 1942 se klub pohyboval v nižších soutěžích, tento rok postoupil až do divize tehdy nejvyšší amatérské soutěže v zemi, kterou hrál mezi lety 1942–1948.\n\nPo roce 1949, v rámci kolektivizace sportu v zemi, změnil jméno na DSO Sokol Úpice, později pak na TJ Jiskra Úpice. Klub hraje nejvyšší krajské soutěže, v sezónách 1959/1960 a 1963/1964 se klub propojoval dokonce až do 2. ligy, ovšem v obou dvou případech hned sestoupil. Tyto ročníky přinesly dosud největší úspěchy klubu v jeho skoro stoleté existenci.\n\nV roce 1954 byl vybudován úpický stadion. Ke slavnostnímu otevření došlo v sobotu 22. května 1954, kdy domácí Jiskra hostila československou reprezentaci a podlehla jí 0:16 (poločas 0:7). Branek reprezentantů docílili Emil Pažický (6), Ota Hemele (4), Tadeáš Kraus (3), Ladislav Hlaváček (1), Anton Malatinský (1) a jedna branka byla vlastní.\n\nOd 60. let až do 90. let se klub většinou pohyboval na úrovni Krajského přeboru. Krize klubu přichází po roce 2000, kdy sestoupil až do okresního přeboru a strávil tam 7. sezón. Od roku 2007 klub zase začal stoupat fotbalovou hierarchií. Sezóna 2014/2015 skončila neúspěchem, protože klub opět sestoupil z krajského přeboru.\n\n\n"}
{"id": "1114853", "url": "https://cs.wikipedia.org/wiki?curid=1114853", "title": "2. česká hokejová liga 2015/2016", "text": "2. česká hokejová liga 2015/2016\n\nSezóna 2015/16 byla 23. ročníkem 2. české hokejové ligy. Z první ligy sestoupilo do soutěže družstvo BK Havlíčkův Brod, z krajských přeborů postoupily celky IHC Písek a HC Kopřivnice.\n\n30 účastníků bylo rozděleno do dvou skupin: 18 ve skupině Západ a 12 ve skupině Východ.\n\nV základní části se všech 18 týmů střetlo dvoukolově každý s každým (34 utkání). Týmy na 1. až 6. místě postoupily do play-off, týmy na 7. až 10. místě do předkola play-off a týmy na 11. až 18. místě do play-out. V předkole se týmy utkaly v sérii na dvě vítězná utkání, v každém kole play-off a play-out v sérii na tři vítězná utkání. Vítězové semifinále play-off postoupili do kvalifikace o 1. ligu. Play-out se mělo hrát podobně jako play-off na tři kola. Rozdílem je, že pro vítězné týmy sezona měla končit a poražení sestupovali do dalšího kola. Poražený z třetího kola měl sestoupit pro příští rok do příslušné krajské soutěže.\n\nV základní části se všech 12 týmů střetlo čtyřkolově každý s každým (44 utkání). Týmy na 1. až 8. místě postoupily do play-off a týmy na 9. až 12. místě měly hrát play-out. V každém kole play-off a play-out se týmy utkaly v sérii na tři vítězná utkání. Vítěz finále play-off postoupil do kvalifikace o 1. ligu. Play-out se mělo hrát stejným systémem jako ve skupině západ, ale jen na dvě kola. Poražený z druhého kola měl sestoupit pro příští rok do příslušné krajské soutěže.\n\nPo odehrání základní části rozhodl výkonný výbor ČSLH pro druhou ligu o reorganizaci a rozšíření soutěže od ročníku 2016/2017. Z tohoto důvodu bylo zrušeno play out a nakonec nikdo nesestoupil.\n\n\n\n\n\n\n\n\n\n\n\n\n\n\n\n\n\n\n\nV každé ze skupin se utkal dvoukolově každý s každým (doma a venku). Vítěz skupiny A se následně s vítězem skupiny B utkal o místenku v dalším ročníku 2. ligy. Tam postoupil také vítěz skupiny C. Kvalifikace se hrála dle norem pro 2. ligu.\n\n\n\n\n\n\n\n\n\n\n\n\n\n\n\nTým HC David Servis České Budějovice postoupil do druhé ligy, když celkově zvítězil 3:1 na body.\n\n\n\nTým HHK Velké Meziříčí postoupil do druhé ligy, když celkově zvítězil 3:1 na body.\n\n"}
{"id": "1114858", "url": "https://cs.wikipedia.org/wiki?curid=1114858", "title": "František Sobíšek", "text": "František Sobíšek\n\nFrantišek Saleský Sobíšek (17. ledna 1920, Podhájí u Temelína – 10. května 2013, České Budějovice) byl český římskokatolický kněz, dlouholetý duchovní správce v Rudolfově, kanovník českobudějovické kapituly a papežský kaplan.\n\nNarodil se v početné rodině jako jediný syn a nejmladší ze sedmi dětí. Několik měsíců poté, co vstoupil do českobudějovického chlapeckého semináře a začal studovat na Jirsíkově gymnáziu, mu zemřel otec. Po maturitě v roce 1940 se stal alumnem kněžského semináře v Českých Budějovicích, avšak v listopadu 1942 byl totálně nasazen a téměř do konce druhé světové války musel pracovat v Německu v továrně na letecké motory. Od roku 1945 pokračoval v přerušeném studiu a 29. června 1947 přijal v Českých Budějovicích kněžské svěcení. Poté působil krátce jako kaplan v Počátkách a následně od roku 1948 jako administrátor nejprve ve Všerubech u Domažlic a posléze od května 1950 v Nepomuku. V prosinci 1951 byl povolán k výkonu základní vojenské služby u pomocných technických praporů, u nichž zůstal až do května 1954.\n\nPo propuštění byl ustanoven administrátorem v Chrášťanech a v srpnu 1961 přeložen do Rudolfova, odkud od ledna 1962 spravoval excurrendo také farnost Libníč a od července 1975 i Dobrou Vodu. Roku 1968 se zasadil o návrat Mons. Josefa Hloucha do úřadu českobudějovického biskupa a nakrátko se stal navíc jeho sekretářem. Během svého rudolfovského působení jej sice neúspěšně přesvědčovali ke spolupráci se Státní bezpečností, ale ze strany komunistického režimu nebyl nijak zvlášť pronásledován; k tomu významně přispěla i skutečnost, že si díky náhodě – shodnému datu narození – vytvořil korektní vztah s tehdejším předsedou rudolfovského národního výboru. V září 1989 se navíc stal okrskovým vikářem vikariátu České Budějovice-venkov. Od března 1993 byl kromě toho také administrátorem excurrendo ve farnosti u katedrály sv. Mikuláše v Českých Budějovicích, do níž roku 1994 odešel jako její administrátor a současně okrskový vikář českobudějovického městského vikariátu.\n\nV polovině srpna 1997 odešel na odpočinek, nadále působil jako výpomocný duchovní v katedrální farnosti a přibližně do roku 2004 zůstal rovněž okrskovým vikářem. Dne 1. února 2000 byl navíc jmenován sídelním kanovníkem Katedrální kapituly u sv. Mikuláše v Českých Budějovicích, jímž zůstal až do svého emeritury 3. února 2012. Netajil se svým negativním postojem k jaderné elektrárně Temelín a v kostele sv. Prokopa ve Křtěnově pravidelně vedl modlitby za obyvatele odsunuté kvůli její výstavbě z okolních vesnic. Dne 14. května 2010 jej papež Benedikt XVI. jmenoval kaplanem Jeho Svatosti. Po posledním rozloučení, které se konalo 20. května 2013 v českobudějovickém kostele Obětování Panny Marie, byl František Sobíšek pohřben na rudolfovském hřbitově.\n\n\n"}
{"id": "1114859", "url": "https://cs.wikipedia.org/wiki?curid=1114859", "title": "Akousilaos z Rhodu", "text": "Akousilaos z Rhodu\n\nAkousilaos nebo Akúsilaos nebo Akusilaos ( ) byl v roce 448 př. n. l. vítěz olympijských her v boxu.\n\nAkousilaos z Rodu byl syn boxera Diagora, jednoho z nejslavnějších sportovců starověkého Řecka. Stejně úspěšnými sportovci na olympijských hrách byli i bratři Akousilaa. Starší bratr Damagétos zvítězil v Pankrátionu dvakrát a mladší bratr Dórieus rovněž v pankrationu třikrát. \n\nAkousilaos zvítězil na 83. olympijských hrách v boxu a to v jednom dni, kdy zvítězil i jeho bratr Damagétos v pankrationu. Diváci na stadionu po jejich výkonech propukli v obrovský jásot, vždyť vítězství dvou synů jednoho otce, který byl sám olympijským vítězem, dosud ještě nikdo neviděl. Když jim jejich otec Diagoras přišel blahopřát k úspěchu, nadšení diváci házeli k jeho nohám květiny a pak, když ho vzali jeho synové na ramena a nesli ho doprostřed stadiónu, volali: \"\"Dlouho ať žije Diagoras \"\" a když po chvíli ztichli, aby jejich otec mohl poděkovat, z hlediště se ozval nějaký sparťan: \"\" Zemři Diagore hned teď! \"\" Nebyla to od něj zlomyslnost ani závist, ale výraz toho , že větší blaho již smrtelník v životě nedosáhne. Jejich otec Diagoras přemožen štěstím v té chvíli opravdu skonal.\n"}
{"id": "1114864", "url": "https://cs.wikipedia.org/wiki?curid=1114864", "title": "Kostel svatého Petra a Pavla (Úštěk)", "text": "Kostel svatého Petra a Pavla (Úštěk)\n\nDěkanský kostel svatého Petra a Pavla v Úštěku je barokní sakrální stavbou postavenou v letech 1764-1772, která stojí ve městě na Mírovém náměstí. Je chráněn jako kulturní památka České republiky.\n\nKostel je postaven na místě dřívějšího kostela sv. Michala ze 14. století, který byl menší a po stavební stránce chatrnější, avšak mnohokrát v průběhu staletí upravovaný. Výstavbu nového kostela povolili a zabezpečovali Jezuité, kteří sídlili v Liběšicích. Výstavba kostela byla zahájena dne 11. září 1764 zbouráním původního kostela sv. Michala. Již po 13 dnech, dne 24. září 1764 byl v prostoru presbytáře položen základní kámen současného kostela. V měsíci srpnu 1765, kdy probíhala montáž krovů, došlo v Ústěku k velkému požáru domů v severním sousedství kostela. Oheň se přenesl i na střechu kostela, která byla požárem zničena. Při požáru bylo zničeno i původní vybavení kostela sv. Michala, které bylo před jeho zbouráním uloženo v okolních domech. Podařilo se zachránit pouze oltářní obraz, který namaloval Karel Škréta. První bohoslužba se v novém kostele se konala 8. listopadu 1767 při uvedení nového úštěckého faráře \"Karla Knapa\" do úřadu. Výstavba kostela byla dokončena až v roce 1772. Vedle kostela byla postavena v roce 1772 Octaviem Broggiem také mohutná barokní farní budova děkanství. V roce 1832 kostel dostal novou střechu a helmice věže pochází až z roku 1879. Po roce 1945, kdy byli vysídleni německy mluvící obyvatelé a následujícím období komunistického totalitního režimu, kostel značně zchátral. Po skončení komunistické totality byl obnoven plášť kostela.\n\nKostel je podélnou, jednolodní stavbou s věží zapuštěnou v západním průčelí. Má boční empory, dvě sakristie (z nich jedna z nich byla změněna na \"lurskou kapli\") a má odsazený presbytář s půlkruhovou apsidou. Fasády celého kostela člení dvojice vysokých pilastrů a vysoká kasulová okna. Nad průčelním portálem je balkónek na volutových konzolách. Po stranách římsy v průčelí kostela jsou pískovcové barokní sochy sv. Petra a sv. Pavla. Věž kostela zřejmě v důsledku požáru a nedostatku peněz nebyla dostavěna a jeho provizorní kopule se dochovala až do dnešní doby. Kostel má čtyři boční vchody a tři vchody na západním průčelí.\n\nLoď je sklenuta českou plackou mezi dvojitými pásy. Po stranách má široké pilíře s dvojicemi pilastrů a mezi nimi průchodné boční kaple a empory. V presbytáři se nacházejí oratoře. Za zádveřím vchodových dveří vlevo je zavěšen oválný obraz \"Narození Páně\". Vpravo je oválný obraz připomínající \"Navštívení Panny Marie u sv. Alžběty\". Na stropní části podhledu kruchty jsou dvě data. Rok 1769 uvádí, že v tomto roce byl kostel vysvěcen a sloužena zde první bohoslužba. Toto datum je však zřejmě chybné, protože malíř který prováděl přemalbu kostela, nechtěně zaměnil číslici 7 za 9. Druhé datum 1897 je datem poslední výmalby kostela. Nacházejí se zde také iniciály INRI.\n\nPo vstupu do kostela vlevo vedle zpovědnice je na zvýšeném podstavci umístěna socha \"sv. Jiří na koni bojující s drakem\". Po prvním oknem se nachází oltář s obrazem \"Svaté rodiny\", pocházející z konce 18. století, s rodiči Panny Marie sv. Jáchymem a sv. Annou. Po stranách jsou sochy sv. Zachariáše a sv. Alžběty. Pod obrazem je soška \"Piety\". Po stranách jsou také instalovány barokní andělíčci. Na prvním sloupu vlevo je umístěna socha sv. Jakuba staršího syna Zebedeova. V prostoru druhého okna se za závěsem nalézá velký betlém. Byl zde umístěn původně pouze „dočasně“, ale vzhledem k jeho rozměrům, zde našel trvalé místo. Například velikost sošky slona v tomto betlémě odpovídá velikosti slůněte při jeho narození. Na druhém sloupu vlevo je umístěno sousoší \"sv. Anny a Panny Marie\". Pod třetím oknem je oltář s obrazem \"sv. Jáchyma a Panny Marie\". Nad obrazem v horní části oválu se nalézá obraz \"sv. Šimona Horlivce s pilou\". Boční sloupy oltáře jsou dřevěné.\n\nVpravo při vstupu do kostela na zvýšeném podstavci je umístěna socha sv. Václava na koni s praporcem v ruce světce. Hrozny vína po koněm připomínají, že sv. Václav pěstoval vinnou révu na získání vína pro liturgické obřady. Tuto sochu přijel do Úštěku studovat i Josef Václav Myslbek, když začal pracovat na sousoší sv. Václava pro pražské Václavské náměstí. Pod prvým oknem vpravo je oltář sv. Jana Nepomuckého, pocházející z konce 18. století, se sochou sv. Jana Nepomuckého. Po stranách se nacházejí barokní andělé. Nad sochou sv. Jana Nepomuckého je obraz ukřižovaného Krista. Na prvém sloupu vpravo je umístěna socha apoštola sv. Ondřeje. Pod druhým oknem se „dočasně“ nachází obraz \"Panny Marie a dvanácti apoštolů\" při novozákonní biblické události \"Seslání Ducha Svatého\". Na druhém sloupu je umístěna socha sv. Jana Křtitele. Pod třetím oknem je obraz sv. Judy Tadeáše. Boční sloupy jsou dřevěné. Tyto boční oltáře zasvěcené sv. Anně a sv. Josefovi pocházejí z roku 1773. Jsou pozdně barokní, sloupové, s řezanými plastickými doplňky. Obrazy byly získány z pražského kostela sv. Mikuláše na Starém Městě v Praze, který byl v důsledku josefinských reforem zrušen v roce 1785.\n\nV bohoslužebném prostoru presbytáře se vlevo nachází kazatelna z roku 1801 s rokajovými řezbami a plastickými doplňky. V dolní části je kazatelna zdobená andělíčky nesoucími atributy čtyř evangelistů: \"hlava člověka\" symbolizuje sv. Matouše, \"hlava lva\" sv. Marka, \"hlava býka\" sv. Lukáše a \"postava orla\" sv. Jana. Atributy jsou odvozeny obsahu prvních kapitol jejich evangelií. Mezi soškami andělů se nacházejí tři plastiky andělů nesoucí atributy tří božských ctností: \"kříž\" – víra, \"kotva\" – naděje a \"srdce\" – láska. V dolní části kazatelny je plastika sv. Václava. Nad baldachýnem kazatelny je socha Mojžíše z roku 1773 od \"J.J. Vančury z Úštěku\" s deskami desatera Božích přikázání. Pod kazatelnou stojí kamenná křtitelnice s dřevěným sousoším zobrazujícím \"sv. Jana Křtitele křtícího Ježíše Krista\". Vedle kazatelny vpravo je umístěna socha sv. Josefa s Kristem. Vedle je vchod do kaple \"Panny Marie Lourdské\". Nad vchodem visí oválný obraz mučednice sv. Barbory.\n\nV presbytáři vpravo, naproti kazatelně je oltář znázorňující výjevy z dějin spásy, zvaný \"Oltář Kristova života\", který je vybaven několika sochami a rokajovými řezbami pochází z období kolem roku 1800. Od oltářní desky nahoře mezi dvěma sochami andělů je obraz \"Narození Ježíše v Betlémě\". Nad ním pod baldachýnem je soška \"Madony s dítětem\". Dítě znázorňuje \"Ježíše Krista Krále\". Nad baldachýnem je plastika znázorňující již \"mrtvého Krista na kříži, jemuž voják probodává kopím bok\". Nad plastikou je sousoší postav v téměř životní velikosti, znázorňující \"Proměnění na hoře Tábor\". Sousoší tvoří postavy Mojžíše a Eliáše. Uprostřed nad nimi je postava Ježíše. Vedle oltáře vpravo na čelní stěně je obraz \"sv. Antonína\". Vedle oltáře vlevo je umístěna socha sv. Jana Nepomuckého. Proti vchodu do kaple Panny Marie Lurdské je vchod do sakristie. Nad vchodem do sakristie je obraz mučednice sv. Kateřiny, která byla pro svou víru lámána v kole. Obřadní křeslo v presbytáři je pozdně barokní a pochází z konce 18. století. Svícny v kostele jsou cínové, mosazné a dřevěné, zhotovené v rozpětí let 1629 až 1. polovina 19. století.\n\nV popředí vlevo i vpravo se nacházejí na samostatných podstavcích pozdně barokní sochy klečících andělů – světlonošů z konce 18. století. Tyto sochy pravděpodobně nahrazují původní sochy andělů, které pocházely z dílny Matyáše Brauna a jsou vystaveny v diecézním muzeu v Litoměřicích. Po obou stranách blíže k oltáři na sloupech vlevo je socha \"Panny Marie stojící na hlavě hada\", vpravo pak sv. Florián patron hasičů. Uprostřed je barokní oltář, který má ve střední části eucharistický svatostánek z roku 1770 od Adama Lauterera. Po stranách jsou sloupky a sochy andělů. V pozadí na okrajích jsou umístěny relikviáře. Součást oltáře je i nástěnná malba s oltářní architekturou se sloupy a sochymi z roku 1769, kterou zhotovil jezuita Josef Kramolín z Nymburka, podle návrhu jezuitského architekta Adama Lauterera. Je umístěná mezi vitrážovanými okny. K poškození oken došlo v měsíci květnu 1945, kdy byl Ústěk bombardován s největší pravděpodobností letectvem Rudé armády. Malba vykresluje sochy čtyř světců. Zleva je sv. Prokop, dále sv. Florián, sv. Václav a sv. Vojtěch. V horní části malby v oválu je obraz sv. Ignáce, zakladatele řádu Jezuitů a stavitelů tohoto kostela. Nad oválným obrazem je malba znázorňující \"Nejsvětější Trojici\". Hlavní oltář nese oltářní obraz od Karla Škréty z roku 1656, ve zlaceném rokokovém rámu členitých tvarů, který znázorňuje \"Pannu Marii s Ježíškem rozmlouvající se sv. Petrem a sv. Pavlem\".\n\nV menším stropním oblouku nad chórem je vyobrazení sv. Cecilie, patronky hudebníků. V prvním větším stropním oblouku je znázorněn výjev, kdy \"Ježíš předává symbolické klíče od Nebeského království sv. Petrovi\". Ve druhém stropním oblouku je znázorněn výjev \"Obrácení v židovské víře vyrostlého Šavla u Damašku na křesťanskou víru\", který pak působí jako apoštol s novým jménem sv. Pavel. V oválech tohoto oblouku jsou namalované atributy shodné s atributy popsanými na kazatelně. Ve třetím stropním oblouku je znázorněno \"Setkání sv. Petra a sv. Pavla v Jeruzalémě\". Ve čtvrtém stropním oblouku je zobrazení \"Nejsvětější Trojice\". V posledním stropním oblouku nad oltářem je hebrejský nápis JHVH (\"Boží jméno\"; čteno Jahve, což znamená: \"Jsem, který Jsem\").\n\nPřechodné obrazové doplnění kostela tvoří deset barokních oválných obrazů s výjevy z Kristova života pojícími se také se sedmi bolestmi Panny Marie. Pocházejí z 18. století a jsou v těžkých, zlacených a profilovaných rámech. Vlevo mezi prvním sloupem a zdí kostela jsou obrazy \"Panna Maria kojící\" a \"Obřízka Páně\". Prostor za druhým sloupem \"Snímání Ježíšova těla z kříže\" a \"Ukládání Ježíšova těla do hrobu\". Vpravo mezi prvním sloupem a zdí kostela se nacházejí obrazy \"Dvanáctiletý Ježíš v jeruzalémském chrámu\" a \"Simeón držící v náručí Ježíška\". V prostoru za druhým sloupem jsou obrazy \"Ježíš padá pod křížem\" a \"Ježíš umírající na kříži\". Po obvodu kostela jsou rozvěšeny reprodukce dvanácti obrazů znázorňující křížovou cestu. Pod kruchtou jsou barokní obrazy z 18. století sv. Aloise a \"Panny Marie Královny míru\", které jsou v bohatě řezaných rokajových rámech.\n\nNa boční tribuny lze vstoupit z bočních vchodů z průčelí vedle hlavního vchodu. Nad sakristií a kaplí se nacházejí samostatné oratoře do nichž lze vstoupit z kaple nebo sakristie.\n\nKostel má pouze jeden menší zvon, který je zasvěcený sv. Floriánovi. Je opatřen nápisem: „“. Do I. světové války měl kostel sedm zvonů, které údajně dobře souzněly. Nejsvětší z nich se jmenoval „Velký“ o váze 2800 kg, a darovalo jej kostelu město Úštěk. Všechny zvony až na jeden menší byly v letech 1916-1917 zrekvírovány pro vojenské účely. Před II. světovou válkou měl kostel nejméně čtyři zvony, avšak v roce 1942 byly až na jeden, zasvěcený sv. Floriánovi, opět zabrány pro vojenské účely.\n\nKazatelna a většina soch instalovaých v kostele jsou dřevěné a pocházejí z dílny úštěckého řezbáře Jiřího Vančury, který měl svou dílnu na \"Panském dvoře\" v letech 1775-1779. Skříně varhan jsou původní a postavil ji truhlář Ambrož Stanislav Tauchmann z Vrchlabí sídlící v letech 1800-1801 v Hoštce. Mají bohatě řezaná a zlacená rokajová křídla a četné sochy andělů s hudebními nástroji. Stroj varhan postavil zřejmě v roce 1915 Jindřich Schiffner z Prahy. Lustr byl zhotoven v roce 1909 ve sklárně Nového Boru. Naposledy byl kostel vymalován kostelním malířem \"Josefem Neumanem\" z Horního Jiřetína v roce 1897. Kostel je opatřen hodinami.\n\nOd 2. poloviny 20. století se prostor před kostelem stal oblíbeným místem filmařů, takže jej lze zahlédnout například ve filmu Rebelové od režiséra Filipa Renče. Nachází se ve scéně, kdy Zuzana Norisová pomalu promoká v teplém májovém dešti a tančí přitom na dlažbě náměstí za zvuku písně \"Š š š …šepotám\". Kostel je možné spatřit i ve filmu Kolja od režiséra Jana Svěráka a dalších filmech.\n\n\n"}
{"id": "1114866", "url": "https://cs.wikipedia.org/wiki?curid=1114866", "title": "Anauchidas z Élidy", "text": "Anauchidas z Élidy\n\nAnauchidas ( ) byl ve starověkém Řecku dvojnásobný olympijský vítěz v zápasení. \n\nAnauchidas, syn Filya ze Starověké Élidy, dosáhl na hrách v Olympii dvě vítězství v zápasení. První olympijský věnec získal ještě jako dorostenec a později si v této disciplíně vybojoval vítězství i mezi muži. Data těchto her jsou neznámé. Zápas (\"palé\") se podobal našemu „řecko-římskému“ zápasu; aby soutěžící dosáhl vítězství, musel soupeře třikrát povalit na zem tak, že se jí dotkl kolenem, nebo jej přimět, aby se vzdal. Soupeři se od prvního až do posledního kola určovali losem a zápasilo se vylučovacím systémem. \n\nStarověký řecký cestovatel a spisovatel Pausanias zaznamenal, že sochu Anauchida viděl v posvátném okrsku olympijské \"Altidy\". Autora jeho sochy a kdy se olympijských her zúčastnil, nezjistil. \n"}
{"id": "1114868", "url": "https://cs.wikipedia.org/wiki?curid=1114868", "title": "Androklos z Messénie", "text": "Androklos z Messénie\n\nAndroklos ( –\"Androklos\") byl v roce 768 před Kr. vítěz olympijských her v běhu na jedno stadium.\n\nAndroklos z Messénie zvítězil v běhu na jedno stadium na 3. olympijských hrách, v tehdy jediné disciplíně, v níž se od jejich založení v roce 776 před Kr. soutěžilo. Hry se rozšířily o další disciplínu, běh na dvě stadia v roce 724 př. n. l. Prvním vítězem se v běhu na dvě stadia stal Hypénos z Pisy.\n"}
{"id": "1114869", "url": "https://cs.wikipedia.org/wiki?curid=1114869", "title": "Hypénos z Pisy", "text": "Hypénos z Pisy\n\nHypénos ( –\"Hypénos\") byl v roce 724 př. n. . vítěz olympijských her v běhu na Běh na dvě stadia.\n\nHypénos z élidské Pisy zvítězil na 14. starověkých olympijských hrách v běhu na dvě stadia, (diaulos) v disciplíně, která byla zavedena poprvé na těchto hrách. Od založení her v roce 776 př. n. l. se soutěžilo, jen v běhu na jedno stadium. Vítězem běhu na jedno stadium se stal Desmón z Korintu.\n"}
{"id": "1114870", "url": "https://cs.wikipedia.org/wiki?curid=1114870", "title": "Jan Svátek", "text": "Jan Svátek\n\nJan Svátek (* 24. května 1983) je bývalý český fotbalový útočník, naposledy hrající za český klub FK Litoměřicko.\n\n"}
{"id": "1114871", "url": "https://cs.wikipedia.org/wiki?curid=1114871", "title": "BAC 167 Strikemaster", "text": "BAC 167 Strikemaster\n\nBAC 167 Strikemaster byl britský proudový jednomotorový dvoumístný cvičný a lehký bojový letoun z období 60. let 20. století.\n\nVývoj Strikemasteru navazoval na předchozí osvědčené letecké konstrukce, zahájené stavbou prototypu Hunting Percival P.56 Provost podle specifikací T16/48. Vznikl tak dvoumístný cvičný dolnoplošník poháněný pístovým hvězdicovým motorem Armstrong Siddeley Cheetah 18, který byl zalétán 24. února 1950. Druhý prototyp měl již instalovaný hvězdicový motor Alvis Leonides. V porovnávacích zkouškách s konkurenčním strojem Handley Page HPR-2 byl pro své lepší vlastnosti zvolen jako standardní cvičný letoun RAF.\n\nPrvní sériové Provosty T.Mk.1 přebíraly školní výcvikové jednotky RAF od dubna 1953. Po vyrobení 461. stroje, včetně exportních verzí T.51, T.52, T.53 a T.54 byla výroba zastavena.\nS přípravou sériové výroby Provostu byl souběžně rozpracován projekt Hunting Percival P.84 Jet Provost u kterého byl pístový motor zaměněn za proudovou jednotku Armstrong Siddeley Viper 101. Prototyp Jet Provost T.1 (XD674) zalétal zkušební pilot R. G. „Dick“ Wheldon 16. června 1954. Ve výrobním závodě v Lutonu bylo vyprodukováno ještě devět dalších vývojových strojů.\n\nPět kusů Jet Provost T.2 tvořilo vývojový mezistupeň s motorem Viper 102, zkráceným hydraulicky ovládaným podvozkem místo pneumatického, novým krytem kabiny a zlepšenou aerodynamikou trupu.\n\nJako standardní cvičný letoun RAF byl do sériové výroby zaveden až Jet Provost T.3 s pohonnou jednotkou Viper ASV Mk.9 o tahu 7,78 kN. T.3 byl vybaven dvojicí vystřelovacích sedadel Martin Baker a koncovými křídelními palivovými nádržemi. Od podepsání objednávky na sériovou výrobu 8. února 1957 opustil montážní linku 201 letoun.\n\nPředchozí verzi nahradil ve výrobě Jet Provost T.4 určený k rozšíření pilotního výcviku až po pokračovací stupeň. První prototyp byl upraven z verze T.2, další dva stroje vznikly přestavbou letounů T.3. Prototypy poprvé vzlétly v červenci a srpnu 1960, první sériový exemplář s motorem Viper 11 o tahu 11,116 kN v roce 1961. První stroje RAF přebíralo od listopadu 1961, poslední až v polovině roku 1964.\n\nZ verzí T.3 a T.4 byly odvozeny exportní letouny Jet Provost T.51 (22 kusů) a T.52 (46 kusů) pro Cejlon, Kuvajt, Súdán, Irák, Jižní Jemen a Venezuelu. Hlavňová výzbroj byla tvořena dvojicí kulometů FN ráže 7,62 mm, na dva křídelní závěsníky bylo možno umístit pumy a rakety.\n\n30. listopadu 1964 byla s výrobcem podepsána objednávka na produkci 110 sériových strojů Jet Provost T.5 s přetlakovým kokpitem a novým křídlem. Po znárodnění části leteckého průmyslu a začlenění do British Aircraft Corporation se tovární označení letounu změnilo na BAC 145. První dva zkušební prototypy vznikly přestavbou posledních dvou sériových T.4 (XS230 a XS231). Z XS230 se stal typ BAC 164, který s motorem Viper 522 a křídelními závěsníky představoval prototyp T.5.\nZ XS231 vznikl letoun BAC 166, tvořící zkušební prototyp poslední vývojové bitevní verze BAC 167 Strikemaster. Po uzavření výrobního závodu v Lutonu z důvodu odprodeje společnosti Vauxhall Motors byl letoun BAC 164 přetažen po silnici do Wartonu, kde piloti Jimmy L. Dell a R. T. Stock provedli 28. února 1967 první let.\n\nExportní verze BAC 145/T.5 byla označena T.55 a v počtu 25 strojů předána Súdánu. RAF převzalo první letoun T.5 4. září 1969, poslední Jet Provost T.5 (XW438) 6. října 1972. Jet Provosty používala také celá řada akrobatických skupin, mj. Sparrows, Red Pelicans, Redskins, Black Jacks, Macaws, Magistrates, Vipers, Blades, Lnton Gin, Cocks o'the North, Gemini Pair a Poachers.\n\nPrototyp BAC 167 (imatrikulace G-27-8) poprvé vzlétl z letiště Warton 26. října 1967. Pohon zajišťoval jeden turbokompresorový motor Rolls-Royce Viper 20F20 Mk.535 o maximálním tahu 15,16 kN. Kromě kulometů FN mohl být Strikemaster vyzbrojen všemi standardními pumami NATO do hmotnosti 340 kg, kontejnery SNEB s 18 raketami ráže 68 mm a kontejnery s kulomety ráže 12,7 mm. Na všechny závěsníky mohlo být upevněno také po čtyřech raketách SURA R80.\n\nOd roku 1968 převzala Saúdská Arábie 25 kusů Strikemaster Mk.80, čtveřici Mk.81 zakoupil Jižní Jemen, 12 Mk.82 obdržel Omán a stejné množství Mk.83 odebral Kuvajt. Strikemaster Mk.84 bylo označení 16 strojů pro Singapur, který později odebral ještě 5 letounů z Ománu. BAC 167 Strikemaster Mk.87 byl vyroben v počtu 6 kusů pro Keňu, 10 Mk.88 převzalo Royal New Zealand Air Force a 16 Mk.89 odkoupil Ekvádor. Saúdská Arábie později navýšila objednávku na 21 kusů Strikemaster Mk.80A, obdobně tomu bylo i u 12 doobjednaných Mk.82A Ománem. RNZAF později rovněž přiobjednalo 6 Strikemasterů.\n\nKromě novovýroby prošlo výrobním komplexem BAC v letech 1973-1976 celkem 177 Jet Provostů RAF, které byly modifikovány zástavbou pokročilejšího radionavigačního vybavení.\n\nÚdaje dle\nDvoumístný, jednomotorový proudový cvičný a lehký bitevní letoun, schopný nasazení i jako průzkumný. Koncepcí jde o celokovový samonosný dolnoplošník s lichoběžníkovým křídlem, jednoduchými ocasními plochami a příďovým zatahovacím podvozkem. Křídlo má vzepětí 5 stupňů, úhel nastavení je 1 stupeň 30 minut. Pro zajištění dobrých vlastností stroje při přetažení je křídlo letounu aerodynamicky zkroucené. V dvoumístné kabině sedí osádka vedle sebe, na vystřelovacích sedačkách Martin-Baker Mk.4.\n\n\n\n"}
{"id": "1114872", "url": "https://cs.wikipedia.org/wiki?curid=1114872", "title": "František Janeček (producent)", "text": "František Janeček (producent)\n\nJUDr. František Janeček (* 14. září 1944, Praha) je český producent, klávesista a kapelník.\n\nV roce 1975 založil spolu s Milanem Dykem skupinu Kroky, později Kroky Františka Janečka, která spolupracovala například s Janou Kratochvílovou a Michalem Davidem. Pro svou nezaměnitelnou vizáž a chování, zvuk kapely čerpající převážně z italských lokálních hitů a na svou dobu unikátní soubor složený ze zpěváků od 12 do 60 let. Během let 1975-1989 (kdy se skupina rozpadla) se stal známým jako schopný producent a hledač talentů. V roce 1992 začal spolupracovat s Karlem Gottem a díky velice úspěšné spolupráci s ním založil i agenturu GoJa (zkratka pro GottJaneček). Janeček se ujal organizace jak tuzemských tak zahraničních turné, produkce desek a veškerých autogramiád a rozhovorů. S Gottem spolupracoval až do roku 2010, kdy se rozešli kvůli neshodám ohledně připravovaného turné. Ve stejném roce také Karel Gott opustil agenturu GoJa. Po ukončení spolupráce s Gottem se Janeček věnoval produkci muzikálu pod záštitou agentury GoJa a vydávání alb založených na písních z těchto muzikálů. Po roce 2018 je sice stále oficiálně producentem a vedoucím agentury GoJa, ale sám žije v zahraničí a agentuře se příliš nevěnuje. \n\nV roce 1980 se poprvé oženil, později se stal otcem syna Filipa a dcery Alice, s druhou ženou Terezou Mátlovou má dceru Emily Ann, která se narodila v únoru 2008 v americkém Miami.\n"}
{"id": "1114873", "url": "https://cs.wikipedia.org/wiki?curid=1114873", "title": "Microvenator", "text": "Microvenator\n\nMicrovenator („malý lovec“) byl menší oviraptorosaurní teropodní dinosaurus, který žil před asi 118 až 110 miliony let (spodní křída) na území dnešního státu Montana (USA). Fosílie prvního jedince byly objeveny roku 1933 slavným sběratelem zkamenělin Barnumem Brownem (nekompletní kostra s kat. označením AMNH 3041) a šlo nejspíš o mládě o délce asi 1,3 metru (dospělí jedinci zřejmě měřili na délku kolem 3 metrů). Brown materiál oficiálně nepopsal, pouze mu dal přezdívku \"Megadontosaurus\" (\"ještěr s velkými zuby\"), což odkazuje k jeho domněle malému tělu a velké hlavě. Vědecky popsal dinosaura až John H. Ostrom roku 1970.\n\nDruh \"M. celer\" je jediným dosud známým druhem tohoto rodu. Druhové jméno znamená \"rychlý\", což odkazuje ke štíhlým tělesným proporcím dinosaura. Další vědecká analýza z roku 1998 ukázala, že mikrovenator byl oviraptorosaur, navíc pak nejstarší zástupce této skupiny, známý dosud ze Severní Ameriky.\n"}
{"id": "1114875", "url": "https://cs.wikipedia.org/wiki?curid=1114875", "title": "Zuniceratops", "text": "Zuniceratops\n\nZuniceratops (\"rohatá tvář (domorodého lidu) Zuniů\") byl rod menšího rohatého dinosaura, žijícího v období rané svrchní křídy (asi před 91 miliony let) na území dnešního Nového Mexika (jihozápad USA). Fosilii tohoto dinosaura objevil roku 1996 tehdy osmiletý Christopher James Wolfe, syn paleontologa Douglase G. Wolfeho v sedimentech souvrství Moreno Hill. Celkem byla objevena jedna lebka a několik fragmentů poskraniálních kostí (jedna domnělá lebeční kost byla nicméně později překlasifikována jako ischium teropoda rodu \"Nothronychus\").\n\n\"Zuniceratops\" byl v dospělosti dlouhý asi 2,2 až 3,5 metru a vysoký kolem jednoho metru v plecích. Jeho hmotnost pak činila asi 175 kilogramů, tedy mnohem méně než u většiny pozdějších a vývojově vyspělejších ceratopsidů (například obřího rodu \"Triceratops\"). Zatímco nadočnicové rohy má zuniceratops dobře vyvinuté, jeho nosní roh je téměř neznatelný. Tento dinosaurus představuje jakousi vývojovou přechodnou formu mezi primitivními asijskými ceratopsidy a vyspělými severoamerickými druhy. Patrně šlo o stádního býložravce, který se pohyboval ve větších skupinách, v nichž hledal ochranu před menšími a středně velkými dravci.\n\nSérie stop objevené v Novém Mexiku (souvrství Moreno Hill) dokládají, že jedinec zuniceratopse se zde možná pokoušel uniknout pronásledovatelům, kterými byli zřejmě tyranosauridní teropodní dinosauři.\n\n"}
{"id": "1114876", "url": "https://cs.wikipedia.org/wiki?curid=1114876", "title": "Evangelický kostel (Mělník)", "text": "Evangelický kostel (Mělník)\n\nKostel Českobratrské církve evangelické či jen Evangelický kostel v Mělníku je novorenesanční stavba s prvky klasicismu. Nachází se uprostřed parčíku trojúhelníkového tvaru tvořeného ostrým úhlem křižovatky ulic Pražské a Krombholcovy. Kostel je zapsán na seznamu nemovitých kulturních památek.\n\nKostel je sídlem farního sboru Českobratrské církve evangelické v Mělníku.\n\nMělnický evangelický kostel byl postaven na místě někdejší vinice Damiánka na Pražském předměstí Mělníka. Stavbu financovanou z odkazu Rosalie Titěrové navrhl architekt F. Červenka.\n\nJe to jednolodní stavba z konce 19. století, vystavěná v novorenesančním slohu s prvky klasicismu. Půdorys kostela je téměř čtvercový, štíhlá hranolová zvonice s jehlancovou střechou je vkomponovaná do hlavního průčelí kostela. Za kostelem se nachází fara.\n\nVnějšek i vnitřek stavby, podobně jako vnitřní zařízení, jsou stylově jednotné, dochované z doby vzniku na konci 19. století. Strop kostela je plochý, se štukovými rámy, na stěnách i stropě jsou zrcadla. Nad hlavním vstupem zakrývá varhanní kruchta celou šířku lodi.\n\nPrvním farářem mělnického sboru českých bratří založeného v roce 1901 byl biblista prof. František Žilka.\n\n"}
{"id": "1114877", "url": "https://cs.wikipedia.org/wiki?curid=1114877", "title": "Kroky Františka Janečka", "text": "Kroky Františka Janečka\n\nKroky Františka Janečka, původně jen Kroky, byla v 80. letech populární hudební skupina. Pod vedením Františka Janečka dosáhla úspěchu v roce 1986, kdy obsadila 3. místo v hudebních skupinách ve Zlatém slavíkovi.\n\nSkupina vydala přes 10 alb. Dále vydali mnoho výběrových disků hlavně v letech 2000–2006. V Česku a na Slovensku se jich prodalo přes deset miliónů kusů. \n\n"}
{"id": "1114881", "url": "https://cs.wikipedia.org/wiki?curid=1114881", "title": "HellermannTyton", "text": "HellermannTyton\n\nHellermannTyton Group plc je britská společnost, která dodává řešení managementu kabelů pro různé segmenty trhu. Je kotovaná na London Stock Exchange a je složkou FTSE 250 Index. Společnost provozuje 12 výrobních závodů, zaměstnává celosvětově přes 3200 lidí a v roce 2013 vygenerovala příjem 538 milionů eur.\nSpolečnost byla založena Paulem Hellermannem a Jackem Bowthorpem v Croydon jako Hellermann Electric, pobočka Goodliffe Electric Supplies, v roce 1938. V roce 1948 se přestěhovala do nových výrobních prostor v Crawley v hrabství Sussex.\n\nSpolečnost byla prodána v roce 2006 tehdejšími vlastníky Spirent fondům ovládanými Doughty Hanson & Co za 289 mio £. Potom se v březnu 2013 stala předmětem počáteční veřejné nabídky.\n\nV září 2013 Doughty Hanson & Co prodala další 20.9% podíl ve společnosti za 119.25 mio £. Následně se společnost pohybovala na London Stock Exchange a stala se složkou indexu FTSE 250. Po úspěšné nabídce firmy Delphi Automotive 1.7 mld. $ v červenci 2015 se stal v prosinci 2015 HellermannTyton nedílnou součástí divize Delphi Electrical/Electronic Architecture.\n"}
{"id": "1114886", "url": "https://cs.wikipedia.org/wiki?curid=1114886", "title": "SeL4", "text": "SeL4\n\nseL4 (Secure Embedded L4) je svobodné jádro operačního systému, přesněji mikrojádro třetí generace, zaměřené na vysokou bezpečnost a spolehlivost.\n\nMikrojádro seL4 bylo vytvořeno jako pokračovatel revolučního mikrojádra druhé generace L4 německého počítačového vědce jménem Jochen Liedtke.\n\nMikrojádro L4 bylo vytvořeno zejména s důrazem na co nejvyšší výkon. Také mikrojádro seL4 bylo vytvořeno s důrazem na vysoký výkon, avšak zároveň s přihlédnutím k otázkám bezpečnosti a formální bezchybnosti. Důležité zlepšení také spočívá v lepší přenositelnosti, a to nejen uživatelských serverů (poskytovatelů služeb mikrojádra běžících v uživatelském prostoru), ale též vlastního mikrojádra.\n\nOperační systém typu mikrojádro vznikl jako reakce na neustálé zvětšování klasických monolitických operačních systémů, u kterých tak začal být obtížný další vývoj a údržba. Návrh mikrojádra proto odpovídá teorii strukturovaného programování. Výhoda mikrojádra spočívá v rozdělení systému na menší části (uživatelské servery a vlastní mikrojádro), což přináší vyšší přehlednost kódu.\n\nNevýhodou mikrojádra je nutnost častější změny kontextu při systémovém volání mezi uživatelským procesem, mikrojádrem a obsluhujícími servery a s tím související ztráty výkonu.\n\nŠpatný výkon první generace mikrokernelů, jako byl zejména Mach 3, vedl v polovině devadesátých let 20. století množství vývojářů k redefinici celého konceptu mikrokernelu.\n\nAsynchronní vnitro-kernelový koncept meziprocesové komunikace (IPC) mikrokernelu Mach 3, používající velkou vyrovnávací paměť (buffer), se ukázal být jedním z hlavních důvodů pro jeho špatný výkon. Toto přimělo vývojáře na Machu založených operačních systémů k přenesení některých časově kritických komponent, jako jsou ovladače (systém GNU Hurd) a souborové systémy, zpět do jádra, často až k přechodu k hybridnímu jádru (systémy macOS, NT). I když to poněkud zmírnilo problémy s výkonem, je to jasné porušení minimalistického konceptu opravdových mikrokernelů (a plýtvá jejich hlavními výhodami).\n\nDetailní analýza úzkého hrdla operačního systému Mach indikuje, že (jakékoliv další) požadavky na mikrokernel, dělají problém příliš složitým: kód meziprocesové komunikace (IPC), jehož většina je v jádře, představuje špatnou lokalizaci; což ve výsledku znamená příliš mnoho neúspěšných čtení cache CPU (musí se číst z mnohem pomalejší paměti). Tato analýza vedla k závěru, že efektivní mikrokernel musí být dostatečně malý, aby většina výkonu kritického kódu byla k dispozici v cache první úrovně (pokud možno malý zlomek zmíněné cache).\n\nPo zkušenosti s použitím svého mikrokernelu L3, dospěl Liedtke k závěru, že i několik dalších konceptů Machu bylo špatných (vizte též). Prostřednictvím zjednodušení konceptu mikrokernelu ještě vynalezl první mikrokernely L4 (mikrojádra druhé generace), které byly od počátku primárně navrženy pro vysoký výkon. Za účelem vyždímat každý kousek výkonu jádra, byly celé napsány v assembleru a jeho meziprocesová komunikace (IPC) tak byla 20 krát rychlejší než v případě Machu.\n\nPrvní vlna mikrojader druhé generace, je reprezentována zejména originálním systémem L4, který byl velice pečlivě vytvořen Jochenem Liedtkem v assembleru, což bylo důležité zejména pro vysoký výkon a rychlost tohoto systému. Ale brzy se ukázalo, že by bylo vhodné, aby nejen uživatelské servery, ale též vlastní mikrojádro, bylo co nejlépe přenositelné na jiné systémy, s jiným hardware a jinými CPU.\n\nProto se objevila druhá vlna (druhé generace), která dala vzniknout mikrojádrům napsaným z větší části ve vyšších programovacích jazycích, zejména jako jsou programovací jazyky C a C++, a to mikrojádro L4Ka::Hazelnut a zejména L4Ka::Pistachio na univerzitě v Karlsruhe, a Fiasco na Technické univerzitě Drážďany.\n\nDalší vývoj přinesl potřebu třetí generace mikrojader, s vysokou bezpečností a dostupností, což vyústilo v požadavek formální (matematicky ověřené) bezchybnosti zdrojového kódu mikrojader. Tato nová situace vedla k vývoji třetí generace mikrojader, jako je seL4 a pozdější verze Fiasco (Fiasco.OC, obsažené v systému L4Linux).\n\nV roce 2006 tedy zahájila skupina NICTA programování třetí generace mikrokernelu, který se jmenuje seL4, s cílem poskytnout základ pro vysoce bezpečné a spolehlivé systémy, vhodné pro uspokojování bezpečnostních požadavků, jako jsou ty z Common Criteria i mimo ně. Od začátku byl vývoj zaměřený na formální verifikaci jádra. Pro usnadnění splnění někdy vzájemně si odporujícími požadavků na výkon a verifikaci, tým použil middle-out softwarový proces, počínaje spustitelnou (modelovou) specifikací napsanou v jazyce Haskell. seL4 používá Capability-based access control pro umožnění formální (matematické) kontroly ohledně přístupnosti objektů. Poté je však tento modelový kód v Haskellu (~5700 řádek) přepsán do jazyka C (~8700 řádek) a assembleru (~600 řádek).\n\nseL4 je vyvíjen se zvláštním přihlédnutím k otázkám bezpečnosti a formální bezchybnosti mikrojádra organizací NICTA a dalšími vývojáři. Právě kvůli těmto vlastnostem byl vytvořen vývojový model, který umožňuje ověřit zdrojový kód ve funkcionálním jazyce Haskell pomocí formálních důkazů.\n\nOperační systém seL4, na rozdíl od původního operačního systému L4, implementuje jako uživatelský server navíc i správu paměti mikrojádra. Tento uživatelský server se tak stává nezbytnou součástí mikrokernelu. Výsledkem však je další snížení nezbytného počtu systémových volání a neúspěšných čtení paměti cache.\n\n29. července 2014, \"NICTA\" a \"General Dynamics C4 Systems\" uvedly, že seL4 s příslušnými důkazy bylo uvolněno jako otevřený software. Zdrojové kódy jádra a matematické důkazy (o jeho správnosti a bezpečnosti) byly uvolněny pod licencí GPLv2 a většina knihoven a nástrojů byla uvolněna pod 2-klauzulovou BSD licencí.\n\n\n\nSouvisející témata\n\n\n"}
{"id": "1114887", "url": "https://cs.wikipedia.org/wiki?curid=1114887", "title": "Szechuanosaurus", "text": "Szechuanosaurus\n\nSzechuanosaurus („Ještěr ze S’-čchuanu“) byl rodem teropodního dinosaura, žijícího asi před 150 miliony let (svrchní jura) na území dnešní Číny. Dinosaurus byl vědecky popsán roku 1942 pouze na základě několika zubů (\"S. campi\"). V roce 1978 pak byl popsán další druh \"S. yandonensis\". Konečně roku 1993 popsali čínští paleontologové ještě třetí druh, \"S. zigongensis\". Vzhledem k velmi fragmentárnímu fosilnímu materiálu zůstává tento rod do značné míry neznámý. Pravděpodobně šlo o středně velkého až obřího neoteropoda (délka je odhadována asi na 8 metrů), snad příslušníka čeledi Sinraptoridae. Je ale možné, že zmíněné tři druhy vůbec nepatří do stejného rodu.\n\n"}
{"id": "1114888", "url": "https://cs.wikipedia.org/wiki?curid=1114888", "title": "Protlačování", "text": "Protlačování\n\nVýraz protlačování se používá ve více významech:\n\n"}
{"id": "1114889", "url": "https://cs.wikipedia.org/wiki?curid=1114889", "title": "Jack Nicklaus", "text": "Jack Nicklaus\n\nJack Nicklaus (* 21. ledna 1940 Upper Arlington) je bývalý americký golfista, známý pod přezdívkou \"The Golden Bear\" (\"Zlatý medvěd\"). Podle počtu vítězných turnajů je po Tigeru Woodsovi a Samu Sneadovi třetím nejlepším golfistou všech dob.\n\nUž ve třinácti letech zahrál osmnáctijamkové hřiště na 68 úderů, v šestnácti vyhrál mistrovství státu Ohio. Jako amatér vyhrál U. S. Amateur v letech 1959 a 1961, pomohl americkému týmu vyhrát Walker Cup 1959 a 1961 a při své první účasti na U. S. Open skončil na druhém místě. Studoval na Ohio State University farmacii, pracoval jako pojišťovací agent a v roce 1961 se stal profesionálním hráčem golfu. Během své více než čtvrtstoletí trvající kariéry vyhrál osmnáct turnajů Major Championships a na 73 skončil v první desítce, což je historický rekord. Byl prvním, kdo dokázal obhájit prvenství na Masters Tournament (1965 a 1966), a v roce 1986 se stal jako šestačtyřicetiletý jeho nejstarším vítězem. Pětkrát s americkou reprezentací vyhrál Ryder Cup: 1971, 1973, 1975, 1977 a 1981. Pětkrát byl vyhlášen nejlepším golfistou na PGA Tour (1967, 1972, 1973, 1975 a 1976) a v roce 1978 získal cenu časopisu \"Sports Illustrated\" pro světového sportovce roku. Také v letech 1990, 1991, 1995 a 1996 vyhrál turnaj The Tradition, určený hráčům nad padesát let. Poslední zápas odehrál v roce 2005, od té doby se zabývá navrhováním golfových hřišť. V roce 2014 obdržel Zlatou medaili Kongresu.\n\n"}
{"id": "1114890", "url": "https://cs.wikipedia.org/wiki?curid=1114890", "title": "Androsthenes z Mainalu", "text": "Androsthenes z Mainalu\n\nAndrosthenes nebo Androsthenés ( ) byl vítěz starověkých olympijských her v pankrátionu v letech 420 a 416 př. n. l..\n\nAndrosthenes, mladík pocházející z malé horské arkadské obce Mainalos zvítězil na 90. a 91. starověkých olympijských hrách v \"Pankrationu\", v zápase při kterém byly dovoleny všechny zápasnické chvaty, údery pěstí , kopání a vykrucování údů. Pankration poprvé zavedli na 33. hrách v roce 648 př. n. l. Hry devadesátých olympijských her byly poznamenány i nepříjemnou událostí, když Spartu pro porušení ekecheirie vyloučili z hera vítězství jejího závodníka Lichase v \"tethrippe\" (jezdeckých závodech dvoukolových vozů se čtyřspřežím) připsali thébského lidu. \n\nDo historie těchto her se zapsalo i vztyčení Paióniovy sochy okřídlené Níké před chrámem nejvyššího boha Dia. Později byla v Olympii vztyčená i socha Androsthena od sochaře Nikodama. První sochy atletů byly v Olympii postaveny na 59. hrách. \n"}
{"id": "1114891", "url": "https://cs.wikipedia.org/wiki?curid=1114891", "title": "Yi (dinosaurus)", "text": "Yi (dinosaurus)\n\nYi (\"Yi qi\" = \"zvláštní křídlo\") byl malým maniraptorním dinosaurem, který žil v období před zhruba 160 miliony let (na přelomu střední a svrchní jury) na území dnešní Číny. Šlo pravděpodobně o malého dravce, žijícího převážně na stromech. Podobně jako ostatní skanzoriopterygidi disponoval značně prodlouženým třetím prstem, který sloužil pro upnutí kožnaté křídelní membrány.\nTento podivný teropodní dinosaurus se tedy vzdáleně podobal netopýrovi. Známe zatím jediného zástupce (holotyp STM 31-2) o hmotnosti kolem 380 gramů. Tento malý dinosaurus měl zkrácenou lebku, opeření na většině těla a podle rozboru melanozomů v původním opeření mohl být převážně černý se žluto-hnědou hlavou. Mezi jeho blízké příbuzné patří zřejmě další čínské rody \"Epidexipteryx\" nebo \"Epidendrosaurus\".\n\nZajímavé je, že \"Yi\" je v současnosti nejkratším rodovým jménem neptačího dinosaura, které s pouhými dvěma písmeny překonalo předchozí \"rekordmany\" rodu \"Kol\", \"Mei\" a \"Zby\".\n\n"}
{"id": "1114892", "url": "https://cs.wikipedia.org/wiki?curid=1114892", "title": "Lichas ze Sparty", "text": "Lichas ze Sparty\n\nLichas ( –\"Lichas\") byl olympijský vítěz v tethrippu v roce 420 př. n. l.\n\nNa 90. olympijských hrách v roce 420 před Kr. byla Sparta pro porušení ekecheirie vyloučena z her, a tak se Sparťan Lichas, vysoce postavený hodnostář a příbuzný krále, přihlásil na závody v tethrippu (v Olympii se tethrippon zavedl v roce 680 př. n. l.) jako občan Théb a zvítězil. Při udílení cen ho ale hellanodikové poznali, za podvod ho nechali zbičovat a za vítěze vyhlásili \"\"thébský lid\"\". Potupný trest, který musel Lichas vytrpět, se stal nakonec jednou z příčin vpádu Sparťanů do Olympie na podzim téhož roku. \n\nDle starověkého historika Thúkydida olympijské hry následně pokračovaly a skončily bez rušivých momentů. Thukydides popsal tyto události takto: \"\"Všech účastníků slavností se zmocnil obrovský strach, že Lakedaimoňané mohou ozbrojeni zaútočit, když Lakedaimonce Licha, syna Arkesiláa, na hippodromu napadli a zbili udržovatelé pořádku při hrách. Jeho dvojspřeží zvítězilo, ale za vítěze byl vyhlášen občan z Boiótie; Lichas, Lakedaimoňan, neměl právo závodit. Tehdy Lichas, aby dokázal, že koně patří jemu, vjel na závodním voze do arény a korunoval vozataje. Pak se všichni ještě víc začali bát, co bude. Lakedaimoňané se však chovali klidně, a tak slavnost pokračovala. \"\"\nStarověký cestovatel a spisovatel Pausaniás uvádí, že Sparťané vedli výpravu proti Olympii za krále Agise II.. Když se válka přerušila, Lichas si dal svou sochu dopravit do olympijské \"Altidy\" (Pausaniás ji viděl). Stála u sochy olympionika Thrasybula. i když podle élidských záznamů o olympijských vítězích, nezvítězil on, ale thébský lid.\n"}
{"id": "1114895", "url": "https://cs.wikipedia.org/wiki?curid=1114895", "title": "Tethrippon", "text": "Tethrippon\n\nZávody dvoukolových vozů se čtyřspřežím nebo také tethrippon ( –\"tethrippon\") byly soutěžní jezdeckou disciplínou v starověkém Řecku. \n\nZávody na vozech se ve starověkém Řecku vyvinuly pravděpodobně z výcviku pro vojenské účely. Koně se původně používaly pouze na tahání vozů a nikoli na ježdění. Bojové vozy se používaly více v mykénském období a na konci \"temného období\" jen velmi málo. Kolem roku 700 před Kr. byly již zastaralé a v období válek s Perskou říší se používaly pouze pro sportovní účely. Závodilo se s nimi již od nejstarších dob na Panhelénských slavnostech. Závody dvoukolových vozů tažených čtyřmi koňmi byly podle tradice zavedeny na olympijských hrách v roce 680 př. n. l.\n\nDvoukolový závodní vůz byl ze dřeva a podobal se vojenskému, ale odlišoval se od něj hlavně lehkostí. Oj a osu měl z pravidla z olše, podvozek a kola z jasanu, pouze ložiska byla z bronzu. Nad osou měl rám se stupačkou pro vozataje a na něm byla připevněna korba, vzadu otevřená. Vozataj na voze stál a měl na sobě dlouhý bílý chitón. V jedné ruce držel dlouhý prut a v druhé otěže.\n\nZávodilo se na hipodromu (hippodromos). O hipodromu z před římského období je známo jen málo. Starší hipodromy byly pravděpodobně jen upravené tratě, vedle nichž lze stály nějaké stavby, odkud závody sledovali významnější diváci. Závody vozů a koní byly obvykle na slavnostech nejprestižnější ze všech atletických soutěží. V Olympii se závodilo na dvanáct okruhů. Jeden okruh měřil přibližně 823–914 m. Vychází se přitom z Pindarových výrazů \"dodekandromos\" (12 tratí, nebo okruhů) a \"dodekagnamptos\" (dvanáct obrátek), které zazněly v jeho básních při popisu závodů a v úvahu se vzaly hlavně rozměry \"Koňského náměstí\" v Istanbulu, bývalého hippodromu, místa, kde byzantští císaři organizovali jezdecké závody. Délka trati byla tak při závodech na vozech přibližně 13,5 km.\nVozataj čtyřspřeží vedl koně po rovině hipodromu ve vyrovnané řadě a krátce před obrátkou, která byla vždy levosměrná, zešikmil linii koní tak, že vnější předjížděl vnitřního o celou délku těla. Při obrátkách také docházelo k nejčastějším nehodám. V Olympii se věřilo, že nehody na hipodromu způsobuje démon Taraxippos, známý jako \"\"strašák koní\"\" a proto mu tam postavili na usmířenou oltář. I přes toto \"\"opatření\"\" se stalo například na 80. hrách v roce 460 př. n. l., že závod dokončil jen jeden z 41 startujících vozů. Hrdinou tohoto závodu byl vozataj Karrotos z Kyrény, který na voze krále Arkesilaa IV. unikl cestou do cíle nejméně devíti hromadným haváriím. Na vozataje se kladly vysoké nároky: musel dokonale ovládat techniku a taktiku jízdy, musel být stejně smělý jako obratný a psychicky odolný. Olympijský věnec si ale odnesl vždy jen majitel vítězného vozu a nikoli vozataj. Koně i sportovní vozy vlastnili ve starověkém Řecku jen bohatí občané a proto byly závody dvoukolových vozů se čtyřspřežím jen \"\"sportem aristokratů.\"\"\nHippodrom se nacházel pravděpodobně jižně od stadionu, v rovině řeky Alfeios. Starověký autor Pausaniás uvádí, že Hippodrom ležel nedaleko od budovy hellanodiků. Na začátku hippodromu bylo zařízení, odkud se koně vypouštěli při startu. Byla to ohrada, která měla podobu lodní přídě se špicí obrácenou do tratě. Vzadu, kde přiléhala k Agnatovu sloupořadí byla široká a vpředu, kde se zužovala do špice, byl k tyči upevněn kovový delfín. Každá strana ohrady se rozprostírala do šířky více než čtyři sta kroků a byly při ní ohraničené prostory, které se závodníkům přidělovaly losem. Před vozy nebo koňmi byla závora, kterou tvořil napnutý provaz. Uprostřed přídě byl obílený oltář z nepálených cihel, zvlášť postavený na každé hry, a na něm byl kovový orel se široce roztaženými křídly. V oltáři byl zřízenec, který uváděl do pohybu zařízení při startu. Když uvedl toto zařízení do pohybu, orel vystoupil do výšky a delfín klesl k zemi. Nato se spustily závory, nejprve ty, které byly nejblíže k oběma stranám Agnatova sloupořadí, takže koně, co stáli za nimi vyběhli první. Když doběhli do jedné linie s těmi, co stáli podle losu v druhé řadě odzadu, padla závora i před nimi. Tak to pokračovalo, dokud se všichni navzájem v běhu nevyrovnali na špici. Od tohoto místa už mohli vozatajové ukázat svou obratnost a koně rychlost.\n\nVynálezcem tohoto startovacího zařízení byl Athéňan Kleitas, který byl údajně tak pyšný na svůj vynález, že dal na sochu v Athénách vytesat nápis: \"\"První, kdo v Olympii kdy dal ohradu koní zřídit, Kleitas Aristokleův, ten vytvořil i mě.\"\"\n"}
{"id": "1114897", "url": "https://cs.wikipedia.org/wiki?curid=1114897", "title": "Radoslav Razlag", "text": "Radoslav Razlag\n\nRadoslav Razlag (12. ledna 1826 Radoslavci – 5. června 1880 Brežice) byl rakouský politik slovinské národnosti z Štýrska a z Kraňska, v 2. polovině 19. století poslanec Říšské rady a zemský hejtman Kraňska.\nByl šestým dítětem rolníka. Navštěvoval školu v obci Mala Nedelja. Po smrti rodičů ho vychovávala teta v Bučkovci. Studoval gymnázium a pak na Univerzitě ve Štýrském Hradci, kde roku 1854 promoval z práva. Byl od mládí ovlivněn myšlenkami ilyrismu a četl díla od Šafaříka a Kollára. V roce 1850 propagoval přijetí jednotného slovanského jazyka. Sám pasivně ovládal všechny slovanské jazyky. Publikoval v tisku, psal básně. Po jistou dobu se snažil tvořit v novém \"ilyrském\" jazyku, ale po kritickém ohlasu se vrátil ke slovinštině. Po skončení právnických studií nastoupil jako koncipient do advokátní kanceláře Moritze von Kaiserfelda. Kromě toho vyučoval slovinštinu na reálné škole a překládal zemské zákony a vládní výnosy do slovinštiny. V červnu 1862 byl ustanoven samostatným advokátem v Brežici. Zde sepsal zpěvník slovinských a dalších jihoslovanských písní, který vyšel roku 1863 ve Štýrském Hradci a později ještě několikrát. V květnu 1865 byl zvolen do výboru Slovinské matice a koncem téhož roku se stal předsedou čtenářského spolku v Sevnici.\n\nUž v prvních zemských volbách roku 1861 a znovu roku 1863 neúspěšně kandidoval do Štýrského zemského sněmu za kurii venkovských obcí v Celje. Teprve počátkem roku 1865 se dočkal zvolení za zemského poslance v Celje a jako první Slovinec nastoupil do Štýrského zemského sněmu. Společně s Josipem Vošnjakem se stal předákem slovinského hnutí v této korunní zemi. Hájil federalistickou koncepci uspořádání Rakouska. V roce 1867 mandát na zemském sněmu obhájil, ale roku 1868 se poslaneckého křesla vzdal. Nesouhlasil s politickou situací a byl dotčen, že ho zemský sněm nedelegoval do Říšské rady. Koncem 60. let se podílel na táborovém hnutí Slovinců a byl řečníkem na masových shromážděních. Už tehdy se vyslovil pro založení slovinské univerzity. Jako advokát také zastupoval některé Slovince v politických soudních sporech. V roce 1869 se vrátil do zemské politiky, nyní jako nově zvolený poslanec Kraňského zemského sněmu za kurii venkovských obcí. Mandát zde obhájil roku 1870.\n\n11. září 1871 ho vláda Karla von Hohenwarta, která byla nakloněná federalistické koncepci uspořádání monarchie, jmenovala na post Zemského hejtmana Kraňska, tedy nejvyššího představitele zemské samosprávy a předsedy zemského sněmu. Byl prvním etnickým Slovincem v tomto úřadu. Jeho jmenování vyvolalo jistou kritiku. Valentin Zarnik nersouhlasil s tím, že hejtmanem Kraňska se stal muž původem ze Štýrska. Nelibě Razlagovo povýšení nesl i Janez Bleiweis, který měl sám ambice být zemským hejtmanem. Ve funkci nakonec setrval jen krátce. Po pádu Hohenwartovy vlády v říjnu 1871 sám 16. prosince 1871 rezignoval.\n\nZasedal i jako poslanec Říšské rady (celostátního parlamentu), kam usedl v prvních přímých volbách do Říšské rady roku 1873 za kurii venkovských obcí v Kraňsku, obvod Postojna, Planina atd. V roce 1873 se uvádí jako Dr. Radoslaw Razlag, advokát, bytem Lublaň. V roce 1873 zastupoval v parlamentu slovanský opoziční blok. V této době se původní slovinská Národní strana rozdělila. Razlag patřil do mladoslovinského křídla slovinské politiky a byl jedním ze čtyř mladoslovinců, kteří se dostali do Říšské rady a utvořili tu samostatný pokrokový slovinský klub. Razlag ve volbách tehdy porazil konzervativního Karla Sigmunda von Hohenwarta. V roce 1873 kritizoval staročeského předáka Riegra, když odmítl jeho koncepci prosazovanou neúspěšně v tzv. fundamentálních článcích, které označil za model autonomie nevhodný pro menší korunní země. Ve vídeňském parlamentu se profiloval liberálně, často odlišně od hlavního proudu slovinské politiky. V roce 1874 navrhl založení univerzity v Lublani, která by ale byla jazykově slovinsko-italsko-německá a sloužila by i dalším jižním zemím monarchie. Zřízení výlučně slovinského vysokého učení podle něj bylo problematické. Opakovaně odmítal přílišné rozvolňování monarchie formou autonomie korunních zemí. Ve shodě s německými liberály kritizoval katolickou církev a jezuity. Tím se prohlubovalo odcizení mezi ním a konzervativními slovinskými národovci a naopak nacházel občasné spojence v řadách německoliberální Ústavní strany. V roce 1878 se uvádí jako \"divoký\" poslanec, tedy stojící mimo klub. Již předtím v březnu 1877 složil mandát v zemském sněmu.\n\nZávěr života strávil v politickém ústraní v Brežici, kde převzal správu biskupského velkostatku. Trpěl dlouhou nemoci. Zemřel v červnu 1880.\n"}
{"id": "1114903", "url": "https://cs.wikipedia.org/wiki?curid=1114903", "title": "Moravskoslezská fotbalová liga 2015/16", "text": "Moravskoslezská fotbalová liga 2015/16\n\nV soubojích 25. ročníku Moravskoslezské fotbalové ligy 2015/16 se utkalo 16 týmů každý s každým dvoukolovým systémem podzim–jaro. Tento ročník odstartoval v sobotu 8. srpna 2015 úvodními čtyřmi zápasy 1. kola. Ročník skončil v sobotu 11. června 2016 závěrečnými dvěma zápasy přesunutého 17. kola.\n\n\nNejlepším střelcem ročníku se stal prostějovský útočník Karel Kroupa s 25 vstřelenými brankami.\n\nLegenda:\n\nPoznámky:\n\n"}
{"id": "1114905", "url": "https://cs.wikipedia.org/wiki?curid=1114905", "title": "Piedmont (Spojené státy americké)", "text": "Piedmont (Spojené státy americké)\n\nPiedmont (česky \"Předhůří\") je oblast při východním pobřeží Spojených států amerických, tvoří předhůří Appalačského pohoří. Piedmont se rozkládá od státu New Jersey na severovýchodě až po Alabamu na jihu. Oblast má rozlohu okolo 210 000 km, největší šířky dosahuje v Severní Karolíně, téměř 475 km, nejmenší šířku má na severu, pouze 20 km.\n\nZ východu na Piedmont navazuje Atlantská pobřežní nížina, ze západu pak horské pásmo Blue Ridge. Piedmont je součástí Appalačského pohoří. Představuje mírně zvlněnou pahorkatinu, která směrem k východu přechází v nížinu. Nejvyšší nadmořské výšky dosahuje v Georgii 548 m, nejnižší je na území New Jersey a Pensylvánie 60 až 90 m. Nejčastější nadmořská výška je 300 až 400 m. Krajinu tvoří četná jezera, vodné řeky, listnaté lesy, pole a ovocné sady. Oblast je hustě osídlená, původní listnaté lesy se obvykle zachovaly jen na kopcích, většina území je zemědělsky využívaná.\n"}
{"id": "1114906", "url": "https://cs.wikipedia.org/wiki?curid=1114906", "title": "Hering", "text": "Hering\n\nPříjmení Hering nosí více osob:\n\n"}
{"id": "1114907", "url": "https://cs.wikipedia.org/wiki?curid=1114907", "title": "Adolf Schaffer", "text": "Adolf Schaffer\n\nAdolf Schaffer (5. ledna 1840 Bregenz – 24. ledna 1905 Lublaň), byl rakouský politik německé národnosti z Kraňska, v 2. polovině 19. století poslanec Říšské rady.\nJeho otec byl úředníkem v armádě. Adolf se narodil v Bregenzu, ale ve věku devítí let se přestěhoval do Lublaně. Zde vystudoval gymnázium a pak absolvoval práva na Vídeňské univerzitě. Promoval v roce 1863. Po studiích se vrátil do Lublaně. Po několik let působil na právní praxi, pak se stále více věnoval politickým aktivitám. V roce 1871 se stal tajemníkem německého liberálního ústavního spolku. V období let 1871–1883 zasedal v městské radě v Lublani a zaměřoval se především na školské otázky. Slovinské národní hnutí ale postupně získávalo pozice a v roce 1882 Slovinci převládli v městské samosprávě v Lublani. Schaffer tehdy patřil mezi zbylých 13 Němců v zastupitelstvu. Protestoval proti zavádění slovinštiny jako jednacího jazyka radnice. Jeho slovinským protějškem v komunální politice byl Ivan Hribar.\n\nZasedal i jako poslanec Říšské rady (celostátního parlamentu), kam usedl v prvních přímých volbách do Říšské rady roku 1873 za kurii obchodních a živnostenských komor v Kraňsku, obvod Lublaň. V roce 1873 se uvádí jako Dr. Adolf Schaffer, majitel nemovitostí, bytem Lublaň. V roce 1873 zastupoval v parlamentu blok Ústavní strany (centralisticky a provídeňsky orientované). V jejím rámci patřil k mladoněmeckému křídlu. Zpočátku byl členem poslaneckého Pokrokového klubu, pak společně s dalšími kraňskými Němci odešel do Klubu levice. V roce 1878 byl členem poslaneckého klubu levice. Ve volbách do Říšské rady roku 1879 kvůli špatnému zdravotnímu stavu již nekandidoval.\n\nOd roku 1877 byl též poslancem Kraňského zemského sněmu za kurii obchodních a živnostenských komor. Ve volbách v roce 1883 mandát neobhájil a do zemského sněmu se vrátil až v roce 1889, nyní za kurii velkostatkářskou. Zemským poslancem pak zůstal až do své smrti. Po smrti Josefa Suppana byl předákem kraňských Němců. Zasedal v zemském výboru a byl členem Strany ústavověrného velkostatku.\n\nZemřel v lednu 1905 po krátké nemoci.\n"}
{"id": "1114910", "url": "https://cs.wikipedia.org/wiki?curid=1114910", "title": "Jozef Mrva", "text": "Jozef Mrva\n\nJozef Mrva (* 23. březen 1956) je bývalý slovenský fotbalista, útočník.\n\nV československé lize hrál za Slovan Bratislava. V Poháru UEFA nastoupil v 1 utkání a dal 1 gól.\n\n\n"}
{"id": "1114913", "url": "https://cs.wikipedia.org/wiki?curid=1114913", "title": "Tony Conran", "text": "Tony Conran\n\nTony Conran (7. dubna 1931 – 14. ledna 2013) byl velšský básník a překladatel. Narodil se v Indii, ale roku 1933 odjel do velšského města Colwyn Bay, kde byl vychováván svými prarodiči. Studoval na Bangorské univerzitě, kde později také vyučoval. Přestože psal v angličtině, zajímal se také o velšský jazyk a věnoval se i překládání velšských básní do angličtiny. Svou první básnickou sbírku nazvanou \"\" vydal roku 1960. Zemřel roku 2013 v Bangoru.\n"}
{"id": "1114917", "url": "https://cs.wikipedia.org/wiki?curid=1114917", "title": "Klášter Gotteszell", "text": "Klášter Gotteszell\n\nKlášter Gotteszell je bývalé cisterciácké opatství v Bavorsku.\n\nKlášter, zasvěcený Panně Marii a svaté Anně byl v místě založen v roce 1285 a původně šlo o závislý priorát opatství Aldersbach. V roce 1320 byl klášter povýšen na samostatné opatství. Místní mniši hodně podporovali kult svaté Anny, což trvalo až do 15. století. Tehdy došlo ke krizi a nakonec v klášteře zůstal jediný mnich. Změna situace nastala až v 16. století. Velice schopní opati - Achatius Einspeck a Michael Kössler, dokázali opatství opět pozvednout. Slibný vývoj byl porušen až Třicetiletou válkou. V roce 1629 klášter vyhořel, v roce 1633 byl přepaden Švédy a během přepadu byl opat Kössler krutě ztýrán. Nový rozkvět nastal za opata Gerharda Högera. V roce 1803 bylo ale opatství v rámci sekularizace zrušeno. Z opatského kostela se stal kostel farní, budovy konventu se změnily na faru a školu.\n\nMniši z Gotteszellu měli též svůj vztah k Čechám. Na přelomu 17. a 18. století pečovali o duchovní správu v části Šumavy v okolí dnešní Železné Rudy, ve které vystavěli v letech 1727-1732 dnešní farní kostel Panny Marie Pomocnice (zvaný též \"Panny Marie Pomocnice z Hvězdy\").\n\n"}
{"id": "1114919", "url": "https://cs.wikipedia.org/wiki?curid=1114919", "title": "Seznam zaniklých kostelů litoměřické diecéze", "text": "Seznam zaniklých kostelů litoměřické diecéze\n\nSeznam zaniklých kostelů litoměřické diecéze zachycuje zbořené či velmi silně poškozené římskokatolické kostely (farní, filiální nebo i jiné) nacházející se v litoměřické diecézi. Kostely zanikaly někdy přirozeně v rámci urbanistických řešeních, avšak byla období, kdy vládnoucí režim byl systematicky zaměřen na jejich likvidaci. Výrazným obdobím zániku těchto sakrálních staveb bylo pak období komunistického režimu mezi lety 1948–1989.\n\n"}
{"id": "1114920", "url": "https://cs.wikipedia.org/wiki?curid=1114920", "title": "SK Semily", "text": "SK Semily\n\nSK Semily je fotbalový klub ze Semil, od sezóny 2015/2016 účastník Divize C. Byl založen v roce 1904.\n\nKlub byl založen v roce 1904 semilskými studenty jako FK Semily. Klub odehrál několik přátelských utkání s okolními kluby. V roce 1914 byla ale činnost klubu díky probíhající 1. světové válce do roku 1922 utlumena. Od roku 1922 nastupujeje klub v Pelikánově župě do nižších soutěží. V sezóně 1935/1936 dokonce klub Pelikánovu župu vyhrál. Během 2. světové války šla ale sportovní klání stranou a klub sestupuje.\n\nPo roce 1949, v rámci kolektivizace sportu v zemi, došlo ke sloučení s městským rivalem SK Podmoklice (TJ PBZ Semily) a změně jména na DSO Jiskra Semily, později pak na TJ Jiskra Semily. Klub se zpravidla účastní krajského přeboru. v roce 1954 byl sloučen s dalším semilským klubem - Spartakem a postupuje do divize, ze které ale po roce sestoupil. Mezi krajským přeborem a divizí osciloval klub celá 50. a 60. léta.\n\nOd roku 1970 vystupuje klub pod novým jménem Kolora Semily, ale stále na rozhraní krajského přeboru a divize, a to až do začátku 90. let, kdy klub sestupuje až do I.A třídy, ale od sezńy 1995/1996 zase klub stoupal a to dokonce tak, že v sezóně 1999/2000 dosáhl klub historického úspěchu, když po vítězství v Divizi C postoupil do 3. nejvyšší soutěže - ČFL.\n\nV ČFL se klub pohyboval ve středu tabulky. Klub soutěž vydržel hrát 5 ročníků a tak sezóně 2004/2005, kdy je finančně zdecimován, končí poslední a sestupuje, a to dokonce až do krajského přeboru. Od té doby hraje klub stále na úrovni Divize či kraského přeboru.\n\n"}
{"id": "1114921", "url": "https://cs.wikipedia.org/wiki?curid=1114921", "title": "The Book of Souls", "text": "The Book of Souls\n\nThe Book of Souls je šestnácté studiové album anglické heavymetalové skupiny Iron Maiden. Vyšlo 4. září roku 2015. Jde o první studiovou nahrávku kapely od roku 2010, kdy vyšlo album \"The Final Frontier\", a její vůbec nejdelší studiové album. Producentem alba skupiny je její dlouholetý spolupracovník Kevin Shirley. Nahráno bylo ve studiu Guillaume Tell Studios v Paříži, kde kapela nahrávala i své o patnáct let starší album \"Brave New World\". Album bylo nahráno od září do prosince 2014, ale vydání bylo odloženo, neboť se zpěvák Bruce Dickinson právěl léčil z rakoviny. Na vydání alba by mělo počátkem roku 2016 navázat celosvětové koncertní turné. Osmnáctiminutová píseň „Empire of the Clouds“ je nejdelší písní v historii. Je to zároveň první píseň v historii skupiny, v níž hraje na klavír zpěvák Bruce Dickinson. První zveřejněnou písní z alba byla dne 14. srpna 2015 pětiminutová skladba „Speed of Light“. Autorem obalu alba je výtvarník Mark Wilkinson.\n\nPíseň „The Red and the Black“, jejímž autorem je Steve Harris, je zameřená na hráče karetních a loterijních her.\n\n"}
{"id": "1114923", "url": "https://cs.wikipedia.org/wiki?curid=1114923", "title": "Green Mountains", "text": "Green Mountains\n\nGreen Mountains () je horské pásmo v severní části Appalačského pohoří. Leží na severovýchodě Spojených států amerických, ve státě Vermont, na jihu částečně zasahuje i do státu Massachusetts a na severu do kanadské provincie Quebec.\n\nPásmo se rozkládá ze severu k jihu, je dlouhé okolo 350 km a široké 30 až 50 km. Obvyklá výška hřebenů se pohybuje okolo 600 m, místy se zvedají osamocené vrcholy s výškou okolo 1 200 m. Nejvyšší horou je \"Mount Mansfield\" (1 339 m). Dalšími nejvyššími body jsou \"Killington Peak\" (1 291 m) a \"Mount Ellen\" (1 244 m). Západní hranici pohoří tvoří údolí řeky Hudson, východní hranice je daná pánví \"Connecticutské nížiny\". Na severu v Kanadě se pohoří postupně snižuje a přechází v kopcovitou krajinu, která dosahuje až k řece sv. Vavřince. \n"}
{"id": "1114926", "url": "https://cs.wikipedia.org/wiki?curid=1114926", "title": "Blochin", "text": "Blochin\n\nPříjmení Blochin nosí více osob:\n\n"}
{"id": "1114927", "url": "https://cs.wikipedia.org/wiki?curid=1114927", "title": "IPod Hi-Fi", "text": "IPod Hi-Fi\n\niPod hifi je stereo systém reproduktorů, který byl vyvinut a prodáván společností Apple Inc. Reproduktory byly představeny 28. února 2006 pro použití se zařízeními iPod Apple prodával svoje reproduktory za cenu 349 $, cena byla neměnná až do ukončení prodeje 5. září 2007.\n"}
{"id": "1114928", "url": "https://cs.wikipedia.org/wiki?curid=1114928", "title": "Maya Sar", "text": "Maya Sar\n\nMaja Sarihodžić, [mǎːja sǎrixodʒitɕ], rozená Hodžić; (* 12. července 1981 Tuzla, SR Bosna a Hercegovina, Jugoslávie, dnes Bosna a Hercegovina), známá pod svým uměleckým jménem Maya Sar, je bosenská popová zpěvačka.\n\nReprezentovala Bosnu a Hercegovinu na Eurovision Song Contest 2012 s písní „Korake ti znam“. Své debutové album „Krive riječi“ vydala 1. června 2013.\n\nNarodila se do etnické rodiny Bosňáků v Tuzle, jež leží ve východní části Bosny a Hercegoviny. Má mladšího bratra jménem Srđan. Jejich matka Bahira byla na základní škole profesorkou hudby. Nějakou dobu žila se svou rodinou v srbské Pećinci.\n\nV roce 2005 odpromovala s bakalářským titulem hudby se zaměřením na klavír na Univerzitě v Sarajevu na katedře hudební akademie. Předtím, než začala svou sólovou kariéru, představila se jako doprovodná zpěvačka před mnoha slavnými zpěváky, například Dino Merlin, Hanka Paldum a Emina Jahović.\n\nJejí první singl „Nespretno“ byl vydán v březnu 2010 a stal se velkým hitem v Bosně a Hercegovině, ale i v sousedních zemích.\n\nJe zakladatelkou humanitárního projektu v boji proti rakovině děložního čípku nazvaného „Moj je život moja pjesma“. Složila i otextovala stejnojmennou píseň, ve které si zazpívali i někteří z předních hvězd regionu — Nina Badrić, Karolina Gočeva, Aleksandra Radović a ona sama. Za to získala Zlatou plaketu velkého lidského srdce od Mezinárodní ligy humanistů v roce 2011 a Evropskou cenu od Evropské cervikální asociace (ECCA) v únoru 2014.\n\nJejí studiové debutové album „Krive riječi“ bylo vydáno 1. června 2013 pod vydavatelstvím Hayat Production.\n\nEurovision Song Contest se zúčastnila jako vokalistka v roce 2004 a 2011 (v obou případech v barvách Bosny a Hercegoviny). Během ročníku 2011 hrála na klávesy v „Love in Rewind“ Dina Merlina v semifinále a finále soutěže.\n\nDne 15. prosince 2011 se potvrdilo, že bude reprezentovat Bosnu a Hercegovinu jako sólová zpěvačka s písní „Korake ti znam“ na Eurovision Song Contest 2012 v Baku, Ázerbájdžánu. Píseň měla premiéru 15. března 2012. Postoupila z druhého semifinále do velkého finále, kde se umístila na 18. místě.\n\nSe svým budoucím manželem Mahirem Sarihodžićem (* červen 1974) se seznámila v roce 1997, když jí bylo 16 a jemu byl 23. Vzali se v roce 2008. Mahir Sarihodžić je hudební producent a společně vlastní nahrávací studio „Long Play Studio“. Žijí v Sarajevu. Kromě rodné bosenštiny hovoří plynně anglicky a italsky.\n\n"}
{"id": "1114931", "url": "https://cs.wikipedia.org/wiki?curid=1114931", "title": "Divize D 2014/15", "text": "Divize D 2014/15\n\nV soubojích jubilejního 50. ročníku Moravskoslezské divize D 2014/15 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v sobotu 9. srpna 2014 úvodními třemi zápasy 1. kola a skončil v neděli 14. června 2015 zbývajícími dvěma zápasy 30. kola.\n\n\n\nZdroj: \n\nPoznámky:\n\n"}
{"id": "1114934", "url": "https://cs.wikipedia.org/wiki?curid=1114934", "title": "Tiny Core Linux", "text": "Tiny Core Linux\n\nTiny Core Linux (TCL) je minimalisticky Linuxový systém se zaměřením na poskytování základních služeb s využitím BusyBox a FLTK vyvinutý Robertem Shingledeckerem. Distribuce je zajímavá pro svoji velikost (15 MB) a minimalizmus, další funkce poskytují volitelná rozšíření. Tiny Core Linux je distribuován a vyvíjen pod GNU General Public License verze 2.\n\n\"Tiny Core\" (15 MB) — nejvíce doporučovaná distribuce pro nové uživatele, kteří mají ethernetové připojení. \"Tiny Core\" obsahuje základní jádro systému a dynamické FLTK/FLWM grafické uživatelské rozhraní (GUI).\n\n\"Core\" (9 MB) (také známé jako \"Micro Core Linux\") — menší varianta Tiny Core bez grafického rozhraní, skrze další rozšíření může být grafické rozhraní přidáno a tím můžete vytvořit systém s grafickým rozhraním.\n\n\"dCore\" (10 MB) — jádro vytvořené z systému Debian Wheezy, které využívají SCE balíčkový formát, to je nová generace samo zabalovacího balíčkového formátu pro Tiny Core od 5.x vydání. \n\n\"CorePure64\" — řeší nepoužitelnost \"Core\" na architektuře x86_64.\n\n\"Core Plus\" (72 MB) — jedná se o \"instalační soubor\" ne distribuci. Je to sestavený Tiny Core s dalšími funkcemi, jako je podpora bezdrátových sítí a regionálních znaků na klávesnici..\n\n\"piCore\" — verze \"Core\" pro Raspberry Pi.\n\nMinimální konfigurace:\nTiny Core potřebuje minimálně 46 MB paměti RAM. Core vyžaduje nejméně 28 MB paměti RAM. Minimálním CPU je i486DX.\n\nDoporučená konfigurace:\nPentium 2 CPU a 128 MB paměti RAM pro Tiny Core.\n\nVývojáři popisují Tiny Core Linux jako extrémně malý grafický desktopový operační systém, který je schopen bootování z CDROM, přenosného USB flash disku nebo hard disku.\nOd verze 2.8.1, je Core určen ke spuštění primárně v paměti RAM se třemi různými druhy provozu:\n\n\n"}
{"id": "1114935", "url": "https://cs.wikipedia.org/wiki?curid=1114935", "title": "Občina Zreče", "text": "Občina Zreče\n\nObčina Zreče je jednou z 212 občin ve Slovinsku. Nachází se v Savinjském regionu na území historického Dolního Štýrska. Občinu tvoří 27 sídel, její rozloha je 67,0 km² a k 1. lednu 2017 zde žilo 6 409 obyvatel. Správním střediskem občiny je Zreče.\n\nObčina se rozkládá na jižních svazích pohoří Pohorje, podél horního toku říčky Dravinja, která pramení na severu občiny. Nejvyšším bodem je Mulejev vrh (1 533 m).\n\nObčina se dělí na sídla: Bezovje nad Zrečami, Boharina, Bukovlje, Dobrovlje, Čretvež, Črešnova, Gorenje pri Zrečah, Gornja vas, Gračič, Koroška vas na Pohorju, Križevec, Lipa, Loška Gora pri Zrečah, Mala Gora, Osredek pri Zrečah, Padeški Vrh, Planina na Pohorju, Polajna, Radana vas, Resnik, Rogla, Skomarje, Spodnje Stranice, Stranice, Zabork, Zlakova, Zreče.\n\nSousedními občinami jsou: Lovrenc na Pohorju na severu, Slovenska Bistrica na severovýchodě, Oplotnica na východě, Slovenske Konjice na jihovýchodě, Vojnik na jihozápadě, Vitanje a Mislinja na západě.\n\n\n"}
{"id": "1114941", "url": "https://cs.wikipedia.org/wiki?curid=1114941", "title": "Joe Gibbons", "text": "Joe Gibbons\n\nJoe Gibbons (* 1953) je americký experimentální filmový režisér. V letech 2001 až 2010 se věnoval pedagogické činnosti na Massachusettském technologickém institutu. Během své kariéry spolupracoval i s dalšími umělci, mezi které patří například Tony Oursler nebo Tony Conrad. Jeho filmové instalace byly představeny v různých institucích, například v newyorském Muzeu moderního umění a Whitney Museum of American Art či v pařížském Centre Pompidou.\n\nRoku 2014 vykradl newyorskou pobočku banky Capital One, odkud si odnesl přibližně tisíc dolarů. Krádež si sám natáčel a záběry údajně plánoval využít ve svém nadcházejícím filmu. Přestože později řekl, že šlo o uměleckou akci, přiznal také, že na tom nebyl finančně příliš dobře. Řada osob z uměleckého světa jej v tomto sporu podpořila. Dne 13. července 2015 byl odsouzen k jednomu roku vězení.\n\n\n"}
{"id": "1114943", "url": "https://cs.wikipedia.org/wiki?curid=1114943", "title": "Gibbons", "text": "Gibbons\n\nGibbons může být:\n\n"}
{"id": "1114944", "url": "https://cs.wikipedia.org/wiki?curid=1114944", "title": "Strašický potok", "text": "Strašický potok\n\nStrašický potok je levostranný přítok Vlašimské Blanice v okrese Benešov ve Středočeském kraji. Délka toku činí 8,9 km. Plocha povodí měří 39,5 km².\n\nStrašický potok pramení v Čestíně v nadmořské výšce okolo 545 m. Po celé své délce teče převážně jihovýchodním směrem. Na horním toku po soutok s Ratměřickým potokem protéká úzkou nivou mezi poli, břehy jsou lemovány stromy a keři, na okolních svazích se nacházejí menší lesní celky. U Hrzína jej zprava posiluje \"Ratměřický potok\" odvodňující okolí Ratměřic. Odtud potok pokračuje podél okraje lesa dále jihovýchodním směrem k Vestci, kde napájí \"Vestecký rybník\". Pod Vestcem přijímá zleva \"Sedlečský potok\", vtéká do Libouně, kde je přes něj vedena silnice II/150. Při jižním okraji Libouně zadržuje vody potoka rozlehlý rybník Strašík (9,2 ha), do kterého ústí také \"Zvěstovský potok\", který je pravostranným přítokem Strašického potoka. Zhruba jeden kilometr jihovýchodně od hráze rybníka, jižně od Louňovic pod Blaníkem, se Strašický potok vlévá do řeky Blanice na jejím 36,6 říčním kilometru v nadmořské výšce okolo 380 m.\n\n\nVodní nádrže v povodí Strašického potoka podle rozlohy:\nPrůměrný průtok Strašického potoka u ústí činí 0,17 m³/s.\n\nM-denní průtoky u ústí:\n"}
{"id": "1114947", "url": "https://cs.wikipedia.org/wiki?curid=1114947", "title": "Koroğlu", "text": "Koroğlu\n\nKoroğlu (též psáno jen \"Koroglu\" nebo \"Körogly\") je hrdinská opera o pěti dějstvích ázerbájdžánského skladatele Uzeira Abdula Husejn-oglyho Hadžibekova (Üzeyira Hacıbəyova) na libreto Habiba İsmayılova a Məmməda Səida Ordubadidira.\n\nSkladatel Uzeir Hadžibekov napsal v letech 1908–1915 šest oper integrujících domorodé umění pěvecké improvizace – mugamu – a vedle toho tři hudební komedie; tento soubor děl položil základy ázerbájdžánského hudebního divadla a první z nich, \"Lejli a Medžnun\", zůstává základním dílem ázerbájdžánkého repertoáru. Ve 20. letech 20. století, po bolševické revoluci, však jeho skladatelská aktivita poklesla: důvodem byly jeho pedagogické i administrativní závazky, ale rovněž razantně prosazované zásady revolučního umění – proletkultu, s nimiž nesouhlasil. Proletkult totiž považoval využívání lidových prvků (mugamů, domorodého pěveckého stylu, tradičních lidových nástrojů) ve vážné i populární hudbě za zpátečnické. Za doby stalinismu, tedy od počátku 30. let, nahradila estetiku proletkultu estetika socialistického realismu, která umožňovala částečný návrat tradičních folklórních elementů. Pro Hadžibekova to znamenalo možnost návratu k hudebně-dramatické práci, současně jej zostřující se politické podmínky nutily k vytvoření reprezentatvního „oficiálního“ díla, aby unikl represím, které mu hrozily kvůli jeho protibolševické angažovanosti v době Ázerbájdžánské demokratické republiky (1918–1920) a kterým postupně padla za oběť řada jeho blízkých spolupracovníků (například režisér Abbase Mirza Šarifzade nebo pěvkyně Panfilija Tanailidiová).\n\nPodle vzpomínek libretisty \"Koroğlua\" Məmməda Səida Ordubadidira s ním začal Hadžibekov původně počátkem 30. let 20. století pracovat na jiném tématu, zpracování pověsti o kováři Kavehovi a jeho boje proti krvelačnému, netvornému vládci Zakkakovi, na základě epizody z Firdausího \"Kniky králů\" z 10. století. Při práci na díle si však uvědomili, že tento námět by ve zostřující se společenské atmosféře mohl být nebezpečný. Proto obrátili pozornost k regionálnímu mýtu o pěvci Koroğluovi a jeho organizovaném odboji proti chánovi, který dal oslepit jeho otce. Tento námět byl přizpůsoben požadavkům sovětské bolševické ideologie a politiky (například v souladu se soudobou mezinárodně politickou orientací SSSR byli nepřátelé z Peršanů, jak tomu je v původní legendě, změněni na Turky, ačkoli přímým národnostním referencím se Hadžibekov vyhnul). Toto téma „dokonale vyhovovalo dobové mašinérii sovětské propagandy“ (A. Rezajev) a výběr Koroğlua za vzorového ázerbájdžánského národního hrdinu schválil na počátku 30. let 20. století sám Stalin v rámci propagandistického úsilí o vytváření „sovětského nacionalismu“ u menších národů SSSR. Libreto i hudba byly zpracovány tak, aby odpovídaly estetické doktríně socialistického realismu s důrazem na tři základní prvky – „stranickost“, „lidovost“ a „realismus“: předmětem opery je třídní boj chudých rolníků proti feudálům, hudba cílí na bezprostřední účinek a vychází buď z lidového umění, nebo z konzervativního vzoru evropského novoromantismu 19. století, lid v podobě sboru je dramaturgicky i objemově významným faktorem v opeře, v ději jsou potlačeny veškeré fantstické momenty vlastní původní literární legendě.\n\nPodle vzpomínek Hadžibekovova spolupracovníka Ramazana Chalilova využil skladatel v opeře mnoho hudebního materiálu ze své první opery evropského stylu \"Šejch Senal\", kterou napsal roku 1909 a brzy poté, na základě negativních ohlasů u publika, zničil.\n\nPremiéra opery se konala 30. dubna 1937 v Baku. Prvním představitelem titulního hrdiny byl legndární ázerbájdžánský zpěvák Bülbül (vl. jm. Məmmədov Murtuza Məşədi Rza oğlu, 1897–1961). V roce 1938 (tj. v době vrcholu stalinských čistek mj. proti umělcům) byla představena na Dekádě ázerbájdžánského umění v Moskvě za přítomnosti Stalina. Ten byl dílem nadšen. Podle tradované anekdoty po představení při diskusi s Hadžibekovem reagoval na poznámku jednoho z členů svého doprovodu, že by Hadžibekov měl napsat ještě hrst takových oper, reagoval důrazným „Ne!“ a po pauze strnulému skladateli řekl: „Napište ještě dvě hrsti!“ Toto riziko již sice Hadžibekov nepodstoupil (do smrti už žádnou operu nenapsal), nicméně dostal za \"Koroğlua\" vzápětí Leninův řád a roku 1941 ještě Stalinovu cenu, jako vůbec první sovětský skladatel byl jmenován národním umělcem SSSR a roku 1944 dostal úkol vytvořit státní hymnu Ázerbájdžánské SSR.\n\nV roce 1943 byla opera \"Koroğlu\" nastudována v Baku rovněž v ruském jazyce, další inscenace v originální jazyce následovaly v letech 1959 a 1975. Opera prakticky neopustila repertoár bakuského operního divadla, které s ní hostovalo mj. v Tabrízu, Tbilisi, Kyjevě nebo Leningradě. Je – podobně jako jiná Hadžibekovova díla – na jeho repertoáru i v současnosti (2015). Nastudování mimo domácí půdu se omezila na stalinskou epochu (1939 a 1958 Ašchabad v turkmenštině, 1942 Jerevan v arménštině, 1950 Taškent v uzbečtině). Inscenace z roku 2009 však měla mezinárodní rozměr pro turkické národy; kyrgyzsko–turecko-ázerbájdžánsko-kazašsko-baškirsko-tatarská koprodukce měla premiéru 9. září 2009 v Biškeku a zavítala mj. do Almaty, Ankary a Baku.\n\nV letech 1952, 1970 a 1985 vyšel klavírní výtah opery a byla vydána její gramofonová nahrávka.\n\nRoku 1973 napsal na stejný námět operu \"Köroğlu\" turecký skladatel Ahmet Adnan Saygun na libreto Salahattina Batua. V kontrastu s Hadžibekovovou operou, jež je převážně hrdinsko-epická, se Saygunova opera soustředí na psychologické a lyrické stránky legendy; na rozdílu mezi těmito dvěma zpracováními je patrné, jak je námět Hadžibekovovy opery politicky deformován.\n\nProtityranská slova Hadžibekova \"Koroğlua\" lze však (vzhledem ke skladatelovým známým protibolševickým sympatiím) i jako vzpouru proti stalinskému režimu. Hudba opery – zejména její často samostatně hraná předehra – se stala symbolem národní identifikace Ázerbájdžánců a stala se symbolem hnutí za nezávislost země na přelomu 80. a 90. let 20. století, které vyústilo ve vyhlášení nezávislosti Ázerbájdžánu na SSSR. Uvažovalo se o její adaptaci na novou ázerbájdžánskou hymnu (namísto dosavadní Hadžibekovy hymny Ázerbájdžánské SSR), nakonec však byla přijata hymna předrevoluční Ázerbájdžánské demokratické republiky, jejíž autorem byl ostatně rovněž Uzeir Hadžibekov.\n\n\"Koroğlu\" je považován za Hadžibekovovo vrcholné dílo a centrální dílo moderní ázerbájdžánské opery. Sigrid Neefová shrnuje jeho téma takto: „Syn slepce přináši světlo do temných poměrů. Učí porobené kavkazské národy odporu a před jeho písněmi se otevírají i hradby feudálních pevností.“\n\nHadžibekov podobně jako ve svých dřívějších dílech usiloval o spojení tradiční ázerbájdžánské hudby s klasickou hudbou evropskou, avšak v této své poslední opeře mnohem syntetičtějším a promyšlenějším způsobem. Vyhýbá se přímým citátům nebo prosté nápodobě lidové hudby, ale zapojuje do opery její celkové harmonické, melodické a rytmické prvky.\n\nSkladatel u hlavního hrdiny opery zdůraznil nejen jeho hrdinství, ale také jeho postavení lidového zpěváka, tzv. ašuga. Árie jsou sice prokomponovány a neponechávají mnoho prostoru pro improvizaci, přesto vycházejí z lidových vzorů a některé z nich mají přímo ustálenou lidovou formu – tak písně, které Koroğlu zpívá jako potulný zpěvák, patří na výslovnou žádost hostí k tradičním typům „gozallama“ a „šikasta“, píseň šaška ve 2. dějství patří k typu lidových žertovných písní zvaných „mejchan“. V orchestru zaujme bohaté využití lidových nástrojů: tar, kamanča, saz, zurna (surnaj), balaban, duduk a jiné. Mají různé specifické využití: například na tar se doprovází hlavní hrdina v převleku za lidového pěvce při zpěvu, dalekonosným jasným tónem zurny přivolává svého koně, lyricko-zpěvný tón duduku doprovází písně a zpěvy sboru.\n\nOpera obsahuje velkou řadu sborů, což je důsledkem dobového ideologicko-estetického důrazu na „lidovost“ a „kolektivnost“ a současně na tradice ruské romantické opery (Musorgskij aj.) s velkým podílem sborového zpěvu. Přestože hudební materiál sborů v \"Koroğluovi\" má lidové kořeny, musel se Hadžibekov vyrovnat s nutností psát sbory polyfonně, zatímco ázerbájdžánská lidová píseň je striktně jednohlasá. Skladatel proto často hlasy vede v unisonu. Největším a nejpropracovanějším sborem opery je „Čanlibel“ z počátku 3. dějství. Oproti tomu velký důraz na tanec odpovídá tradicím ázerbájdžánské hudby a divadla, všechny akty obsahují tanec, ať dvorský, nebo lidový (např. typů „jallu“ a „džangi“), a i celá opera končí taneční scénou.\n\nHudebně-dramatickou stavbu zajišťuje síť příznačných motivů, což je znak západoevropské klasické tradice. Tyto krátké a výrazné motivy však často vyrůstají z intonačních postupů tradičního mugamu (např. typů „čahargah“, „rast“ a „šur“). V práci s nimi skladatel rozlišuje mezi dvěma světy svých postav: na konzervativní straně stojí feudálové, jejichž strnulé motivy se nemění, zatímo na druhé straně je lid a jeho hrdinové, jejich ohebné motivy prodělávají vývoj a podléhají proměnám a vzájemným kombinacím. Na dvou z těchto příznačných motivů je vystavěna i předehra opery: hrdinský motiv lidu se střídá s něžným motivem dívky Nigar.\n\nJe jaro, schyluje se k večeru. Avšak rolníci v horách jižního Ázerbájdžánu, na polích patřících místnímu feudálovi Hәsәn chánovi, musí ještě pracovat. Přitom si navzájem stěžují na krutého a prchlivého pána. Dva z nich, Nadir a Vəli, vyprávějí o tom, že Hәsәn chánovi muži opět vyrabovali statek jednoho ze sedláků, aby mohl jejich pán hostit další návštěvy (sbor \"Bu gözəl təbiət, bu şən mənzərə\" s duetem \"Dönmüşdür zəmanəmiz cəhənnəmə\").\n\nKe všeobecnému zděšení Hәsәn chán právě přichází a jeho sluhové mu uvolňují cestu tím, že rolníky rozhánějí knutou. Hәsәn chán se svými pobočníky, İbraһim chánem a Hәmzә bekem, představuje své krédo: jen tyranstvím a bičem lze udržet dědičnou moc (Hәsәn chánův zpěv a scéna \"Qamçıdır saxlayan bu rəiyyəti… Xanların xanıyam, böyük bir xan\"). Do vesnice přišel proto, aby si vybral ze svého stáda nejlepšího hřebce, ale jeho pochopové zjišťují, že ošetřovatel jeho stáda, starý Alı, dal vyhnat celé stádo do hor na pastvu. Hәsәn chán zuří a obviňuje starce, že to učinil naschvál. Alı se brání (arioso \"Ortada yox idi heç bir məqsədim\"), ale Hәsәn chán přikazuje svým biřicům, aby ho za trest oslepili a navíc vyplenili jeho dům.\n\nKdyž všichni odejdou, objeví se vystrašená dívka Nigar. Zlořečí Hәsәn chánovi za krutost, jíž se na Alım dopustil. Přitom očekává návrat z hor svého milého Rövşəna, Alıho syna, který je jediným světlem jejího života (recitativ a árie \"Şərir Həsən xan, zalım Həsən xan… Rövşəndir dünyada məni yaşadan\"). Vesničané přitom (bez ohledu na zmrzačení starého pastevce) hrají a tančí. Rövşən se vrací s milostnou písní na rtech o své Nigar (píseň \"Səni gördüm, aşiq oldum\"). Nigar mu zvěstuje, co se stalo jeho otci, a Rövşən a Nigar ihned vyzývají k pomstě a povstání; vesničané se připojují (duet se sborem \"Gərək bu gün edək qiyam\"). Lidé přivádějí Alıho, který stále opakuje, že stádo vyhnal na pastvu bez zlého úmyslu, a svému synovi říká, že se z něj nyní stal slepcův syn – Koroğlu. Rövşən-Koroğlu vyzývá lid: pohár trpělivosti s panským útlakem již přetekl, je třeba zahájit krvavé povstání a vystavět si vlastní pevnost, z níž by mohli útočit na pány. Vyzývá všechny, kdo chtějí, aby s ním odešli do hor, jen Nigar přikazuje, aby zůstala na místě a zpravila jej o všem, co chán chystá (árie Koroğlua \"Təngə gəldik, yox tavan\" a finále-sbor \"Hər bir yerdən—dağdan, daşdan\").\n\nVe svém bohatě vyzdobeném přijímacím sále se Hәsәn chán chystá přijmout návštěvu jiného feudála, Ehsana paši; dosud byli nepřáteli, ale nyní, když poddaní povstali, s ním chce Hәsәn chán uzavřít účelové spojenectví proti vzbouřencům – už proto jej dnes musí bohatě pohostit (recitativ a árie \"Bu inqilab törədəni Asardım mən öz əlim ilən… Mina ibriqlərə şərab doldurun\"). Ehsan paša přichází a Hәsәn chánovi dvořané jej uvádějí a vítají (sbor \"Bizə xoş gəldin, paşa!\"). Ehsan paša a Hәsәn chán se přátelsky zdraví a navzájem ujišťují o míru a přátelství, i když oba mají postranní úmysly (duet \"Bizim dostluğumuz olduqca saf\"). Na pašovu počest tančí chánovy tanečnice. Sotva však dá Hәsәn chán k dalšímu poveselení povolat šaška, vtrhne do místnosti oddíl jeho zbrojnošů, zbitých a zakrvácených, kteří přítomným vypravují, jak na ně při výpravě k vymáhání daní z venkovanů zaútočilo Koroğluovo vojsko, odňalo jim ukořistěné platby a mnohé z nich pobilo (sbor \"Xan cənabları, xan cənabları!\").\n\nHәsәn chán vykáže z místnosti ženy a kupce a zahájí bojovou poradu, jak s Koroğluem zatočit (arioso \"Məsələ olduqca çətin məsələ\"). Ehsan paša a dvořané navrhují velkou vojenskou výpravu, ale šašek, který mezitím dorazil se směje a navrhuje jiné, jednodušší řešení. Všeobecně se ví, že Koroğlu miluje svého skvělého koně Qırata. Pokud se ho podaří ukrást a přivést do chánova dvora, přilákají tím i hřebcova pána. Pak bude jednoduché Koroğlua přemoci třeba holýma rukama (šaškova píseň \"Koroğlunun bir atı var\").\n\nLstivý nápad se všem líbí. K jeho provedení se hlásí Hәmzә bek a za odměnu si žádá Nigar, která je od začátku povstání držena v chánově paláci v zajetí. Tuto odměnu mu Hәsәn chán rád slibuje a svěřuje mu tento citlivý úkol. Pak dá Hәsәn chán předvést Nigar, ukazuje jí jejího budoucího ženicha a podrobně jí vysvětluje celý plán. Když všichni odejdou, nechá Nigar po chánovu podkoním Poladovi, rovněž protihәsәnovskému spiklenci, přivolat svého mladého bratra Eyvaze. V žalostném zpěvu si stěžuje na své zajetí a odloučení od milého (árie \"Hanı o günlərim, Səfalı dəmlərim?\"). Když Eyvaz přiběhne, posílá ho do hor k povstalcům, aby Koroğlua varoval, a spolu s Poladem a Eyvazem vyjadřuje naději na konečné vítězství.\n\nPovstalci si utvořili pevnou základnu v horách Čanlibel („Rosnatá hora“). Zatímco muži jsou s Koroğluem na válečné výpravě, starci a ženy očekávají jejich návrat v pevnosti a zpěvem oslavují její nepokořitelnost a neporazitelnost svého vůdce (sbor \"Çənlibel ölkəm, hər yeri möhkəm, möhkəm\").\n\nKoroğluovo vojsko se vrací. Jeho velitel popisuje výpravu, v níž zpustošili zem náležející chánovi, a rozpaluje své bojovníky, aby pod záštitou jeho meče Misri nikoho nešetřili: své nepřátele oběsí na jejich střevech a vystavějí hromady z jejich mrtvol (zpěv Koroğlua se sborem \"Darmadağın eyləmişəm xanın qoşunlarını… Mərd igidlər nərə çəksin davada\"). Poté Koroğlu přivádí a představuje houf chudých lidí ze sousedních národů – Arménů, Gruzínců, Kurdů – kteří rovněž nesnesli útlak ve svých domovech a chtějí se přidat k povstání. Ostatní povstalci je přijímají mezi sebe – v Čanlibelu má místo každý, kdo uprchnul před tyranstvím feudálních pánů (recitativ Koroğlua a sbor \"Xanlarından zülm görmüş ermənilər, gürcülər… Hər kəs olsa yoxsuldan\").\n\nMezi lidmi se objeví Hәmzә bek v přestrojení za chudáka a žadoní o trochu vody. Povstalci mu však nedůvěřují, vyhánějí ho a chtějí ho zbít. Koroğlu je však zadrží a Hәmzә bek mu tvrdí, že i on uprchl před chánovou krutostí – a že se zvláště vyzná v opatrování koní. Koroğlu mu svěří péči o Qırata. Povstalci jsou nenadálou Koroğluovou důvěřivostí překvapení a varují ho, že cizinec může být chánovým zvědem (sbor \"Rövşən, sən əbəs yerə eylədin bunu qəbul\"). Ale Koroğlu spoléhá na to, že by se o takovém záměru dozvěděl od Nigar – a vzpomínka na ni mu připomene jejich bolestné odloučení, které musí nést, aby mohl splnit svůj cíl a porazit Həsən chána (recitativ a árie \"Cəsus olsaydı əgər, verərdi xəbər Nigar… Sevdim səni mən, ey Nigarım\").\n\nLidé se shromáždí k družnému tanci a poté upevňují svou sounáležitost přísahou (hymnus \"Əhdimiz üstə durduq\"). Rozejdou se, když se setmí a začne déšť, který přechází v bouři. Toho využije Hәmzә bek – vyvede nestřeženou branou Qırata, nasedne na něj a spěchá pro svou odměnu – Nigařinu ruku. Když začnou stráže velitelova bojového hřebce pohřešovat, vypukne velký chaos, ale na bekovo dopadení je již pozdě (finále \"Qırat oğurlandı\").\n\nHәsәn chán ve společnosti İbraһim chána a Ehsan paši oslavuje ve svém paláci zdar lstivé výpravy. Krásná dívka zpívá dráždivou píseň (píseň zpěvačky a sboru \"Saqi, bənure-badə bərəfruz cami-ma\"), následuje svůdný tanec (balet a sbor \"Gözəl xanım, sən mənim canım, naz eyləmə\"). V tom se objeví Koroğlu převlečený za potulného pěvce – ašuga. Hәsәn chán jej vítá nerudně, protože se pěvec nepoklonil, ale Koroğlu se vymluví a na chánův pokyn hned prokazuje své pěvecké schopnosti v melancholické milostné písni, k níž se doprovází na saz (\"Səni gördüm, aşiq oldum\").\n\nUm neznámého pěvce sklidí u shromážděného panstva pochvalu, Hosté si žádají, aby zazpíval oslavnou píseň typu gozallama, a hledají vhodné téma. Koroğlu se chce dozvědět, zda je jeho kůň skutečně zde, a proto navrhne zazpívat píseň o zázračném koni Qıratovi (\"Eşitsin xanlar, paşalar!\"). Hәsәn chán se neudrží a pochlubí se, že Koroğluův kůň se nyní nachází v jeho moci; na důkaz svého tvrzení posílá podkoního Polada, aby Qırata přivedl ze stáje.\n\nNa výzvu Ehsan paši zpívá Koroğlu další píseň, šťastnou milostnou šikastu (\"Nazlı yarım, vəslə çatdım\"). Při zpěvu této písně vstoupí nepozorován Hәmzә bek. Ihned pozná v pěvci Koroğlua a varuje pány; ti ihned povolávají stráže, které neozbrojeného hrdinu přemůžou a spoutají. Hәsәn chán triumfuje, raduje se a slibuje povstalci bolestivou smrt (árie \"Axtarırdım səni göydə, yerdə düşdün əlimə\"). Pak se obrací k Hәmzә bekovi a předává mu slíbenou odměnu – Nigar jako manželku. Dvořané ji přivádějí a Koroğlu se mučí myšlenkou, že jej jeho milá zradila – toto obvinění jí metá do očí, jakmile se objeví. Šašek se připlete mezi ně a připomíná, že to byl on, kdo dal chánovi dobrou a účinnou radu (píseň \" Nay, nay, nay!\").\n\nVstoupí lokaj a oznamuje, že byl chycen posel, který měl donést tajnosti z chánova dvora do Čenlibelu. Stráže přivádějí Eyvaze, který nechce prozradit, kdo ho poslal. Hәsәn chán přivolává kata, aby z Eyvaze vynutil přiznání mučením, ale Nigar běží ke svému bratrovi a přiznává se, že jej vyslala ona. Obžalovává přítomné velmože z tyranství a hrozí jim, že pomsta se již blíží a lid bude brzy svoboden (recitativ a árie Nigar \"Qoyun mən deyim… Bir görün, mən sizə nə deyəcəyəm hələ\"). Dvořané ji obviňují ze zrady a žádají její smrt; i láska Hәmzә beka se náhle mění v nenávist a Nigařin nápadník se na dívku vrhne s dýkou v ruce.\n\nV tomto okamžiku Koroğlu přetrhne svá pouta, osvobodí se a vezme stráži kyj, kterým pak udeří Hәmzә beka do hlavy a usmrtí jej. Nato využije všeobecného zmatku, vyhoupne se do sedla Qırata a podaří se mu proniknout strážemi a ujet. Hәsәn chán a Ehsan paša zuří, ale Nigar a Eyvaz Koroğluovi provolávají slávu. Hәsәn chán rozkazuje za trest utít hlavy Nigar, Eyvazovi i podkonímu Poladovi, který Koroğluův útěk usnadnil, a potrestat i všechny jejich příbuzné (finále \"Ay tutun, qoymayın!\").\n\nNa prázdné náměstí s popravištěm shánějí Hәsәn chánovi hlasatelé lid, aby přihlížel popravě tří zločinců (tercet \"Ya əyuhənnas! Ya əyuhənnas!\"). Lid není nucenou účastí nadšen a reptá proti svému pánu, zatímco Hәsәn chán, İbraһim chán a jejich dvořané hrozí trestem každému neposlušnému (sbor \"Gündə-gündə baş kəsilməz… Olsa xain xana hər kəs\"). Poté lid obrátí a prosí o milost pro mladé provinilce (sbor \"Gəl rəhm et, ey xan, bu cavanlara\"), ale Hәsәn chán, İbraһim chán, Ehsan paša a ostatní dvořané ještě stupňují hrozby, zatímco lid na ně volá pomstu (ansámbl \"Etsə hər kəs xana üsyan\"). Hәsәn chán káže, aby byla jako první popravena nejprovinilejší z nich, Nigar.\n\nPrávě když Nigar vystupuje na popraviště, vpadá na náměstí mocné vojsko Koroğlua. V krátké potyčce je nepřipravený Hәsәn chánův oddíl zcela rozprášen. Lidé slaví svého vojevůdce a hrdinu, zatímco Koroğlu a osvobozená Nigar spočinou v objetí (sbor \"Afərin! Afərin!\", duet \"Sevimlim, sevgilim, ayrı düşdün məndən\", závěrečný sbor \"Nə şənli, şənli bayram\" a tanec).\n\n\n"}
{"id": "1114949", "url": "https://cs.wikipedia.org/wiki?curid=1114949", "title": "Třída Osvetnik", "text": "Třída Osvetnik\n\nTřída Osvetnik byla třída ponorek jugoslávského královského námořnictva. Za druhé světové války byly ponorky ukořistěny Itálií, zařazeny do jejího námořnictva a později ztraceny.\n\nCelkem byly francouzskou loděnicí Ateliers et Chantiers de la Loire v Nantes postaveny dvě jednotky této třídy, pojmenované \"Osvetnik\" a \"Smeli\". Na vodu byly spuštěny v letech 1928–1929.\n\nVýzbroj tvořilo šest 550mm torpédometů, jeden 100mm kanón a jeden 40mm protiletadlový kanón. Pohonný systém tvořily dva diesely a dva elektromotory. Nejvyšší rychlost dosahovala 14,5 uzlu na hladině a 9 uzlů pod hladinou.\n\nSlužba plavidel v jugoslávském námořnictvu skončila kvůli okupaci země v dubnu 1941. Obě ponorky ukořistila Itálie a zařadila je do královského námořnictva jako \"Francesco Rismondo\" (ex \"Osvetnik\") a \"Antonio Bajamonti\" (ex \"Smeli\"). Ponoky byly za války ztraceny – \"Francesco Rismondo\" dne 18. září 1943 a \"Antonio Bajamonti\" dne 9. září 1943.\n"}
{"id": "1114952", "url": "https://cs.wikipedia.org/wiki?curid=1114952", "title": "Eva Vejražková", "text": "Eva Vejražková\n\nEva Vejražková (* Boskovice) je česká akademická malířka a grafička. \n\nPůsobí jako výtvarnice v oboru užité a dekorativní grafiky. Ve druhé polovině 80. let dvacátého století se zúčastnila důležitých generačních výstav (v níže uvedeném seznamu jsou označeny tučným písmem). Od roku 1985 pracovala jako asistentka animátora ve Studiu Jiřího Trnky (v Krátkém filmu Praha.). Po sametové revoluci (1989) spolupracovala se soukromým studiem \"AAA studio\" (Art And Animation studio – Praha) a se studiem animovaného filmu \"U sedmi skal\". Přestala vystavovat po roce 1992, když pomáhala zakládat základní Waldorfskou školu v Praze-Jinonicích. \nNa této škole učí Dějiny umění; na Waldorfském semináři pak přednáší metodiku výtvarné výchovy. Je členkou Asociace výtvarných pedagogů. Od roku 1999 vede Výtvarné studio pro děti a mládež v Praze-Jinonicích, kde také žije a tvoří.\n\nV letech 1971 až 1975 studovala na Střední uměleckoprůmyslové škole v Uherském Hradišti (u profesora Františka Nikla).\n\nNa pražské AVU (Akademii výtvarných umění) pak následně studovala v letech 1977–1983 (u profesora Jana Smetany (1918–1998)).\n\nVe své volné tvorbě zprvu preferovala figurální motivy, pak se rozvinuly motivy pupenů, květů a plodů. Současná tvorba je inspirována motivem katedrál. Její tvorba je zastoupena ve sbírkách NG Praha a v soukromých sbírkách v ČR i v zahraničí.\n\n\n\n\n\n\n\n \n\n"}
{"id": "1114955", "url": "https://cs.wikipedia.org/wiki?curid=1114955", "title": "Dallon Weekes", "text": "Dallon Weekes\n\nDallon James Weekes (* 4. května 1981, Salt Lake City, Utah, USA) je americký skladatel a zpěvák. Byl baskytaristou a skladatelem ve skupině Panic at the Disco, kterou však 27. 12. 2017 opustil, aby se mohl, jak prohlásil na svém instagramovém účtu, naplno věnovat svému projektu s názvem 'I Don't Know How But They Found Me'. Kromě toho je také hlavním zpěvákem ve své skupině \"The Brobecks\". \n"}
{"id": "1114956", "url": "https://cs.wikipedia.org/wiki?curid=1114956", "title": "Antický pětiboj", "text": "Antický pětiboj\n\nAntický pětiboj (starořecky \"pentathlon\", \"πένταϑλον\") byl oblíbenou starověkou sportovní disciplínou; název \"pentathlon\" je odvozen ze starořeckých pojmů \"pente\" („pět“) a \"áthlon\" (sportovní závod o ceny). Těchto pět disciplín tvořil \"dromos\" (běh na 192 m), \"diskos\" (hod diskem), \"akon\" (hod oštěpem), \"halma\" (skok do dálky), \"palé\" (zápas). \n\n\"Pentathlon\" byl jednou z nejnáročnějších soutěžních disciplín starověkého Řecka. Jeho zakladatelem byl dle pověsti antický hrdina Iásón, vůdce padesátičlenné výpravy Argonautů, z nichž každý vynikal v nějakém sportu, ale pět mužů z výpravy všechny ostatní značně převyšovalo (Kalais a Zétés, synové boha větru Borea, byli nejlepší v běhu a skoku, Telamón, král Salamíny, házel nejdál diskem, Lynkeus z Messénie byl nejlepší v hodu oštěpem a Héraklés byl ze všech nejlepším zápasníkem, po něm fthíjský král Péleus, otec Achillea; posledně jmenovaný v tomto závodě Argonautů zvítězil). \n\nPětibojaři bývali pravidelně těmi nejzdatnějšími, nejvšestrannějšími a nejkrásnějšími atlety. Původně se nejspíše organizoval samostatný závod v běhu, hodu oštěpem, hodu diskem, skoku do dálky a zápase (v těchto samostatných disciplínách se udělovaly ceny za každý závod zvlášť). \"Pentathlon\" jako spojení těchto disciplín byl zaveden později. V Olympii se objevil od 18. her (708 př. Kr.) a soutěžili v něm pouze muži. Na 38. hrách byl vypsán i pro dorostence, ale následně byl zrušen a byl opět organizován jen pro muže. Vítězem se v něm stal pravděpodobně ten, kdo měl nejvíce bodů nebo zvítězil ve všech jeho částech či v nejvíce disciplínách – stačila tedy tři vítězství (někdy i dvě), při shodě vítězství rozhodoval poslední \"palé\". Menší výhodu měli lehcí atleti (měli větší šanci dosáhnout dříve dvou či tří vítězství), ale při shodném počtu vítězství pak naopak těžcí atleti (při rovnosti počtu jednotlivých vítězství totiž rozhodoval \"palé\"). \n\nPořadí disciplín v pětiboji není do dnešních dnů jasné, je jen jisté, že se končilo zápasem. Podle jednoho z názorů mohl pětiboj začínat disciplínou \"dromos\", jelikož tato měla na antických olympijských hrách speciální a výsadní postavení. \"Dromos\" a \"palé\" jsou z \"petathlonu\" jediné dvě disciplíny, které jsou i samostatnými soutěžními disciplínami. Disciplíny tedy mohly následovat například v tomto pořadí:\n\n1. \"dromos\", 2. \"diskos\", 3. \"akon\", 4. \"halma\", 5. \"palé\"\n\nZápas byl určitě na posledním místě; je pravděpodobné, že běh se uskutečnil jako první kvůli jeho významnosti a postavení na antických olympijských hrách; hod oštěpem byl v Olympii pravděpodobně na terč/přesnost, čímž se vymykal lehkoatletické a rychlostní dvojici běh-skok, ale i silové dvojici hod diskem-zápas. Je také vhodnější volit dle jejich určení disciplíny střídavě – ne tedy za sebou ty, které zatěžují stejné tělesné partie. \n\nBěh měl velkou kultovní významnost a byl velmi důležitý i z vojensko-politického hlediska vzhledem k řeckému způsobu boje po hoplítské reformě. Běžecký \"agón\" (soutěž) byl také nejlepší a nejspravedlivější aktivitou, jíž bylo možné porovnat \"areté\" (zdatnost) jedinců, což mu ještě více dodávalo na významu a což také dále potvrzuje tvrzení, že čestné zahajovací místo připadlo právě jemu. Běžci měli při závodě původně kryty slabiny, později však běhali úplně nazí. Prvním atletem závodícím v Olympii nahý bez roušky (\"diazóm\" či \"tribon\") byl běžec Orsippos či Orrhippos z Megary (a po něm Sparťan Akanthos) v 8. století př. Kr. Významnost běhu potvrzuje i to, že se vždy celé olympijské hry jmenovaly dle jména jeho vítěze. Jeho technika a cvičení spočívala v dlouhých vysokých krocích s prudkým zvedáním kolen (\"pitylizó\"), důrazným zvedáním pat (\"pedanos\"), prudkých švizích paží až k hlavě, otevřených dlaních a mírně předkloněným tělem.. Cílem bylo doběhnout co nejrychleji do cíle, přitom se ale neměřil čas. Start začínal na signál; sportovci vybíhali ze stoje s mírným předklonem a lehkým předpažením a zanožením a paty či prsty nohy zaklesnutými v žlábcích startovních prahů, pět centimetrů širokých a tři centimetry hlubokých.\n\nDo pětiboje dále patřil hod diskem (kotoučem, ve starořečtině \"diskos\"), kulatým kotoučem z kamene či bronzu na povrchu zdrsněným pískem a často zdobeným rytými či reliéfními obrazy tělesných cvičení nebo delfínů, jehož velikost a hmotnost se lišily – průměrem asi od 16,5 do 36 centimetrů (či dokonce až 50 centimetrů) a hmotností zhruba od 1,25 do 6,8 kilogramů. Tento Řekové považovali za silovou disciplínu jako třeba zápas. Házelo se (asi na tři pokusy) do dálky z čtvercového a lehce vyvýšeného místa, zvaného \"balbis\", bez otočky (mohlo se házet například rozkýváním disku a vytočením trupu z místa). Jako dnes, tak i v antice závisel výkon hlavně na počáteční rychlosti disku, úhlu jeho vzletu a stabilitě letu. Hod diskem se vyvinul z hodu kamenem ve starých časech, který například Platón chtěl na úkor disku navrátit zpět (při hodu kamenem se totiž používaly obě ruce a nevznikala by pak nesouměrnost, která vzniká při jednoručním hodu diskem). Tři disky, které se používaly při pětiboji, byly uloženy v pokladnici Sikyónských. \n\n\"Akon\" (také \"apótomeus\", \"doros\"), čili hod oštěpem byl další disciplínou. Řekové oštěpem házeli do dálky i na terč (\"skopos\"); není tedy jisté, o jaký hod v pětiboji šlo. Samotný oštěp měřil 120-150 centimetrů a nevážil víc jak půl kilogramu; vyroben byl z jasanu. Při hodu se používal řemínek nebo poutko s očkem (\"ankylé\"), do něhož atlet provlékl ukazovák a prostředník. Toto \"ankylé\" mělo hod prodlužovat (vycvičený oštěpař údajně tímto dokázal délku hodu více než zdvojnásobit, což doložily i Napoleonovy výzkumné rekonstrukce v 18. – 19. století), stabilizovat a zpřesňovat. Podle řecké mytologie byl tím prvním, kdo opatřil oštěp koženým poutkem, syn Area, boha války, Aitolos.\n\nDalší disciplínou byl skok do dálky (\"halma\"), při němž atleti pro delší skok skákali se závažími, činkami (šlo o tzv. \"haltéry\"), jejichž hmotnost byla zhruba 1,48 – 4,63 kilogramů, většinou ale 2 – 2,5 kilogramů a délka 18 – 26 centimetrů. Tyto před dopadem odhazovali. Skok (obdoba našeho skoku skrčmo) s \"haltérami\" byl náročný, ale tyto skokanovi údajně pomáhaly při odrazu, letu i doskoku. Samotný skok s rozběhem začínal rozkýváním \"haltér\", následně asi šestikrokovým rozběhem po odraziště (značku nazvanou \"batér\", od níž se měřil pokus) a skokem do doskočiště tvořeného jámou s pískem (\"skamma\"). Po odrazu, ještě při vzestupu, přidržovali pětibojaři činky nad koleny, při sestupu předpažili a švihli rukama; před dopadem je pak odhodili. \n\nVýkon se označoval značkou a měřil jako dnes, jen s pomocí dlouhé dřevěné tyče, zvané \"kánon\". Nalezené zmínky o skocích pětibojařů jsou ovšem často neuvěřitelné, kupříkladu výkon, jehož dosáhl Chionis ze Sparty: „Chionis ze Sparty zvítězil v běhu na jeden stadión, dovedl také skočit do dálky dvaapadesát stop.“ Jedna olympijská stopa byla 32,04 centimetrů, tz., že by délka jeho skoku měřila 16,66 metrů. Proto také někteří historici sportu dříve zastávali názor, že se někdy mohl skákat i jakýsi více skok (třeba trojskok). Anebo se spíše sčítaly všechny pokusy (pravděpodobně tři) závodníků během jedněch her, kde součet délek platných skoků udával nejdelší skok a vítěze. Mimo \"pentathlon\" se jako samostatná disciplína \"halma\" provozoval snad jen na hrách v Eleusíně. Pro udržení rytmu kroku mohl skokan do dálky skákat i s hudebním doprovodem, tvořeným většinou flétnistou. Toto odkazuje na vítězství boha Apollóna v Olympii v běhu nad Hermem a v boxu nad Areem a jemu zasvěcenou právě flétnu.\n\nPoslední disciplínou antického pětiboje byl zápas (\"palé\"). Podle tradice jej vynalezl buď Prométheus a naučil zápas boha Herma, nebo jej vymyslela dcera Hermova, Palaistra, jejíž bratr Autolykos se stal učitelem Héraklovým. Ve skutečnosti se do Řecka dostal nejspíš z Malé Asie přes Egypt a Krétu. Tato disciplína měla jednoduchá pravidla. Atlet musel svého soupeře překonat pomocí chvatů a povalit jej jednou, třikrát či pětkrát na zem (pravidla se v tomto měnila), aby se jí dotyčný dotknul kolenem, prsty, boky, lopatkami; nebo se soupeř musel vzdát; k tomu se zápasilo ve ztížených podmínkách – vodou silně pokropeném písku (\"skamma\"), což snad pomáhalo i rozhodčím, aby lépe určili místo zápasníkova doteku se zemí. Rozhodujícími schopnostmi zde byla hbitost a síla. \n\nDíky dochovaným zobrazením zápasníků dnes odvozujeme asi čtyřicet chvatů, které byly i pojmenovány; byly dovoleny záruční, krční, břišní, křížní, bederní a podkolení chvaty, podtrhy a podrazy, kroucení prstů; přesněji \"anatrepein\" (nadzvednutí), \"anchein\" (škrcení), \"ankyrizein\" (hákování), \"dratein\" (přimáčknutí), \"hamna\" (klika či smyčka), \"hyposkelizein\" (podražení kopnutím), \"mesolabe\" (zvednutí za pás), \"perisfingzein\" (dvojitý nelson), \"hedran strefein\" (zavěšení se na soupeře), \"trachelismós\" (uchopení za krk či zvrácení se nazad) ad. Zahájení zápasu bylo z podřepu rozkročmo buď boky k sobě (\"parathesis\") nebo čely k sobě (\"systasis\"). Formy zápasu se vyvinuly dvě – \"orthopalé\" či \"stadaipalé\", rovný či vzpřímený styl prováděný v písku, v němž zvítězil ten, kdo soupeře donutil dotknout se třikrát kolenem země (v tomto se soutěžilo v Olympii), a \"katopalé\" či \"kylisis\" nebo též \"halindésis\" (= válet se v prachu), přízemní či válivý styl na měkké půdě polité vodou, ve kterém se nekončilo po povalení soupeře, ale pokračovalo se do doby, než se jeden ze soků vzdal (zvednul ukazováček či prostředník) nebo byl absolutně vyčerpán. Zakázané byly údery, ohrožování pohlavních orgánů a očí, kousání a škrábání a opuštění vyhrazeného čtvercového či obdélníkového prostoru (pak se zápas přerušil a pokračoval z poslední pozice před vykročením jednoho ze soupeřů). Existovalo několik technik a stylů: „\"Nejmenší vážnosti se těšil ‚sicilský styl‘, neboť Sicilané si zvykli nahrazovat sílu úskoky a obratnost triky. ‚Bojovat argejsky, nikoli libyjsky,‘ se stalo příslovím pro mužnost Argejců. Právem byli hrdi na svůj způsob boje Sparťané: ‚Jiní ať používají lsti,‘ stojí na náhrobním pomníku jednoho z jejich zápasníků, ‚já vítězím silou, jak se sluší na syna Lakedaimonu.‘ Přitom se však hrubá síla příliš necenila, alespoň do římských dob. Svědčí o tom verš básníka Simónida z ódy na Aristodama z Élidy, který vešel rovněž do přísloví: ‚Zvítězil ne tělem mohutným, nýbrž uměním svým.‘\"“ \n\nV homérské době se při zápasu užívalo širokého pásu kolem beder – \"perisoma\"; později byl tento odstraněn a agónisté zápasili jen nazí.\n\nPětiboj byl jednou z nejoblíbenějších sportovních soutěží antických vázových malířů, kteří často zobrazovali dohromady tři z pětibojařských disciplín. Byl však oblíbený i mezi diváky a intelektuály. „\"Kdo má rychlé anebo vytrvalé nohy, je běžcem; kdo má sílu, jíž stiskne soupeře, je zápasníkem, a kdo umí soka zasáhnout silným úderem, je rohovníkem; kdo dokáže toto obojí, je pankratista. Kdo je však ve všem mistr, je pětibojařem.\"“ Tato Aristotelova slova se později stala rozšířenou charakteristikou antického pětiboje.\n\nNejlepšími pětibojaři byli atleti ze Sparty. Tedy do doby, než byl v Lakedaimónu úplně dobudován militaristický režim zhruba ve druhé polovině 6. století př. Kr.: „\"V dialektické protikladnosti historického vývoje to znamená, že militaristická výchova ve Spartě, stupňující fyzickou zdatnost, odolnost a obratnost, podkopala svou jednoznačnou účelovostí rozvoj této zdatnosti samotné.\"“ Mezi nejlepší a nejznámější pětibojaře patřili Sparťané Lampis, Filombrotos, Eutelidás (jediný vítěz pětiboje dorostenců), dále pak výše zmíněný Xenofón z Korintu, Pýthokleos, Hysmón a Aischinés z Élidy, Ikkos z Tarentu. \n\nNejznámější sochou antického pětibojaře (zde diskaře) byl Myrónův \"Diskobolos\", jeho datace do let 465-460 př. Kr. nejspíše znamená, že zobrazovala vítěze 79. či 80. olympijských her. Vítězem 79. her v pětiboji (a navíc i v \"dromos\") byl Xenofón z Korintu (vítěz 80. her je neznámý). Xenofón si nechal Pindarem napsat epiníkii na oslavu svého vítězství. Dnes víme, že epiníkie (oslavné pisně) byly mnohem dražší než sochy (sochu bylo možné spatřit jen některými lidmi na jednom místě a ničil ji čas, zatímco epiníkie čas neničil a poslechnout či přečíst si ji mohli mnozí, jak odpověděl Pindaros těm, kteří mu nechtěli platit příliš vysokou cenu za jeho epiníkii). Epiníkie tak byla výsadou jen opravdu bohatých občanů a měla tedy i obrovský význam pro propagaci vlastní osoby, státu či režimu. Tímto se dá předpokládat, že Xenofón byl značně bohatý (nebo měl bohaté sponzory či se štědře zachovalo jeho rodné město) a neměl problém si pořídit i sochu obrovské kvality, jakou bezesporu \"Diskobolos\" byl. Málokterý sochař dokázal tak dokonale vystihnou pohyb jako Myrón, pro něhož byl „\"charakteristický zájem o to, jak se projevuje pohyb v lidském těle\"“.\n\nV České republice se obnově antických her věnuje Antická společnost. Tato zorganizovala v roce 2018 Soutěž v antickém pětiboji. V září 2019 bude antický pětiboj součástí antických her v rámci akce Antické dny.\n\n\n\n"}
{"id": "1114957", "url": "https://cs.wikipedia.org/wiki?curid=1114957", "title": "Třída Hrabri", "text": "Třída Hrabri\n\nTřída Hrabri byla třída ponorek jugoslávského královského námořnictva. Jednalo se o modifikaci britské třídy \"L\". Za druhé světové války byla jedna ponorka ukořistěna Itálií a sešrotována, druhá během války operovala v exilovém námořnictvu a později až do roku 1958 v jugoslávském námořnictvu.\n\nCelkem byly ve Velké Británii postaveny dvě ponorky této třídy, pojmenované \"Hrabri\" a \"Nebojsa\". Na vodu byly spuštěny v roce 1927.\n\nVýzbroj tvořilo šest 533 mm torpédometů (čtyři příďové a dva záďové), dva 102 mm kanóny a jeden 7,62 mm protiletadlový kulomet. Pohonný systém tvořily dva diesely a dva elektromotory. Nejvyšší rychlost dosahovala 15,7 uzlu na hladině a 10 uzlů pod hladinou.\n\nPo okupaci Jugoslávie v dubnu 1941 byla ponorka \"Hrabri\" ukořistěna Itálií a roku 1941 sešrotována. Ponorce \"Nebojsa\" se podařilo uniknout do Alexandrie a pokračovat ve službě až do konce války. Po válce byla ponorka zařazena do jugoslávského námořnictva, kde sloužila pod jménem \"Tatra\" (dle některých pramenů \"Tara\"). Vyřazena byla roku 1958.\n"}
{"id": "1114958", "url": "https://cs.wikipedia.org/wiki?curid=1114958", "title": "Anton Martius", "text": "Anton Martius\n\nAnton Martius (23. prosince 1794 Aš – 10. března 1876 Vernéřov) byl přírodovědec, teolog a cestovatel.\n\nAnton Martius se narodil v západočeské Aši jako syn evangelického faráře Christiana Friedricha Martia a jeho choti Florentiny Johanny, rozené Brandové. Absolvoval luterské gymnázium v Hofu a kvůli naléhání svého otce začal studovat teologii v durynské Jeně. Ačkoliv ho matka prosila, aby se stal farářem, studoval Martius přírodní vědy a medicínu. Vypravil se do Itálie, do Neapole a navštívil i Sicílii. Roku 1813 se zúčastnil bojů proti Napoleonovi, ale roku 1814, po smrti svého otce, se vrátil do Aše a několik let zde pracoval.\n\nV roce 1818 se stal farářem v saském Schönbergu, duchovní službě se věnoval v okolí Mariánských Lázní, Františkových Lázní, Karlových Varů a Teplic. V roce 1822 jej v saském Schönbergu navštívil Johann Wolfgang von Goethe, pobývající tehdy ve Františkových Lázních. Jako evangelický farář byl členem zednářské lóže v Plavně, s tou ovšem přerušil styky. Přesto byl se zednářským prostředím stále v kontaktu, roku 1869 navštívil lóži v Paříži.\n\nRoku 1828 si za ženu vzal Kunigundu Huscherovou, jež rovněž pocházela z Aše. Ta však roku 1836 zemřela a Martius se kvůli své nemoci nemohl účastnit jejího pohřbu. Aby se mohl plně věnovat svému bádání, poslal svého syna do evangelického penzionátu. V roce 1847 rezignoval na svůj farářský úřad a nadále se věnoval čistě vědeckému bádání. Koupil dům v Kralupech, obci mezi Kadaní a Chomutovem. Chvíli nato se přestěhoval do Málkova. Zde hospodařil se svými pozemky na Kadaňsku, Žatecku a Chomutovsku.\n\nVšestranně zaměřený Martius se snažil o lokalizaci keltských, germánských a slovanských sídlišť, a proto prováděl archeologické výzkumy. Proslul také díky mineralogickým a geologickým bádáním. Osobně se znal jak s Goethem, tak s jeho mineralogií a geologií se zabývajícími západočeskými hostiteli: s chebským policejním radou Johannem Sebastianem Grünerem (1780 - 1864) a se sokolovským báňským právníkem Ignatzem Lösslem (1782 - 1849), se kterým založil mineralogickou sbírku městu Františkovy Lázně.\n\nNa svých badatelských výpravách pěšky prošel Německo, Francii, Itálii, Rusko, Egypt, Dánsko a mnoho dalších zemí. Jednoho dne šokoval všechny své příbuzné, když oznámil, že od luteránství konvertuje ke katolictví. Dne 28. ledna 1866 byl po klasických ceremoniích přijat k římskokatolické církvi, ve farním kostele v Krbicích. V roce 1872 prodal své rozsáhlé sbírky, čítající přes deset tisíc položek, mladému baronovi Hugovi Korbovi z Weidenheimu (1837-1876) a stal se zároveň jejich kustodem ve veřejností od téhož roku hojně navštěvovaném muzeu na baronově zámku ve Vernéřově na Kadaňsku. Zároveň tu působil jako knihovník zámeckého muzea. Celý týden, vyjma neděle, badatelsky procházel okolí se svým přítelem P. Karlem Fischerem, katolickým farářem v Kadani. Kvůli výzkumu kolových staveb, nalezených v bažinách, vycestoval roku 1875 do Dánska. Po svém návratu se vypravil do Krušných hor za dalším sběrem minerálů.\n\nDr. Anton Martius zemřel 9. března 1876 ve věku 81 let. Po třech dnech byl pohřben v Mikulovicích, na hřbitově u kostela svatého Mikuláše. Zanechal po sobě vědecké rukopisy, dnes většinou ztracené. Rovněž vstoupil do kadaňských pověstí. Na Kadaňsku se dlouho po jeho smrti o milovnících přírody a náruživých sběratelích říkalo, že jsou takový „Druhý Martius“.\n\n\n"}
{"id": "1114959", "url": "https://cs.wikipedia.org/wiki?curid=1114959", "title": "Apéné", "text": "Apéné\n\nZávody na vozech tažených párem mul nebo Apéné (od –\"Apéné\") byly soutěžní jezdeckou disciplínou v starověkém Řecku.\nNa 70. olympijských hrách v roce 500 před Kr. byly do programu jezdeckých soutěžních disciplín zařazeny \"závody na vozech tažených párem mul\". Pausanias uvádí, že závody čtyřkolových vozů tažených mulami nebyly starou jezdeckou disciplínou a u diváků byly neoblíbené, neboť muly byly v očích Éliďanů nehezká, opovrženíhodná zvířata, nad nimiž spočívala pradávna kletba. Pro tento divácký nezájem byla tato soutěžní disciplína již na 84. hrách v roce 444 před Kr. zrušena. \nZávod na vozech tažených párem mul probíhal na hipodromu (hippodromos), který se nacházel pravděpodobně jižně od stadionu, v rovině řeky Alfeios. Podle Pausania ležel nedaleko od budovy helladoniků. Tvořil ho velký obdélník zakončený na užších stranách oblouky. Trať byla po délce rozdělena nízkou zdí. Na jejím začátku stála bronzová socha Hippodameie a na konci vysoký sloup. Startovalo se na západní straně a cíl byl před tribunou hellanodiků. Při obrátce na východní straně stál kulatý oltář Taraxippa, obávaného \"\"strašáka koní\"\". Velikost olympijského hipodromu je neznámá, neboť řeka Alfeios jeho půdu při záplavách a změnách svého koryta, buď pohltila bahnem nebo odnesla do moře.\n\nO velikosti hipodromu z před římského období je známo jen málo. Jeden okruh měřil přibližně 823–914 m. Vychází se přitom z Pindarových výrazů \"dodekandromos\" (12 tratí, nebo okruhů) a \"dodekagnamptos\" (dvanáct obrátek), které zazněly v jeho básních při popisu závodů a v úvahu se vzaly hlavně rozměry \"Koňského náměstí\" v Istanbulu, bývalého hippodromu, místa, kde byzantští císaři organizovali jezdecké závody. Délka trati byla tak při závodech na vozech přibližně 13,5 km.\n"}
{"id": "1114962", "url": "https://cs.wikipedia.org/wiki?curid=1114962", "title": "Římskokatolická farnost Žihobce", "text": "Římskokatolická farnost Žihobce\n\nŘímskokatolická farnost Žihobce je územním společenstvím římských katolíků v rámci sušicko-nepomuckého vikariátu českobudějovické diecéze.\n\nPlebánie v Žihobcích byla založena v roce 1360. Později, zřejmě v důsledku husitských válek, místní samostatná duchovní správa zanikla, a ves byla přifařena ke Strašínu. V roce 1797 zde byla zřízena lokálie, povýšená v roce 1856 na samostatnou farnost. V letech 1872–1875 byl postaven v pseudorománském stylu na místě starší sakrální stavby dnešní farní kostel, zasvěcený Proměnění Páně. V současné době je farnost administrována ex currendo z Horažďovic.\n\n\n\n"}
{"id": "1114963", "url": "https://cs.wikipedia.org/wiki?curid=1114963", "title": "Antické dostihy", "text": "Antické dostihy\n\nDostihy ( –\"Hippos Keles\") byly v starověkém Řecku soutěžní jezdeckou disciplínou Panhelénských her. \nAntické jezdecké závody se od dnešních odlišovaly. Jezdci nepoužívali sedla, ani třmeny a ostruhy. Seděli nanejvýš na vlněných podložkách v krátkých přepásaných chitónech a někdy i nazí. Namísto dnešní přilby měli jen vlasy svázané stuhou. Koně poháněli bičíky, bodci nebo pomlázkami, které drželi v pravé ruce a otěže v levé. Stejně jako při dnešních žokejů se i od nich požadovalo, aby byly lehcí.\n\nV Olympii byly dostihy zavedeny na 33. hrách v roce 648 př. n. l. Závodníci byli většinou námezdní, jen vzácně soutěžili majitelé koní osobně. Vítězný olympijský věnec si ale vždy odnesl jen majitel koně. Jelikož byli koně v starověkém Řecku drazí a vlastnili je jen bohatí občané, dostihy zůstaly vždy \"\"sportem aristokratů.\"\" I jezdci (hippeis) byli do války rekrutování převážně z vyšších tříd. Koní bylo málo ve většině řeckých států, hlavně kvůli nevhodnému terénu a nákladům tím spojeným při jejich chovu.\n\nDélka trati je u jednotlivých jezdeckých závodů neznámá, protože olympijský Hippodrom zmizel beze stopy. Podle odhadů vycházejících z Pindarových výrazů \"dodekandromos\" (12 tratí, nebo okruhů) a \"dodekagnamptos\" (dvanáct obrátek), které zazněly v jeho básních při popisu jezdeckých závodů, měla délka tratě při závodech na vozech přibližně 13,5 km a při jezdeckých závodech 6,25 km. V úvahu se přitom vzaly rozměry \"Koňského náměstí\" v Istanbulu, bývalého Hippodromu, místa, kde byzantští císaři organizovali jezdecké závody. \n"}
{"id": "1114966", "url": "https://cs.wikipedia.org/wiki?curid=1114966", "title": "Soutěž trubačů a hlasatelů", "text": "Soutěž trubačů a hlasatelů\n\nSoutěž trubačů a hlasatelů (od –\"Diagóniomos gia salpinktes kai kérykes\") byl závod o právo oznamovat závodníky a vítěze na olympijských hrách v starověkém Řecku. \nSoutěže trubačů a hlasatelů byly zavedeny na 96. olympijských hrách v roce 396 př. n. l. Vítěz soutěže měl právo asistovat hellanodikům při oznamování her troubou (salpinx byl vyroben z bronzu a byl používán hlavně pro vojenské účely) a hlavně sdělovat jména závodníků a vítězů. Soutěž se konala v první den her a to po tradičních obřadech a obětech, hned po přísaze sportovců. Hodnotila se síla zvuku trouby a také síla a jasnost hlasu. \nPodle antického autora Pausania se soutěž konala na místě před oltářem v \"Altide\", který stál před vchodem do stadionu. Vedle tohoto oltáře se vyjímala Diova socha asi šest loktů vysoká, (295 cm) držící v rukou blesky. Soutěž trubačů a hlasatelů byla prevděpodobně jednou disciplínou i když je znám jeden případ (právě z 96. her, na kterých byla zavedena), kdy dostal zvláštní cenu trubač i hlasatel. Soutěže ve sportovních disciplínách se pak začaly na druhý den ráno.\n"}
{"id": "1114967", "url": "https://cs.wikipedia.org/wiki?curid=1114967", "title": "Masakry ve varšavské čtvrti Wola", "text": "Masakry ve varšavské čtvrti Wola\n\nMasakry ve Wole — vyvraždění obyvatel varšavské čtvrti Wola provedené oddíly SS a německé policie v prvních dnech varšavského povstání.\n\nMasakr ve Wole byl proveden na bezprostřední rozkaz Adolfa Hitlera, který nařídil zbourat Varšavu a vyvraždit všechny její obyvatele. Masakru, který vyvrcholil ve dnech 5.—7. srpna 1944, padlo za oběť 30 až 65 tisíc polských mužů, žen a dětí. Byl to pravděpodobně největší jednorázový masakr civilního obyvatelstva spáchaný v Evropě během druhé světové války, a zároveň pravděpodobně největší jednotlivý zločin proti polském národu v historii.\n\nNěmečtí okupanti považovali Varšavu za centrum polského odboje proti nacistickému „novému řádu“. Ačkoli se v rámci Generálního gouvernementu snažili polské hlavní město degradovat do role provinčního města, Varšava byla stále centrem polského politického, intelektuálního a kulturního života. Sídlilo zde také velení Polského podzemního státu a fungovaly zde také obzvláště silné a dobře organizované struktury odbojového hnutí. Generální guvernér Hans Frank si 14. prosince 1943 zapsal do deníku: „Máme v této zemi jeden bod, z něhož pochází veškeré zlo: je to Varšava. Kdybychom v Generálním gouvernementu neměli Varšavu, neměli bychom 4/5 obtíží, s nimiž musíme bojovat. Varšava je a zůstane ohniskem nepokojů, místem, z něhož se neklid rozšiřuje do celé země.“\n\nVypuknutí varšavského povstání 1. srpna 1944 bylo v této situaci nacistickými vůdci vnímáno jako dokonalá příležitost vyřešit „polskou otázku“. Během projevu k vůdcům vojenských obvodů a velitelům škol, který pronesl v Jägerhöhe 21. září 1944 vzpomínal Reichsführer-SS Heinrich Himmler, že když dostal zprávu o vypuknutí povstání, vyrazil okamžitě za Hitlerem a řekl mu: „Můj Vůdce, není to pro nás příliš vhodná chvíle. Z historického pohledu je [však] požehnání, že to Poláci udělali. Za pět, šest týdnů se z toho dostaneme. A potom bude Varšava – hlavní město, hlava, inteligence toho bývalého 16-, 17milionového národa Poláků – zničena. Tento národ nám už 700 let blokuje Východ a od první bitvy u Tannenbergu nám stojí v cestě. Ale tento historický polský problém už brzy nebude představovat velký problém pro naše děti a pro všechny, kteří přijdou po nás – a dokonce už ani pro nás.“\n\nBěhem porady, která se odehrála večer 1. srpna 1944 nebo následující den ráno, dal Hitler Himmlerovi a šéfovi generálního štábu Vrchního velení pozemních vojsk (OKH) generálu Heinzovi Guderianovi ústní rozkaz srovnat Varšavu se zemí a vyvraždit všechny její obyvatele. Podle zprávy SS-Obergruppenführera Ericha von dem Bach-Zelewski, který byl jmenován velitelem sil určených k potlačení povstání, zněl rozkaz takto: „každého obyvatele je třeba zabít, brát zajatce je zakázáno. Varšava má být srovnána se zemí. Tímto způsobem vznikne odstrašující příklad pro celou Evropu.“ Šéf von dem Bachova štábu, SS-Brigadeführer Ernst Rode, po válce vypověděl, že SS-Oberführer Oskar Dirlewanger – velitel jedné z jednotek zaměřených na boj proti povstání – obdržel od Himmleta tužkou ručně psaný rozkaz, v němž mu Reichsführer-SS jménem Hitlera oznamoval, že Varšava bude srovnána se zemí a sám Dirlewanger je oprávněn „zabíjet, koho se mu zachce, jak se mu zlíbí“. Hitlerův rozkaz zničit Varšavu dostali také velitelé německé posádky ve Varšavě. SS-Oberführer Paul Otto Geibel, velitel SS a Policie (SS- und Polizeiführer) ve varšavském distriktu, po válce vypověděl, že mu Himmler již 1. srpna večer po telefonu doporučil: „zničte jich desítky tisíc“. Hitlerův rozkaz však platil nejen pro Himmlerovi podřízené útvary SS a policie, ale také pro jednotky Wehrmachtu.\n\nOd prvních hodin povstání se oddíly německé posádky ve Varšavě dopouštěly mnoha válečných zločinů. Zajaté povstalce stříleli, raněné dobíjeli. Došlo také k prvním vraždám civilního obyvatelstva. K jejich zahájení nebyl potřeba zvláštní Hitlerův rozkaz, protože generál Reiner Stahel měl jako velitel varšavské posádky právo „použít vůči civilnímu obyvatelstvu ve Varšavě všechny prostředky nezbytné k udržení klidu, bezpečnosti a pořádku“.\n\nZločiny, které Němci ve Wole páchali, neměly zpočátku za cíl kompletní vyvraždění obyvatel čtvrti, ale měly spíše představovat ráznou odvetu za vypuknutí povstání. Za oběť popravám padali především muži podezíraní z účasti v bojích. 1. srpna brzy odpoledne – tedy ještě před vypuknutím povstání – vykonali Němci hromadnou popravu u domu č. 28 v Sowińského ulici (na rohu s Karlińského). Jako odvetu za dřívější potyčku s vojáky Zemské armády, kteří mířili na shromaždiště, zde bylo zastřeleno osm náhodně zadržených Poláků. Na úplném počátku povstaleckých bojů zase německá pěchota s podporou tanků zaskočila v části Woly zvané Koło jednotky poručíků „Ostoji“ a „Gromady“ z obvodu Zemské armády „Wola“. Když rozprášili polské oddíly, podnikli Němci v ulicích Koła štvanici, dobíjeli raněné a zabíjeli zajaté vojáky ZA. 1. srpna zabili Němci také několik civilních obyvatel domu na Okopowé ulici č. 20 a zapálili dům č. 165 na Wolské ulici zvaný Pekiełko, kde zastřelili šest polských mužů.\n\nVzhledem k početní i technické převaze nepřítele nedokázaly oddíly obvodu ZA „Wola“ dobýt většinu určených cílů. Pouze část této čtvrti se na přechodnou dobu dostala pod kontrolu povstalců. Zásadní vliv na průběh bojů ve Wole mělo to, že touto čtvrtí procházela jedna z nejdůležitějších komunikačních tepen města, trasa Wolska – Chłodna – Elektoralna – Senatorska – Kierbedziův most (tzv. wolská tepna). V létě 1944 to byla jednak z nejdůležitějších zásobovacích tras na centrálním úseku východní fronty, která spojovala se zázemím německé oddíly na pravém břehu Visly. Již od ranních hodin 2. srpna se německé frontové oddíly snažily tuto neuralgickou linii odblokovat. Kvůli tomu se polské oddíly ve Wole již na úplném začátku povstání dostaly do intenzivních obranných bojů. Nepřítel útočil každý den silněji, přičemž se dopouštěl mnoha zločinů na zajatcích i civilním obyvatelstvu. Jak se později ukázala, Wola se stala jednou z varšavských čtvrtí, kde se ještě před příchodem Himmlerem zorganizovaných „posil“ Němci dopustili největších porušení válečného práva.\n\nVojáci divize „Hermann Göring“, kteří ve Wole bojovali ve dnech 1.–4. srpna, zavraždili cca 400 zajatých povstalců včetně mnoha raněných. Jednotky této divize zároveň – s podporou vojáků 608. obranného pluku – systematicky vyháněly z obytných budov polské civilní obyvatelstvo. Vojáci se přitom dopouštěli vražd, loupeží a znásilnění. 2. srpna shromáždili v zahradě domu č. 43 v ulici Zawiszy dvacet tři polských mužů, které následně zabili granáty. Dalších patnáct mužů Němci zavraždili poblíž na Magistracké ulici č. 9/11. Téhož dne zastřelili také skupinu mužů z domu na Sokołowské č. 26 (roh s Górczewskou) a sedm mužů, které vyvedli z domů č. 17 a 19 na Prądzyńského ulici. Kromě toho 2. srpna Němci uvěznili první skupinu civilních obyvatel v budově kostela sv. Vojtěcha na Wolské č. 76 (další skupiny vyhnanců, zpočátku nevelké, sem přišly 3. a 4. srpna). 3. srpna si němečtí vojáci oblékli bílé pásky, kterými se identifikovali povstalci, a díky tomuto úskoku se jim podařilo dobýt domy č. 12, 14 a 16 na Młynarské ulici. Obyvatele domů ukrývající se ve sklepech zavraždili mj. pomocí granátů, které vhazovali dovnitř.\n\nNěmecké oddíly bojující ve Wole často využívali polské civilisty, zejména ženy a děti, jako živé štíty kryjící útok pěchoty nebo tanků. Chycené Poláky nutili také k rozebírání barikád přímo uprostřed bojů. Tuto zločinnou taktiku jako první ve Varšavě použily oddíly Wehrmachtu, teprve později jednotky SS a policie. 2. srpna vojáci divize „Hermann Göring“ použili 50 Poláků přivázaných k žebříku jako krytí pro tanky, které se blížily k pozicím povstalců v oblasti Okopowé ulice. Byl to první zaznamenaný případ, kdy byli polští civilisté během povstání využiti jako živé štíty. Následující den, když německé tanky zaútočily na povstalecké barikády na Wolské ulici, Němci hnali před kolonou tanků skupinu mužů a žen, kteří měli posloužit jako štíty vozidel i pracovní síla k rozebrání barikád. Útok byl zastaven, část civilistů se povstalcům podařilo osvobodit, ale mnoho dalších zemřelo uprostřed křížové palby. V dopoledních hodinách početná skupina tanků z divize „Hermann Göring“ opět udeřila podél Wolské. Před tanky šlo jako krytí přibližně 300 polských civilistů (mužů i žen). Německé koloně se podařilo proniknout přes barikády povstalců a následně přes Towarowou ulici a Aleje Jerozolimskie až k mostu Poniatowského. Teprve tady propustili zbylé přeživší civilisty. Němečtí tankisté využívali polské civilisty jako živé štíty také během bojů ve Wole 4. srpna.\n\nAčkoli vypuknutí povstání Němce nezaskočilo po taktické stránce, po operativní stránce se jednalo o neočekávanou událost. Německé velení proto mohlo do boje ve Varšavě poslat pouze ty jednotky, jejichž převelení do Varšavy umožňovala situace aktuálně panující na východní frontě. Již 2. srpna Reichsführer-SS Heinrich Himmler vyrazil letadlem do Poznaně, kde společně s místním gauleiterem Arthurem Greiserem a velitelem 21. vojenského obvodu generálem Walterem Petzelem vytvořili policejní skupinu, která měla vyrazit na pomoc německé posádce ve Varšavě; její velení svěřil Himmler SS-Gruppenführerovi Heinzi Reinefarthovi.\n\nV první skupině německých sil převelených na boj proti povstání se nacházely následující oddíly:\n\n"}
{"id": "1114969", "url": "https://cs.wikipedia.org/wiki?curid=1114969", "title": "Jižní Borodino", "text": "Jižní Borodino\n\nJižní Borodino ( – \"Minami Daitó džima\") je největší a nejlidnatější z Borodinských ostrovů, japonského souostroví ve Filipínském moři patřícího ze správního hlediska pod prefekturu Okinawa. Leží přibližně devět kilometrů jižně od menšího Severního Borodina a 360 kilometrů východně od Nahy v souostroví Rjúkjú, správního střediska prefektury. Jedná se o korálový ostrov oválného půdorysu s rozlohou zhruba třicet kilometrů čtverečních. K 1. lednu 2015 měl ostrov 1416 obyvatel.\n"}
{"id": "1114970", "url": "https://cs.wikipedia.org/wiki?curid=1114970", "title": "Severní Borodino", "text": "Severní Borodino\n\nSeverní Borodino ( – \"Kita Daitó džima\") je nejsevernější ostrov z Borodinských ostrovů, japonského souostroví ve Filipínském moři patřícího ze správního hlediska pod prefekturu Okinawa. Leží přibližně devět kilometrů severně od většího a lidnatějšího Jižního Borodina a 360 kilometrů východně od Nahy v souostroví Rjúkjú, správního střediska prefektury. Jedná se o korálový ostrov oválného půdorysu s rozlohou necelých dvanácti kilometrů. K 1. lednu 2015 měl 702 obyvatel.\n"}
{"id": "1114971", "url": "https://cs.wikipedia.org/wiki?curid=1114971", "title": "Josef Suppan", "text": "Josef Suppan\n\nJosef Suppan, též slovinsky Josip nebo Jožef Supan (9. ledna 1828 Innichen – 5. července 1902 Lublaň), byl rakouský právník a politik německé národnosti z Kraňska, v 2. polovině 19. století poslanec Říšské rady a starosta Lublaně.\nJeho bratrem byl geograf Alexander Georg Suppan. Josef se narodil v Tyrolsku, vystudoval gymnázium v Meranu, pak od roku 1847 studoval práva na Innsbrucké univerzitě. Během revolučního roku 1848 zde byl členem akademické legie. Studia zakončil v roce 1850 na Univerzitě ve Štýrském Hradci. Působil pak po jeden rok na praxi u komorní prokuratury v Lublani. Od roku 1851 byl na praxi u soudu v Bruneck a v letech 1852–1853 koncipientem v advokátní kanceláři v Lublani u M. Burgera a v Celje u dr. Foreggera. Od roku 1854 měl samostatnou advokátní kancelář v hornouherském Prešově. Do Lublaně se vrátil roku 1856, kdy se oženil v Annou Dimitz, sestrou právníka Augusta Dimitze. V období let 1856–1861 byl advokátem v Novo mesto, od roku 1861 v Lublani.\n\nByl politicky aktivbní. Už v prvních volbách v roce 1861 se stal poslancem Kraňského zemského sněmu, od roku 1863 až do roku 1883 za kurii měst. Od listopadu 1866 až do dubna 1867 zastával funkci náměstka Zemského hejtmana Kraňska. V letech 1869–1871 byl starostou Lublaně. Tehdy se také o něm uvažovalo jako o zemském hejtmanovi, ale pro silný odpor Slovinců tento post nakonec získal Alexander von Auersperg. Do roku 1883 zasedal v lublaňské městské radě.\n\nZasedal i jako poslanec Říšské rady (celostátního parlamentu), kam usedl v prvních přímých volbách do Říšské rady roku 1873 za kurii městskou v Kraňsku, obvod Postojna, Idrija atd. V roce 1873 se uvádí jako Dr. Josef Suppan, advokát, bytem Lublaň. V roce 1873 zastupoval v parlamentu blok Ústavní strany (centralisticky a provídeňsky orientované). V jejím rámci patřil k mladoněmeckému křídlu. V roce 1878 byl členem poslaneckého klubu levice.\n\nOd roku 1885 byl ředitelem Kraňské spořitelny. Zasedal v státním soudním dvoře.\n\nZemřel v červenci 1902.\n"}
{"id": "1114974", "url": "https://cs.wikipedia.org/wiki?curid=1114974", "title": "Lomená pyramida", "text": "Lomená pyramida\n\nLomená pyramida je jednou z egyptských pyramid, nachází se v nekropoli Dahšúr 40 km jižně od Káhiry. Nechal ji postavit faraón Snofru ve 26. století př. n. l.. Je vysoká 101 metrů (původně asi 105 m, ale byla snížena působením eroze), což z ní činí čtvrtou největší staroegyptskou pyramidu, každá strana čtvercové základny je dlouhá 188,5 metru. Její interiér byl zpřístupněn veřejnosti roku 2009.\n\nPyramida je neobvyklá svým nepravidelným tvarem. Ve spodní části svírají stěny se zemí úhel 55°5', ve výšce 45 metrů se však lámou na mírnější úhel 43°9'17'. Výška spodní části je 47,4 m , horní části 57,67 m, celková výška 105 m. Půdorysná šířka stran čtverce se pohybuje v rozmezí 189,41 -189,75 m.\nDůvody a diskuze pro tuto isometrii se egyptology vysvětlují jednak historickými souvislostmi a jednak zcela praktickými důvody. Do té doby se stavěly pouze stupňovité pyramidy (Džoser), takže byla vůbec prvním pokusem o pyramidu ve tvaru čtyřbokého jehlanu. Nedostatek zkušeností vedl k tomu, že stavitelé navrhli stěny příliš příkré, což ohrožovalo statiku stavby, také vzhledem k nestabilnímu hlinito-štěrkovému podloží. Proto bylo v průběhu stavby rozhodnuto změnit sklon stěn (kdyby k tomu nedošlo, mohla by pyramida měřit kolem 125 m). Zastánci této domněnky argumentují tím, že Červená pyramida, stavěná krátce po lomené, má také úhel stěn 45°.\nStěny pyramidy jsou pokryty bílým vápencem — jde o nejlépe dochované obložení ze všech egyptských pyramid. Lomená pyramida je ojedinělá také tím, že má uvnitř dvě komory spojené chodbou. Každá komora má vlastní vchod: jeden se nachází na západní straně ve výšce 33 metrů a druhý na severní straně ve výšce 12 metrů. Přes padesát metrů jižním směrem stojí menší satelitní pyramida (pravděpodobně zamýšlená jako sídlo panovníkova Ka), vysoká 26 metrů.\n\nSnofru byl jediný panovník, o kterém je známo, že pro sebe nechal vybudovat tři pyramidy (další je pyramida v Médúmu a nedaleká Červená pyramida). Podrobnější výzkum provedený M. Lehnertem naznačuje, že stavitelé hledali výhodnější tvar zajišťující stabilitu stavby v ukládání stavebních bloků spolu s vnitřní konstrukcí prostor k ukládání pohřební výbavy a samotného srkofágu. Zřejmě první byla Pyramida v Médúmu, jejíž stavbu pravděpodobně zahájil již předchozí faraon Hunej z 3. dynastie, která byla neúspěšná, vnější obložení se zbortilo. Nebyla dokončená. Bývá také označované jako falešná. Druhým stavitelským řešením v Lomené pyramidě se získaly zkušenosti s výstavbou stabilnější formy. Nicméně i zde se v průběhu stavby vyskytly trhliny a dílčí borcení stěn. Úspěch se dostavil až při stavbě třetí Červené pyramidy s upraveným sklonem stěn jehlanu na 45°.\n\nDíky svému neobvyklému tvaru poutala Lomená pyramida evropské cestovatele již od 17. století. Pyramidu ve svých cestopisech zmínil například anglický orientalista Robert Huntington, Edward Melton anglo-holandský cestovatel v 17. století , cestovatel a politik Robert Wood či spisovatel a Richard Pococke. První archeologické průzkumy zde probíhaly v září 1839 pod vedením Johna Shae Perringa. Stavbou se v 19. století zabýval rovněž Karl Richard Lepsius a William Flinders Petrie. Z výzkumu pyramidy prováděného v druhé polovině 40. let 20. století vedeného Abd es-Salámem Husajnem a Alexandrem Varrilem se dokumentace nedochovala. Novodobé komplexní průzkumy pyramidy uskutečnil na počátku 50. let 20. století Ahmed Fachrí. Následovaly výzkumy italské egyptologické expedice Vita Maragioglia a Celeste RinaldiZkušenosti stavitelů při hledání optimálních postupů stavby čtyřbokých pyramidových jehlanů se zužitkovaly, patrně již krátce po dokončení Červené pyramidy, při projektování pyramidy následníka Cheopse Velké pyramidy v Gize. \n\n"}
{"id": "1114976", "url": "https://cs.wikipedia.org/wiki?curid=1114976", "title": "Cheek to Cheek", "text": "Cheek to Cheek\n\nCheek to Cheek je společné jazzové album Tonyho Bennetta a Lady Gaga. Bennett a Gaga se poprvé setkali v roce 2011 během \"Robin Hood Foundation gala\" v New Yorku. Následně spolu nahráli píseň \"The Lady Is a Tramp\" pro Bennettovo album \"Duets II.\" Album se začalo nahrávat poté, co se Lady Gaga zotavila po operaci kyčle v roce 2013. \"Cheek to Cheek\" se nahrávalo v New Yorku za doprovodu živé kapely.\n\nAlbum se skládá z klasických jazzových písní od známých skladatelů jako jsou například George Gershwin, Cole Porter, Jerome Kern, nebo třeba Irving Berlin.\n\nLady Gaga se na tomto albu odchýlila od své předešlé tvorby, kdy se zaměřovala především na pop. Datum vydání alba bylo několikrát odloženo. Konečné datum vydání bylo oznámeno v pořadu \"The Today Show\" 29. července 2014, kdy jej společně potvrdili Gaga a Bennett. Ve stejný den také vyšel první singl alba „Anything Goes“. Krátce poté byl zveřejněn seznam skladeb pro album, ale i pro všechna alternativní vydání alba, a také obal alba. Vydání \"Cheek to Cheek\" předcházel kromě prvního singlu i druhý, a sice píseň „I Can't Give You Anything But Love“. Oběma singlům se podařilo dosáhnout vrcholu v \"Billboard's Jazz Digital Songs Chart.\" O Vánocích se navíc na vrcholu tohoto žebříčku objevila i jazzová verze \"„Winter Wonderland“\", kterou Gaga a Tony vydali mimo album.\n\nAlbum bylo propagováno různými vystoupeními v televizi, ale i v klubech v New Yorku a okolí. Albu také pomohl televizní koncert \"Tony Bennett a Lady Gaga: Cheek to Cheek Live!\", který v říjnu 2014 odvysílala televizní stanice \"PBS\" a díky němuž získali v červenci 2015 nominaci na cenu Emmy v kategorii \"Primetime Emmy Award za vynikající estrádní, hudební nebo komediální speciál\". Cenu si nakonec neodnesli.\n\n\"Cheek to Cheek\" bylo přijato kritiky velmi pozitivně. Především chválili vokály Lady Gaga. Tony Bennett a Lady Gaga za album získali na 57. výročních cenách Grammy cenu v kategorii \"„Cena Grammy za nejlepší pěvecké tradiční popové album“\". Během tohoto večera také společně vystoupili s titulní písní „Cheek to Cheek“. O pár dní později byla albu přiznána zlatá certifikace za prodej nad 500 000 kopií v USA. Album se také dostalo do první desítky v mnoha zemích jako například v Řecku, Velké Británii, Kanadě, Japonsku a Austrálii. \"Cheek to Cheek\" debutovalo jako číslo jedna v \"Billboard 200\" se 131 000 prodanými kopiemi v prvním týdnu.\n\nAlbum \"Cheek to Cheek\" se umístilo v top 10 ve více než 20 zemích světa a v hlavním žebříčku alb v USA, Billboard 200, debutovalo na 1. místě. Lady Gaga se tak stala první umělkyní tohoto desetiletí, které se v USA podařilo dostat hned tři alba na první místo. Naopak Tony Bennett se stal nejstarším umělcem, který kdy dosáhl na 1. místo v Billboard 200.\n\nFotografie pro obal alba pořídil fotograf Steven Klein, který již dříve spolupracoval s Lady Gaga na jejím videu k písni „Alejandro“ a reklamách pro její parfémy Fame a Eau de Gaga.\n\nLady Gaga složila pro toto album novou čistě jazzovou píseň „Paradise“, která se však na samotném albu neobjevila.\n\nNa album navazovalo koncertní turné, které mělo sedmadvacet zastávek v USA a Kanadě, jeden koncert na Bahamách a osm zastávek v Evropě. V Anglii se 8. června 2015 odehrálo jedno představení v Royal Albert Hall. Následující den se mělo uskutečnit další, ale kvůli chřipce Bennetta bylo bez náhrady zrušeno. Turné mělo celkem 36 představení. Začalo 30. prosince 2014 v Las Vegas a skončilo 1. srpna 2015 ve Washingtonu, D.C.\n"}
{"id": "1114979", "url": "https://cs.wikipedia.org/wiki?curid=1114979", "title": "Oxyrhynský papyrus 222", "text": "Oxyrhynský papyrus 222\n\nOxyrhynský papyrus 222 (P. Oxy. 222 nebo P. Oxy. II 222) je útržkovitý řecký papyrusový rukopis z 3. století obsahující seznam olympijských vítězů od neznámého autora. V současnosti se nachází v Britské národní knihovně (oddělení rukopisů, 1185) v Londýně.\n\nPapyrus byl objeven v roce 1897 v egyptském nalezišti v Oxyrhynchu britskými archeology Bernardem Grenfellem a Arthurem Huntem. Starověký Oxyrhynchos se nacházel v Horním Egyptě. Po připojení Egypta k Římské říši se město stalo administrativním střediskem, obývaném potomky řeckých přistěhovalců. Odpadní jámy tohoto starověkého města ukrývaly obrovské množství papyrů nevyčíslitelné hodnoty. Papyry byly dopraveny do Oxfordu, kde začala práce na jejich luštění, která trvá dodnes. Texty na papyrech obsahují fragmenty účtů, závětí, soudních sporů, soukromých listů, horoskopů a jiných záznamů. Oživují tak kdysi kypící svět obyvatel města, svět vzestupu a pádu Římské říše a počátky křesťanství.\n\nOxyrhynský papyrus 222 má rozměry 180 x 95 mm. Přední strana papyru uvádí seznam olympijských vítězů ze 75. do 78. a od 81. do 83. olympijských her, (480 př. n. l. - 468 př. n. l., 456 př. n. l. - 448 př. n. l.) a sportovní disciplíny: běh na jedno stadium, zápas, box (i mládežnický), běh na dvě stadia, dlouhý běh, pětiboj, pankrátion, běh těžkooděnců, závody s čtyřspřežím koní a jezdecký závod. Zadní strana obsahuje fragmenty účtů. Text Oxyrhynského papyru 222 byl publikován Grenfellem a Huntem v roce 1899.\n"}
{"id": "1114980", "url": "https://cs.wikipedia.org/wiki?curid=1114980", "title": "Solónova ústava", "text": "Solónova ústava\n\nSolónova ústava vznikla ve starověkých Athénách po reformách v roce 594/593 př. Kr., které uskutečnil athénský politik Solón.\n\nSolónovu ústavu označujeme jako timokratickou, protože zrušila privilegia rodové aristokracie (šlechty) a byla založena na rozdělení obyvatelstva podle velikosti majetku či příjmů. Na základě toho byla odstupňována politická práva (= majetkový cenzus). \n\nSolón rozdělil obyvatelstvo podle velikosti majetku resp. jeho výnosu do čtyř majetkových skupin:\n\nRozdělení do jednotlivých majetkových vrstev mělo význam i pro plnění vojenských povinností: \n\nPodle velikosti majetku byla odstupňována politická práva příslušníků jednotlivých skupin. \n\nPodobnou ústavu zavedl ve starověkém Římě šestý římský král Servius Tullius.\n\n"}
{"id": "1114981", "url": "https://cs.wikipedia.org/wiki?curid=1114981", "title": "Alleghenská plošina", "text": "Alleghenská plošina\n\nAlleghenská plošina (), je členitá plošina na severovýchodě Spojených států amerických. Je součástí Appalačských plošin, které náleží k Appalačskému pohoří.\nRozkládá se od Cumberlandské plošiny na jihu až k údolí Mohawk Valley ve státě New York.\nLeží v západní a střední části státu New York, v severní a střední části Pensylvánie, na východě Ohia, na západě Západní Virginie a severovýchodě Kentucky.\n\nNa severu plošina zasahuje až k pobřežním rovinám jezer Erie a Ontario, na východě nad plošinu vystupují Alleghenské hory, na jihu hraničí s travnatými rovinami Kentucky, na západě s rovinami Ohia. Severní část plošina byla zaledněná, zejména v údolí v New Yorku jsou hojná ledovcová jezera. K největším náleží \"Seneca\", \"Cayuga\" a \"Oneida\". Horniny jsou sedimentárního původu. Převažují pískovce, slepence a břidlice.\n"}
{"id": "1114982", "url": "https://cs.wikipedia.org/wiki?curid=1114982", "title": "Alena Losová", "text": "Alena Losová\n\nAlena Losová (* 7. března 1963 Varnsdorf) je česká pedagožka a politička, v letech 2012 až 2016 zastupitelka a radní Libereckého kraje, bývalá členka Strany zelených.\n\nVystudovala Konzervatoř Teplice a získala tak titul dipl. um. Od roku 1983 učí hudbu na Základní umělecké škole v České Lípě (dříve lidová škola umění). Od roku 2007 se angažuje v Českomoravském odborovém svazu pracovníků školství, v letech 2007 až 2013 zastávala funkci předsedkyně Krajské rady odborového svazu Liberecký kraj.\n\nAlena Losová je vdaná a má dceru Evu. Žije v České Lípě.\n\nByla členkou Strany zelených, v roce 2014 z ní ale kvůli neshodám straníků v Libereckém kraji vystoupila.\n\nV komunálních volbách v roce 2010 kandidovala ještě jako nestraník za SZ do Zastupitelstva města Česká Lípa, ale neuspěla. Do zastupitelstva se nedostala ani o čtyři roky později ve volbách 2014, kdy kandidovala již jako členka SZ za subjekt \"Zelení a Nezávislí\". Působí však jako členka Výboru pro výchovu a vzdělávání.\n\nV krajských volbách v roce 2008 kandidovala za SZ do Zastupitelstva Libereckého kraje, ale neuspěla. O čtyři roky později se však ve volbách v roce 2012 krajskou zastupitelkou stala. Kandidovala jako členka SZ za subjekt \"Změna pro Liberecký kraj\" (tj. Změna a SZ). Na konci listopadu 2012 byla zvolena radní Libereckého kraje pro školství, mládež, tělovýchovu, sport a zaměstnanost. Byla také místopředsedkyní Komise pro nakládání s nemovitým majetkem kraje. Ve volbách v roce 2016 již nekandidovala a skončila tak i ve funkci radní kraje.\n"}
{"id": "1114985", "url": "https://cs.wikipedia.org/wiki?curid=1114985", "title": "Gustav Thurn-Balsassina", "text": "Gustav Thurn-Balsassina\n\nGustav Thurn-Balsassina, též Gustav Thurn-Valsassina, plným jménem Gustav Thurn-Valsassina-Como-Vercelli (13. července 1836 Radovljica – 23. července 1888 Radovljica), byl rakouský šlechtic a politik německé národnosti z Kraňska, v 2. polovině 19. století poslanec Říšské rady a zemský hejtman Kraňska.\nV dětství byl vzděláván soukromými učiteli (mj. duchovní a politik Lovro Pintar), pak studoval na gymnáziu v Lublani (jeho spolužákem zde byl Josef Schwegel) a potom dva roky právo na Univerzitě ve Štýrském Hradci. V roce 1859 ovšem studia předčasně ukončil a zapojil se jako dobrovolník do tažení rakouské armády v Itálii. Byl rytmistrem u jezdectva. Po válce vystoupil z armády a vrátil se do rodné Radovljice, kde žil na statku. Kromě toho mu patřily statky Lehen na Pohorju a Zbelovo. Byl čestným občanem mnoha kraňských obcí. V roce 1883 získal Řád železné koruny. Byl čestným prezidentem zemské zemědělské společnosti v Kraňsku.\n\nByl politicky aktivní. V červenci 1877 se stal poslancem Kraňského zemského sněmu za velkostatkářskou kurii. 16. září 1881 byl jmenován do funkce Zemského hejtmana Kraňska (tedy nejvyššího představitele zemské samosprávy a předsedy sněmu). Hejtmanem byl až do své smrti. Snažil se o vyvážený vztah k oběma zemským národnostem, což mu ovšem německý tábor často vyčítal a v zemských volbách roku 1883 nebyl těsně zvolen. Do sněmu se pak dostal v jiné kurii. Na rozdíl od svého bratra měl úzké vztahy s předáky slovinského hnutí, jakými byl Janez Bleiweis nebo Luka Svetec.Při zasedáních zemského sněmu mluvil slovinsky a rakouský biografický slovník uvádí, že v závěru života se fakticky přiklonil ke slovinskému táboru.\n\nZasedal krátce i jako poslanec Říšské rady (celostátního parlamentu), kam usedl v doplňovacích volbách roku 1878 za kurii velkostatkářskou v Kraňsku. V parlamentu nahradil svého zesnulého polovičního bratra Hyazintha Thurn-Balsassiny. Slib složil 20. února 1878. V roce 1878 se uvádí jako hrabě Gustav Thurn-Balsassina, statkář, bytem Radovljica.\n\nZemřel v červenci 1888.\n"}
{"id": "1114989", "url": "https://cs.wikipedia.org/wiki?curid=1114989", "title": "Tonypandy", "text": "Tonypandy\n\nTonypandy je město v oblasti Rhondda Cynon Taf na jihu Walesu. V roce 2001 zde žilo 3495 obyvatel. Pocházela odtud například herečka Lynette Davies, varhaník Len Rawle a spisovatel Rhys Davies. Na počátku dvacátého století bylo město sídlem ragbyového klubu Mid-Rhondda RLFC. Rovněž zde sídlil fotbalový tým Mid Rhondda F.C.\n"}
{"id": "1114994", "url": "https://cs.wikipedia.org/wiki?curid=1114994", "title": "Dánská lidová strana", "text": "Dánská lidová strana\n\nDánská lidová strana (, DF) je politická strana v Dánsku. Ideologicky je řazena mezi strany národně a sociálně konzervativní, mezi strany pravicově populistické a mezi strany euroskeptické. Mezi významné body jejího programu patří také odpor proti přistěhovalectví, který jí pomohl k velkému zisku hlasů a kterým ovlivnila i jiné významné dánské politické strany.\n\nV Evropském parlamentu je Dánská lidová strana členem skupiny Evropští konzervativci a reformisté.\n\nPo parlamentních volbách v roce 2015, kdy dosáhla historického úspěchu ziskem 21,1 % hlasů, je druhou nejsilnější stranou dánského parlamentu, kde má 37 mandátů ze 179.\n\nDánská lidová strana byla založena v roce 1995 Piou Kjærsgaardovou, která ji pak vedla až do roku 2012. V letech 2001 až 2011 se nepřímo podílela na vládě, když na její podpoře závisely menšinové koaliční vlády vedené stranou Venstre. Od roku 2012 je předsedou strany Kristian Thulesen Dahl.\n\n"}
{"id": "1114995", "url": "https://cs.wikipedia.org/wiki?curid=1114995", "title": "Hyazinth Thurn-Balsassina", "text": "Hyazinth Thurn-Balsassina\n\nHyazinth Thurn-Balsassina, též Hyacinth nebo Hyazinth Thurn-Valsassina (22. dubna 1818 – 12. nebo 14. prosince 1877 Vídeň), byl rakouský šlechtic a politik německé národnosti z Kraňska, v 2. polovině 19. století poslanec Říšské rady.\nJeho bratr Gustav Thurn-Balsassina působil jako zemský hejtman Kraňska.\nHyazinth byl poslancem Kraňského zemského sněmu. Ten ho roku 1871 zvolil i do Říšské rady (celostátního parlamentu), tehdy ještě nepřímo volené zemskými sněmy. Uspěl i v prvních přímých volbách do Říšské rady roku 1873 za kurii velkostatkářskou v Kraňsku. Poslancem byl až do své smrti v roce 1877. V roce 1873 se uvádí jako hrabě Hyazinth Thurn-Balsassina, c. k. komoří a statkář, bytem Radovljica. Po smrti ho v Říšské radě nahradil bratr Gustav.\n\nZemřel v prosinci 1877 ve věku 60 let.\n"}
{"id": "1114997", "url": "https://cs.wikipedia.org/wiki?curid=1114997", "title": "Zeuhl", "text": "Zeuhl\n\nZeuhl (v jazyce Kobaïan znamená \"nebeský\". Jedná se o umělý jazyk vytvořený Christianem Vanderem) je hudební žánr, který je odnoží progresivního rocku. Jde o směs moderního jazzrocku, space rocku, vážné hudby, opery a avantgardy. Tento žánr hrají hudební skupiny inspirované hudební skupinou Magma a také hudební skupiny bývalých členů magma (Weidorje, Dun nebo Art Zoyd).\n"}
{"id": "1114998", "url": "https://cs.wikipedia.org/wiki?curid=1114998", "title": "Víno (přírodní památka)", "text": "Víno (přírodní památka)\n\nPřírodní památka Víno leží při západním okraji obce Převýšov, cca 3 km vzdálené od Chlumce nad Cidlinou. Hranice PP je totožná s hranicí stejnojmenného izolovaného lesního komplexu. Vegetace je tvořena převážně dubohabrovými lesními porosty. Současná rozloha lesa přibližně odpovídá stavu již před téměř 200 lety.\n\nZajištění stabilní populace silně ohroženého druhu roháče obecného vhodnou údržbou stávajících biotopů (zejména skupin starých stromů ponechaných až do stadia rozpadu, včetně torz a jejich zbytků a pařezů pokácených stromů). Z entomologického hlediska se jedná o významnou lokalitu výskytu roháče obecného (\"Lucanus cervus\") ve východních Čechách. V lokalitě bylo pozorováno celkem 42 druhů brouků z celkem 24 čeledí.\n\nÚzemí je tvořené lesními společenstvy s převažujícím dubem zimním jako hlavní dřevinou a habrem v podrostu. Celkem bylo na lokalitě zaznamenáno 287 druhů vyšších rostlin; z toho 3 druhy zvláště chráněné podle zákona 114/1992 Sb. a dalších 19 druhů, které jsou uvedeny v Červeném seznamu (Procházka ed. 2001). Z toho dva druhy, orlíček obecný a vrbina tečkovaná, patří ale mezi druhy zplanělé a jejich výskyt je nutné považovat za druhotný.\n"}
{"id": "1115000", "url": "https://cs.wikipedia.org/wiki?curid=1115000", "title": "Rhys Davies", "text": "Rhys Davies\n\nRhys Davies, vlastním jménem Vivian Rees Davies (9. listopadu 1901 – 21. srpna 1978) byl velšský spisovatel, starší bratr knihovníka Lewise Daviese. Psal povídky, romány, novely, divadelní hry, knihy o Walesu a je také autorem vlastní autobiografie. Příběhy jeho děl se často odehrávají ve Walesu. Narodil se ve vesnici Blaenclydach na jihu Walesu a přestože jeho rodiče mluvili velšsky, jejich děti tomuto jazyku neučili. Roku 1968 získal Řád britského impéria.\n"}
{"id": "1115002", "url": "https://cs.wikipedia.org/wiki?curid=1115002", "title": "Rhys Davies (rozcestník)", "text": "Rhys Davies (rozcestník)\n\nRhys Davies může být:\n\n"}
{"id": "1115008", "url": "https://cs.wikipedia.org/wiki?curid=1115008", "title": "Dinko Vitezić", "text": "Dinko Vitezić\n\nDinko Vitezić (24. července 1822 Vrbnik – 25. prosince 1904 Krk) byl rakouský právník a politik chorvatské národnosti z Istrie respektive severní Dalmácie, v 2. polovině 19. století poslanec Říšské rady.\n\nStudoval práva na Vídeňské univerzitě a Padovské univerzitě, kde v roce 1847 získal titul doktora práv. V letech 1848–1884 působil na finanční prokuratuře v Zadaru. V roce 1852 byl jmenován úředníkem pro Dalmácii a Přímoří na finanční prokuratuře. V roce 1855 se stal radou, roku 1882 vrchním radou a prokurátorem pro Dalmácii.\n\nAngažoval se i v politice. Zasedal coby poslanec Říšské rady (celostátního parlamentu Předlitavska), kam nastoupil v prvních přímých volbách do Říšské rady roku 1873 za kurii venkovských obcí, obvod Pazin, Volosko, Cherson, Lošinj atd. Mandát obhájil ve volbách roku 1879 a volbách roku 1885. V roce 1873 se uvádí jako Dominik Vitezić, c. k. finanční rada, bytem Zadar. V roce 1873 zastupoval v parlamentu slovanský opoziční blok. Byl prvním poslancem zvoleným do Říšské rady v Istrii, který se hlásil k slovanskému federalistickému programu.\n\nV roce 1878 se uvádí jako člen poslaneckého klubu pravého středu (tzv. Hohenwartův klub). V Hohenwartově klubu usedl i po volbách roku 1879. Národní listy ho tehdy označují za chorvatského národního poslance. V prosinci 1882 se přidal k nově ustavenému poslaneckému Coroniniho klubu, oficiálně nazývanému Klub liberálního středu, který byl orientován vstřícněji k vládě Eduarda Taaffeho. Po volbách do Říšské rady roku 1885 je opět uváděn coby člen Hohenwartova klubu.\n\nV roce 1884 odešel do penze a založil si advokátní kancelář ve městě Krk. Byl aktivní v národních spolcích. Byl například členem čtenářského spolku v Zadaru. Podílel se na založení Matice dalmatské a časopisu \"Il Nazionale\". V Krku byl po něm pojmenován místní Národní dům.\n\nZemřel v prosinci 1904.\n"}
{"id": "1115009", "url": "https://cs.wikipedia.org/wiki?curid=1115009", "title": "Christian Vander", "text": "Christian Vander\n\nChristian Vander (* 21. února 1948, Nogent-sur-Marne, Francie) je francouzský avantgardní bubeník, skladatel a zakladatel zeuhl skupiny Magma. Kromě ní působí sólově v Christian Vander Triu, Christian Vander Quartetu a je též autorem několika komorních sólových projektů nazývaných Offering.\n\nV České republice vystoupila Magma v roce 2005, kdy se v Praze uskutečnily dva koncerty na festivalu Alternativa, a říjnu 2015 zde odehrál Vander s Magmou další koncert.\n\n"}
{"id": "1115010", "url": "https://cs.wikipedia.org/wiki?curid=1115010", "title": "Taconic Mountains", "text": "Taconic Mountains\n\nTaconic Mountains nebo Taconic Range je pásmo vrchovin a hor v severní části Appalačského pohoří, na severovýchodě Spojených států amerických. Leží ve východní části New Yorku, na severozápadě státu Connecticut a západě Massachusettsu a Vermontu. Taconic Mountains je známé svou krásnou krajinou a významnou rekreační hodnotou. Nachází se zde okolo 60 různých chráněných krajinných oblastí a pohořím prochází stovky kilometrů turistických tras (včetně 3 500 km dlouhé Appalačské stezky). \n\nNa východě je odděluje od Green Mountains 140 km dlouhé údolí Vermont, na západě od Adirondack Mountains tektonické údolí řeky Hudson. Vrcholy pásma se pohybují okolo 600 m. Nejvyšší horou je \"Equinox Mountain\" (1 170 m) a \"Mount Greylock\" (1 064 m).\n"}
{"id": "1115013", "url": "https://cs.wikipedia.org/wiki?curid=1115013", "title": "Střemcha pozdní", "text": "Střemcha pozdní\n\nStřemcha pozdní (\"Prunus serotina\") je opadavý strom, neofyt a invazní druh z rodu slivoň. Jeho nejbližším příbuzným rostoucí v české přírodě je původní druh střemcha obecná, která za invazní považována není.\n\nDřevina pochází ze severovýchodu Severní Ameriky, kde roste od jihovýchodu Kanady až po Guatemalu. Byla roku 1630 dovezen do Paříže a začala se jako okrasný strom sázet do evropských parků a zahrad. Nejvíce se rozšířila v západní, severní a střední Evropě, nejhojněji se vyskytuje v Německu, Dánsku a Polsku. Prvé zmínky o jejím výskytu z území nynější České republiky pocházejí z počátku 19. století. V současnosti není v Česku příliš četná, v okolních státech se ale rychle šíří.\n\nVe středoevropských podmínkách se jí nejlépe daří v nížinách a pahorkatinách do výšky 500 m nad mořem, roste hlavně na písčitých až hlinitých kyselejších půdách, krátkodobě snáší i podmáčení. V Novém světě se vyskytuje v místech se širokým rozsahem teplot a dešťových srážek a v nadmořských výškách od hladiny moře až po 1500 m.\n\nStřemcha pozdní roste velmi rychle a obvykle brzy přeroste okolní stejnověké stromy. Kořeny většinou nezasahuji hlouběji než 60 cm, zvláště na vlhkých místech koření plytce a je proto ve vyšším věku citlivá na větrné bouře. Vyskytuje se hlavně ve smíšených lesích, nejčastěji ve společenstvech s duby a borovicemi. Stromy začínají kvést ve věku asi 10 let a dožívají se nejvýše 180 let.\n\nOpadavý, listnatý strom vysoký 15 až 25 m s úzkou korunou, někdy vícekmenný či vyšší keř s voňavou, hnědou kůrou. Kořeny jsou široce rozprostřené, ale nehluboké. Kmen stromu může mít i více než metr v průměru. Větve jsou krátké, téměř vodorovné, v mládí jsou červeně hnědé a lesklé, později tmavě hnědé a čtvercovitě rozpraskané. Kožovité listy s řapíky mají čepele 6 až 12 cm dlouhé, ty bývají podlouhle elipsovité neb úzce obvejčité, na bázi klínovité, po okraji pilovité a na vrcholu jsou zakončené dlouhým hrotem. Na svrchní straně jsou tmavozelené, na spodní světlozelené a podél střední žilky mají rezavé chlupy.\n\nBílé, vonné květy, 1 až 1,5 cm velké, vyrůstají jednotlivě a vytvářejí úzké, válcovité, až 30květé hrozny dlouhé až 15 cm, které jsou při kvetení vystoupavé a za plodů svěšené. Vytrvalé kališní lístky jsou podlouhle vejčité. Krémově bílé korunní lístky jsou obvejčité a mají tři až čtyři zoubky. Kvetou v květnu až červnu, opylovány jsou létajícím hmyzem nacházející v květech dostatek pylu i nektaru. Samosprašení nepřináší životaschopné semena.\n\nPlody hořké chuti jsou kulovitě vejčité, asi 1 cm velké peckovice se zřetelným vytrvalým kalichem. Postupně s dozráváním (v září a říjnu) se zbarvují červeně až tmavě purpurově, obsahují po hladké pecce.\n\nStromy nejvíce kvetou v období mezi 30 a 100 léty. Převážná část semen v plodech spadne v okolí matečního stromu. Plody požírají ptáci, hlodavci, lišky i medvědi a nestrávená semena šíří v trusu. Semena jsou nestejně dormantní, některá vyklíčí po absolvování prvního zimního období již na jaře následujícího roku, jiná až za tři a více let. V době klíčení endosperm bobtná a rozpůlí pecku na dvě části, klíčení je hypogenické, děložní lístky zůstávají pod povrchem.\n\nČasto také obráží z pařezů a shluky mladých výhonů rostou na plném slunci mnohem rychleji než ze semen. Druh je netolerantní k zastínění a mnoho mladých semenáčků vyrostlých pod staršími stromy uhyne.\n\nStřemcha pozdní je v oblastech původního rozšíření předmětem komerčního využívaní. Její dřevo s jemnou aromatickou vůni je roztroušeně pórovité. Úzká běl (ne širší než 10 letokruhů) je nažloutlá až načervenalá, proti hnilobě odolné jádro je nahnědlé s nazelenalým nádechem a postupně ztmavne do červenohnědá se zlatavým nádechem. Měrná hmotnost dřeva je 590 kg/m³. Dřevo je pevné a tvrdé, dobře se suší a má rozměrovou stálost. Lze ho opracovávat všemi běžnými postupy. Používá se hlavně na výrobu luxusního nábytku a pro dekorativní účely v interiéru.\n\nPlody nejsou vhodné ke konzumaci lidmi. Jsou však každoroční vítanou potravou pro množství ptáků a jiných živočichů při tvorbě zimních zásob.\n\nNa rozdíl od domácí střemchy obecné je střemcha pozdní považována v Evropě za invazní druh. Velmi rychle se šíří v lesích i mimo, obsazuje kdejaká volná prostranství, louky, křovinaté stráně a dostává se do blízkosti obdělávané půdy a zahrad.\n\nVědci hledali příčiny, proč se takto agresivně nechová v domovině, ve Spojených státech. Bylo zjištěno, že na americkém kontinentu existují půdní patogeny, virulentní typy houby rodu \"Pythium\", které střemchu pozdní napadají a tak její šíření udržují v přijatelných mezích.\n\n"}
{"id": "1115014", "url": "https://cs.wikipedia.org/wiki?curid=1115014", "title": "9Bach", "text": "9Bach\n\n9Bach je velšská hudební skupina. Vznikla roku 2005 v severovelšském městě Bethesda a původně ji tvořili Lisa Jên Brown a Martin Hoyland, ostatní hudebníci se k duu přidali později. Název skupiny pochází z velšského jazyka a v doslovném překladu do češtiny znamená „malá babička“ (slovo „babička“ – \"\" – zde zastupuje číslice 9). Své první, eponymní studiové album kapela vydala roku 2009. Druhé album nazvané \"Tincian\" následovalo o pět let později a vydalo jej vydavatelství Real World Records vlastněné hudebníkem Peterem Gabrielem.\n\n\n"}
{"id": "1115018", "url": "https://cs.wikipedia.org/wiki?curid=1115018", "title": "Mikojan (příjmení)", "text": "Mikojan (příjmení)\n\nPříjmení Mikojan nosí více osob:\n\n"}
{"id": "1115024", "url": "https://cs.wikipedia.org/wiki?curid=1115024", "title": "Signature song", "text": "Signature song\n\nSignature song ( doslova \"podpisová píseň \") je skladba (v některých případech jedna z několika skladeb), která slouží nejčastěji k identifikaci interpreta (zpěváka či zpěvačky nebo hudební skupiny), i když mohl mít i jiná populární díla . \n\nTyto skladby se stávají povinnou součástí repertoáru výběrovek a koncertních vystoupení určitého umělce. V některých případech nemusí být signature song zároveň i komerčně nejúspěšnějším. Signature song jednoho umělce může být vzhledem ke kulturní zvyklosti a tradice obyvatelstva v různých zemích světa rozdílný. \n\nV případech, kdy se jedná o více než jednu charakteristickou skladbu bývá několik těchto děl často z jednoho hudebního alba, které je pak považováno za jejich nejlepší nebo také \"signature album\".\n\nTermín \"signature song\" nelze použít v případech, kdy se některý umělec stal známým pouze díky jednomu hitu a svou tvorbou nedosáhl dalších úspěchů.\n\nSkupiny nebo interpreti se zdokumentovanými \"signature songy\":\n"}
{"id": "1115026", "url": "https://cs.wikipedia.org/wiki?curid=1115026", "title": "Giovanni Battista de Franceschi", "text": "Giovanni Battista de Franceschi\n\nGiovanni Battista de Franceschi (\"1842 (???) Seghetto\" – 23. listopadu 1897 Umag) byl rakouský politik italské národnosti z Istrie, v 2. polovině 19. století poslanec Říšské rady.\n\nProfesí byl právníkem. Angažoval se v politice. Zastával funkci starosty domovského města Umag. A zasedal dlouhodobě jako poslanec Istrijského zemského sněmu, kde reprezentoval Italskou národní stranu, přičemž patřil k jejímu umírněnému křídlu.\n\nZasedal rovněž coby poslanec Říšské rady (celostátního parlamentu Předlitavska), kam poprvé nastoupil v prvních přímých volbách roku 1873 za velkostatkářskou kurii v Istrii. Rezignaci oznámil na schůzi 4. září 1877. Opětovně se do parlamentu dostal ve volbách roku 1879, nyní za kurii venkovských obcí, obvod Poreč, Koper, Pula, Dignano atd. Mandát zde obhájil ve volbách roku 1885. Slib složil 28. září 1885. V roce 1873 se uvádí jako Johann von Franceschi, statkář, bytem Umag.\n\nV roce 1873 zastupoval v parlamentu provládní blok Ústavní strany (centralisticky a provídeňsky orientované). Po volbách v roce 1873 se uvádí coby jeden z 67 členů staroliberálního Klubu levice, vedeného Eduardem Herbstem. Rovněž tak po dalších volbách, v říjnu 1879, se uvádí coby člen Klubu liberálů (\"Club der Liberalen\"). V prosinci 1882 se přidal k nově ustavenému poslaneckému Coroniniho klubu, oficiálně nazývanému Klub liberálního středu, který byl orientován vstřícněji k vládě Eduarda Taaffeho. Za člena Coroniniho klubu se uvádí i po volbách do Říšské rady roku 1885.\n\nV závěru svého parlamentního působení měl být nejstarším členem Říšské rady. Podle jiného zdroje se ale narodil roku 1842, takže v době úmrtí mu bylo jen cca 55 let.\n\nZemřel v listopadu 1897.\n"}
{"id": "1115027", "url": "https://cs.wikipedia.org/wiki?curid=1115027", "title": "Wales Millennium Centre", "text": "Wales Millennium Centre\n\n"}
{"id": "1115041", "url": "https://cs.wikipedia.org/wiki?curid=1115041", "title": "Watchmen", "text": "Watchmen\n\nWatchmen může být:\n"}
{"id": "1115042", "url": "https://cs.wikipedia.org/wiki?curid=1115042", "title": "Křížová cesta (Křešín)", "text": "Křížová cesta (Křešín)\n\nKřížová cesta v Křešíně na Pelhřimovsku vede z centra obce od kostela svatého Bartoloměje na protilehlé návrší ke Kalvárii.\n\nKřížová cesta byla postavena v roce 1791. Původních devět pravděpodobně dřevěných křížů lemovalo cestu od kostela k Zelenkovu mlýnu. První obnova křížové cesty byla roku 1859. Další zápis obnovy, rok 1900, je vyznačen na zděných sloupcích. Roku 1945 proběhla oprava cesty včetně přesunu sloupků zastavení č. III. až V. k potoku Mohelnice z důvodu výstavby silnice.\n\nKřížovou cestu tvoří třináct zděných kapliček připomínajících Boží muka. V mělkém výklenku byly pravděpodobně původně kovové desky s obrázky s pašijovými výjevy. Tyto obrázky se shodovaly s obrazy uvnitř kostela.\nCesta končí u Kalvárie tvořené třemi kovovými kříži osazenými do kamenných podstavců. Boční kříže nesou znak Nejsvětější Trojice, pod centrálním křížem s Kristem je socha Panny Marie Bolestné. Kalvárie je z 2. poloviny 19. století.\n\nKřížová cesta s Kalvárií byly kompletně obnoveny v roce 2012. Jsou zapsány jako nemovitá Kulturní památka České republiky.\n\n"}
{"id": "1115049", "url": "https://cs.wikipedia.org/wiki?curid=1115049", "title": "FK Mohelnice", "text": "FK Mohelnice\n\nFotbalový klub Mohelnice je český fotbalový klub, který sídlí v moravském městě Mohelnice v Olomouckém kraji. Založen byl dne 21. června 1946. Klubovými barvami jsou fialová a bílá.\n\nOd sezony 2015/16 klub nastupuje v MSFL, ve třetí nejvyšší soutěži se objevil po 52 letech. V polovině července 2015 se do týmu jako hrajícího asistenta trenéra Romana Sedláčka a hlavního trenéra „B“ mužstva podařilo ze Zábřehu získat velezkušeného Michala Kováře.\n\nZdroj: \n\n\nZdroj: \n\nPoznámky:\n\nFK Mohelnice „B“ je rezervní tým Mohelnice, který se před začátkem sezony 2016/17 odhlásil z Přeboru Olomouckého kraje (5. nejvyšší soutěž). Největšího úspěchu dosáhl klub v sezóně 2014/15, kdy se v Přeboru Olomouckého kraje (5. nejvyšší soutěž) umístil na 8. místě. V sezoně 2017/18 zahájil ve III. třídě okresu Šumperk a ihned postoupil do Okresního přeboru Šumperska (8. nejvyšší soutěž).\n\nZdroj: \n\n\n"}
{"id": "1115050", "url": "https://cs.wikipedia.org/wiki?curid=1115050", "title": "Jan Vobejda", "text": "Jan Vobejda\n\nJan Vobejda (* 2. ledna 1995 v Hradci Králové) je český fotbalový záložník, od května 2015 působící v A-týmu FC Hradec Králové.\n\nSvoji fotbalovou kariéru začal v klubu FC Hradec Králové, kde se v průběhu sezony 2014/15 propracoval do prvního mužstva. V A-mužstvu debutoval v 1. české lize 30. května 2015 v utkání 30. kola proti FK Teplice (výhra 3:1), odehrál celý zápas. Na jaře 2015 sestoupil s Hradcem do druhé nejvyšší soutěže.\n\n"}
{"id": "1115052", "url": "https://cs.wikipedia.org/wiki?curid=1115052", "title": "Křížová cesta (Vratěnín)", "text": "Křížová cesta (Vratěnín)\n\nKřížová cesta ve Vratěníně na Znojemsku vedla z Uherčic podél Vratěnínského potoka ke klášteru Bosých Augustiniánů ve Vratěníně.\n\nKřížová cesta, jak uvádí vratěnínská kronika, vedla k poutnímu místu Loretě v klášteře Bosých augustiniánů od směru lesa. Z této cesty jsou dochovány čtyři kaple v polorozbořeném stavu a informace o páté zaniklé. Vzdálenosti mezi nimi jsou v průměru 350 metrů. Na mapě II. Vojenského mapování je zakreslena ještě jedna kaplička ve směru cesty 350 metrů severně od kapličky č.5.\n\nPoutní místo Loreta se nacházelo v klášteře bosých augustiniánů ve Vratěníně. V roce 1726 byly farní kostel, klášterní chrám a loretánská kaple papežem Benediktem XIII. nadány odpustky. Vratěnín se v té době těšil velkému zájmu poutníků a byl cílem mnoha procesí.\n\nKaplička stála u Vratěnínského rybníka přibližně 400 metrů východně od kaple Božího hrobu.\nSouřadnice:\nKaplička je polorozbořená, stojí přibližně 350 metrů po toku potoka od první kapličky. Je bez stříšky, shora se začíná uvolňovat zdivo, fasádu má zničenou.\nSouřadnice:\nKaplička je poškozená, bez stříšky, fasáda zničena. Nachází se přibližně 350 metrů od druhé kapličky a je nakloněná dopředu.\nSouřadnice:\nKaplička se nachází přibližně 350 metrů od třetí kaple. Je bez stříšky, shora se začíná uvolňovat zdivo. Fasádu má zničenou.\nSouřadnice:\nKaplička je polozřícená,zdivo má sníženo asi o 1 metr. Je částečně zarostlá v křoví.\nSouřadnice:\n\n\n"}
{"id": "1115053", "url": "https://cs.wikipedia.org/wiki?curid=1115053", "title": "Jiří Bederka", "text": "Jiří Bederka\n\nJiří Bederka (* 18. února 1995, Náchod) je český fotbalový záložník či obránce a bývalý mládežnický reprezentant, od ledna 2018 působící v týmu Bohemians Praha 1905. Na začátku své hráčské kariéry hrával na kraji zálohy, nyní nastupuje na stoperu (ve středu obrany).\n\nSvoji fotbalovou kariéru začal v přípravce Jiskry Česká Skalice, v žácích pokračoval v klubu FK Náchod a do dorostu zamířil do pražské Sparty. V roce 2014 se propracoval do seniorské kategorie. Před ročníkem 2014/15 odešel na hostování do mužstva FK Pardubice, v klubu působili mj. v té době i jiní hráči ze Sparty. V mužstvu působil rok, po kterém měli Pardubice zájem o prodloužení hostování, ale hráč se nakonec vrátil do Sparty.\n\nV létě 2015 zamířil hostovat do týmu FC Hradec Králové. Po přestupu Tomáše Koubka z Hradce do Sparty se hostování změnilo v trvalý přestup.\n\nV dresu Hradce Králové debutoval 23. srpna 2015 v ligovém utkání 4. kola proti B-týmu SK Sigma Olomouc (výhra 4:1), když 79. minutě vystřídal Martina Noska. S mužstvem postoupil zpět do české nejvyšší soutěže, když jeho klub ve 28. kole hraném 17. 5. 2016 porazil FK Baník Sokolov 2:0 a 1. SC Znojmo, které bylo v tabulce na třetí pozici, prohrálo s FC Sellier & Bellot Vlašim. Celkem v ročníku 2015/16 odehrál pět ligových zápasů, ve kterých nastoupil až na jednu výjimku vždy jako střídající hráč.\n\nV průběhu sezony 2016/17 konkrétně v srpnu odešel na hostování do klubu SK Dynamo České Budějovice. Celkem v dresu Dynama odehrál šest ligových střetnutí, ve kterých se střelecky neprosadil. Po půl roce se vrátil zpět do svého mateřského týmu. V lednu 2018 přestoupil do týmu Bohemians Praha 1905.\n\nJiří Bederka je bývalým mládežnickým reprezentantem České republiky. Nastupoval za výběr do 16, 18, 19 a 20 let.\n\n"}
{"id": "1115054", "url": "https://cs.wikipedia.org/wiki?curid=1115054", "title": "COGAG", "text": "COGAG\n\nCOGAG (anglická zkratka za) je kombinovaný námořní pohonný systém, který využívá kombinace dvou plynových turbín pro optimalizaci spotřeby a výkonu. Na rozdíl od systému COGOG umožňuje současné zapojení obou turbín.\n\nPlynové turbíny mají největší účinnost, když běží naplno – z pohledu spotřebovaného paliva je tedy neekonomické, aby turbína běžela dlouhodobě například na 50 %. S rostoucím výkonem turbín ale roste spotřeba paliva (na hodinu provozu). COGAG proto kombinuje jednu plynovou turbínu s velkým výkonem (např. 14 MW Rolls-Royce Spey SM1A) pro vyšší rychlosti a jednu plynovou turbínu s menším výkonem (např. 3,6 MW Rolls-Royce Tyne RM3C) pro ekonomickou plavbu cestovní rychlostí. Obě turbíny jsou spojkou propojeny s převodovkou, která umožňuje přenos točivého momentu obou turbín na lodní hřídel. Koncepce COGAG je oproti koncepci COGOG konstrukčně složitější, ale pro dosažení stejného maximálního výkonu (stejné rychlosti) stačí hlavní turbína o nižším výkonu, protože při plavbě maximální rychlostí jsou zapojené obě turbíny.\n\nRoyal Navy použila systém COGAG na letadlových lodích třídy \"Invincible\" a na fregatách typu 22 (část jednotek Batch II, počínaje HMS \"Brave\" (F94), a všechny čtyři jednotky Batch III). U typu 22 tak došlo k nahrazení systému COGOG za COGAG. Následující fregaty typu 23 ale systém COGAG nahradily systémem CODLAG.\n"}
{"id": "1115055", "url": "https://cs.wikipedia.org/wiki?curid=1115055", "title": "Jean-Baptiste Alphonse Dechauffour de Boisduval", "text": "Jean-Baptiste Alphonse Dechauffour de Boisduval\n\nJean Baptiste Alphonse Dechauffour de Boisduval (17. června 1799, Ticheville – 30. prosince 1879, Тicheville) byl francouzský entomolog - koleopterolog, ale hlavně lepidopterolog, lékař a botanik. Jeho autorská značka je „Boisd.“\n\nV roce 1828 ukončil studium medicíny. Během svého života popsal mnoho nových druhů hmyzu, hlavně z řádů motýlů (\"Lepidoptera\") a brouků (\"Coleoptera\"). Jako jeden z nejvýznamnějších lepidopterologů Francie své doby stál u zrodu Francouzské entomologické společnosti (\"Société entomologique de France\"). Zpočátku, v začátcích své entomologické kariéry, se zabýval hlavně brouky a spolupracoval s několika významnými francouzskými entomology, jakými byli například Lacordaire a Latreille. Byl kurátorem entomologického kabinetu hraběte Dejean a správcem jeho sbírek v Paříži. Popisy nových druhů pocházely ze sbírek, které nasbírali mnozí významní entomologové a cestovatelé té doby, během svých vědecko-výzkumných expedic. Patřil k nejvýznamnějším lepidopterologům světa a také k zakládajícím členům Société entomologique de France. V letech 1838, 1853 a 1858 byl prezidentem této entomologické společnosti.\n\nNapsal mnoho známých prací s entomologickým obsahem. V civilním životě pracoval jako lékař v Ticheville, kde i zemřel. Působil zde téměř po celý svůj život.\n\nBoisduvalem popsaný materiál se v současnosti většinou nenachází v Paříži. Brouci z čeledi Elateridae se dnes nacházejí v Britském muzeu v Londýně a typový materiál z čeledi Curculionidae je v Muséum des sciences naturelles de Belgique v Bruselu. Motýly odkoupil Charles Oberthür. Lišajovití (\"Sphingidae\") se dnes nacházejí v Carnegie Museum of Natural History v Pittsburghu v Pensylvánii.\n\n\n"}
{"id": "1115060", "url": "https://cs.wikipedia.org/wiki?curid=1115060", "title": "Gian Paolo Polesini", "text": "Gian Paolo Polesini\n\nGian Paolo Polesini (21. prosince 1818 Poreč – 13. července 1882 Poreč) byl rakouský šlechtic a politik italské národnosti z Istrie, v 2. polovině 19. století poslanec Říšské rady.\n\nPocházel z istrijského šlechtického rodu Polesini. Mezi jeho příbuzné patřil vědec Giovanni Polesini (1739–1829) spolu s bratrem Francescem Polesinim (1730–1819), jenž zastával úřad biskupa v Poreči. Gian Paolo studoval v Udine, pak v letech 1839–1841 na Vídeňské univerzitě a v roce 1844 získal na Padovské univerzitě titul doktora práv. Během revolučního roku 1848 se zapojil do italského separatistického hnutí. V roce 1857 se ve Vídni vyslovil pro \"osvobození\" Istrie.\n\nV roce 1861 se stal poslancem Istrijského zemského sněmu. Uvádí se také, že byl předsedou zemského sněmu. Zastával tehdy rovněž funkci okresního hejtmana. Opětovně byl zemským poslancem v letech 1867–1882. Byl starostou Poreče. Založil ve městě spolek Società agraria Istriana a spořitelnu. Udržoval styky s dalšími italskými národovci v regionu (například Antonio Madonizza).\n\nZasedal rovněž coby poslanec Říšské rady (celostátního parlamentu Předlitavska), kam poprvé nastoupil v prvních přímých volbách roku 1873 za kurii venkovských obcí v Istrii, obvod Poreč, Koper, Pula atd. V roce 1873 se uvádí jako baron Johann Paul von Polesini, statkář, bytem Poreč. V roce 1873 zastupoval v parlamentu provládní blok Ústavní strany (centralisticky a provídeňsky orientované). V roce 1878 byl členem poslaneckého klubu levice.\n\nZemřel v červenci 1882.\n\nJeho syn Benedetto Polesini byl vlastníkem budovy, ve které zasedal istrijský zemský sněm a roku 1922 ji věnoval istrijské provincii.\n"}
{"id": "1115063", "url": "https://cs.wikipedia.org/wiki?curid=1115063", "title": "White Mountains (New Hampshire)", "text": "White Mountains (New Hampshire)\n\nWhite Mountains () je pohoří ve státě New Hampshire a částečně i na západě státu Maine, na severovýchodě Spojených států amerických. Pohoří je součást severní části Appalačského pohoří. Nejvyšší vrchol \"Mount Washington\" (1 917 m) je také nejvyšší horou Severních Appalačí. Dalších 48 hor má nadmořskou výšku přes 1 200 m. White Mountains jsou nejhornatější oblastí v Nové Anglii. Vzhledem k blízkosti metropolí Bostonu, New Yorku a Montrealu jsou oblíbenou turistickou destinací. Známý je systém horských chat provozovaných Appalačským turistickým klubem (\"Appalachian Mountain Club\").\n\nPohoří tvoří několik nepravidelných a nesouvislých horských skupin, které vystupují nad okolní vrchovinu. Bílé hory se rozkládají ze severovýchodu na jihozápad. Hory jsou tvořeny magmatickými granity a jsou vymodelovány ledovci. Nachází se zde velké množství širokých karů.\n"}
{"id": "1115064", "url": "https://cs.wikipedia.org/wiki?curid=1115064", "title": "Andílek na nervy", "text": "Andílek na nervy\n\nAndílek na nervy je český film z roku 2015. Rodinnou komedii natočil režisér Juraj Šajmovič. Natáčení probíhalo od dubna 2014 do ledna 2015 v Ředhošti, Praze a Slaném. Společnost Indigo Film film uvedla do českých kin od 18. června 2015.\n\nFilm vypráví příběh 14leté fashion bloggerky Viktorie (Anna Kadeřávková), která se po smrti matky odstěhuje na malou vesnici za otcem-zvěrolékařem (Pavel Řezníček), jehož nikdy neviděla. Do zdejšího prostředí nezapadá, vzdoruje veškerým pokusům otce o převýchovu, ale nakonec tu nachází svou první lásku.\n\nVe 25. týdnu se film jako novinka v českých kinech umístil na 6. pořadí s 1 milionem korun na tržbách. Předstihly ho jiné novinky týdne: \"Jurský svět\", animovaní \"Mimoni\" (v předpremiéře), horor \"Odebrat z přátel\" a dva české filmy s dřívější premiérou: \"Život je život\" a \"Sedmero krkavců\". V 26. týdnu zůstal na stejné příčce, ale s tržbami pouhých 428 tisíc korun, neboť značný podíl na trhu zabral premiérovaný animák \"Mimoni\". Před \"Andílkem na nervy\" se umístila stejná pětice filmů, jen v mírně prostřídaném pořadí.\n\nKritička Mirka Spáčilová z \"iDNES.cz\" přirovnala film k „pohádce o pyšné princezně z twitterové říše“ a označila jej za nejpozitivnější film příslušného premiérového týdne. Martin Svoboda z \"Aktuálně.cz\" jej nazval prototypem „špatného českého filmu“.\n\n"}
{"id": "1115068", "url": "https://cs.wikipedia.org/wiki?curid=1115068", "title": "Nazario Stradi", "text": "Nazario Stradi\n\nNazario Stradi (17. prosince 1824 Koper – 14. května 1915 Koper) byl rakouský právník a politik italské národnosti z Istrie, v 2. polovině 19. století poslanec Říšské rady.\n\nByl aktivní v italském národním hnutí. Psal vlastenecké básně.\n\nProfesí byl advokátem. Politicky se angažoval. Již v prvních volbách v roce 1861 se stal poslancem Istrijského zemského sněmu za kurii, obvod Koper.\n\nZasedal rovněž coby poslanec Říšské rady (celostátního parlamentu Předlitavska), kam nastoupil v doplňovacích volbách roku 1877 za kurii velkostatkářskou v Istrii. Slib složil 16. září 1877. V roce 1877 se uvádí jako Dr. Nazario Stradi, soukromník, bytem Piran. V roce 1878 zasedal v pětičlenném poslaneckém klubu Italů.\n"}
{"id": "1115069", "url": "https://cs.wikipedia.org/wiki?curid=1115069", "title": "Olešnice (přírodní památka)", "text": "Olešnice (přírodní památka)\n\nPřírodní památka Olešnice se nalézá západně od města Chlumec nad Cidlinou. Jedná se převážně o rovinaté území s mírnými svahy se sklonem do 10°. Území je protnuto silnicí 1. třídy č. 11 a silnicí 2. třídy č. 327 a dále železniční tratí č. 020. Na lokalitě převládají lesní porosty s dominujícími dubohabřinami.\nPředmětem ochrany je zajištění stabilní populace silně ohroženého druhu roháče obecného vhodnou údržbou stávajících biotopů (zejména skupin starých stromů ponechaných až do stadia rozpadu, včetně torz a jejich zbytků a pařezů pokácených stromů).\nNa lokalitě bylo pozorováno celkem 78 druhů brouků z celkem 29 čeledí. Tři druhy – zlatohlávek skvostný (\"Protaetia speciosissima\" – syn. \"Potosia aeruginosa\"), krajník hnědý (\"Calosoma inquisitor\") a roháč obecný jsou zvláště chráněné.\n\n"}
{"id": "1115072", "url": "https://cs.wikipedia.org/wiki?curid=1115072", "title": "Alkmaión (archón)", "text": "Alkmaión (archón)\n\nAlkmaión ( , ) je syn a následník aténského archonta Aischyla (pravděpodobně mýtický).\n\nAlkmaión byl archontem jen dva roky. Podle antického autora Jeronýma vládl od roku 755 před Kr. do roku 753 před Kr.\n\nStarověký autor Eusebios z Kaisareie uvádí, že po jeho vládě Athéňané zrušily dědičnou a doživotní vládu archontů a následující archonti byly již voleni a čas jejich panování byl omezen na deset let. Vládou Alkmaióna se tak skočilo 315leté panování archontů, kteří byli potomky krále Nestora z Pylu. Alkmaión se později považoval za zakladatele urozené aténské rodiny Alkmaionovců, ze které pocházeli kromě jiných Periklés a Kleisthenés.\n"}
{"id": "1115073", "url": "https://cs.wikipedia.org/wiki?curid=1115073", "title": "Aischylos (syn Agaméstora)", "text": "Aischylos (syn Agaméstora)\n\nAischylos ( , ) je syn a následník aténského archonta Agaméstora. (pravděpodobně mýtický)\n\nAischylos, syn Agaméstora, byl posledním archontem, který svůj úřad zastával až do své smrti. Podle antického autora Jeronýma, vládl od roku 778 před Kr. do roku 755 před Kr.\n\nStarověký autor Eusebios z Kaisareie uvádí, že během jeho 23leté vlády se konaly první olympijské hry, na kterých v běhu na jedno stadion zvítězil Koroibos z Élidy. Do této události od vlády prvního athénského krále Kekropa uběhlo 780 let. Datum prvních olympijských her (776 před Kr.) se pak stal počátkem řeckého kalendáře. Nástupcem Aischyla se stal Alkmaión, který vládl jen dva roky a potom Athéňané omezili délku panování archontů na deset let.\n"}
{"id": "1115074", "url": "https://cs.wikipedia.org/wiki?curid=1115074", "title": "Koroibos z Élidy", "text": "Koroibos z Élidy\n\nKoroibos ( –\"Koroibos\") byl v roce 776 př. n. l. vítěz olympijských her v běhu na jedno stadium.\n\nAntičtí autoři uvádějí, že Koroibos z Élidy byl prvním vítězem starověkých olympijských her. Zvítězil v běhu na jedno stadium, jediné disciplíně v níž se tehdy na hrách soutěžilo. Zavedení další disciplíny běhu na dvě stadia (diaulos) se uskutečnilo na 14. hrách v roce 724 př. n. l. Prvním vítězem běhu na dvě stadia se stal Hypénos z Pisy. Velikost stadia (600 stop) se pohybovala zhruba od 175 do 200 metrů (olympijské stadium mělo 192,27 metru).\n\nAntický autor Pausanias, který ve druhém století navštívil Olympii, uvádí, že Koroibovu sochu neviděl, ale jeho hrob se nacházel na hranicích Élidy. Na náhrobním kameni měl nápis, že byl prvním člověkem, který vyhrál v Olympii.\n"}
{"id": "1115075", "url": "https://cs.wikipedia.org/wiki?curid=1115075", "title": "Antimachos z Élidy", "text": "Antimachos z Élidy\n\nAntimachos ( –\"Antimachos\") byl v roce 772 př. n. l. vítěz olympijských her v běhu na jedno stadium .\n\nAntický autor Eusebios z Kaisareie uvádí, že Antimachos z Élidy zvítězil na 2. olympijských hrách v běhu na jedno stadium. Eusebios k této informaci dodává, že v té době se narodili bratři Romulus a Remus. \n\nBěh na jedno stadium byla jediná disciplína v níž se na hrách soutěžilo. Zavedení další disciplíny - běhu na dvě stadia (diaulos) se uskutečnilo na 14. hrách v roce 724 př. n. l. Prvním vítězem běhu na dvě stadia se stal Hypénos z Pisy. Velikost stadia (600 stop) se pohybovala zhruba od 175 do 200 metrů (olympijské stadium mělo 192,27 metru).\n"}
{"id": "1115076", "url": "https://cs.wikipedia.org/wiki?curid=1115076", "title": "Martin Hanus", "text": "Martin Hanus\n\nMartin Hanus (* 19. května 1976 Bohumín) je český fotbalový útočník, který od jara 2018 působí v divizním týmu FK Bospor Bohumín.\n\nJe druhým nejlepším střelcem v historii MSFL (hraje se od 1991/92) se 103 brankami. Byl prvním, kdo vstřelil v MSFL 100 a více branek – viz Rekordy MSFL. V naší nejvyšší soutěži nestartoval.\n\nBohumínský rodák prošel všemi mládežnickými kategoriemi TJ ŽD Bohumín. Na vojně hrál Hanácký župní přebor za Spartak VTJ Lipník nad Bečvou. Poté se vrátil do mateřského Bohumína, v jehož dresu také v sezoně 1996/97 vstřelil svou první branku v MSFL. Dále působil ve Vratimově (MSFL) a Hlučíně (Slezský župní přebor, Divize E, MSFL a 2. liga). V letech 2009 – 2010 hrál v maltském klubu Victoria Hotspurs. Na podzim 2009 nastupoval za Fotbal Fulnek, ten se však ze soutěže odhlásil a jeho výsledky byly anulovány. Po definitivním návratu z Malty na podzim 2010 pomáhal v Přeboru Moravskoslezského kraje rodnému Bohumínu, od jara 2011 byl zpět v Hlučíně.\n\nVe druhé lize odehrál 91 utkání, vstřelil 14 branek, vše za Hlučín. V MSFL dal 1 branku za Bohumín, dalších 15 za Vratimov a 87 za Hlučín. V sezonách 2013/14 a 2014/15 se stal v MSFL nejlepším střelcem ročníku. V období 2004 – 2015 dal tento kanonýr za Hlučín rovných 100 branek ve druhé a třetí lize, dalších 84 přidal v zápasech Slezského župního přeboru (2001/02) a Divize E (2002/03 a 2003/04).\n\nOd konce srpna 2015 působil na střídavý start z FC Hlučín v jihomoravském klubu TJ Sokol Lanžhot. Poprvé za Lanžhot nastoupil v neděli 23. srpna 2015 v rámci 3. kola Přeboru Jihomoravského kraje a vstřelil obě branky domácích při prohře 2:6 s Moravskou Slavií Brno. V prvních 7 utkáních za Lanžhot pokaždé skóroval, vstřelil postupně 2 branky Morendě (3. kolo, prohra 2:6), dvě Novosedlům (5. kolo, výhra 4:2), všechny tři Rousínovu (7. kolo, výhra 3:1), dvě v Ráječku (8. kolo, výhra 5:2), jednu Bosonohám (9. kolo, 1:1 - branku Bosonoh dal Richard Dostálek), obě v Boskovicích (10. kolo, prohra 2:3) a jednu Moravskému Krumlovu (11. kolo, výhra 4:0). Branku nedal až v 8. startu v rámci 13. kola Ivančicím, lanžhotští i tak zvítězili 3:2. V 17. (posledním podzimním) kole vstřelil jedinou branku domácích, kteří však prohráli s Dostou Bystrc 1:2.\n\nNa podzim 2015 dal v lanžhotském dresu 14 branek v 9 startech, za Hlučín nastupoval převážně jako střídající hráč ve druhých poločasech, v 15 podzimních startech v MSFL neskóroval. Na jaře 2016 nastoupil za Hlučín v MSFL dvakrát a vstřelil jednu branku. V sobotu 19. března 2016 uzavřel v 88. minutě skóre domácího zápasu proti MSK Břeclav (výhra 4:1), naposled nastoupil v neděli 27. března 2016 v Uničově (prohra 1:3).\n\nNa jaře 2016 hostoval v divizním FK Hodonín, kde v 10 zápasech zaznamenal 7 branek.\n\nOd sezony 2016/17 nastupoval za MFK Kravaře v I. A třídě Moravskoslezského kraje - sk. A (6. nejvyšší soutěž). V sezoně 2016/17 odehrál všech 26 zápasů a vstřelil 14 branek, v sezoně 2017/18 zasáhl do 14 zápasů, v nichž se trefil čtyřikrát. Od 10. ledna 2018 je opět hráčem FK Bospor Bohumín (2017/18: 13/6, 2018/19: 27/8). Od 23.1 2020 je hráčem TJ Pilana Zborovice v okresním přeboru Zlínského kraje (8.nejvyšší soutěž).\n\nZdroje: \n\n"}
{"id": "1115077", "url": "https://cs.wikipedia.org/wiki?curid=1115077", "title": "Argeus z Argu", "text": "Argeus z Argu\n\nArgeus (starogr. Αργεύς - \"Argeus\") byl v roce 328 př. n. l. Vítěz starověkých olympijských her ve vytrvalostním běhu dolichu (dolichos, řecky \"dlouhý běh\").\n\nArgeus z Argu zvítězil na 113. starověkých olympijských hrách v dolichu, vytrvalostním běhu, který byl zaveden již na 15. hrách v roce 720 př. n. l. Původně se dolichos běžel na vzdálenost sedm stadií (jeden stadion byl přibližně 192 m), později ho prodloužili na dvanáct a nakonec na čtyřiadvacet stadií (4615 m), takže to byl náročný běh. Argeus po korunovaci olympijským věncem, což znamenalo pro každého atleta vrcholný okamžik života, běžel oznámit tuto radostnou zprávu svým rodákům do Argu a oznámil ji údajně ještě v ten samý den, překonal přitom vzdálenost delší než sto kilometrů a v cestě mu přitom stály i dvě horstva. Tento téměř nadlidský výkon překonal v starověku, podle antických autorů, jen legendární Feidippidés, který ještě před svým slavným maratónský během, běžel z Atén do Sparty, žádat o vojenskou pomoc a pak se vrátil zpět za dva dny, překonal tak vzdálenost 230 km\n\nDo historie těchto her se zapsal i Hérodóros z Megary, který vyhrál v soutěži trubačů a následně vyhrál i na devíti po sobě jdoucích hrách. Při svém prvním vystoupení ohlásil vítězství boxera Satyra z Élidy, při posledním vítěze závodu čtyřspřeží Tálemacha z Élidy.\n\n"}
{"id": "1115078", "url": "https://cs.wikipedia.org/wiki?curid=1115078", "title": "Satyros z Élidy", "text": "Satyros z Élidy\n\nSatyros ( –\"Satyros\") byl dvojnásobný vítěz olympijských her v boxu v čtvrtém století před Kr.\n\nSatyros, syn Lysianaka z Élidy, příslušník starobylého kněžského rodu Iamovců z Olympie zvítězil v boxu na 112. a na 113. olympijských hrách v letech 332 a 328 př. n. l. Kromě toho se stal také pětinásobným vítězem pěstních zápasů na nemejských a dvojnásobným na pythijských hrách. V Olympii se box zavedl na 23. hrách v roce 708 př. n. l. a zvítězil v něm Onomastos ze Smyrny.\n\nStarověký autor Pausanias v druhém století na své cestě Řeckem navštívil i Olympii a v olympijské Altidě viděl sochu Satyra. Pausanias uvádí, že byla dílem aténského sochaře Silanióna. Z antiky se zachovala pouze jedna originální socha olympijského vítěze, a to také ne celá. Je z bronzu, představuje hlavu Satyra z Élidy a realisticky mu zobrazuje rysy obličeje.\n"}
{"id": "1115079", "url": "https://cs.wikipedia.org/wiki?curid=1115079", "title": "Onomastos ze Smyrny", "text": "Onomastos ze Smyrny\n\nOnomastos ( –\"Onomastos\") byl olympijský vítěz v boxu v roce 688 př. n. l.\n\nNa 23. hrách v roce 688 před Kr. zařadili v Olympii mezi olympijské soutěže box. Prvním vítězem této nově založené olympijské disciplíny byl Onomastos ze Smyrny.\n\nBox měl v Olympii volnějši pravidla než dnešní box. Rozhodčí dovolovali vše kromě držení soupeře, hmatů a úderů na pohlavní orgány. Boxer měl pěsti ovinuté řemeny, které nemohly být tvrdé a ničím zesílené. Zápasilo se v ohraničeném, pískem posypaném prostoru. Zvítězil ten, kdo soupeře srazil na zem, takže zůstal bezvládně ležet, nebo ten, který soupeře přinutil, aby se vzdal. Když zápas trval velmi dlouho, rozhodčí se souhlasem soupeřů nařídili tzv. \"Klimax\" (vystupňování), při kterém se losem určený boxer postavil před soupeře a přijal jeho úder bez krytí, když ho vydržel, zasadil úder za stejných podmínek soupeři. To se opakovalo tak dlouho, dokud se nenašel vítěz.\n"}
{"id": "1115081", "url": "https://cs.wikipedia.org/wiki?curid=1115081", "title": "Křížová cesta (Radomyšl)", "text": "Křížová cesta (Radomyšl)\n\nKřížová cesta v Radomyšli na Strakonicku vede od radomyšlského kostela svatého Martina v centru městečka cca 700 metrů východním směrem na návrší ke hřbitovu u poutního kostela svatého Jana Křtitele.\n\nKřížová cesta vede od východní brány bývalého hřbitova u kostela svatého Martina k poutnímu kostelu svatého Jana Křtitele vysvěceného roku 1736. Tvoří ji čtrnáct zděných, původně omítnutých kapliček s nikou, postavených roku 1762 ve směru z centra obce po levé straně cesty. Jako materiál ke stavbě byla použita místní žula. Obrazy jednotlivých zastavení jsou ze druhé poloviny 19. století, jejich autorem je Václav Ševele. Obrazy chrání masivní litinové okenice. Litinové jsou i kříže na vrcholech kapliček.\n\nRoku 1764 byla v řadě s kapličkami vysazena lipová alej. Roku 1899 cestu přerušila železniční trať a po stavebních úpravách se tak jedna z kapliček ocitla zády k cestě na její opačné straně.\n\nKřížová cesta je chráněna jako nemovitá kulturní památka.\n"}
{"id": "1115083", "url": "https://cs.wikipedia.org/wiki?curid=1115083", "title": "Run to the Hills", "text": "Run to the Hills\n\n\"Run to the Hills\" je v pořadí šestý singl anglické heavymetalové skupiny Iron Maiden a zároveň první singl z jejich alba \"The Number of the Beast\". Skladbu kompletně složil baskytarista Steve Harris, přičemž se na ní významně podílel i zpěvák Bruce Dickinson. Stala se jednou z jejich nejpopulárnějších skladeb a umístila se na 27. místě v seznamu \"40 Greatest Metal Songs\" a na 14. místě v seznamu \"Greatest Hard Rock Songs\" televizní stanice VH1.Text písně pojednává o masakru domorodých obyvatel dnešních Spojených států evropskými osadníky.\n\n1982 7 \"singl \n\n1982 12 \"maxi \n\n1985 7 \"singl \n\n1985 12 \"singl \n\nProdukční sestava je převzata z obalu 7\" vinylu.\n\nProdukční sestava je převzata z obalu 7\" vinylu, a obalu 12\" vinylu.\n\n\n"}
{"id": "1115084", "url": "https://cs.wikipedia.org/wiki?curid=1115084", "title": "Tamás Priskin", "text": "Tamás Priskin\n\nTamás Priskin [tamáš priškin] (* 27. září 1986, Komárno, Československo) je slovensko-maďarský fotbalový útočník a reprezentant Maďarska, od července 2018 hráč maďarského týmu Szombathelyi Haladás, kde je na hostování z mužstva Ferencvárosi TC. V zahraničí působil na klubové úrovni ve Velké Británii (Anglii a Walesu), Rusku, Rakousku a Izraeli. Nastupuje na hrotu útoku.\n\nNarodil se maďarským rodičům v Komárnu a pochází z Maďarské menšiny na Slovensku. V roce 2005 ve svých patnácti letech získal slovenské občanství. Má tedy maďarský i slovenský pas. Jeho mladší bratr Imre Vankó je také fotbalista.\n\nJe odchovancem maďarského klubu Győri ETO, kam přišel v žákovských letech z týmu FK 1899 Komárno.\n\nV zimním přestupovém období sezony 2002/03 se propracoval do seniorské kategorie. Svoji ligovou premiéru si odbyl již v 16 letech a sedmi měsících. V Győri se postupem času stal oporou mužstva a během celého svého angažmá odehrál 68 ligových zápasů, ve kterých dal 24 branek. Střelecky nejpovedenější pro něj byl ročník 2005/06, kdy vsítil 11 gólů.\n\nV létě 2006 jej zaregistrovali skauti z anglické Premier League a Priskin přestoupil do Watfordu FC. Svoji ligovou premiéru si odbyl v úvodním kole hraném 19. 8. 2006 proti Evertonu FC (výhra 2:1), na hřiště přišel 11 minut před koncem zápasu. Svůj první střelecký zásah si připsal 9. dubna 2007 v souboji s klubem Portsmouth FC (výhra 4:2), prosadil se v 51. minutě. Na jaře 2007 s Watfordem sestoupil do druhé ligy. V týmu se zpočátku příliš neprosadil, a proto hostoval v sezoně 2007/08 v mužstvu Preston North End FC. V létě 2008 se vrátil do Watfordu.\n\nSvé první branky v ročníku zaznamenal proti Southamptonu FC, když rozvlnil síť v 10. a 41. minutě. Výraznou měrou se tak podílel na výhře 3:0 na půdě soupeře. Potřetí v sezoně se trefil 6. 12. 2008 v souboji s Birminghamem City (prohra 2:3), v sedmé minutě otevřel skóre utkání. Následně se střelecky prosadil proti Norwichy City a pomohl k domácímu vítězství 2:1. 27. ledna 2009 prožil dvougólový večer proti klubu Burnley FC (výhra 3:0), trefil se v 78. a 90. minutě. Svého sedmého zásahu docílil 17. 2. 2009 proti týmu Swansea City AFC (výhra 2:0). Skóroval i 21. února 2009, když pět minut před koncem zvyšoval na konečných 2:0 proti Blackpoolu FC. Následně se trefil nejprve 7. března 2009 proti mužstvu Charlton Athletic FC (výhra 3:2) a poté o tři dny později v souboji s Nottinghamem Forest (výhra 2:1), prosadil se tak podeváté a podesáté. Svoji jedenáctou trefu si připsal v 66. minutě v odvetě proti Southamptonu (remíza 2:2). 25. 4. 2009 rozhodl v 74. minutě o výhře 3:2 nad klubem Coventry City FC. Za rok nastoupil v lize k 36 střetnutím.\n\nV březnu 2008 zamířil na měsíc hostovat do celku Preston North End FC. Během celého svého krátkého působení zaznamenal pět ligových startů a dvě branky. Skóroval 22. března 2008 proti Burnley (výhra 2:1) a v souboji s klubem Queens Park Rangers FC (remíza 2:2).\n\nPřed ročníkem 2009/10 Watford definitivně opustil a upsal se týmu Ipswich Town FC. Svůj premiérový start za Ipswich zaznamenal v prvním kole hraném 9. 8. 2009 proti mužstvu Coventry City (prohra 1:2), nastoupil na posledních 23 minut. Poprvé se střelecky prosadil v utkání osmého kola v souboji s Doncasterem Rovers FC a společně se svými spoluhráči vybojoval remízu 3:3. V klubu se příliš neprosadil a působil na hostováních v jiných týmech, hrál za Queens Park Rangers FC (13 startů, 1 branka), Swansea City AFC (4 zápasy, 1 gól) a Derby County FC (5 utkání, 1 branka). Celkem za Ipswich Town FC odehrál 51 utkání v lize, ve kterých dal pět gólů.\n\nV průběhu jarní části sezony 2011/12 opustil Ipswich i Velkou Británie a jeho další kroky vedly do ruského celku PFK Alanija Vladikavkaz.\n\nLiga v Rusku se tentokát hrála rok a půl, jelikož došlo ke změně hracího modelu. Ligový debut si odbyl 12. března 2012 v prvním kole druhé nejvyšší soutěže proti Torpedu Moskva. Na trávníku vydržel pouze první poločas, ale ve 25 minutě se mu podařilo dát jediný a tudíž vítězný gól střetnutí. Podruhé se trefil v souboji s Dynamem Bryansk (výhra 2:0), když v 9. minutě otevřel skóre utkání. Na jaře 2012 s Vladikavkazem postoupil do Premier Ligy. Během půl roku odehrál šest ligových zápasů.\n\nSvoji první branku v ročníku dal ve 4. kole v souboji s Terekem Groznyj a podílel se na vysoké výhře 5:0. Následně se trefil v dalším kole hraném 11. 8. 2012 proti Lokomotivu Moskva, když ve 37. minutě srovnal na konečných 2:2. Potřetí skóroval 1. září 2012 v souboji s Amkarem Perm, zápas skončil remízou 1:1. Následně vsítil gól až ve 25. kole proti mužstvu PFK Křídla Sovětů Samara. Trefil se dvě minuty před koncem, ale pouze snižoval na konečných 1:2. V 71. minutě v souboji s Dynamem Moskva hraném 19. 5. 2013 dal jedinou a tudíž i vítěznou branku střetnutí. Vladikavkaz skončil na konci ročnku 2012/13 až na posledním 16. místě tabulky a po roce se vrátil do druhé ligy. Priskin v sezoně nastoupil k 23 zápasům v lize.\n\nV 17. kole v zápase proti klubu FK Orenburg docílel během 27 minut čistého hattricku a Vladikavkaz vyhrál doma v poměru 3:0. Následně skóroval jednou v souboji s Chimikem Dzeržinsk (výhra 4:0) a dvakrát vsítil branku proti Neftěchimiku Nižněkamsk (výhra 2:1). Posedmé se trefil 3. listopadu 2013 v souboji 22. kola se Spartakem Nalčik, jeho tým díky němu vyhrál na domácím stadionu 1:0. Během podzimu 2013 odehrál šest ligových střetnutí, před druhou části sezony Vladikavkaz zkrachoval a Priskin se stal volným hráčem.\n\nPo krachu Alanije Vladikavkaz vedly jeho kroky v lednu 2014 do Rakouska, kde se stal hráčem Austrie Vídeň. Obratem byl poslán hostovat do Izraele, konkrétně do Makabi Haifi. V létě 2014 v Austrii skončil, během celého svého anažmá si start v lize nepřipsal.\n\nPřed jarní částí ročníku 2013/14 zamířil po příchodu do Austrie Vídeň na hostování do Makabi Haify. Svůj premiérový start si připsal ve 21. ligovém kole hraném 8. 2. 2014 proti Hapoelu Ra'anana. Na hřiště přišel v 74. minutě a společně se svými spoluhráči se po závěrečném hvizdu radoval z výhry 3:1. Svůj jediný gól za Makabi vstřelil 24. února 2014 ve 28. minutě duelu s Hapoelem Tel Aviv (výhra 3:1). Celkem za mužstvo nastoupil k 11 ligovým utkáním.\n\nV létě 2014 zamířil do Győri ETO FC, kam se vrátil po osmi letech strávených v zahraničí. V celku se sešel s Markem Střeštíkem narozeným také v Komárnu.\n\nObnovený ligový debut si připsal 27. 7. 2014, když přišel na hrací plochu na druhý poločas v souboji úvodního kola s klubem Paksi SE (prohra 0:2). Poprvé po návratu se prosadil v následujícím kole hraném 3. srpna 2014 proti týmu Budapest Honvéd FC (výhra 3:1), když v 19. minutě otevřel skóre střetnutí. Následně se trefil po pěti zápasech v 8. kole, když v 51. minutě zvyšoval v souboji s mužstvem Nyíregyháza Spartacus na 3:1. Győri nakonec zvítězilo venku v poměru 3:2. Svůj třetí gól dal 1. 11. 2014 proti klubu Diósgyőri VTK (remíza 1:1). Trefil se i v dalším střetnutí hraném 8. listopadu 2014 ve 14. kole v souboji s klubem Pécsi MFC, když 23 minut před koncem zvyšoval na konečných 3:0. Následně vsítil branku proti Videotonu FC, trefil se v první minutě nastavení a zasloužil se o konečnou remízu 2:2. V dubnu 2015 se dostal do skvělé střelecké formy, když ve čtyřech střetnutích dal tři branky. Skóroval do sítí mužstev Kecskeméti TE (remíza 1:1), MTK Budapešť (prohra 1:2) a Puskás FC (výhra 1:0). Podeváté v sezoně zaznamenal přesnou trefu ve 28. kole v odvetě proti klubu Diósgyőri VTK. V 84. minutě zaznamenal jediný gól Győri v zápase, který skončil výhrou 4:1 ve prospěch soupeře. O šest dní později se dvakrát prosadil v odvetném utkání s týmem Pécsi MFC (výhra 3:0), trefil se ve 46. minutě ze hry a ve druhé minutě nastavení z pokutového kopu. S jedenácti góly ve 27 zápasech v lize se stal nejlepším střelcem Győri a za ligovým králem střelců Nemanjou Nikolićem z Videotonu zaostal o deset branek. Po konci ročníku 2014/15 mužstvo kvůli finančním obtížím nuceně skončilo v maďarské nejvyšší OTP Bank Lize.\n\nV červnu 2015 odešel zpět na Slovensko a posílil Slovan Bratislava. S třetím týmem Fortuna ligy ročníku 2014/15 se dohodl na tříleté smlouvě.\n\nSe Slovanem postoupil přes gibraltarský klub Europa FC (výhry 6:0 a 3:0) a tým UC Dublin z Irska (výhry 1:0 a 5:1) do třetího předkola Evropské Ligy UEFA 2015/16, kde mužstvo po prohře 0:2 a remíze 3:3 vypadlo s ruským mužstvem FK Krasnodar.\n\nLigovou premiéru v dresu klubu zaznamenal 19. 7. 2015 v 1. kole proti ViOnu Zlaté Moravce (výhra 2:1), nastoupil na celý zápas a v 16. minutě otevřel skóre střetnutí. Podruhé skóroval ve 3. kole, když se v 15. minutě trefil proti týmu FC DAC 1904 Dunajská Streda (remíza 1:1). Následně se střelecky prosadil v duelu hraném 9. srpna 2015 s mužstvem MFK Ružomberok, v 61. minutě svým gólem na 2:1 rozhodl utkání. Svůj čtvrtý přesný zásah zaznamenal proti klubu FO ŽP ŠPORT Podbrezová, když čtvrt hodiny před koncem zvyšoval na konečných 3:1. Další přesnou trefu si připsal v 15. minutě v odvetě proti Ružomberoku, střetnutí skončilo nerozhodně v poměru 1:1. V 16. kole hraném 7. 11. 2015 dvakrát skóroval v souboji s celkem FK Senica a podílel se na domácí výhře 2:1. Svoji osmou branku vstřelil proti týmu MŠK Žilina (výhra 2:1), když v 77. minutě rozhodl zápas. Podeváté se prosadil v následujícím 20. kole na hřišti mužstva AS Trenčín, kde Slovan i díky Priskinově trefě ze 41. minuty zvítězil v poměru 2:0. 9. 3. 2016 rozhodl v 90. minutě jediným gólem střetnutí se Zemplínem Michalovce, na hrací ploše v té době měl odehráno 30 minut. Proti Michalovcům skóroval i v odvetném zápase ve 32. kole. Ve třetí minutě otevřel skóre utkání, Slovan nakonec tento výsledek neudržel a remizoval se soupeřem 1:1. Své dvanácté branky docílil 20. května 2016 v posledním 33. kole z penalty v odvětě s Podbrezovou (remíza 2:2). Se Slovanem na jaře 2016 došel až do finále slovenského poháru, kde tým podlehl v utkání hraném v Trnavě klubu AS Trenčín 1:3. Se Slovanem obsadil v sezóně 2015/16 2. místo ve Fortuna lize i slovenském poháru. S dvanácti přesnými zásahy ve 26 ligových utkáních se stal nejlepším střelcem klubu.\n\nV létě 2016 byl na spadnutí přestup do maďarského Videotonu FC, ale Priskin nakonec zůstal ve Slovanu. V prvním předkole Evropské ligy UEFA 2016/17 proti albánskému týmu KF Partizani nehrál. Úvodní zápas skončil bezbrankovou remízou, ale odveta v Senici se neuskutečnila. Partizani bylo přesunuto do druhého předkola Ligy mistrů UEFA 2016/17 na místo tehdejšího albánského mistra KF Skënderbeu Korçë vyloučeného kvůli podezření z ovlivňování zápasů a Slovan postoupil automaticky do dalšího předkola. Ve druhém předkole proti mužstvu FK Jelgava z Lotyšska nastoupil pouze v odvetě. Slovan po remíze 0:0 a prohře 0:3 vypadl.\n\nPoprvé v ročníku skóroval na domácí půdě v utkání druhého kola, když proti ViOnu Zlaté Moravce - Vráble zvyšoval z pokutového kopu v 72. minutě na 3:1. Slovan nakonec zvítězil v poměru 3:2. Následně se prosadil 13. srpna 2016 osm minut před konce souboje s Ružomberokem (prohra 2:3), kdy snižoval na průběžných 1:3. V osmém až jedenáctém kole nehrál z důvodu zranění stehna, které si přivodl na reprezentačním srazu maďarské reprezentace. Svoji třetí branku zaznamenal v odvetě s ViOnem Zlaté Moravce - Vráble, Slovan i díky jeho trefě z 90. minuty vyhrál ve Zlatých Moravcích vysoko 5:1. V 15. kole hraném 6. 11. 2016 rozhodl jediným gólem zápasu o domácí výhře nad Dunajskou Stredou. Svůj pátý přesný zásah si připsal v 17. kole na půdě Žiliny, ve 24. minutě srovnával skóre utkání na 1:1. Slovan nakonec podlehl soupeři 1:2. Měl skvělý vstup do jarní části sezony, když se v úvodních třech střetnutích prosadil čtyřikrát. Nejprve dal ve 20. kole během 40 minut čistý hattrick v souboji s Trenčínem a výraznou měrou se podílel na výhře 4:3 na úřadujícím mistrem, následně skóroval v 5. minutě následujícího kola proti Michalovcům (výhra 3:1). Podesáté se radoval z gólu 1. dubna 2017 v souboji s Podbrezovou, když v 77. minutě tečoval těsně před bránou střelu Tomáše Kóni a zvyšoval na 3:1. Slovanem nakonec porazil třetí celek tabulky na jeho hřišti v poměru 3:2. Za únor/březen 2017 vyhrál po skvělých výkonech jako první hráč Slovanu v anketě hráč měsíce, kde o vítězi rozhodují jednotliví členové odborné poroty a fanoušci. V sezoně 2016/17 získal se Slovanem domácí pohár, když společně se svými spoluhráči porazil ve finále hraném 1. května 2017 na stadionu NTC Poprad tehdy druholigový tým MFK Skalica v poměru 3:0. Celkem v ročníku odehrál v lize 25 střetnutí.\n\nV červnu 2017 se vrátil do Maďarska, kam odešel za nespecifikovanou částku na přestup do mužstva Ferencvárosi TC z Budapešti. S Ferencvárosi krátce po svém příchodu postoupil přes klub FK Jelgava (výhry 2:0 a 1:0) do druhého předkola Evropské ligy UEFA 2017/18, ve kterém jeho tým vypadl po prohrách 2:4 a 1:3 s celkem FC Midtjylland z Dánska. V předkolech EL zaznamenal Priskin jednu branku, konkrétně v odvetě s Jelgavou.\n\nSvůj první ligový zápas za Ferencvárosi TC absolvoval ve druhém kole hraném 23. července 2017 proti týmu Újpest FC (remíza 2:2), na hrací ploše byl do 76. minuty a při své premiéře se i střelecky prosadil. Podruhé v ročníku skóroval v sedmém kole v souboji s Videotonem FC, když v 89. minutě snižoval na konečných 1:3. Svůj třetí přesný zásah v sezoně si připsal 9. 9. 2017 v následujícím kole, Ferencvárosi tehdy porazilo doma v budapešťském derby mužstvo Vasas SC v poměru 5:2. Následně dal branku proti klubu Debreceni VSC (výhra 2:1), když v 60 minutě zvyšoval na 2:0. V ročníku 2017/18 nastoupil k 17 ligovým střetnutím.\n\nV létě 2018 odešel z Ferencvárosi TC na roční hostování do týmu Szombathelyi Haladás. Ligový debut v dresu tohoto celku si odbyl v úvodním kole hraném 21. 7. 2018 v souboji s mužstvem Budapest Honvéd FC (prohra 2:3). Ve 45. minutě se střelecky prosadil, ale o 36 minut později byl vyloučen a Haládas musel dohrát utkání pouze s devíti hráči v poli. Kvůli červené kartě z tohoto zápasu nemohl poté čtyři střetnutí hrát. V rozmezí 7.-9. kola třikrát skóroval, když dal po jednom gólu proti klubům Debreceni VSC (remíza 1:1), Kisvárda FC (prohra 1:4) a Paksi SE (prohra 1:2).\n\nAktuální k 18. únoru 2019\nV letech 2005-06 byl Priskin reprezentantem Maďarska do 21 let, v jehož dresu dal dva góly v šesti zápasech.\n\nV maďarském národním týmu debutoval 17. 8. 2005 v přátelském utkání v Budapešti proti reprezentaci Argentiny (prohra 1:2), na hřiště přišel v 69. minutě. Svoji první branku za A-tým Maďarska zaznamenal 15. listopadu 2006 proti Kanadě, když ve 36. minutě vstřelil jediný a tudíž vítězný gól přípravného zápasu. S maďarskou reprezentací slavil v listopadu 2015 po výhrách 1:0 a 2:1 nad Norskem postup z baráže na EURO 2016 ve Francii.\n\nNěmecký trenér maďarského národního týmu Bernd Storck jej zařadil do závěrečné 23členné nominace na EURO 2016 ve Francii. Nastoupil v prvních dvou utkání proti Rakousku (výhra 2:0) a v souboji s reprezentací Islandu (remíza 1:1). V poslední zápase proti Portugalsku (remíza 3:3) byl pouze na lavičce náhradníků. Maďaři se ziskem 5 bodů vyhráli základní skupinu F. V osmifinále proti Belgii nehrál, Maďaři se po porážce 0:4 rozloučili s turnajem.\n\n"}
{"id": "1115085", "url": "https://cs.wikipedia.org/wiki?curid=1115085", "title": "Ystrad Mynach", "text": "Ystrad Mynach\n\nYstrad Mynach je město v ve správní oblasti Caerphilly (na území tradičního hrabství Gwent) ve Walesu. V roce 2001 zde žilo 13 500 obyvatel. Ve velštině slovo „ystrad“ označuje široké údolí s plochým dnem. Před vybudováním ochranných zábran na řece Rhymney bylo město často zaplavováno. Pocházel odtud například kytarista Andy Fairweather-Low nebo skladatel Mervyn Burtch.\n"}
{"id": "1115086", "url": "https://cs.wikipedia.org/wiki?curid=1115086", "title": "Ace of Spades (píseň)", "text": "Ace of Spades (píseň)\n\n„Ace of Spades“ je skladba anglické heavymetaové skupiny Motörhead vydaná v roce 1980 jako singl z alba \"Ace of Spades\". Po dobu 12 týdnů se udržela v britském žebříčku UK Singles Chart, přičemž nejvyšší pozicí bylo 15. místo. Skladba je považována za hymnu skupiny Motörhead, přičemž v roce 2005 byla časopisem \"Q\" zařazena na 27. místo v seznamu \"100 Greatest Guitar Tracks\" a zároveň poznamenal „Tato píseň má intro, které by nemělo chybět při ohlašování konce světa.“ V roce 2009 byla hudební stanicí VH1 nazvaná desátou nejlepší hardrockovou skladbou všech dob. V roce 2014 ji časopis \"NME\" zařadil na 155. místo v seznamu \"The 500 Greatest Songs of All Time\".\n\nV roce 1988 byla nahrána koncertní verze skladby a vydaná na 7\" vinylu. Tato verze se objevila na jejich koncertním albu \"No Sleep at All\", které bylo nahrán na koncertě \"Giants of Rock Festival\" ve městě Hämeenlinna ve Finsku dne 2. července 1988.\n\n\n\n"}
{"id": "1115089", "url": "https://cs.wikipedia.org/wiki?curid=1115089", "title": "Georgia Ruth", "text": "Georgia Ruth\n\nGeorgia Ruth (* 1988) je velšská zpěvačka a harfistka. Narodila se v Cardiffu, ale vyrůstala ve městě Aberystwyth. Již od dětství se učila jak anglicky, tak i velšsky a později zpívala v obou jazycích. Na harfu začala hrát ve svých sedmi letech. V roce 2008 vystupovala na festivalu Glastonbury. Roku 2009 dokončila studia anglické literatury na Cambridgeské univerzitě a roku 2011 vydala svou první nahrávku, EP s názvem \"In Luna\". První dlouhohrající desku \"Week of Pines\" vydala o dva roky později. Roku 2014 zpívala a hrála na harfu v písni „Divine Youth“ z alba \"Futurology\" velšské rockové skupiny Manic Street Preachers. Jejím rodným jménem je Georgia Ruth Williams, později však příjmení přestala používat.\n\n\n"}
{"id": "1115090", "url": "https://cs.wikipedia.org/wiki?curid=1115090", "title": "Iljušin (příjmení)", "text": "Iljušin (příjmení)\n\nPříjmení Iljušin nosí více osob:\n\n"}
{"id": "1115093", "url": "https://cs.wikipedia.org/wiki?curid=1115093", "title": "Klasická koncepce", "text": "Klasická koncepce\n\nKlasická koncepce pohonu u vozidel znamená takové uspořádání, při kterém je hnací agregát umístěn v přední části vozu a poháněná je zadní náprava. Toto uspořádání bylo dominantní v počátcích automobilismu, kdy ještě nebyla vyvinuta technologie pohonu řízené-přední nápravy a navíc by bylo komplikované pohánět přední nápravu kvůli tomu, že rozměrný motor a převodovka měly výstup hnací síly na opačném konci než byla umístěna náprava. Přední náprava se tedy využila jen k řízení automobilu a pohon obstarávala zadní náprava.\n\nTento druh pohonu se historicky používá nejdéle. Zpočátku kvůli jeho nízkým nárokům na konstrukci podvozku a náprav a pro jednodušší zástavbu velkých motorů. Později kvůli možnosti vytvořit auto s odolným podvozkem a lepší trakcí zadních kol při akceleraci. Výhodou zůstává, při adekvátním designu, lepší rozložení hmotnosti na obě nápravy (např. BMW 50:50) a lepší odezva a citlivost v řízení, protože není ovlivněno pohonem.\nPři konstrukci běžných aut se od něj ustoupilo zejména kvůli horšímu využití zastavěného prostoru oproti koncepci \"vše vpředu\", také kvůli většímu vnitřnímu hluku od hnacího hřídele pod kabinou, větší hmotnosti apod.\n\nTento druh náhonu byl tradičně velmi oblíbený u amerických konstruktérů automobilů do 80. let 20. století a u některých druhů aut se tam používá dodnes (tzv. Muscle cars). Na evropském kontinentu se běžně používal do 60. let, kdy byl nahrazen koncepcí předního náhonu nebo koncepcí zadního náhonu. \n\nHlavní využití této koncepce je dnes u nákladních automobilů , tahačů a off-roadových vozů a to zejména pro vyšší nosnost, celkovou robustnost, výdrž, větší úhel křížení náprav apod.\n\nU charakteristického rysu motoru vpředu a poháněné zadní nápravy je možné používat několik uspořádání, které se snaží odstranit některé nevýhody koncepce za cenu více nebo méně komplikovaného konstrukčního řešení:\n\nVzhledem k uložení motoru v přední části automobilu působí na přední nápravu větší tlak, což způsobuje velkou míru adheze a tím pádem výbornou odezvu nápravy na řízení při všech úrovních zatížení automobilu, bez jeho ovlivňování tahem motoru. Není třeba konstruovat komplikovanou přední nápravu, avšak kvůli hmotnosti motoru musí být náprava masivní, jinak hrozí při brzdění její poškození. Jelikož těžký motor táhne automobil, při průjezdu zatáček je automobil jako celek díky nižší hmotnosti zadní části stabilnější. Hmotnost motoru také zvyšuje odolnost přední části vůči bočnímu větru. \n\nToto uspořádání umožňuje využití náporového chlazení bez nutnosti využívat dlouhou chladicí soustavu spolu s účinným závislým vytápěním kabiny. Je nutný dlouhý výfukový systém, který účinně tlumí hluk motoru. Při plném zatížení automobilu má tento rovnoměrné rozložení hmotnosti a proto vykazuje dobré trakční vlastnosti, avšak nezatížený vůz má zejména na kluzkém povrchu velmi špatné trakční vlastnosti a může se chovat nepředvídatelně a přetáčivě. Zadní část automobilu díky tomu, že není řízena, není tak citlivá na boční vítr. \n\nJelikož je motor uložen v přední části automobilu, je možné vytvořit několik variant zadní části vozidla, včetně užitkových aplikací (nástaveb) a téměř vždy lze dosáhnout dobré variability rozměrného zavazadlového prostoru. Realizace tohoto druhu pohonu vyžaduje využití spojovacího hřídele, který prochází středovým tunelem pod kabinou. To zvyšuje úroveň hluku v kabině, hmotnost automobilu a částečně zmenšuje vnitřní prostor kabiny. Kvůli uložení motoru je vhodné ke snížení potřebné ovládací síly použít posilovač řízení.\n\n\n"}
{"id": "1115098", "url": "https://cs.wikipedia.org/wiki?curid=1115098", "title": "Ivan Nabergoj", "text": "Ivan Nabergoj\n\nIvan Nabergoj (28. května 1835 Prosecco – 10. září 1902 Prosecco) byl rakouský politik slovinské národnosti, v 2. polovině 19. století poslanec Říšské rady a předák etnických Slovinců v oblasti Rakouského přímoří.\nNarodil se v Proseku u Terstu. Vychodil školu a pak převzal po otci správu statku. Od 60. let se začal politicky angažovat v slovinském hnutí. Roku 1863 odeslal dopis Janezi Bleiweisovi jménem terstských Slovinců. V roce 1864 se poprvé stal starostou rodné obce a v prosinci 1865 byl zvolen i do terstského zastupitelstva, které fungoval zároveň jako Terstský zemský sněm. Zde zasedal trvale až do roku 1900. Na počátku své politické dráhy se snažil o dohodu s Italy, ale postupně se vztahy obou národností vyhrocovaly a Nabergoj byl hlavním rivalem Italů. Prosazoval administrativní oddělení okolních obcí a vytvoření samostatného okresu. Zakládal slovinské kulturní a hospodářské spolky. Od roku 1875 předsedal politickému spolku Edinost a ve funkci setrval až do roku 1891.\n\nZasedal i jako poslanec Říšské rady (celostátního parlamentu), kam usedl v prvních přímých volbách do Říšské rady roku 1873 za kurii městskou v Terstu, čtvrtý voličský sbor a obvod Terst. V roce 1873 se uvádí jako Johann Nabergoj, hospodář, bytem Prosecco u Terstu. V roce 1873 zastupoval v parlamentu slovanský opoziční blok. V roce 1878 se uvádí jako člen poslaneckého klubu pravého středu. V této době se původní slovinská Národní strana rozdělila. Nabergoj patřil do mladoslovinského křídla slovinské politiky, za které šel roku 1873 do voleb. Byl jedním ze čtyř mladoslovinců, kteří se dostali do Říšské rady a utvořili tu samostatný pokrokový slovinský klub (kromě něj to byli ještě Josip Vošnjak, Radoslav Razlag, Viljem Pfeifer). S nimi hlasoval za Stremayrovy náboženské zákony. V roce 1876 vstoupil do poslanecké frakce Hohenwartův klub sdružující konzervativní a federalistické politické proudy. V klubu zůstal až do roku 1893, kdy navrhl, aby slovinští a chorvatští poslanci z klubu odešli a utvořili vlastní parlamentní frakci. V parlamentu trvale obhajoval zájmy Slovinců v Přímoří, podporoval rozvoj jejich školství. Mandát v Říšské radě obhájil ve volbách roku 1879 za svůj obvod. Slib složil 14. října 1879. Uspěl tu i ve volbách roku 1885 a volbách roku 1891. Ve volbách roku 1897 ho porazil italský kandidát.\n\nZemřel v září 1902. Pohřben byl za velké účasti lidu.\n"}
{"id": "1115099", "url": "https://cs.wikipedia.org/wiki?curid=1115099", "title": "Assassin's Creed: Subject Four", "text": "Assassin's Creed: Subject Four\n\nAssassin's Creed: Subject Four je komiks, který vyšel v říjnu 2012 a byl dosupný při předobjednání UbiWorkshop edice hry Assassin's Creed III. Tato grafická novela obsahuje díla a a vypráví příběh současného Daniela Crosse a jeho předka Nikolaje Orelova.\n\n\n"}
{"id": "1115100", "url": "https://cs.wikipedia.org/wiki?curid=1115100", "title": "Václav Němec (1912)", "text": "Václav Němec (1912)\n\nVáclav Němec (5. dubna 1912 Kaznějov – 24. května 2001 Sokolov) byl český učitel a vlastivědný pracovník, který věnoval značnou část svého díla Sokolovsku.\n\nVáclav Němec se narodil v Kaznějově, který leží nedaleko Plzně. Rodina Němcových bydlela na statku č. p. 14, Otec Václava Němce byl v obci několik let starostou. Němec nejdříve navštěvoval místní obecnou školu, na které se poprvé potkal s učitelem Stanislavem Jelínkem (1893-1970). V roce 1923 ho otec zapsal na měšťanskou školu v Plzni na Hamburku. Na této škole se potkal s učitelem Václavem Eisenreichem - akademickým malířem, který ho lidsky velmi ovlivnil. Po dokončení měšťanské školy začal Václav Němec studovat učitelský ústav v Plzni, na kterém strávil čtyři roky (1927-1931). Kromě staročeštiny ho tam zaujala poezie, především čeští autoři - básníci jako Jiří Wolker, Vítězslav Nezval, Jaroslav Seifert a Konstantin Biebl, se kterým si později po určitou dobu dopisoval. Jejich vzájemná korespondence se ale nezachovala. Studia na učitelském ústavu úspěšně završil Němec maturitou.\n\nRoku 1931 začal působil jako výpomocný učitel a správce školy v obci Jemnice, okres Planá u Mariánských Lázní. Od září 1933 působil Němec jako učitel a správce jednotřídní české menšinové školy v dnes již neexistujícím Haselbachu (Lískové) na Sokolovsku. O dva roky později byl přeložen do Citic (okres Sokolov), kde působil až do Mnichovské dohody a následného záboru pohraničí a s tím spojeného nuceného odchodu většiny Čechů do vnitrozemí. Od prosince 1938 učil Němec na obecné škole v Bzi (okres Semily). K 1. březnu 1939\nbyl přeložen do Alšovic v tomtéž okrese. V období mezi 1. zářím 1939 a 19. červnem 1945 vyučoval na dívčí obecné škole v Železném Brodě v okrese Turnov. Po skončení války a osvobození Československa posílal v červnu 1945 ministerský úředník Stanislav Jelínek, bývalý učitel mj. v Kaznějově a ve Falknově (Sokolově), Václava Němce zpět na Sokolovsko a to ve funkci tajemníka zmocněnce ministerstva školství. Od nového školního roku 1945/1946 byl Němec učitelem na sokolovské obecné škole, později se tu stal i ředitelem. Vedle toho postupně přebírá budovy německých škol, které s odchodem původního obyvatelstva zanikají. Organizuje též první kulturní akce ve městě.\nAž do počátku 70. let učil na sokolovských školách či zastával post předsedy okresního pedagogického sboru. V letech 1964-1968 byl kronikářem města Sokolova. Během své pedagogické dráhy, ale i v důchodovém věku absolvoval Václav Němec celou řadu výchovně-vzdělávacích, pedagogických a vlastivědně-historických přednášek, besed a debat. Byl nositelem celé řady uznání a vyznamenání. Angažoval se v různých funkcích, spolcích, komisích a kroužcích.\n\nBěhem svého života vydal Václav Němec na 25 publikací: knih o historii, básně a verše, romány, povídky a překlady. Byl autorem také stovek článků, které publikoval především v Sokolovské jiskře, Týdeníku Sokolovska, Sokolovském deníku, Hlasu revoluce, Zpravodaji Okresní mírové rady, dále pak v Sokolovském revíru, Horníkovi a energetikovi, Družbě (Časopisu velkodolu Přátelství), Učitelských novinách, Prager Volkszeitung či v mariánskotýnických Listech. Několik různě dlouhých studií otiskl i ve sbornících: jednalo se především o respektovaný Minulostí Západočeského kraje (1981 a 1986), Razili cestu (1986) a Mnichov 1938 (1988), Podílel se také na kolektivních vlastivědně-popularizačních dílech jakými byly např. Sokolovské pohledy (1963) či Sokolovsko, jak je neznáte (1968).\n\nV centru jeho vlastivědné práce byly dějiny Sokolovska v první polovině 20. století, zvláště momenty spjaté s obdobím 1938 a 1945, které Němec na Sokolovsku osobně prožil. Němcovy díla jsou typická svojí značnou čtivostí a častým potlačením faktografických výčtů ve prospěch samotného vyprávění autora. Slabší stránkou prací byla ne vždy dokonalá konfrontace vzpomínek jednotlivců s dochovanými archivními prameny, jisté věcné nepřesnosti, časté opakování stejných témat a občasné nedokonalosti v citačním aparátu.\n\n\n"}
{"id": "1115101", "url": "https://cs.wikipedia.org/wiki?curid=1115101", "title": "Charlotte Church", "text": "Charlotte Church\n\nCharlotte Church (* 21. února 1986) je velšská zpěvačka. Narodila se v cardiffské městské části Llandaff. Její rodiče se rozvedli a ona si změnila své rodné příjmení Reed na Church, podle nevlastního otce. Kariéru zpěvačky zahájila ve svých jedenácti letech, kdy přes telefon zpívala píseň „Pie Jesu“ skladatele Andrew Lloyd Webbera do televizního pořadu \"This Morning\". Později se věnovala převážně klasickému zpěvu, vedle velštiny a angličtiny zpívala také latinsky, francouzsky a italsky. Již roku 1998, ve svých dvanácti letech, vydala své první studiové album nazvané \"Voice of an Angel\". V červnu roku 2016 vystupovala jako host při koncertu hudebníka Johna Calea v Cardiffu. Přispěla do písně „Gravel Drive“.\n\n\n"}
{"id": "1115104", "url": "https://cs.wikipedia.org/wiki?curid=1115104", "title": "Polský institut v Praze", "text": "Polský institut v Praze\n\nPolský institut (někdy též Polský institut v Praze, polsky \"Instytut Polski w Pradze\") je organizace, která přibližuje polskou kulturu a historii občanům České republiky. Spadá pod Ministerstvo zahraničních věcí Polské republiky. Otevřen byl v lednu 1949.\n\nNavazuje na činnost kulturního oddělení Velvyslanectví Polské republiky, jež podobnou činnost poskytovalo od dvacátých let 20. století. V roce 1947 podepsal premiér Klement Gottwald a ministr zahraničních věcí Jan Masaryk za československou stranu a předseda Rady ministrů Józef Cyrankiewicz a ministr zahraničních věcí \nZygmunt Modzelewski za polskou stranu Smlouvu o přátelství a vzájemné pomoci mezi Československou republikou a republikou Polskou, na jejímž základě v lednu 1949 zahájila činnost \"Polská informační kancelář\". První adresa byla na Václavském náměstí čp. 776/10. Slavnostního otevření se zúčastnil velvyslanec Polské republiky v Praze Józef Olszewski, ministr informací Václav Kopecký a ministr školství Zdeněk Nejedlý. \n\nV roce 1957 se instituce přenesla na novou adresu, do nárožní novobarokní budovy bývalé pojišťovny Assicurazioni Generali čp. 832 na Václavském náměstí 19 a v Jindřišské 1 (dnešní Palác Generali). Interiéry navrhl Karel Prager. Ve středisku byla velká galerie, sál pro setkávání a promítání filmů ve formátech 35 a 16 mm, knihovna nabízející více než 15 tisíc knih a nespočet časopisů, obchod, ve kterém bylo možné zakoupit mj. LP, módu nebo drobné bytové doplňky. V té době byl také změněn název na \"Polské kulturní středisko\" (Polski Ośrodek Kultury) a konečně v roce 1969 na \"Polské informační a kulturní středisko\". V roce 1994 získal institut svůj současný název. Po nějakou dobu bylo sídlo nedaleko Konzulárního oddělení na Václavském náměstí čp. 1282/51. Kolem roku 2000 probíhala výuka polštiny provizorně v paláci Lucerna čp. 704 (Štěpánská 61, Vodičkova 36) a v dominikánském klášteře v Husově čp. 234/8, zatímco polské filmy se promítaly v Maďarském kulturním středisku v Rytířské čp 963/25. V srpnu 2002 zasáhla povodeň i Polský institut. Více než 10 tisíc knih uskladněných v Troji bylo zničeno. Díky pomoci Barrandova a Národního filmového archivu se však podařilo zachránit všechny filmy. Od roku 2004 institut sídlí v domě U Anděla na Malém náměstí čp. 144/1, vchod je z Karlovy ulice 27.\n\nSídlí v Praze v domě na Malém náměstí. K dispozici je zde knihovna zaměřená na dokumenty věnující se Polsku a zájemci mohou absolvovat též kurzy polského jazyka. Institut organizoval například ve spolupráci s Národním muzeem promítání filmů věnujících se Varšavskému povstání nebo Dny polské gastronomie.\n\n\n"}
{"id": "1115108", "url": "https://cs.wikipedia.org/wiki?curid=1115108", "title": "Kameněv", "text": "Kameněv\n\nRuské příjmení Kameněv () nosí více osob:\n\n"}
{"id": "1115109", "url": "https://cs.wikipedia.org/wiki?curid=1115109", "title": "Saundersfoot", "text": "Saundersfoot\n\nSaundersfoot je obec v hrabství Pembrokeshire v jihozápadním Walesu (město leží v národním parku Pembrokeshire Coast). V roce 2011 zde žilo 2628 obyvatel. Ve středověku bylo toto místo známé jako Llanussyllt a po invazi Normanů pak St Issels (nebo také zkráceně Issells). Pocházeli odtud například spisovatel Roscoe Howells a hudebník Rod de'Ath.\n"}
{"id": "1115113", "url": "https://cs.wikipedia.org/wiki?curid=1115113", "title": "Antilopa modrá", "text": "Antilopa modrá\n\nAntilopa modrá (\"Hippotragus leucophaeus\"), africky nazývaná bloubok, je vyhynulý druh antilopy, která žila až do roku 1800 v Jihoafrické republice. Společně s antilopou koňskou (\"Hippotragus equinus\") a antilopou vranou (\"Hippotragus niger\") patřila do rodu \"Hippotragus\", ale ze všech těchto tří druhů dosahovala nejmenší velikosti. Některé studie ji považovaly za poddruh antilopy koňské, genetická analýza ji však potvrdila jako odlišný druh.\n\nNejvětší vzorek antilopy modré měřil v kohoutku 119 cm. Rohy dosahovaly velikosti 56,5 cm podél zakřivení. Srst byla stejnoměrně modrošedá, se světle bílým břichem. Čelo bylo hnědé, tmavší než obličej. Antilopa modrá neměla rozvinutou hřívu jako antilopa koňská či vraná, její uši byly kratší a tupější a měla též menší zuby. Lišila se také absencí barevného černobílého vzoru na hlavě. Vyvinula se černě zbarvená chocholka na ocase. Antilopa modrá se živila trávou. Je pravděpodobné, že rozmnožování záviselo na vrcholu srážek a tím i dostupnosti těchto trav. Evropané se s tímto druhem setkali na jihozápadě Kapského poloostrova v dnešní Jihoafrické republice, ale fosilní důkazy a skalní malby ukazují, že areál výskytu byl původně větší.\n\nEvropská civilizace se s tímto druhem prvně setkala v 17. století. Již tehdy nebyl tolik hojný, snad kvůli tomu, že se rozloha jeho pastvin snížila na 4 300 čtverečních kilometrů, zejména podél jižního pobřeží Jihoafrické republiky. Změny hladiny moří během holocénu taky mohly přispět k poklesu populace. První zmínka o zvířeti pochází z roku 1681 a vzniklo také několik popisů této antilopy. Z 18. století pochází několik ilustrací, založených zřejmě na vycpaninách. Lov osadníky zapříčinil úplné vyhynutí této antilopy, zanikla kolem roku 1800; jednalo se o prvního velkého afrického savce, který vyhynul v moderní době, následovaného kvagou v roce 1883. Existují čtyři exempláře, a to v muzeích v Leidenu, Stockholmu, Vídni a Paříži; lebky a rohy jsou uchovány v dalších různých muzeích.\n\n\n"}
{"id": "1115116", "url": "https://cs.wikipedia.org/wiki?curid=1115116", "title": "Národní park Pembrokeshire Coast", "text": "Národní park Pembrokeshire Coast\n\nNárodní park Pembrokeshire Coast ( \"\") je jeden ze tří národních parků ve Walesu. Leží na pobřeží hrabství Pembrokeshire. Vyhlášen byl roku 1952 a jeho rozloha je 629 km. Parkem prochází 299 kilometrů dlouhá stezka Pembrokeshire Coast Path, která byla otevřena v roce 1970. Jde o jediný národní park ve Spojeném království, který byl vyhlášen především kvůli pobřežní přírodě.\n\n"}
{"id": "1115120", "url": "https://cs.wikipedia.org/wiki?curid=1115120", "title": "Blackhawk (filmový seriál)", "text": "Blackhawk (filmový seriál)\n\nBlackhawk je americký akční filmový seriál z roku 1952 režisérů Spencera Gordona Benneta a Freda F. Searse, vyrobený studiem Columbia Pictures. Jedná se o adaptaci stejnojmenného komiksu vydavatelství Quality Comics. Černobílý filmový seriál, který byl rozdělen do patnácti částí, měl premiéru 1. července 1952, v titulní roli se představil Kirk Alyn.\n\nThe International Brotherhood je skupina leteckých veteránů druhé světové války, která pod vedením Blackhawka vyšetřuje různé případy. Nyní musí zabránit Lasce, cizí špiónce, aby ukradla experimentální superpalivo Element-X.\n\n\n"}
{"id": "1115123", "url": "https://cs.wikipedia.org/wiki?curid=1115123", "title": "St Dogmaels", "text": "St Dogmaels\n\nSt Dogmaels ( \"\") je obec na severu hrabství Pembrokeshire v jihozápadním Walesu. Leží v estuáru řeky Teifi. V roce 2011 zde žilo 1353 obyvatel. Nachází se zde zřícenina kláštera z dvanáctého století. Klášter krátce fungoval i po rušení klášterů, avšak nakonec byl opuštěn. Partnerským sídlem St Dogmaels je francouzská obec Trédarzec.\n"}
{"id": "1115126", "url": "https://cs.wikipedia.org/wiki?curid=1115126", "title": "Zápas ve volném stylu na Evropských hrách 2015", "text": "Zápas ve volném stylu na Evropských hrách 2015\n\nSoutěže v zápase ve volném stylu na I. Evropských hrách proběhly v sportovním komplexu Heydəra Əliyeva v Baku ve dnech 15. června až 18. června 2015.\n\nŽeny\nMuži\n\n\"seznam účastníků\"\n\n"}
{"id": "1115133", "url": "https://cs.wikipedia.org/wiki?curid=1115133", "title": "Zajíčkov (železniční zastávka)", "text": "Zajíčkov (železniční zastávka)\n\nZajíčkov je železniční zastávka ve stejnojmenné obci na jednokolejné neelektrifikované trati číslo 224 spojující Tábor s Horní Cerekví. Vlaky po trati začaly pravidelně jezdit 16. prosince 1888. Provozovatelem zastávky je Správa železniční dopravní cesty. Turistům je od zastávky k dispozici žlutě značená turistická trasa spojující Zajíčkov s Rovnou či Radňovem.\n\n"}
{"id": "1115134", "url": "https://cs.wikipedia.org/wiki?curid=1115134", "title": "John van 't Schip", "text": "John van 't Schip\n\nJohn van 't Schip (* 30. prosince 1963 Fort St. John, Kanada jako \"Johannes Nicolaas van 't Schip\") je bývalý nizozemský fotbalista, hrající na postu krajního záložníka nebo útočníka. Byl členem týmu mistrů Evropy z roku 1988. Od roku 2001 působí jako trenér.\n\nNarodil se v Kanadě v rodině holandských přistěhovalců, když mu bylo devět let, vrátila se rodina do vlasti. Začal hrát za mládežnický tým Jong Ajax, v roce 1981 debutoval v A-mužstvu AFC Ajax. Získal s Ajaxem čtyři mistrovské tituly (1982, 1983, 1985 a 1990) a tři pohárová vítězství (1983, 1986, 1987). Uspěl také v evropských pohárech, kdy s týmem vyhrál Pohár vítězů pohárů 1986/87 a Pohár UEFA 1991/92. Kariéru zakončil v italském prvoligovém klubu Janov CFC.\n\nV národním týmu debutoval v dubnu 1986 a skončil v červnu 1995. Celkově odehrál 41 zápasů a vstřelil dvě branky. Zúčastnil se Mistrovství světa ve fotbale hráčů do 20 let 1983 (čtvrtfinále), Mistrovství Evropy ve fotbale 1988 (zisk titulu), Mistrovství světa ve fotbale 1990 (osmifinále) a Mistrovství Evropy ve fotbale 1992 (3. místo).\n\nByl asistentem Marco Van Bastena na lavičce holandské reprezentace (2004-2008) a Ajaxu (2009), později samostatně trénoval kluby CD Guadalajara a Melbourne City.\n\nJeho bratrancem je hokejista Joe Nieuwendyk.\n\n"}
{"id": "1115135", "url": "https://cs.wikipedia.org/wiki?curid=1115135", "title": "Zápas ve volném stylu na Evropských hrách 2015 – seznam účastníků", "text": "Zápas ve volném stylu na Evropských hrách 2015 – seznam účastníků\n\nSeznam účastníků v zápase ve volném stylu na I. Evropských hrách v roce 2015.\n\n"}
{"id": "1115136", "url": "https://cs.wikipedia.org/wiki?curid=1115136", "title": "Zřetězení", "text": "Zřetězení\n\nZřetězení () je v programování označení operace spojení textových řetězců jeden k druhému (tzv. end-to-end).\n\nV češtině by se měl používat spíše název „sřetězení“ (jedná se o spojení řetězců, nikoli o změnu něčeho na řetězec). Slovník spisovného jazyka českého však připouští obě možnosti, „sřetězení“ uvádí jako odkaz na „zřetězení“. V praxi převažuje „zřetězení“. V lingvistice se používá termín juxtapozice (položení vedle sebe).\n\nZřetězení je programovacích jazycích syntakticky obvykle realizováno jako binární operace s infixovým zápisem. Často je operace zapisována pomocí přetíženého operátoru plus (codice_1), takže výsledkem zápisu codice_2 je řetězec codice_3 (v tomto případě je výsledek bez mezery).\n\nV jiných jazycích, jako například PHP, Perl a Visual Basic, je používán operátor tečka (codice_4). Existují i jiné zápisy, například codice_5 používaný v SQL databázi Oracle. \n\nV programovacím jazycích C, C++ a Python je možná spojit dva řetězce bez operátoru, takže výsledkem zápisu codice_6 je opět řetězec codice_3.\n"}
{"id": "1115138", "url": "https://cs.wikipedia.org/wiki?curid=1115138", "title": "Sigma Octantis", "text": "Sigma Octantis\n\nSigma Octantis (σ Oct, σ Octantis) je hvězda zdánlivé hvězdné velikosti 5,42 v souhvězdí Oktantu, je známa jako Polaris Australis (Jižní Polárka). Od Země je vzdálena 270 světelných let a je to obr spektrální třídy F<nowiki>0</nowiki> a také proměnná hvězda typu Delta Scuti, hvězdná velikost se mění o 0,03 v periodě dlouhé 2,3 hodin.\n\nTato hvězda je vyobrazená na vlajce Brazílie, kde symbolizuje Federální distrikt.\n\nSigma Octantis je ze všech pouhým okem viditelných hvězd nejblíže jižnímu nebeskému pólu, na jižní obloze se tedy zdánlivě téměř nepohybuje a ostatní hvězdy se otáčí kolem ní. Nachází se o něco více než 1 úhlový stupeň od jižního nebeského pólu a tato vzdálenost se v důsledku precese zvyšuje.\n\nHvězda je se svou hvězdnou velikostí viditelná pouhým okem jen slabě, a proto nemůže být používána jako navigační hvězda, Polárku lze k tomuto účelu použít, protože je mnohem jasnější a snáze viditelná.\n\nZ tohoto důvodu se k nalezení jižního nebeského pólu používá souhvězdí Jižního kříže.\n"}
{"id": "1115140", "url": "https://cs.wikipedia.org/wiki?curid=1115140", "title": "Divize E 2014/15", "text": "Divize E 2014/15\n\nV soubojích 24. ročníku Moravskoslezské divize E 2014/15 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v sobotu 9. srpna 2014 úvodními pěti zápasy 1. kola a skončil v neděli 14. června 2015 zbývajícími dvěma zápasy 30. kola.\n\n\nZdroj: \n\nPoznámky:\n\n"}
{"id": "1115141", "url": "https://cs.wikipedia.org/wiki?curid=1115141", "title": "Ride the Lobster", "text": "Ride the Lobster\n\nRide the Lobster byl závod na jednokolkách. Byl uspořádán v kanadské provincii Nové Skotsko a jeho délka dosahovala 800 kilometrů. Šlo o nejdelší jednokolkový závod na světě. Start závodu se konal 16. června 2008. Byl rozdělen do pěti etap v pěti dnech a účastnili se jej závodníci z různých zemí celého světa, například z Austrálie, Singapuru a Dánska. Celkem se jej účastnilo 104 jezdců z 35 týmů z patnácti zemí světa. Závod začal ve městě Yarmouth a první etapa končila v Annapolis Royal. Druhá následně vedla do St. Margarets Bay, třetí byla rozdělena do dvou závodů, dopolední končil v obci Hubbards a odpolední ve městě Truro. Čtvrtá etapa následně končila v Antigonish a poslední ve vesnici Baddeck. Závod vyhrál čtyřčlenný německý tým . Přestože byl závod původně koncipován tak, že se bude konat každoročně, druhý ročník nikdy nebyl uspořádán.\n"}
{"id": "1115142", "url": "https://cs.wikipedia.org/wiki?curid=1115142", "title": "Eliška Vozábová", "text": "Eliška Vozábová\n\nEliška Vozábová (26. června 1874 Milčice – 21. července 1973 Praha), patřila mezi první ženy lékařky, které promovaly na české části Karlo–Ferdinadovy univerzity v Praze. Byla mezi prvními 51 studentkami na soukromém gymnáziu Elišky Krásnohorské \" Minerva\" založeném pro podporu vysokoškolského vzdělávání žen.\n\nPatřila mezi nejstarší české lékařky, dožila se téměř 100 let.\n\nEliška Vozábová se narodila ve středočeských Milčicích nedaleko Sadské. Pocházela z místní starousedlé selské rodiny, o které se ve svých pamětech zmiňoval i známý milčický písmák František Jan Vavák. Měla pět dalších sourozenců a zprvu nic nenasvědčovalo tomu, že by se její další osud měl odvíjet mimo rodnou polabskou obec nebo její nejbližší okolí. Do té doby, než ji přesvědčil její strýc Justin Václav Prášek, profesor kolínského gymnázia, který měl podíl také na budoucí kariéře Bedřicha Hrozného, aby nastoupila na Soukromé dívčí gymnázium spolku Minerva v Praze, které otevřela Eliška Krásnohorská. V září r. 1890 začalo vyučování v tzv. přípravce. Vojta Náprstek nadšeně přinesl básnířce Elišce Krásnohorské kytici 51 růží podle počtu zapsaných žákyň. Mezi těmito žákyněmi byla budoucí lékařka Eliška Vozábová. Patřila mezi první maturantky Minervy. Eliška Krásnohorská svým úsílím docílila, že v r. 1897 mohly začít studovat dívky na filosofické fakultě Karlo-Ferdinandovy univerzity v Praze a od r. 1900 také na lékařské fakultě.\n\nJako vlastní budoucí obor si dle svého vzoru Florence Nightingale, zvolila Eliška medicínu. Vzhledem k obtížím, které provázely studium žen v Rakousko-Uhersku na sklonku 19. století, se jí a jejím kolegyním podařilo zapsat teprve v roce 1896 jako hospitantkám nejprve na lékařské fakultě německé Karlo-Ferdinandovy univerzity, odkud brzy přešly na univerzitu českou. Absolvovala v létě roku 1904 jako dvanáctá absolventka na české Karlo-Ferdinandově univerzitě. Byla šestá na lékařské fakultě. Ačkoli počet žen zapsaných zde ke studiu stoupal, jednalo se o pozvolný proces.\n\nPo absolutoriu se Eliška Vozábová věnovala získávání zkušeností. Pracovala postupně na pracovištích zabývacích se chorobami vnitřními. Získávala zkušenosti z oblasti otorhinolaryngologie, duševních chorob, gynekologie i dermatologie. Jako sekundární lékařka absolvovala stáže ve Vídni a v Drážďanech, aby se po návratu do Prahy stala vedoucí sérologické laboratoře, kde se zabývala výzkumem tuberkulózy kůže.\n\nOd roku 1910 měla soukromou lékařskou praxi. V roce 1914 byla jmenována klinickou asistentkou. Tak se stala první ženou v Rakousko-Uhersku, která byla do této funkce jmenována. Za války působila na dermatovenerologické klinice profesora Vítězslava Janovského. Tehdejší student a pozdější významný psychiatr Vladimír Vondráček na ni vzpomínal jako na jemnou ženu, vlídnou k pacientům a laskavou k medikům.\n\nVálka představovala v poměru studentů a studentek velký předěl. Na české lékařské fakultě stoupl počet mediček v porovnání s mediky o 30%. Nic se příliš nezměnilo ani po návratu studentů z války a z polních nemocnic zpět do škol. Bylo praxí potvrzeno, že ženy stačí i na povolání lékařské. Tak byly vyvráceny spory v monarchii z konce 19. století o oprávněnosti studia žen na vysokých školách. Lékařky si získaly uznání od kolegů lékařů i důvěru pacientů.\n\nPo vzniku samostatného Československa pracovala Eliška Vozábová na dermatovenerologické klinice do roku 1920.\n\nPostupně působila také na poli zdravotnické a lékařské osvěty.\n\nVěnovala se přednáškové činnosti a psaní populárních prací o ženské problematice od pohlavní dospělosti žen, až po období po klimakteriu. Kladla velký důraz na reformy v oblasti porodnictví. Konkrétně šlo o vzdělání porodních bab, v dobové terminologii tzv. babictví. Zabývala se reformou systému zdravotních pojišťoven a otázkou beztrestnosti potratů. Vedle toho přednášela v ošetřovatelských kursech, nebo v Ústavu pro vzdělávání učitelek odborných škol. Ve dvou meziválečných desetiletích vyvrcholila veřejná činnost E. Vozábové ve zdravotnictví a lékařské osvětě. Publikovala řadu populárních prací týkajících se hygieny, péče o děti, pohlavních chorob, nebo prevence alkoholismu.\n\n\nPo odchodu z dermatovenerologické kliniky nastoupila na dva roky na interním oddělení všeobecné nemocnice v Praze. Podnikla studijní cesty do Dánska a Německa. Od r. 1922 se pak plně soustředila na svou soukromou ordinaci a praxi pro nemocenské pojišťovny. Stala se vyhledávanou pediatričkou a gynekoložkou. Mezi její pacientky patřila také řada významných průkopnic hnutí ženské emancipace, které držely při sobě. Známou osobnosti z Poděbradska byla spisovatelka Marie Calma-Veselá. Od r. 1927 až do svého odchodu do důchodu na jaře 1958 byla E. Vozábová především pediatričkou.\n\nApolitičnost E. Vozábové a pokročilý věk byly nejspíše důvody proč nebyla perzekvována za války, ani po roce 1948, ačkoliv její rodinný původ se nekryl s dobovými kádrovými požadavky. V roce 1954 ke svým osmdesátinám byla MUDr. Eliška Vozábová vyznamenána Řádem práce.\n\nEliška Vozábová ukončila svou odbornou lékařskou činnost jako praktická, obvodní a dorostová lékařka Okresního ústavu národního zdraví Praha 2 v roce 1958. S péčí i laskavostí prohlížela studenty a dbala, aby se v jejich zdravotním stavu něco závažného nepřehlédlo. I po osmdesátce udržovala písemné kontakty s mladšími kolegyněmi a kolegy, kteří se na ni často obraceli jako na poslední pamětnici prvních emancipačních snah českých mediček. Jasnou mysl a aktivitu si udržela až do nebývale vysokého věku. Zemřela 21. července 1973, necelý rok před svými nedožitými stými narozeninami. Byla pochována na hřbitov nedaleko Milčic - ve Skramníkách.\n\n\n\n"}
{"id": "1115144", "url": "https://cs.wikipedia.org/wiki?curid=1115144", "title": "Špičkový zdroj", "text": "Špičkový zdroj\n\nŠpičkový zdroj elektřiny je takový zdroj, který je provozován pouze v době nejvyšší poptávky po elektřině. Protože jsou v provozu pouze určitou část dne, je jejich elektřina výrazně dražší než elektřina v základním zatížení. Špičkové zdroje jsou nutně používány v kombinaci se zdroji základního zatížení, které poskytují stálý výkon a pokrývají základní část denního diagramu zatížení. S velkým rozšířením obnovitelných zdrojů, zejména solárních a větrných elektráren, jsou špičkové zdroje třeba také k tomu, aby vyrovnávaly kolísání produkce těchto elektráren.\n\nHlavní charakteristikou špičkového zdroje je možnost rychlého startu a odstavení. Typické špičkové zdroje jsou například plynové nebo naftové tepelné elektrárny a vodní elektrárny s přečerpávací nádrží. Start a odstavení uhelné elektrárny nejsou sice tak rychlé, jsou však daleko rychlejší než u jaderných elektráren.\n"}
{"id": "1115155", "url": "https://cs.wikipedia.org/wiki?curid=1115155", "title": "Barborka (Jeseníky)", "text": "Barborka (Jeseníky)\n\nBarborka je turistická chata ležící na jižním svahu nejvyšší hory Jeseníků, Pradědu, a při řece Bílá Opava, v nadmořské výšce 1320 m. Asi 250 m od chaty se nachází významná turistická křižovatka v Jeseníkách, rozcestí \"U Barborky\". Na rozcestí vede hned trojice turistických značek – červená, zelená a modrá od Ovčárny – přičemž modrá se zde stáčí k chatě a pokračuje po proudu Bílé Opavy na Karlovu Studánku, zatímco zbývají dvě značky míří směrem na Švýcárnu a Červenohorské sedlo. Okolo chaty vede také trasa NS Bílá Opava a přes rozcestí trasa NS Se skřítkem okolím Pradědu. Díky své poloze patří mezi nejnavštěvovanější a nejoblíbenější chaty v Jeseníkách.\n\nJedná se o nejmladší chatu na jižním svahu Pradědu (nedaleko se nachází např. Kurzovní chata). K vystavění došlo až v roce 1943, svůj název pak dostala po válce. Její prvopočátky se však dají vysledovat až do 2. poloviny 19. století a je spojena s rozvojem turistiky v Jeseníkách a především činností německého Moravsko-slezského sudetského horského spolku. Ten se kromě úpravy a označení horských cest zabýval také budováním útulen, skrýší a později i chaty, které nevznikly přebudování původně hospodářských objektů, především salaší.\n\nPředchůdce Barborky stával mnohem výše, téměř na vlastním vrcholu Praděda, chráněn Tabulovými skalami. Výstavby útulny byla zahájena za velmi přísných podmínek v roce 1883. Vzhledem k řadě omezení a nařízení – plocha útulny nesměla být větší než 16 m², uvnitř se směla nacházet jen dřevěná lavice, stavba byla zastřešena drny, okna musela mířit k panskému lesu, aby bylo vidět, zda ji někdo využívá, od začátku podzimních lovů do jara nesměla být využívána a majitelé panství ji kdykoliv mohli zbořit – však nefungovala příliš dlouho. Během výstavby Habsburské věže na Pradědu v letech 1904 – 1912 zde byly vybudovány salaše pro koňské potahy.\n\nDne 21. května 1948 zde místní chatař Václav Myšák založil Horskou záchrannou službu Jeseníky, jak připomíná pamětní deska. Na začátku prosince 2014 zasáhl chatu požár, díky rychlému zásahu hasičů nestihl napáchat velké škody\n\n"}
{"id": "1115156", "url": "https://cs.wikipedia.org/wiki?curid=1115156", "title": "Kulturní krajina kávových plantáží v Kolumbii", "text": "Kulturní krajina kávových plantáží v Kolumbii\n\nKulturní krajina kávových plantáží v Kolumbii je název jedné z kolumbijských památek světového kulturního dědictví UNESCO. Jedná se o jedinečný příklad kulturní krajiny s přírodními, ekonomickým a kulturními aspekty, ve které je patrná lidská adaptace na náročné geografické podmínky a kde člověk začal přetvářet horskou krajinu a pěstovat zde rostliny kávovníků. Lokalita se nachází v západním podhůří kolumbijských And a zasahuje do departementů Caldas, Quindío, Risaralda a Valle del Cauca. Zdejší sídelní celky, které se z většiny nacházejí na plochých vrcholkách kopců nad kávovníkovými poly, si zachovaly architektonický charakter typický pro region Antioquía, který byl poznamenán španělských vlivem v koloniálním období. Počátky zdejšího pěstování kávovníků sahají do druhé poloviny 19. století. \n\n"}
{"id": "1115161", "url": "https://cs.wikipedia.org/wiki?curid=1115161", "title": "Farmářský trh", "text": "Farmářský trh\n\nFarmářský trh je označení pro prodej potravinářského a zemědělského zboží konečnému spotřebiteli. \n\nFarmářské (také selské, sedlácké či zemědělské) trhy se konají na jednom místě v určité časové frekvenci (denně, určitý den v týdnu či měsíci) většinou ve městech pod otevřeným nebem. Mezi prodejci jsou zastoupeni zejména malí a střední zemědělci a výrobci potravin. Ti zde prodávají čerstvou zeleninu, ovoce, mléčné i masné výrobky, doplňkově také jiné produkty. Zboží pochází z dané země či přímo z daného regionu. Tyto akce rovněž slouží k setkávání lidí, oživení daného místa a přiblížení zemědělských a přírodních cyklů městskému obyvatelstvu. Součástí bývá i doprovodný program, například tematické slavnosti, ukázky lidových řemesel, divadelní představení, koncerty či akce pro děti. \n\nV Česku se tradice farmářských trhů obnovila v roce 2009. Téhož roku na podzim se konaly první trhy v pražských Klánovicích. Postupně se pořádaní takovýchto akcí rozšířilo po celé Praze a následně i dalších městech v Česku.\n\n"}
{"id": "1115174", "url": "https://cs.wikipedia.org/wiki?curid=1115174", "title": "Congo Bill (filmový seriál)", "text": "Congo Bill (filmový seriál)\n\nCongo Bill je americký akční filmový seriál z roku 1948 režisérů Spencera Gordona Benneta a Thomase Carra, vyrobený studiem Columbia Pictures. Jedná se o adaptaci stejnojmenného komiksu vydavatelství DC Comics. Černobílý filmový seriál, který byl rozdělen do patnácti částí, měl premiéru 28. října 1948, v titulní roli se představil Don McGuire.\n\nRuth Culverová zdědí rodinné bohatství, sama je však nezvěstná kdesi v Africe. Po jejích stopách se vydá dobrodruh Congo Bill, aby ji přivedl zpět do civilizace. Sleduje přitom legendu o záhadné Bílé královně.\n\n\n"}
{"id": "1115187", "url": "https://cs.wikipedia.org/wiki?curid=1115187", "title": "Technofobie", "text": "Technofobie\n\nTechnofobie je úzkostný strach (fobie) z technologií, všeobecně z přístrojů a zvláště pak z počítačů. Poprvé se rozšířila po průmyslové revoluci. Opakem technofobie je technofilie. Různá společenství lidí jsou označována nebo se sami nazývají technofoby. V historii to byli luddité. Umělecky byla ztvárněna v románu Frankenstein či filmu Metropolis. \n\n"}
{"id": "1115188", "url": "https://cs.wikipedia.org/wiki?curid=1115188", "title": "The Vigilante", "text": "The Vigilante\n\nThe Vigilante je americký akční filmový seriál z roku 1947 režiséra Wallace Foxe, vyrobený studiem Columbia Pictures. Jedná se o adaptaci stejnojmenného komiksu vydavatelství DC Comics. Černobílý filmový seriál, který byl rozdělen do patnácti částí, měl premiéru 22. května 1947, v titulní roli se představil Ralph Byrd.\n\nThe Vigilante, maskovaný vládní agent, je přidělen na vyšetřování případu „100 krvavých slz“, prokletého řetízku vzácných perel krvavě rudého zbarvení, který by mohl být propašován do země, neboť o něj usiluje i gang vedený neznámým X-1.\n\n\n"}
{"id": "1115193", "url": "https://cs.wikipedia.org/wiki?curid=1115193", "title": "Norman Dyhrenfurth", "text": "Norman Dyhrenfurth\n\nNorman Dyhrenfurth (7. května 1918 – 24. září 2017) byl horolezec a režisér.\n\nNarodil se ve Vratislavi jako syn himálajských průzkumníků Güntera Dyhrenfurtha a Hettie Dyhrenfurth. Roku 1923 rodina odjela do Rakouska a o dva roky později do Švýcarska, kde získali státní občanství. Roku 1937 odjel do Spojených států amerických. Zde se později začal věnovat horolezectví. V roce 1955 se spolu s několika dalšími pokusil zdolat čtvrtou nejvyšší horu světa, Lhoce. Na jaře 1963 absolvoval první úspěšnou americkou expedici na Mount Everest. On sám expedici vedl, dalšími členy týmu byli Willi Unsoeld, Tom Hornbein, Lute Jerstad, Jim Whittaker a Jake Breitenbach, který při expedici zahynul. Dyhrenfurth na svých expedicích pořizoval také filmové záběry. Později mu prezident John Fitzgerald Kennedy předal Hubbardovu medaili. Roku 1975 se jako hlavní technický poradce podílel na filmu \"Vražda na Eigeru\" s horolezeckou tematikou. Jeho režisérem byl Clint Eastwood, který zde rovněž hrál hlavní roli. Podobnou úlohu zastával i na dalším filmu, \"Pět dní jednoho léta\" z roku 1982.\n"}
{"id": "1115198", "url": "https://cs.wikipedia.org/wiki?curid=1115198", "title": "Anatol Cheptine", "text": "Anatol Cheptine\n\nAnatol Cheptine [anatol keptyne] (* 20. května 1990 Tiraspol) je moldavský fotbalový záložník a reprezentant, od března 2016 hráč klubu FC Dinamo-Auto Tiraspol.\n\nV Moldavsku hrál za FC Sheriff Tiraspol, FC Tiraspol, FC Zimbru Chișinău a FC Academia Chișinău.\n\nV červnu 2015 byl na testech ve slovenském klubu MFK Ružomberok, které dopadly úspěšně a hráč se zařadil do A-týmu. V září 2015 odešel hostovat do druholigového slovenského klubu MFK Dolný Kubín.\n\nV A-mužstvu Moldavska debutoval 29. 3. 2011 v kvalifikačním zápase v Solně proti týmu Švédska (prohra 1:2).\n\n"}
{"id": "1115206", "url": "https://cs.wikipedia.org/wiki?curid=1115206", "title": "Karma Chameleon", "text": "Karma Chameleon\n\n\"Karma Chameleon\" je skladba britské new wave skupiny Culture Club z jejich alba \"Colours by Numbers\" z roku 1983. V roce 1984 se skladba udržela tři týdny na 1. místě v žebříčku Billboard Hot 100 a stala se největším hitem skupiny a jediným hitem, který dosáhl 1. místo v USA vedle několika hitů v první desítce. Skladba byla velkým celosvětovým hitem, přičemž až v šestnácti zemích po celém světě obsadila 1. místo.\n\nVe Spojeném království se stala druhým singlem, který dosáhl 1. místo v žebříčku UK Singles Chart (po \"Do You Really Want to Hurt Me\"), kde se udržel šest týdnů během září a října 1983, a stal se nejprodávanějším singlem roku 1983 ve Spojeném království. Široká veřejnost skladbu označuje jako tzv. signature song skupiny Culture Club.\n\nSkladba vyhrála kategorii \"Best British Single během\" Brit Awards v roce 1984.\n"}
{"id": "1115207", "url": "https://cs.wikipedia.org/wiki?curid=1115207", "title": "Júičiró Miura", "text": "Júičiró Miura\n\nJúičiró Miura (japonsky 三浦 雄一郎, * 12. října 1932) je japonský lyžař a horolezec.\n\nNarodil se ve městě Aomori a lyžovat začal ve druhé třídě základní školy. Za svůj život pokořil několik rekordů. V roce 1964 vytvořil rychlostní rekord v lyžování, kdy jel rychlostí 172,084 km/h. V roce 1970 sjel na lyžích z nejvyšší hory světa, Mount Everestu. V roce 1975 o tom byl natočen dokumentární film \"The Man Who Skied Down Everest\". Později podobné cesty absolvoval i z nejvyšších vrcholů ostatních kontinentů. Roku 2003 se ve svých sedmdesáti letech stal nejstarší osobou, která kdy vystoupila na Mount Everest. Rekord v roce 2007 překonal jedenasedmdesátiletý Japonec Kacusuke Janagisawa (柳沢 勝輔). Miura jeho rekord pokořil ve svých pětasedmdesáti letech. Později však však bylo zjištěno, že den před ním na vrchol vystoupil šestasedmdesátiletý Min Bahadur Sherchan. Miura však rekord překonal v roce 2013, ve svých osmdesáti letech.\n"}
{"id": "1115212", "url": "https://cs.wikipedia.org/wiki?curid=1115212", "title": "Hop Harrigan (filmový seriál)", "text": "Hop Harrigan (filmový seriál)\n\nHop Harrigan je americký dobrodružný filmový seriál z roku 1946 režiséra Derwina Abrahamse, vyrobený studiem Columbia Pictures. Snímek vznikl na motivy komiksů o Hopu Harriganovi od vydavatelství DC Comics. Černobílý filmový seriál, který byl rozdělen do patnácti částí, měl premiéru 28. března 1946, v titulní roli se představil William Bakewell.\n\nHop Harrigan a jeho přítel „Tank“ Tinker provozují malé letiště a leteckou dopravní společnost. Jednou mají letět do tajné laboratoře doktora Tobora, který zde skrývá novou převratnou energetickou jednotku. Záhadný The Chief Pilot, který má o Toborův vynález také zájem, pomocí paprsků ochromí Harriganovo letadlo a vědce unese. Hop s Tankem a dalšími přáteli se ho vydají zachránit.\n\n\n"}
{"id": "1115218", "url": "https://cs.wikipedia.org/wiki?curid=1115218", "title": "Lejskovec polynéský", "text": "Lejskovec polynéský\n\nLejskovec polynéský (\"Pomarea dimidiata\") je drobný pěvec vyskytující se na Cookových ostrovech.\n\nLejskovec polynéský váží zhruba 22 gramů. Mladí jedinci tohoto druhu mají žluté peří, které však s věkem mění barvu. Peří zešedne kolem třetího roku lejskovce.\n\nLejskovce ničí především přítomnost krys v jeho domovině. Tento druh se vyskytuje pouze na Cookových ostrovech (na hlavním ostrově Rarotonze) a nebezpeční introdukovaní hlodavci, kteří se ptáky živí, pro ně představují hrozbu. IUCN považuje lejskovce polynéského za zranitelný druh. Navíc se hůře chrání, protože je veškerá půda Cookových ostrovů potřebná k ochraně rozdělena pouze mezi soukromé vlastníky. Několik se jich nakonec spojilo a vytvořilo záchrannou stanici na obnovu tohoto druhu. \n\n"}
{"id": "1115219", "url": "https://cs.wikipedia.org/wiki?curid=1115219", "title": "Třída Hauk", "text": "Třída Hauk\n\nTřída Hauk byla třída raketových člunů norského královského námořnictva vyvinutá speciálně k pobřežním operacím. Postaveno bylo celkem 14 jednotek této třídy. Všechny již byly vyřazeny.\n\nCelkem bylo postaveno 14 jednotek této třídy, pojmenovaných \"Hauk\" (P986), \"Ørn\" (P987), \"Terne\" (P988), \"Tjeld\" (P989), \"Skarv\" (P990), \"Teist\" (P991), \"Jo\" (P992), \"Lom\" (P993), \"Stegg\" (P994), \"Falk\" (P995), \"Ravn\" (P996), \"Gribb\" (P997), \"Geir\" (P998) a \"Erle\" (P999). Do služby byly přijaty v letech 1978–1980.\n\nPlavidla měla navigační radar Decca TM 1226 a sonar SQ3D. Hlavňovou výzbroj představoval jeden 40mm kanón Bofors v přídově věži a jeden 20mm kanón. Údernou výzbroj tvořilo až šest protilodních střel Penguin a dva 533mm torpédomety. Plavidla nesla kabelem naváděná těžká torpéda TP 613 s dosahem 27 km. Pohonný systém tvořily dva diesely MTU o výkonu 7200 hp. Nejvyšší rychlost dosahovala 34 uzlů.\n\nBěhem služby byla plavidla modernizována. Původní 20mm kanón nahradilo dvojité vypouštěcí zařízení Sadral protiletadlového raketového kompletu velmi krátkého dosahu Mistral s dosahem 4 km. Plavidla navíc dostala bojový řídící systém SENIT 2000, spojovací systém Link 11, nebo elektro-optický senzor.\n\n"}
{"id": "1115225", "url": "https://cs.wikipedia.org/wiki?curid=1115225", "title": "Národní otevřená univerzita Indiry Gándhíové", "text": "Národní otevřená univerzita Indiry Gándhíové\n\nNárodní otevřená univerzita Indiry Gándhíové (anglicky Indira Gandhi National Open University, zkratka IGNOU) je vysoká škola sídlící v indickém Novém Dillí, která se zaměřuje na distanční vzdělávání. Podle UNESCO je největší vysokou školou na světě, studuje na ní 3,7 milionu pregraduálních a více než milion postgraduálních studentů. Na škole působí více než třicet tisíc pedagogů, vzdělávání poskytuje převážně formou korespondenčních kursů. Je otevřená pro všechny zájemce, školné činí 37 dolarů ročně, což je výrazně méně než na jiných indických univerzitách. Má 21 fakult a 67 regionálních center v Indii i zahraničí. Je zřizována indickou vládou, která se ji rozhodla založit v roce 1985 s cílem zmírnit nedostatek odborníků v zemi, výuka byla zahájena roku 1987. Byla pojmenována po bývalé ministerské předsedkyni Indiře Gándhíové.\n\n"}
{"id": "1115227", "url": "https://cs.wikipedia.org/wiki?curid=1115227", "title": "Kieran Trippier", "text": "Kieran Trippier\n\nKieran John Trippier (* 19. září 1990, Bury, Anglie, Spojené království) je anglický fotbalový obránce, od 17. července 2019 hráč Atletica Madrid\n\n. Jeho postem je místo pravého beka.\n\nV Anglii hrál postupně za Manchester City FC, Barnsley FC a Burnley FC. V červnu 2015 se dohodl na pětileté smlouvě s anglickým prvoligovým klubem Tottenham Hotspur FC. 17. července 2019 přestoupil do Atlética Madrid.\n\nTrippier reprezentoval Anglii v mládežnických výběrech od kategorie U18.\n\n"}
{"id": "1115230", "url": "https://cs.wikipedia.org/wiki?curid=1115230", "title": "Wonderwall", "text": "Wonderwall\n\n\"Wonderwall\" je skladba britské rockové skupiny Oasis. Je to asi jejich nejpopulárnější píseň a také jedna z nejlegendárnějších písní vůbec. Napsal ji Noel Gallagher (autor většiny hitů Oasis). Skladbu vydali Oasis jako singl dne 30. října 1995, ale už počátkem října byla vydána s albem \"(What's the Story) Morning Glory?\".\n\nNoel Gallagher se v roce 1996 pro časopis \"NME\" vyjádřil, že píseň je \"\"O jeho přítelkyni Meg Matthewsové\"\". Nicméně v roce 2001 se s ní rozešel a řekl, že píseň je \"\"o imaginárním příteli, který přijde a zachrání tě před sebou samým\"\".\n\nNázev \"Wonderwall\" je z filmu \"Wonderwall\" z roku 1968, ke kterému nazpíval píseň George Harrison.\n\nPíseň se nahrávala v Rockfield Studios ve Walesu v květnu 1995 během nahrávání alba (What's the Story) Morning Glory?. Hlavním zpěvákem je Liam Gallagher (údajně mu Noel nabídl na výběr mezi písní Wonderwall a Do not Look Back In Anger). Další vokály zpívá Noel Gallagher. Paul McGuigan hraje na basu a za bicími je Alan White.\n\nVe videoklipu se nachází místo Guigsyho Scott McLeod, protože Guigsy opustil Oasis na pár týdnů kvůli nervozitě.\n\nVideo ke písni Wonderwall vyhrálo ocenění za nejlepší video na BRIT Awards v roce 1996.\n"}
{"id": "1115231", "url": "https://cs.wikipedia.org/wiki?curid=1115231", "title": "Anžela Doroganová", "text": "Anžela Doroganová\n\nAnžela Dorogan (: ) nebo Anjela Doroqan, (* 2. listopadu 1989 Kišiněv, Sovětský svaz) je moldavská zápasnice od roku 2010 reprezentující Ázerbájdžán. Zápasí od 7 let. V začátcích spolupracovala s trenéry Petru Bujuklim a Viktorem Pejkovem. Výkonnostní nárůst zaznamenala v roce 2015 s trenérem Simeonem Šterevem. V roce 2015 vyhrála zlatou medaili na Evropských hrách v zápase ve volném stylu.\n"}
{"id": "1115234", "url": "https://cs.wikipedia.org/wiki?curid=1115234", "title": "Pterygotus", "text": "Pterygotus\n\nPterygotus byl rod obřího dravého kyjonožce (zaniklá skupiny vodních členovců). Jeho fosilie byly objeveny v ložiscích od pozdního siluru do spodního devonu a v rámci rodu bylo popsáno několik různých druhů. Fosilie pterygota byly nalezeny v Austrálii, Evropě, včetně České republiky (Pražská pánev) a obou Amerikách, což naznačuje, že \"Pterygotus\" mohl mít téměř kosmopolitní distribuci. Typový druh, \"P. anglicus\", popsal roku 1839 švýcarský paleontolog Louis Agassiz. Původně se domníval, že pozůstatky patřily obrovské rybě (\"Pterygotus\" = okřídlená ryba). Tuto svou chybu napravil až o pět let později a v roce 1844 tvora zařadil mezi členovce. \n\n\"Pterygotus\" patřil mezi největší známé kyjonožce. Podle izolovaných fosilních pozůstatků chelicer byla odhadnuta délka největšího druhu \"P. grandidentatus\" na 1,75 metru. I některé další druhy, jako \"P. impacatus\" (1,65 m) a \"P. anglicus\" (1,6 m) byly podobně obrovské. Nicméně jiní obří kyjonožci velikostně pterygota překonali. Rod \"Acutiramus\" mohl měřit i více než 2 metry a \"Jaekelopterus\" i 2,6 m. Jiné druhy z rodu \"Pterygotus\" pak velikostí nevynikali; druh \"P. kopaninensis\" měřil 0,5 metru.\n\n\"Pterygotus\", stejně jako jeho blízký příbuzný \"Jaekelopterus\", byl velký a aktivní predátor. Mohutné zvětšené chelicery mu umožnily uchopit a propíchnout kořist a jeho zraková ostrost byla srovnatelná se zrakovou ostrostí moderních dravých členovců.\n\n"}
{"id": "1115238", "url": "https://cs.wikipedia.org/wiki?curid=1115238", "title": "Vladimír Vlasák (historik)", "text": "Vladimír Vlasák (historik)\n\nVladimír Vlasák (* 23. května 1948 Český Brod) je český archivář a regionální historik, který se zabývá dějinami Sokolovska.\n\nPo absolvování archivnictví na Filosofické fakultě Univerzity Karlovy v Praze (1966–1971) nastoupil Vladimír Vlasák do tehdejšího Okresního archivu Sokolov, který byl od roku 1967 umístěn v Jindřichovicích. Roku 1972 se stal vedoucím a o rok později ředitelem tohoto archivu. Tento post zastával až do roku 2010. \n\nDo roku 1989 publikoval Vladimír Vlasák jen zřídka a to formou novinových či časopiseckých článků v regionálním tisku. Zlom přinesl pád komunistického režimu a nová vlna zájmu o reprezentativní monografie obcí. Postupně Vladimír Vlasák sám nebo ve spolupráci (nejčastěji s manželkou Evou) zpracoval dějiny řady obcí Sokolovska. Jeho práce jsou často vůbec prvními českými monografiemi pro dané obce. Pro jeho knihy je typický široký přehled o archivních pramenech a schopnost jejich interpretace, analytické schopnosti a syntetické vidění historie, úvodní geografické lokalizování obce, šikovné překlenování zdánlivé bezdějinnosti poukazem na dění v nejbližším okolí a umné zasazování regionálních dějin do celorepublikového kontextu. \n\n\n"}
{"id": "1115240", "url": "https://cs.wikipedia.org/wiki?curid=1115240", "title": "Franck Tabanou", "text": "Franck Tabanou\n\nFranck Tabanou (* 30. ledna 1989, Thiais, Francie) je francouzský fotbalový obránce, který od července 2015 působí ve velšském klubu Swansea City hrajícím anglickou Premier League.\n\nTabanou hrál na profesionální úrovni fotbal ve Francii nejprve za Toulouse FC a v letech 2013–2015 za AS Saint-Étienne. V červnu 2015 podepsal tříletou smlouvu s velšským klubem Swansea City AFC hrajícím anglickou Premier League.\n\nFranck Tabanou prošel francouzskými mládežnickými reprezentacemi U20 a U21.\n\n"}
{"id": "1115242", "url": "https://cs.wikipedia.org/wiki?curid=1115242", "title": "Třída Snøgg", "text": "Třída Snøgg\n\nTřída Snøgg byla třída raketových člunů norského královského námořnictva vyvinutá speciálně k pobřežním operacím. Postaveno bylo celkem šest jednotek této třídy. Všechny čluny byly vyřazeny roku 1995.\n\nCelkem bylo postaveno šest jednotek této třídy, pojmenovaných \"Snøgg\" (P 980), \"Rapp\" (P 981), \"Snar\" (P 982), \"Rask\" (P 983), \"Kvikk\" (P 984) a \"Kjapp\" (P 985).\n\nHlavňovou výzbroj plavidla tvořil jeden 40mm kanón umístěný na přídi. Čluny dále nesly čtyři protilodní střely Penguin a čtyři 533mm torpédomety. Z nich byla vypouštěna kabelem naváděná těžká torpéda T-61. Během pozdější modernizace čluny dostaly protiletadlové řízené střely velmi krátkého dosahu Mistral na dvojitém vypouštěcím zařízení Simbad a bojový řídící systém SENIT 2000. Pohonný systém tvořily dva diesely MTU o výkonu 7200 hp. Nejvyšší rychlost dosahovala 32 uzlů.\n\n"}
{"id": "1115247", "url": "https://cs.wikipedia.org/wiki?curid=1115247", "title": "Marija Stadnyková", "text": "Marija Stadnyková\n\nMarija Vasylivna Stadnyková (roz. Stadnyková) (* 3. června 1988 Lvov) je ukrajinská zápasnice – volnostylařka, olympijská medailistka z roku 2008, 2012 a 2016, která od roku 2007 reprezentuje Ázerbájdžán.\n\nSportovnímu zápasení se věnovala od svých 12 let v rodném Lvově. Připravovala se pod vedením Oresta Skobelského. V ukrajinské ženské reprezentaci se pohybovala od roku 2006 ve váze do 48 kg. V témže roce získala titul mistryně Evropy, o který však záhy přišla kvůli pozitivnímu dopingovému nálezu na látku snižující tělesnou hmotnost (furosemid). Dostala dvouletý zákaz startu, ale podařilo se jí prokázat neúmyslné užítí a trest jí byl snížen na jeden rok.\n\nZačátkem roku 2007 jí reprezentační vedení sdělilo, že pro olympijskou kvalifikaci v roce 2008 počítá jako s reprezentační jedničkou Irynou Merleniovou, která se vracela po mateřské pauze. V témže roce přijala nabídku reprezentovat Ázerbájdžán, který poprvé reprezentovala na jeho domácí půdě na mistrovství světa Baku. Ke konci roku se vdala za svého jmenovce Andrije Stadnyka, se kterým má syna a dceru.\n\nV roce 2008 se kvalifikovala na olympijské hry v Pekingu. Potom co v úvodním kole zaváhala s Kanaďankou Carol Huynhovou se přes opravy probojovala do souboje o třetí místo, ve kterém porazila Tetjanu Bakaťukovou z Kazachstánu a získala bronzovou olympijskou medaili. V roce 2010 měla mateřskou pauzu. V roce 2012 startovala na olympijských hrách v Londýně. V semifinále porazila svou dlouholetou rivalku Irynu Merleniovovu a ve finále vyhrála úvodní kolo proti Japonce Hitomi Obaraové. Další dvě kola však s Japonkou prohrála a získala stříbrnou olympijskou medaili. V roce 2013 měla mateřskou pauzu. V roce 2016 startovala na svých třetích olympijských hrách v Riu výborně přípravená. Do finále proti Japonce Eri Tosakaové postoupila bez ztráty bodu a nad svou finálovou soupeřkou vedla v poslední minutě 2:0 na body. Neodolala však závěrečnému náporu Japonky, v posledních sekundách jí pustila své nohy a prohrála 2:3 na body. Získala stříbrnou olympijskou medaili.\n\n\n"}
{"id": "1115250", "url": "https://cs.wikipedia.org/wiki?curid=1115250", "title": "Giuseppe Sandrinelli", "text": "Giuseppe Sandrinelli\n\nGiuseppe Sandrinelli (1808 – 1890) byl rakouský právník a politik italské národnosti z Terstu, v 2. polovině 19. století poslanec Říšské rady.\n\nProfesí byl soudce a politik. Od října 1846 zastával post soudního rady v Trevisu. Radou vrchního zemského soudu v Terstu se stal roku 1856. Od prosince 1868 působil jako viceprezident zemského soudu v Terstu. V roce 1874 získal Císařský rakouský řád Leopoldův.\n\nZasedal coby poslanec Říšské rady (celostátního parlamentu Předlitavska), kam usedl v prvních přímých volbách do Říšské rady roku 1873 za kurii městskou v Terstu, druhý a třetí voličský sbor. V roce 1873 se uvádí jako Dr. Josef Sandrinelli, c. k. prezident obchodního a námořního soudu, bytem Terst. V roce 1873 zastupoval v parlamentu provládní blok Ústavní strany (centralisticky a provídeňsky orientované).\n\nJeho synem byl Luigi Sandrinelli (1846–1922), právník a politik, starosta Terstu.\n"}
{"id": "1115251", "url": "https://cs.wikipedia.org/wiki?curid=1115251", "title": "Archipov", "text": "Archipov\n\nPříjmení Archipov nosí více osob:\n\n"}
{"id": "1115252", "url": "https://cs.wikipedia.org/wiki?curid=1115252", "title": "Vláda Vachtanga Kolbaji", "text": "Vláda Vachtanga Kolbaji\n\nVláda Vachtanga Kolbaji, jež spravovala záležitosti Gruzií uznané Autonomní republiky Abcházie, vzešla poté, kdy 8. dubna 2013 podala demisi předchozí vláda Giorgiho Baramiji. Tato vláda de jure sídlila v Suchumi, de facto však vládla z exilu v Tbilisi a na záležitosti uvnitř nezávislé Abcházie neměla žádný praktický vliv, neboť tam na počátku funkčního období vládla separatistická vláda prezidenta Ankvaba a po jeho rezignaci dále vláda Raula Chadžimby. Předsedou Nejvyšší rady Autonomní republiky Abcházie byl Vachtang Kolbaja a jednalo se o v pořadí šestou de jure vládu, uznávanou jako nedílná součást Gruzie.\n\n"}
{"id": "1115256", "url": "https://cs.wikipedia.org/wiki?curid=1115256", "title": "Filip Đuričić", "text": "Filip Đuričić\n\nFilip Đuričić [filip ďžuričič] uváděný i jako Filip Djuričić (srbskou cyrilicí Филип Ђуричић; 30. ledna 1992, Obrenovac) je srbský fotbalový záložník a reprezentant, v současné době hráč portugalského klubu Benfica Lisabon.\n\nV profesionálním fotbale debutoval v srbském klubu FK Radnički Obrenovac.\n\nReprezentoval Srbsko v mládežnické kategorii U21.\nZúčastnil se Mistrovství Evropy hráčů do 21 let 2015 konaného v Praze, Olomouci a Uherském Hradišti.\n\nV A-týmu Srbska debutoval 29. 2. 2012 v přátelském zápase v kyperském městě Larnaka proti týmu Kypru (remíza 0:0).\n\n"}
{"id": "1115257", "url": "https://cs.wikipedia.org/wiki?curid=1115257", "title": "Sofia Mattssonová", "text": "Sofia Mattssonová\n\nSofia Magdalena Mattsson, (* 11. listopadu 1989 Gällivare, Švédsko) je švédská zápasnice, účastnice olympijských her v Pekingu a Londýně. Ve svých začátcích trénovala pod vedením Håkana Johanssona a Kalle Taivalsaariho. Vrcholově se zápasu věnuje pod vedením Fariborze Besaratiho. Připravuje se v Helsingborgu, kde studuje na Lundské univerzitě. Zápasu se vrcholově věnuje i její starší sestra Johanna.\n"}
{"id": "1115258", "url": "https://cs.wikipedia.org/wiki?curid=1115258", "title": "Josef Teuschl", "text": "Josef Teuschl\n\nJosef Michael Teuschl (4. září 1828 Sankt Pölten – 26. března 1887 Vídeň) byl rakouský podnikatel a politik německé národnosti z Terstu, v 2. polovině 19. století poslanec Říšské rady.\n\nPocházel z dolnorakouského Sankt Pöltenu a patřil mezi rostoucí skupinu etnických Němců, které v 19. století do Terstu přilákaly obchodní příležitosti. V Terstu bydlel od roku 1851. Byl členem terstské obchodní komory.\n\nZasedal rovněž coby poslanec Říšské rady (celostátního parlamentu Předlitavska), kam poprvé nastoupil v prvních přímých volbách roku 1873 za kurii obchodních a živnostenských komor v Terstu. Rezignaci oznámil na schůzi 19. října 1876, ale po znovuzvolení již 24. října 1876 opětovně složil slib. Mandát zde obhájil ve volbách roku 1879. Rezignaci na poslanecké křeslo oznámil na schůzi 20. ledna 1882. V roce 1873 se uvádí jako Josef Michael Teuschl, kupec, bytem Terst.\n\nV roce 1873 zastupoval v parlamentu provládní blok Ústavní strany (centralisticky a provídeňsky orientované). Po volbách v roce 1873 se uvádí coby jeden z 67 členů staroliberálního Klubu levice, vedeného Eduardem Herbstem. I po dalších volbách je v říjnu 1879 řazen mezi členy staroněmeckého Klubu liberálů (\"Club der Liberalen\").\n\nPatřil mezi aktivní poslance, zabýval se zejména ekonomickými otázkami. Byl členem rakousko-uherských delegací. Příčinou jeho rezignace byla veřejná roztržka na audienci s císařem, kdy on a dále poslanec Josef Rabl kritizovali činnost vlády ve vztahu k rozvoji Terstu. Panovník pak chování Teuschla (v té době člena poslaneckého klubu Sjednocené německé levice) a Rabla označil za \"frakcionářskou opozici\". Oba následně opustili Říšskou radu.\n\nZemřel náhle v březnu 1887. Služebně odjel do Vídně kvůli projednávání výstavby přístavu v Terstu. Po několika dnech pobytu ho přepadla nevolnost a upadl do bezvědomí. Po necelé hodině zemřel. Příčinou byla srdeční mrtvice.\n"}
{"id": "1115259", "url": "https://cs.wikipedia.org/wiki?curid=1115259", "title": "Pohoří Notre-Dame", "text": "Pohoří Notre-Dame\n\nPohoří Notre-Dame (francouzsky \"Monts Notre-Dame\", anglicky \"Notre Dame Mountains\") se rozkládá na poloostrově Gaspé v provincii Quebec v jihozápadní části Kanady a jihozápadním směrem přes provincii New Brunswick zasahuje až do státu Maine na severovýchod Spojených států amerických.\nPohoří má nadmořskou výšku okolo 600 až 700 m, nejvyšší bod \"Mont Jacques-Cartier\" má 1 270 m. Pohoří Notre-Dame je součástí severní části Appalačského pohoří. Geologická historie pohoří sahá až do prvohor. \n\nNotre-Dame znamená v překladu z francouzštiny \"Naše Paní\", respektive Panna Marie.\n"}
{"id": "1115260", "url": "https://cs.wikipedia.org/wiki?curid=1115260", "title": "International Peace Garden", "text": "International Peace Garden\n\nInternational Peace Garden (česky Mezinárodní zahrada míru) je park o rozloze 3,65 čtverečních mil (9,46 km²), nacházející se na hranici Kanady a USA, v americkém státě Severní Dakota a v kanadské provincii Manitoba. Byl založen 14. července 1932 jako symbol mírových vztahů mezi oběma národy.\n\nV parku každý rok rozkvete přes 150 000 květů.\n"}
{"id": "1115265", "url": "https://cs.wikipedia.org/wiki?curid=1115265", "title": "Llandaff", "text": "Llandaff\n\nLlandaff ( \"\") je část města Cardiff ve Walesu. Původně šlo o samostatnou obec, která byla roku 1922 přičleněna ke Cardiffu. V roce 2011 zde žilo 8997 obyvatel. Stojí zde Llandaffská katedrála z dvanáctého století, která je sídlem biskupa z Llandaffu, jehož diecéze pokrývá nejlidnatější oblast jižního Walesu. Dále se zde nachází školy The Cathedral School a Howell's School Llandaff.\n"}
{"id": "1115268", "url": "https://cs.wikipedia.org/wiki?curid=1115268", "title": "Kanton Saint-André-les-Vergers", "text": "Kanton Saint-André-les-Vergers\n\nKanton Saint-André-les-Vergers (fr. \"Canton de Saint-André-les-Vergers\") je francouzský kanton v departementu Aube v regionu Grand Est. Tvoří ho pět obcí. Zřízen byl v roce 2015.\n\n\n"}
{"id": "1115269", "url": "https://cs.wikipedia.org/wiki?curid=1115269", "title": "Llandaffská katedrála", "text": "Llandaffská katedrála\n\nLlandaffská katedrála ( ', ') je katedrála ležící v Llandaffu, městské části Cardiffu ve Walesu. Původně vznikla v šestém století, roku 1120 však byla zahájena její přestavba v normanském slohu. Ta byla dokončena až koncem třináctého století. Jedna z věží byla v osmnáctém století zničena a její opravy začaly až v následujícím století.\n\n"}
{"id": "1115275", "url": "https://cs.wikipedia.org/wiki?curid=1115275", "title": "Řád Alexandra Něvského (Sovětský svaz)", "text": "Řád Alexandra Něvského (Sovětský svaz)\n\nŘád Alexandra Něvského je sovětské vyznamenání založené na počátku Velké vlastenecké války. Byl zřízen rozhodnutím Nejvyššího sovětu SSSR 29. července 1942 spolu s Řádem Suvorova a Řádem Kutuzova k ocenění velitelského sboru Rudé armády za vynikající zásluhy v organizaci a vedení bojových operací a za dosažené úspěchy v bojích za vlast při těchto operacích.\n\nŘádem byli vyznamenáváni velitelé Rudé armády, kteří prokázali v bojích za vlast ve Velké vlastenecké válce výjimečnou odvahu, mužnost a chrabrost a kteří umným velením zajistili úspěch jim podřízených jednotek.\n\nŘád byl udělován rozhodnutím Prezídia Nejvyššího sovětu SSSR.\n\nŘád mohli obdržet velitelé divizí, brigád, pluků, praporů, rot a čet:\n\n\n\n\n"}
{"id": "1115276", "url": "https://cs.wikipedia.org/wiki?curid=1115276", "title": "Chennegy", "text": "Chennegy\n\nChennegy je francouzská obec v departementu Aube v regionu Grand Est. V roce 2012 zde žilo 440 obyvatel.\n\nBercenay-en-Othe, Bucey-en-Othe, Estissac, Maraye-en-Othe, Saint-Mards-en-Othe, Vauchassis, Villemoiron-en-Othe\n\n\"Počet obyvatel\"\n"}
{"id": "1115278", "url": "https://cs.wikipedia.org/wiki?curid=1115278", "title": "Emese Barkaová", "text": "Emese Barkaová\n\nEmese Barka, (* 4. listopadu 1989 Budapešť, Maďarsko) je maďarská zápasnice. Zápasu se věnuje od 11 let. Připravuje se v budapešťském klubu Vasas pod vedením Jenő Bódiho a dalších. V roce 2015 získala zlatou medaili na Evropských hrách po spolupráci s italskou trenérkou a bývalou zápasnicí Dilettou Giampiccolovou.\n"}
{"id": "1115283", "url": "https://cs.wikipedia.org/wiki?curid=1115283", "title": "Marianna Sastinová", "text": "Marianna Sastinová\n\nMarianna Sastin (* 10. července 1983 Mosonmagyaróvár, Maďarsko) je maďarská zápasnice, mistryně světa a Evropy, účastnice olympijských her v Pekingu a Londýně. Zápasu se věnuje od 16 let. Připravuje se v budapešťském klubu Vasas pod vedením svého manžela Ákose Wöllera.\n"}
{"id": "1115286", "url": "https://cs.wikipedia.org/wiki?curid=1115286", "title": "John Uzzell Edwards", "text": "John Uzzell Edwards\n\nJohn Uzzell Edwards (10. října 1934 – 5. března 2014) byl velšský expresionistický malíř. Narodil se ve vesnici Deri na jihu Walesu jako jediný potomek místního horníka. Roku 1957 se přestěhoval do Paříže, kde vyvíjel svůj zájem o malířství. Později se vrátil zpět do Walesu. V roce 1968 získal ocenění Prix de Rome, které mu umožnilo studovat na Britské škole v Římě. Ve svém díle se často věnoval velšským tématům, vedle jeho historie se zabýval i jeho průmyslovou krajinou. V roce 1988 získal cestovní stipendium od organizace Arts Council of Wales, díky kterému mohl studovat keltské umění v Evropě. Dvakrát získal ocenění National Eisteddfod of Wales. Sám o sobě prohlašoval, že rozvíjí své umění vyhýbáním studiím na uměleckých školách. Zemřel roku 2014 ve věku 79 let. Jeho synem byl výtvarník Charles Uzzell Edwards, který se věnuje tvorbě graffiti.\n\n"}
{"id": "1115288", "url": "https://cs.wikipedia.org/wiki?curid=1115288", "title": "Prečané", "text": "Prečané\n\nPrečané (srbsky v cyrilici Пречани, v latince Prečani) je označené pro srbské obyvatelstvo, které obývá území západně od řeky Driny. Jedná se o Srby, žijící především v Bosně a Hercegovině a v Chorvatsku. \n\nNázev Prečané pochází od srbského slova преко (přes), neboť označuje \"ty, kteří žijí přes řeku Drinu\". Viděno ze srbského pohledu se západně za řekou Drinou nacházejí Chorvatsko a Bosna a Hercegovina. Další označení tohoto obyvatelstva kromě termínu Prečané jsou také Prečanští Srbové, Prekodrinští Srbové (Прекодрински Срби/Prekodrinski Srbi).\n\nTermín byl široce rozšířen především v 19. století, v období napětí mezi Srbskem a Rakousko-Uherskem a během existence Království Jugoslávie. Prečani měli totiž značný politický vliv v celé Jugoslávii a o jejich hlasy se v nejednotném a heterogenním státě ucházela spousta politických formací. Termín byl užíván výhradně v Srbsku; na území Bosny a Hercegoviny a Slavonie nebyl nikterak mezi pravoslavným obyvatelstvem populární; neexistovala ani jedna společná prečanská identita.\n"}
{"id": "1115291", "url": "https://cs.wikipedia.org/wiki?curid=1115291", "title": "Valerija Lazinská", "text": "Valerija Lazinská\n\nValerija Lazinská (: ), (* 10. prosince 1992 Kazachstán) je ruská zápasnice. Od 10 let se připravuje v Jegorjevsku pod vedením Olega Černova. V roce 2015 vyhrála zlatou medaili na Evropských hrách v zápase ve volném stylu.\n"}
{"id": "1115294", "url": "https://cs.wikipedia.org/wiki?curid=1115294", "title": "Cumberlandská plošina", "text": "Cumberlandská plošina\n\nCumberlandská plošina () je náhorní plošina na východě Spojených států amerických. Představuje jižní část Appalačské plošiny, je součástí Appalačského pohoří. Rozkládá se ze severovýchodu na jihozápad ve státech Kentucky, Tennessee, částečně Georgia a Alabama.\n\nVýchodní část plošiny je velmi členitá, západní část je mírně zvlněná. Nadmořská výška se pohybuje okolo 120 m. Šířka plošiny je 70 km, délka okolo 640 km. Plošina je tvořena sedimentárními horninami. V některých oblastech plošiny se nachází nejsouvislejší lesní porosty na východním pobřeží Spojených států. Rostou zde především duby, ořechovce, na suchých místech borovice.\n"}
{"id": "1115299", "url": "https://cs.wikipedia.org/wiki?curid=1115299", "title": "Seznam hor a kopců v Turecku", "text": "Seznam hor a kopců v Turecku\n\nNejvyšší kopce a vrcholy v Turecku.\n\n"}
{"id": "1115311", "url": "https://cs.wikipedia.org/wiki?curid=1115311", "title": "Jonah Hex (film)", "text": "Jonah Hex (film)\n\nJonah Hex je americký fantasy western z roku 2010, který natočil Jimmy Hayward podle stejnojmenného komiksu vydavatelství DC Comics. Do amerických kin byl snímek, jehož rozpočet činil 47 milionů dolarů, uveden 18. června 2010. Celosvětově film utržil 10,9 milionů dolarů.\n\nV roce 1876 musí Jonah Hex, nájemný lovec lidí a konfederační veterán americké občanské války, zabránit svému bývalému a údajně mrtvému veliteli z války Quentinu Turnbullovi v teroristickém útoku na Washington, D.C. Hex, který dokáže mluvit s mrtvými, má s Turnbullem nevyřízené osobní účty, protože generál nechal vyvraždit jeho rodinu poté, co Jonah byl během války donucen zabít jeho syna a svého nejlepšího přítele Jeba.\n\n\n"}
{"id": "1115324", "url": "https://cs.wikipedia.org/wiki?curid=1115324", "title": "Alina Berežná", "text": "Alina Berežná\n\nAlina Berežná (roz. Machyňová, rozv. Stadnyková) (* 3. ledna 1991 Čita-46, Sovětský svaz) je ukrajinská zápasnice. Narodila se do rodiny profesionálního vojáka. Do 3 let žila na Dálném východě poblíž mongolsko-čínských hranic. Zápasu se věnuje od 9 let v Doněcku pod vedením Igora Belokona. Od roku 2014 spolupracuje s Tarasem Daňkem a Oleksandrem Panikarem. V roce 2011 se vdala za Romana Stadnyka, mladšího bratra Andrije Stadnyka, v roce 2013 se manželství rozpadlo.\n"}
{"id": "1115329", "url": "https://cs.wikipedia.org/wiki?curid=1115329", "title": "John Eatton Le Conte", "text": "John Eatton Le Conte\n\nJohn Eatton Le Conte, Jr. také \"John Eatton LeConte\" nebo \"John Eaton Leconte\" (22. února 1784 u Shrewsbury, New Jersey – 21. listopadu 1860 Filadelfie) byl americký přírodovědec.\n\nJeho autorská značka je „Leconte“; dříve byla užívána také „Le Conte“ .\n\nJeho synem byl entomolog John Lawrence LeConte (1825–1883).\n\n\n"}
{"id": "1115336", "url": "https://cs.wikipedia.org/wiki?curid=1115336", "title": "Paul Wittmann", "text": "Paul Wittmann\n\nPaul von Wittmann (22. listopadu 1830 Terst – ???) byl rakouský státní úředník a politik německé národnosti z Terstu, v 2. polovině 19. století poslanec Říšské rady.\n\nJeho otcem byl Alois von Wittmann, ředitel plavební společnosti Österreichischer Lloyd. Paul vystudoval gymnázium, pak filozofický kurz a práva na vysoké škole. Studia ukončil roku 1852. V roce 1855 získal titul doktora práv a v témže roce nastoupil do státní politické služby. Pracoval na různých správních úřadech, na místodržitelství v Terstu, na ministerstvu vnitra, na místodržitelství v Benátkách a od roku 1861 ve Veroně, kde setrval až do roku 1866. Po odstoupení Benátska Itálii se Wittmann stáhl ze státní služby a nastoupil k námořnímu úřadu v Terstu jako první rada. V prosinci 1866 mu císař udělil Řád železné koruny.\n\nV roce 1873 byl zvolen do městské rady v Terstu, která zároveň fungovala jako Terstský zemský sněm. Opakovaně sem byl volen. Zasedal rovněž coby poslanec Říšské rady (celostátního parlamentu Předlitavska), kam poprvé nastoupil v doplňovacích volbách roku 1876 za kurii městskou v Terstu, první voličský sbor. Slib složil 19. října 1876. Mandát zde obhájil ve volbách roku 1879. V roce 1873 se uvádí jako rytíř Paul von Wittmann, guberniální rada c. k. námořního úřadu, bytem Terst.\n\nV roce 1879 se uvádí coby stoupenec provládního bloku Ústavní strany (centralisticky a provídeňsky orientované). Vstoupil pak do staroliberálního Klubu levice. V prosinci 1882 se přidal k nově ustavenému poslaneckému Coroniniho klubu, oficiálně nazývanému Klub liberálního středu, který byl orientován vstřícněji k vládě Eduarda Taaffeho.\n"}
{"id": "1115337", "url": "https://cs.wikipedia.org/wiki?curid=1115337", "title": "Divize A 1965/66", "text": "Divize A 1965/66\n\nV soubojích 1. ročníku České divize A 1965/66 se utkalo 14 týmů dvoukolovým systémem podzim - jaro. Tento ročník začal v srpnu 1965 a skončil v červnu 1966.\n\nPřed sezonou došlo k reorganizaci nižších soutěží, Divize A se stala jednou ze skupin 3. nejvyšší soutěže. Z 2. ligy - sk. A 1964/65 sestoupila do Divize A mužstva TJ Dynamo České Budějovice a TJ Lokomotiva České Budějovice. Z krajských přeborů ročníku 1964/65 (naposled jako 3. nejvyšší soutěž) postoupilo těchto 12 mužstev:\n\n\nZdroj: \n\nPoznámky:\n\n"}
{"id": "1115341", "url": "https://cs.wikipedia.org/wiki?curid=1115341", "title": "Miloš Jojić", "text": "Miloš Jojić\n\nMiloš Jojić (srbskou cyrilicí Милош Јојић; * 19. března 1992, Bělehrad) je srbský fotbalový záložník a reprezentant, v současné době hráč německého klubu 1. FC Köln.\n\nV profesionálním fotbale debutoval v sezóně 2010/11 v srbském klubu FK Teleoptik, poté hrál v letech 2012–2014 za FK Partizan. V lednu 2014 podepsal 4½-roční kontrakt s německým klubem Borussia Dortmund.\nV červenci 2015 přestoupil za 3 miliony eur do 1. FC Köln, kde podepsal čtyřletý kontrakt.\n\nReprezentoval Srbsko v mládežnické kategorii U21.\nZúčastnil se Mistrovství Evropy hráčů do 21 let 2015 konaného v Praze, Olomouci a Uherském Hradišti.\n\nV A-týmu Srbska debutoval 11. 10. 2013 v přátelském zápase ve městě Novi Sad proti týmu Japonska (výhra 2:0). Při své premiéře vstřelil jeden gól.\n\n"}
{"id": "1115342", "url": "https://cs.wikipedia.org/wiki?curid=1115342", "title": "Šestiočkovití", "text": "Šestiočkovití\n\nŠestiočkovití (\"Dysderidae\") je čeleď pavouků rozšířená především v Eurasii. Několik druhů se vyskytuje také v severní Africe a Jižní Americe a jeden (\"Dysdera crocata\", šestiočka velká) se z Evropy rozšířil do celého světa.\n\nŠestiočky, jak už napovídá jejich český název, mají pouze šest očí uspořádaných do půlkruhu podobně jako u příbuzné čeledi segestrovitých (\"Segestriidae\"), od které se však liší mimo jiné postavením nohou, kdy dopředu směřují pouze první dva páry nohou, u segestrovitých jsou to první tři páry. Jedná se o haplogynní pavouky, tj. pohlavní otvor samiček není krytý sklerotizovanou destičkou (epigynou). Typickým zbarvením je rezavohnědá hlavohruď a světlý zadeček.\n\nČeleď obsahuje přes dvacet rodů a přibližně 530 druhů , z nichž polovina patří do rodu \"Dysdera\" a třetina do rodu \"Harpactea\". Několik zástupců těchto dvou rodů se vyskytuje i na území České republiky.\n\nAktivní jsou převážně v noci, živí se různými druhy hmyzu. Někteří zástupci rodu \"Dysdera\" se specializují na lov suchozemských stejnonožců (stínek a svinek), k čemuž mají uzpůsobené chelicery a vyvinuli také různé taktiky k překonání obranných mechanismů stínek.\n\n"}
{"id": "1115346", "url": "https://cs.wikipedia.org/wiki?curid=1115346", "title": "Vasilisa Marzaljuková", "text": "Vasilisa Marzaljuková\n\nVasilisa Marzaljuk (: ), (* 23. června 1987 Lahojsk, Sovětský svaz) je běloruská zápasnice, na olympijských hrách v Londýně v roce 2012 skončila na 5. místě. Zápasu se věnuje od 13 let. Začínala v Minsku pod vedením Vasilije Kreza a Sergeje Škraďuka. Později se připravovala pod vedením Viktora Gardejčika, kterého od roku 2013 vystřídal Artur Zajcev.\n"}
{"id": "1115348", "url": "https://cs.wikipedia.org/wiki?curid=1115348", "title": "Kostel svatého Petra a Pavla (Ledeč nad Sázavou)", "text": "Kostel svatého Petra a Pavla (Ledeč nad Sázavou)\n\nDěkanský kostel svatého Petra a Pavla v Ledči nad Sázavou je rozměrná jednolodní gotická stavba z doby kolem 1400, později přestavovaná, s mohutnou věží ze 16. století. Zvlášť zajímavá je klenba v lodi a její renesanční malířská výzdoba. Kostel stojí blízko řeky Sázavy, východně od náměstí.\n\nKostel byl založen patrně na místě staršího kolem roku 1400, věž přistavěna po roce 1509, kdy se také přestavovala loď. Před rokem 1534 za kněze Adama Malcáta byla vestavěna renesanční kruchta, v následujícím roce dokončena věž a roku 1554 byla zaklenuta loď. Před rokem 1730 barokně opravován, vestavěna oratoř na jižní straně kněžiště. Další opravy následovaly koncem 19. století a roku 1931.\n\nJednolodní pozdně gotická stavba s obdélnou lodí a polygonálně zakončeným kněžištěm a sakristií. Při severní straně lodi je kaple, k jižní stěně přiléhá hranolová věž. Kněžiště zaklenuto křížovou klenbou se žebry, hrotitá okna s plaménkovými kružbami. V severní stěně je gotické sanktuarium s původní kovanou mříží. Loď je zaklenuta pozdně gotickou valenou klenbou s dekorativními žebry z pálené hlíny. Renesanční kruchtu na západní straně nesou sloupy s arkádami. Klenba lodi, ostění oken a parapet kruchty vyzdoben renesančními malbami z roku 1554 se znaky, nápisy a ornamenty.\n\nHlavní oltář od Josefa Mockera je z roku 1883, boční oltáře barokní z roku 1773, stejně jako kazatelna a zpovědnice. Na oltáři P. Marie v boční kapli je gotická soška z doby kolem 1420. Na stěnách kněžiště visí obraz sv. Petra a Pavla ze staršího oltáře (konec 18. století) a obraz P. Marie z druhé poloviny 17. století s donátory. Pozdně gotická křtitelnice je z roku 1518. Na severní stěně lodi je náhrobek Zdeňka Meziříčského (1566), v jižní předsíni dva renesanční náhrobky se znaky.\n\nJednou ze zajímavostí kostela jsou „hlavičky“ na konzolách v presbytáři. Vrcholně gotické žebroví presbytáře je na dvou místech proti sobě ukončeno konzolami s pozoruhodnými obličeji. Velikost obličeje na konzole je přibližně 20–30 centimetrů. Při pohledu směrem od obětního stolu se obličej po pravé straně usmívá a obličej naproti (na levé straně) se mračí. Přesný výraz hlaviček je plně viditelný pouze při jejich bodovém nasvícení. Hlavně výraz hlavičky symbolizující radost není při současném osvětlení kostela zřetelný.\n\nDalší z pozoruhodností děkanského kostela sv. Petra a Pavla je železný kruh umístěný vpravo od portálu postranního vchodu pod věží. Jedná se nejspíše o tzv. kostelní pranýř, které byly ve středověku velmi často umísťovány vedle vchodu do kostela. Ke kostelnímu pranýři byly přivazovány „padlé“ dívky za účelem pokání. Tento kruh o průměru 10 centimetrů je pevně ukotven ve zdi přibližně 130 centimetrů nad zemí. Vzhledem k tomu, že okolí kostela v Ledči bylo proti současnému stavu asi o třicet centimetrů pod současnou úrovní dlažby, byl tento pranýř umístěn ve výšce nejspíše kolem 160 – 180 centimetrů. V Ledči byl tento kruh zasazen do zdi nejspíše v 16. století při výstavbě chrámu. Na barokních sakrálních stavbách ale tyto pranýře již téměř nenajdeme. Počátkem 17. století totiž přestává být dávání na pranýř aktuální a většina těchto kruhů ze zdí kostelů mizí. Proto je pozoruhodné, že v Ledči se i přes veškeré opravy do dnešní doby zachoval.\n"}
{"id": "1115357", "url": "https://cs.wikipedia.org/wiki?curid=1115357", "title": "Arne Lygre", "text": "Arne Lygre\n\nArne Lygre (* 6. února 1968, Bergen) je současný norský prozaik a dramatik.\n\nDebutoval v roce 1996 hrou \"Máma a já a muži\". Ve svých hrách se zabývá především mezilidskými vztahy, ženskou emancipací, vývojem lidské společnosti, odcizením jedince a konstruováním osobní identity. Autor specifickým způsobem pracuje s časem, první dvě hry jsou založeny na časových skocích, které mohou trvat několik minut i několik let. Hra \"Máma a já a muži\" se odehrává v průběhu šedesáti let, hra \"Náhle věční\" celých tisíc let. Jeho texty sestávají z reálných dialogů postav a navíc z jejich vnitřních monologů, které jsou někdy uspořádány dialogicky. V Lygreho raných hrách jsou postavy příbuzní a v souvislosti s jejich rozpětím přes několik generací jsou někdy připodobňovány k ságám. \n\nHra z roku 2014 \"Nic ze mě\" pojednává o vztahu dvou lidí, kteří spolu v prázdném bytě zkouší začít nový život oproštěný od minulosti, která se ale stále častěji a bolestněji připomíná. Autor důsledně dekonstruuje dramatickou situaci, scénické poznámky jsou nijak neoddělenou součástí dialogu, postavy nejednají, ale říkají, co řekla nebo udělala druhá postava. Identitu člověka chápe Lygre jako tekutou proměnnou realizující se v představách, které o sobě postavy navzájem mají.\n\nLygreho hry byly přeloženy do francouzštiny, angličtiny, němčiny, dánštiny, estonštiny, slovenštiny a češtiny. <ref name=\"http://huldra.saga.cz/no/a_lygre.htm\"></ref>\n\nZkrácená verze Lygreho hry \"Máma a já a muži\" zvítězila v roce 1996 na Festivalu dramatiky v Oslu. Za svoji sbírku povídek \"Tid inne\" (Nadešel čas) obdržel v roce 2004 literární cenu \"Brageprisen\". <ref name=\"http://www.iliteratura.cz/Clanek/20033/lygre-arne-et-site-ansikt-originalu\"></ref> V roce 2013 získal norskou Ibsenovu cenu za hru \"Ztrácím se\". <ref name=\"http://www.ibsenawards.com/ia/vinnere\"></ref>\n\"Máma a já a muži\" (Mamma og meg og menn, 1996)\n\n\"Náhle věční\" (Brått evig, 1999, česky 2003)\n\n\"Stín jednoho chlapce\" (Skygge av en gutt, 2005)\n\n\"Muž bez záměru\" (Mann uten hensikt, 2005)\n\n\"Dny dole\" (Dager under, 2006)\n\n\"A pak ticho\" (Så Stilhed, 2007)\n\n\"Ztrácím se\" (Jeg forsvinner, 2011)\n\n\"Nic ze mě\" (Ingenting av meg, 2013, česky 2015)\n\n\"Nadešel čas\" (Tid inne, povídky, 2004)\n\n\"Poslední tvář\" (Et siste ansikt, román, 2006)\n\n\"Můj mrtvý muž\" (Min døde mann, román, 2009)\n\n\"Náhle věční\", (Brått evig, 1999), Svět a divadlo, Praha 2003, překlad Karolína Stehlíková, ISSN 0862-7258<ref name=\"https://is.muni.cz/publication/568987\"></ref>\n\n\"Nic ze mě\", (Ingenting av meg, 2013), rukopis Aura-pont, 2015, překlad Karolína Stehlíková <ref name=\"http://www.aura-pont.cz/nic-ze-me-p4614.html\"></ref>\n\n\n\"Náhle věční\", scénické čtení, Městské divadlo Zlín, premiéra 4. 4. 2006 <ref name=\"http://vis.idu.cz/ProductionDetail.aspx?id=26000&mode=0\"></ref>\n\"Nic ze mě\", scénické čtení na festivalu SPECIFIC Divadla Feste, režie: Marika Smreková, premiéra 25. 5. 2015 <ref name=\"http://www.divadlofeste.cz/arne-lygre-nic-ze-me-ingenting-av-meg/\"></ref>\n\n\"Nic ze mě\", Masopust, režie Viktorie Čermánková, premiéra 18. 12. 2016\n\n"}
{"id": "1115360", "url": "https://cs.wikipedia.org/wiki?curid=1115360", "title": "Anubis (rostlina)", "text": "Anubis (rostlina)\n\nAnubis (\"Anubias\") je rod rostlin z čeledi árónovité. Jsou to vlhkomilné a vodní byliny s tuhými listy a palicovitým květenstvím s toulcem. Plodem je zelená bobule. Rod zahrnuje 8 druhů a je rozšířen výhradně v rovníkové Africe. Nejblíže příbuzným rodem je \"Montrichardia\", pocházející z tropické Ameriky. Některé druhy anubisů jsou pěstovány jako ceněné akvarijní rostliny.\n\nAnubisy jsou vytrvalé byliny s tlustým plazivým oddenkem. Nejmohutnější druhy dorůstají výšky až 1 metr. Listy jsou většinou kožovité, řapíkaté, kopinaté, vejčité, eliptické, trojúhelníkovité až téměř střelovité, případně téměř srdčité, hrálovité nebo až trojlaločné. Žilnatina je zpeřená, sekundární žilnatina je souběžná s primárními postranními žilkami.\nKvětenství vyrůstají v sympodiu po 1 až 3 a jsou tvořená palicí s toulcem.\nToulec je většinou zelený až smetanový, někdy červeně žíhaný, na vnitřní straně světlejší, vejčitý až elipticky vejčitý, nezaškrcený, jen málo diferencovaný na trubku a čepel.\nPalice je válcovitá, přisedlá nebo stopkatá, zóna samičích květů přechází do zóny samčích květů, někdy je mezi nimi tenká zóna sterilních květů.\nKvěty jsou jednopohlavné a bezobalné. V samčích květech je 3 až 8 tyčinek srostlých do synandria.\nSemeník samičích květů obsahuje 2 až 3 komůrky s mnoha vajíčky.\nPlodem jsou světle až sytě zelené, zploštěle kulovité až vejcovité bobule obsahující mnoho drobných semen.\n\nDo rodu anubis je řazeno celkem 8 druhů. Je rozšířen v zemích tropické západní a střední Afriky od Senegalu po Dem. rep. Kongo a na jih po Angolu. Nejvíce druhů se vyskytuje v poměrně úzkém pásu podél pobřeží Guinejského zálivu.\nNejvětší areál rozšíření má anubis Barterův, který je rozšířen od Guiney po Kongo. Nejjižněji (do Angoly) zasahuje anubis konžský.\nAnubisy se vyskytují zpravidla na vlhkých místech na březích vodních toků v zástinu tropického lesa. V období dešťů se v záplavových oblastech ocitají na část roku pod vodní hladinou. Řidčeji rostou jako celoročně ponořené vodní byliny (např. anubis Barterův a anubis Afzelův). Oddenek může být zanořen v písčitém dně či bahně, případně spočívat na skalnatém podloží nebo i na odumřelém dřevě. Některé druhy (celkem 3) rostou v proudící vodě jako rheofyty.\n\nKvěty anubisů jsou opylovány hmyzem, zejména brouky z čeledí vrubounovití a lesknáčkovití. Některé druhy jsou schopny samoopylení.\n\nRod \"Anubias\" je v rámci čeledi \"Araceae\" řazen do podčeledi \"Aroideae\" a tribu \"Anubiadeae\". Je to jediný rod tohoto tribu. Sesterskou větví je podle výsledků molekulárních studií tribus \"Montrichardieae\", který rovněž zahrnuje jediný rod (\"Montrichardia\"), rozšířený v tropické Americe. Oba tyto klady tvoří společně bazální větev podčeledi \"Aroideae\". Taxonomická revize rodu \"Anubias\" byla vydána v roce 1979. Druh \"Anubias barteri\" je morfologicky značně variabilní. Bylo popsáno celkem 5 variet, které mají velmi odlišný tvar i velikost listů. Některé druhy anubisů lze od sebe spolehlivě odlišit jen na základě znaků na generativních orgánech. V kultuře však kvetou poměrně zřídka.\n\nAnubisy jsou pěstovány jako dekorativní a ceněné akvarijní rostliny. Poměrně často je pěstován anubis Barterův, a to zejména jeho drobnější varieta anubis Barterův zakrslý (\"Anubias barteri\" var. \"nana\"), dorůstající výšky jen okolo 10 cm.\n\nAnubisy jsou velmi vlhkomilné rostliny, vyžadující ke zdárnému růstu mimo vodní prostředí trvale vlhkou půdu, vysokou vzdušnou vlhkost, teploty nad 22 °C a rozptýlené světlo. Lze je pěstovat jako akvarijní rostliny trvale pod vodou. Vyhovuje jim lehce kyselá voda a středně výživné dno s dosti vysokou vrstvou písku. Některé druhy vyžadují umístění oddenku nad povrchem substrátu. Množí se oddenkovými řízky. Vzhledem k tomu, že oddenek dorůstá dosti pomalu, je množení značně zdlouhavé.\n"}
{"id": "1115367", "url": "https://cs.wikipedia.org/wiki?curid=1115367", "title": "Divize B 1965/66", "text": "Divize B 1965/66\n\nV soubojích 1. ročníku České divize B 1965/66 se utkalo 14 týmů dvoukolovým systémem podzim - jaro. Tento ročník začal v srpnu 1965 a skončil v červnu 1966.\n\nPřed sezonou došlo k reorganizaci nižších soutěží, Divize B se stala jednou ze skupin 3. nejvyšší soutěže. Z 2. ligy - sk. A 1964/65 sestoupila do Divize B mužstva TJ Spartak Praha Motorlet a TJ Baník DPG Hrdlovka. Z krajských přeborů ročníku 1964/65 (naposled jako 3. nejvyšší soutěž) postoupilo těchto 12 mužstev:\n\n\nZdroj: \n\nPoznámky:\n\n"}
{"id": "1115369", "url": "https://cs.wikipedia.org/wiki?curid=1115369", "title": "Nicolas Švédský", "text": "Nicolas Švédský\n\nPrinc Nicolas Švédský, vévoda z Ångermanlandu (\"Nicolas Paul Gustaf\"; 15. června 2015, Stockholm) je druhý potomek a jediný syn švédské princezny Madeleine a jejího manžela Chrise O'Neilla. Je osmý v pořadí následnictví na švédský trůn po své sestře, matce, druhém bratranci princi Alexandrovi, strýci, prvním bratranci princi Oscarovi, sestřenici a tetě (korunní princezně).\n\n\n"}
{"id": "1115371", "url": "https://cs.wikipedia.org/wiki?curid=1115371", "title": "Agent Státní bezpečnosti", "text": "Agent Státní bezpečnosti\n\nAgent Státní bezpečnosti, zkráceně agent StB, byl v komunistickém Československu tajný spolupracovník Státní bezpečnosti, který plnil úkoly při odhalování, dalším rozvoji a dokumentování protistátní trestné činnosti a úkoly, které měly zabránit takové trestné činnosti.\n\nŠlo o kategorii vědomého spolupracovníka StB. Toto pojmenování se používá v registračních protokolech agenturních a operativních svazků Státní bezpečnosti. StB na každého spolupracovníka vedla spis, v tomto případě jím byl svazek agenta.\n\n\n"}
{"id": "1115372", "url": "https://cs.wikipedia.org/wiki?curid=1115372", "title": "Jak zajíc přelstil líného hajného", "text": "Jak zajíc přelstil líného hajného\n\nJak zajíc přelstil líného hajného (ve slovenském originále Ako zajac prekabátil lenivého horára) je československý animovaný večerníčkový seriál vyrobený v roce 1985, který zobrazuje příhody bystrého zajíce a líného hajného. Nakreslil a režíroval ho Josef Zeman.\n\n"}
{"id": "1115386", "url": "https://cs.wikipedia.org/wiki?curid=1115386", "title": "Dysdera", "text": "Dysdera\n\nDysdera (šestiočka) je rod pavouků z čeledi šestiočkovití (Dysderidae), který zahrnuje více než 250 druhů. Vyskytuje se především ve Středomoří, ale některé zástupce lze nalézt i v odlehlejších částech Evropy a Asie, minimálně dva druhy žijí v jižní Americe a jeden (\"Dysdera crocata\", šestiočka velká) je kosmopolitní.\n\nAktivní jsou převážně v noci, k lovu kořisti nepoužívají pavučiny, ale pronásledují ji na zemi. Přes den se ukrývají v pavučinovém zámotku, který si budují pod kůrou nebo pod kameny. Některé druhy (např. \"Dysdera unguimmanis\") žijí v jeskyních.\n\nNěkteré druhy rodu \"Dysdera\" se živí převážně suchozemskými stejnonožci z podřádu Oniscidea, tedy stínkami a svinkami. Těmto živočichům pomáhá při ochraně před predací jinými bezobratlými stavba těla - hřbet mají krytý tvrdým článkovaným krunýřem a v případě nebezpečí (pokud nezvolí rychlý únik) se mohou stočit do kuličky nebo pevně přitisknout k povrchu, čímž jsou měkké části těla dobře chráněny před útokem. Šestiočky, které se stínkami živí, mají k překonání těchto ochranných mechanismů přizpůsobené chelicery a zároveň vyvinuly několik speciálních taktik lovu:\n\nByla také pozorována souvislost mezi mírou modifikace chelicer a potravními preferencemi pavouků: druhy, které nemají chelicery modifikované, se stínkami prakticky vůbec neživí; ty, které mají chelicery například jen mírně prodloužené, stejnonožce zařazují do svého jídelníčku a druhy s výrazně modifikovanými chelicerami se stínkami živí téměř výhradně.\n\nNa Kanárských ostrovech bylo nalezeno 43 endemických druhů šestioček rodu \"Dysdera\", což znamená výskyt přibližně šestiny všech známých druhů tohoto rodu ve velmi malé části jeho celkového areálu. Fylogeografické výzkumy odhalily, že 36 z těchto druhů pravděpodobně pochází z jediného společného předka a celkově muselo dojít ke dvěma až čtyřem kolonizacím souostroví. Odtud kolonizace pokračovala na další Makaronéské ostrovy kromě Azorů, které byly nezávisle osídleny z kontinentu.\n\nObecně mají podobné studie rozšíření druhů na souostrovích velký přínos při objasňování principů speciace.\n\n"}
{"id": "1115388", "url": "https://cs.wikipedia.org/wiki?curid=1115388", "title": "Jacob Hübner", "text": "Jacob Hübner\n\nJacob Hübner nebo Jakob Hübner (20. června 1761, Augsburg – 13. září 1826, Augsburg) byl německý přírodovědec – entomolog, botanik, malíř a ilustrátor. Je považován za prvního velkého německého lepidopterologa, který je entomologické veřejnosti dobře znám jako klasický představitel staré německé entomologické generace. Je autorem práce \"Sammlung Europäischer Schmetterlinge\" (1796–1805), stěžejního entomologického díla.\n\nJacob Hübner se narodil v Augsburgu v rodině dělníka. Po skončení základní školy pokračoval ve studiu na gymnáziu (\"Gymnasium bei St. Anna\") v Augsburgu, kde se projevil jeho obrovský talent. Známé jsou jeho kolorované rytiny rostlin a živočichů, hlavně hmyzu. Jeho práce, které během svého života napsal, významně přispěly k dnešní úrovni znalostí o motýlech. V roce 1785, jako třiadvacetiletý, napsal svou první práci o motýlech.\n\nOd roku 1786 pracoval tři roky jako návrhář, kreslíř a rytec vzorů v továrně na potisk bavlněných tkanin, na dnešní Ukrajině. Zde se věnoval hlavně detailním kresbám, které vyžadovaly výraznou přesnost. Mimoto ale i zde sbíral motýly, jejich popisy a ilustrace uveřejnil v práci \"Beiträge zur Geschichte der Schmetterlinge\" (1786–1790).\n\nBěhem pobytu ve Vídni v období od srpna 1788 do jara 1789 se setkal s významným rakouským entomologem Ignazem Schiffermüllerem (1727–1806), s nímž se spřátelil.\n\nZabýval se více skupinami hmyzu, ale hlavně motýly (\"Lepidoptera\"). Je znám především jako autor, který popsal několik druhů hmyzu, ať už denní, nebo noční druhy motýlů. Zpočátku se věnoval motýlům jako samouk. Později spolupracoval i s několika významnými entomology, např. s Carlem Geyerem, nebo Gottliebem Augustem Herrich - Schäfferem. Znám je hlavně jako ilustrátor svých prací, kde publikoval mnohé nové druhy motýlů, které do té doby nebyly vědě známy. Tyto druhy zařadil už do jednoznačného klasifikačního systému, kde přesně klasifikoval rody a také druhovým jménům motýlů dal přesný a logický systém.\nDo historie entomologie se zapsal jako vědec, který si potrpěl na systém a přesnost detailu, protože byl jedním z prvních vědců, který upozornil na tyto skutečnosti. Na základech jeho poznatků a prací se později rozvíjely všechny další vědecké práce v nichž se kladl důraz na systém, přesnost a na detail. Jeho souborné dílo je obrovské: vyhotovil celkově 1952 velkoformátových mědirytin, na nichž bylo vyobrazeno celkem 3598 druhů motýlů. Během svého života popsal několik druhů hmyzu a jeho jméno nese také několik druhů z této živočišné třídy. Práce Jacoba Hübnera jsou dosud považovány jako „použitelná díla v entomologii“ a často bývají opakovaně vydávána. Taktéž jsou uváděny a citovány v odborné literatuře jako zdroje informací v mnoha zemích světa.\n\nJacob Hübner zemřel v Augsburgu 13. září 1826.\n\nJeho sbírka motýlů (\"Lepidoptera\") s typovým materiálem byla jako sbírka V. A. von Mazzola od roku 1823 uložena v „C.-k. dvorním kabinetu přírodnin“, předchůdci dnešního Přírodovědného muzea ve Vídni. Zde sbírka v roce 1848 shořela při požáru.\n\n\n"}
{"id": "1115390", "url": "https://cs.wikipedia.org/wiki?curid=1115390", "title": "Cumberland Mountains", "text": "Cumberland Mountains\n\nCumberland Mountains (česky \"Cumberlandské hory\") je horské pásmo v jihovýchodní části Appalačského pohoří, na východě Spojených států amerických. Rozkládá se ve státech Západní Virginie, Virginie, Tennessee a Kentucky. Pohoří tvoří část Appalačské plošiny. Je 210 km dlouhé a 30 km široké. Vrcholy hor dosahují nadmořské výšky okolo 1 200 m, nejvyšší hora \"High Knob\" má 1 287 m.\n"}
{"id": "1115391", "url": "https://cs.wikipedia.org/wiki?curid=1115391", "title": "Eugenio Carlo Valussi", "text": "Eugenio Carlo Valussi\n\nEugenio Carlo Valussi (10. února 1837 Talmassons – 11. října 1903 Sarche) byl rakouský římskokatolický duchovní a politik italské národnosti, v 2. polovině 19. století poslanec Říšské rady, pak biskup tridenský.\n\nJeho dědem byl politik a novinář Pacifico Valussi. Eugenio studoval gymnázium v Udine a seminář v Gorizii. Na kněze byl vysvěcen v roce 1860. Vystudoval pak teologii na Augustineu ve Vídni. Současníci ho popisovali jako \"talentovaného kněze a fascinujícího řečníka\". Patřil mezi zakladatele moderního katolického hnutí v regionu Gorice a Gradiška. Roku 1880 byl jmenován proboštem na metropolitní kapitule v Gorizii.\n\nZasedal rovněž coby poslanec Říšské rady (celostátního parlamentu Předlitavska), kam nastoupil v prvních přímých volbách roku 1873 za kurii venkovských obcí v korunní zemi Gorice a Gradiška, obvod Gradiška, Cormòns, Cervignano, Monfalcone. Rezignaci oznámil dopisem 23. června 1877 z politických důvodů. Ve volbách roku 1879 se do parlamentu vrátil v témže obvodu a mandát obhájil i ve volbách roku 1885. Slib složil 28. září 1885. Rezignoval roku 1886, poté co byl povolán do Panské sněmovny (nevolená horní komora Říšské rady). V roce 1873 se uvádí jako Dr. Eugen Valussi, profesor na teologickém ústavu v Gorizii, bytem Gorizia. V roce 1873 zastupoval v parlamentu opoziční blok. V roce 1878 zasedal v poslaneckém klubu pravého středu.\n\nOd roku 1886 až do své smrti roku 1903 působil jako biskup tridenský. Rozvinul zde četné církevní aktivity v oblasti školství, tisku a spolkového života. Podporoval zřizování katolických dělnických spolků a organizací katolického učitelstva. Zajímal se o rozvoj vzdělávání hluchoněmých. Zřídil diecézní sociologický seminář. Patřil mezi poradce císaře Františka Josefa a papeže Lva XIII. Mezi jeho mladší spolupracovníky patřil pozdější významný italský politik a předseda vlády Alcide De Gasperi.\n\nZemřel v říjnu 1903.\n"}
{"id": "1115395", "url": "https://cs.wikipedia.org/wiki?curid=1115395", "title": "Luna (bohyně)", "text": "Luna (bohyně)\n\nLuna je římská bohyně Měsíce. Nevystupovala vždy jako samostatné božstvo, často byla ztotožňována s Dianou a Junonou, též považovanými za měsíční bohyně. Například Catullus Luno označil za dárkyni světla a ztotožnil ji stejně jako Juno Lucinu a Trivii s Dianou. S Dianou a Hekaté také někdy vystupuje jako \"diva triformis\" - trojná bohyně. Později byla také ztotožněna s řeckou Seléné. Její svátek se slavil 31. března a 24. a 28. srpna.\n\nPodle Varra měla Luna patřit mezi dvacet jedna hlavních římských bohů a dvanáct bohů vzývaných rolníky. Její a Solův kult měl zavést sabinský král Titus Tatius, tato dvě božstva měla společnou svatyni na Via Sacra. Lunin kult měl v důsledku její spojení s měřením času o něco větší význam než Solův. Její chrám stál na Aventinu a byl údajně vystavěn Serviem Tulliem, ale je zmiňován až v roce 182 př. n. l. Svatyni též měla na Aventinu, kde byla ctěna jako \"Noctiluca\" „noc osvětlující“, a na Kapitolu.\nSlovo \"luna\" či \"lūna\", běžný latinský výraz pro Měsíc, vychází z praindoevropského \"*lousk-nā\" „paní světla“. Příbuzné slovo se objevuje i v jiných evropských jazycích, příkladem je staroirské luan nebo české \"luna\", obojí stejného významu, nebo ve staropruském \"lauxnos\" „hvězdy“. Běžnější indoevropský kořen \"*-meh1\" „odměřovat“, ozývající se v českém \"měsíc\" nebo anglickém \"moon\", se v latině v souvislosti s měsícem neobjevuje.\n"}
{"id": "1115396", "url": "https://cs.wikipedia.org/wiki?curid=1115396", "title": "Raffaele Vicentini", "text": "Raffaele Vicentini\n\nRaffaele Angelo Vicentini (1826 nebo 1827 San Pier d'Isonzo – 8. srpna 1885 Conegliano) byl rakouský inženýr a politik italské národnosti, v 2. polovině 19. století poslanec Říšské rady.\n\nVystudoval střední školu v Udine a pak na Padovské univerzitě a Vídeňské univerzitě. Po studiích se usadil v Terstu a po složení zkoušek roku 1857 se stal civilním inženýrem. Zapojil se do veřejného života. Byl členem městské samosprávy a předsedou tělovýchovného spolku rozpuštěného roku 1876.\n\nZasedal rovněž coby poslanec Říšské rady (celostátního parlamentu Předlitavska), kam nastoupil v doplňovacích volbách roku 1877 za velkostatkářskou kuriiv korunní zemi Gorice a Gradiška. Slib složil 21. září 1877. V roce 1878 zasedal v pětičlenném italském poslaneckém klubu. V parlamentu podporoval rozšíření výuky italštiny a slovinštiny na místních školách, dosud převážně s německým vyučovacím jazykem.\n\nProfesně se zaměřoval na vodní inženýrství. Napsal řadu studií na téma regulace toků a močálů. Podle jeho projektu byly provedeny vodohospodářské úpravy v Monfalcone. V roce 1873 ho zemský výbor v Kraňsku požádal o zhotovení návrhu hydrologických úprav v krasové oblasti a úprav jezera Cerkniško. Podobně se podílel na návrhu meliorace močálu u Lublaně (Ljubljansko barje).\n"}
{"id": "1115398", "url": "https://cs.wikipedia.org/wiki?curid=1115398", "title": "Lepidopterologie", "text": "Lepidopterologie\n\nLepidopterologie je nauka o motýlech (lat. \"Lepidoptera\"). Je to součást a jeden z mnoha oborů entomologie. Osoba věnující se lepidopterologii, ať už vědecky nebo amatérsky, se nazývá lepidopterolog.\n\nNauka o motýlech patří společně s naukou o broucích (koleopterologií) k nejvíce rozšířeným a nejznámějším oborům entomologie.\nI mezi sběrateli patří lepidopterologie k častým zájmům amatérské i profesionální entomologické veřejnosti.\n\nToto je seznam vybraných lepidopterologů řazený abecedně podle příjmení (viz také ):\n\n"}
{"id": "1115401", "url": "https://cs.wikipedia.org/wiki?curid=1115401", "title": "Gabriela Csinová", "text": "Gabriela Csinová\n\nGabriela Csinová (* 4. listopadu 1980 Bratislava) je slovenská herečka romského původu, sestra herce a zpěváka Karola Csina.\n\nV roce 2004 ukončila studium herectví na VŠMU v Bratislavě. Televizním divákům je známá ze seriálu České televize \"Nemocnice na kraji města po dvaceti letech\", kde ztvárnila roli Kamily. Také účinkovala v muzikálu \"Cikáni jdou do nebe\", v televizní inscenaci \"Jiný člověk\" a na Nové scéně účinkuje v komedii \"Nemocnice na pokraji\" v režii Romana Poláka.\n"}
{"id": "1115403", "url": "https://cs.wikipedia.org/wiki?curid=1115403", "title": "Andrej Winkler", "text": "Andrej Winkler\n\nAndrej Winkler, uváděn též jako Andreas Winkler (10. listopadu 1825 Nemci – 16. března 1916 Štýrský Hradec), byl rakouský právník a politik slovinské národnosti, v 2. polovině 19. století poslanec Říšské rady a zemský prezident Kraňska.\n\nZákladní školu a gymnázium vystudoval v Gorizii, kde roku 1844 maturoval. Do roku 1849 pak studoval práva na Vídeňské univerzitě. V roce 1847 působil jako domácí učitel v rodině Auerspergů. V letech 1848–1849 byl pomocným učitelem na gymnáziu v Gorizii a získal tehdy důkladnou znalost slovinského jazyka. V roce 1849 nastoupil k soudu v Gorizii. V roce 1850 složil soudcovské zkoušky v Terstu. Roku 1854 nastoupil jako aktuár do města Kanal ob Soči. Od roku 1857 byl soudním adjunktem v Sežaně. Od roku 1858 žil opět v Gorizii. Zapojil se zde do slovinského národního hnutí. Roku 1862 tu spoluzakládal slovinský čtenářský spolek a do roku 1866 mu i předsedal. V letech 1864–1876 zasedal ve výboru Slovinské matice. Roku 1865 byl jmenován okresním hejtmanem v Cormòns a roku 1868 v Tolminu. Od roku 1871 byl náměstkem místodržitele v Terstu. Zahájil praxi úřední komunikace s obcemi v regionu ve slovinském jazyce a zasadil se o rozvoj silniční sítě. Roku 1874 byl převeden na místodržitelství v Terstu. Roku 1875 získal titul dvorního rady. Vedl referát kultu a vzdělávání. Od roku 1876 působil na správním soudu ve Vídni.\n\nByl aktivní i v zákonodárných sborech. S obnovením ústavního systému vlády byl v roce 1861 zvolen za poslance Zemského sněmu Gorice a Gradišky. Zastupoval kurii venkovských obcí a jako jediný etnický Slovinec byl i členem zemského výboru. Opětovně se na sněm dostal v roce 1867 a 1870 (obvod Tolmin) a roku 1876 (kurie měst). V roce 1861 se sněm usnesl, že korespondence s národnostně slovinskými obcemi bude probíhat ve slovinštině. Podílel se na reformě volebního systému roku 1866, která rozdělila velkostatkářskou kurii na italskou a slovinskou sekci po třech mandátech. Za pomoci zemského hejtmana prosadil v roce 1869 dvojjazyčné jednání sněmu a zemské zákonodárství. Na podzim 1869 se ale proti němu postavila část mladší radikální generace Slovinců, když nepřipojil svůj podpis k petici za vytvoření jednotné slovinské korunní země (sloučením několika historických administrativních útvarů do jednoho).\n\nZasedal rovněž coby poslanec Říšské rady (celostátního parlamentu Předlitavska), kam nastoupil v prvních přímých volbách roku 1873 za kurii venkovských obcí v korunní zemi Gorice a Gradiška, obvod Gorice, Tolmin, Sežana atd. V roce 1873 se uvádí jako Andreas Winkler, c. k. dvorní rada správního soudu, bytem Vídeň. Ve volbách získal podporu od mladoslovinců i od vlády. Pro jeho voliče ale bylo zklamáním, že v praktickém působení na Říšské radě se přiklonil spíše k německorakouským liberálům (tzv. Ústavní strana) a přimykal se k centralistické vídeňské vládě. Oficiálně se ale nezřekl slovinského národního hnutí a voličům se snažil vyjít vstříc některými drobnými výsledky. Chtěl kandidovat i ve volbách roku 1879 a vydal za tím účelem propagační spis, ale vznikl proti němu značný odpor. Slovinci proti němu postavili vlastního kandidáta, ale Winkler byl znovu zvolen. V Říšské radě potom postupoval opět samostatně, nicméně v národnostních otázkách stál při slovinském táboru. Rezignaci oznámil na schůzi 30. listopadu 1880.\n\nOd 5. května 1880 do 7. října 1892 zastával post zemského prezidenta Kraňska (v jiných korunních zemích byl převážně tento úřad nazýván zemským místodržícím). Do funkce ho ustanovila brzy po svém nástupu vláda Eduarda Taaffeho. Zpočátku musel značně taktizovat, protože v Kraňském zemském sněmu i v lublaňském zastupitelstvu měli většinu Němci. Do významných funkcí ve státní správě v Kraňsku postupně jmenoval představitele slovinského tábora, čímž přispěl k ukončení zdejší německé dominance. Podporoval rozvoj školství a silniční sítě. Z postu zemského prezidenta odešel poté, co se vláda Eduarda Taaffeho musela začít opírat o německé liberály, kteří tlačili na nové obsazení této funkce. Byl prvním a posledním zemským prezidentem Kraňska slovinské národnosti. Žil pak v Gorizii. \"Národní listy\" ho v roce 1910 označily za typ \"uvědomělého státního úředníka, který nikdy nezapomněl, že je Slovinec\".\n\nBěhem první světové války odešel z Gorizie kvůli blízkosti fronty do Štýrského Hradce. Zde zemřel v březnu 1916. Tehdy již měl titul barona.\n"}
{"id": "1115405", "url": "https://cs.wikipedia.org/wiki?curid=1115405", "title": "AEGON Classic 2015", "text": "AEGON Classic 2015\n\nAEGON Classic 2015 byl tenisový turnaj pořádaný jako součást ženského okruhu WTA Tour, který se hrál na otevřených travnatých dvorcích v Edgbaston Priory Clubu. Konal se mezi 15. až 21. červnem 2015 v anglickém Birminghamu jako 34. ročník turnaje.\n\nTurnaj s rozpočtem 731 000 dolarů podruhé patřil do kategorie WTA Premier Tournaments. Nejvýše nasazenou hráčkou ve dvouhře se stala světová trojka Simona Halepová z Rumunska, kterou ve čtvrtfinále vyřadila francouzská tenistka Kristina Mladenovicová. Premiérový titul na trávě vybojovala Angelique Kerberová. Deblovou soutěž ovládl španělský pár Garbiñe Muguruzaová a Carla Suárezová Navarrová.\n\nSabine Lisická, přezdívaná „Bum Bum Sabine“, zahrála ve druhém kole proti Belindě Bencicové rekordní počet es na okruhu WTA, a to v zápase na dva vítězné sety, když jich nastřilela 27. Rekord pak překonala 114. žena žebříčku Kristýna Plíšková ve druhém kole lednového Australian Open 2016 proti Mónice Puigové, v němž zahrála 31 es.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1115407", "url": "https://cs.wikipedia.org/wiki?curid=1115407", "title": "Masakr v Suchumi", "text": "Masakr v Suchumi\n\nMasakr v Suchumi je jednou z bitev a tragédií, jež se udály během války v Abcházii dne 27. září 1993. Jednalo se fakticky o druhou bitvu o hlavní město Abcházie Suchumi, a také o poslední velkou bitvu v této válce. Tentokrát na město zaútočili abchazští separatisté s vydatnou podporou dobrovolníků a žoldnéřů z Konfederace horských národů Kavkazu, aby vyhnali gruzínský prapor, jenž držel město pod kontrolou. Hlavní část událostí však byla zaměřena proti gruzínským civilistům, z nichž mnoho bylo povražděno a na 50 tisíc jich opustilo Suchumi a uprchlo do Gruzie nebo do Ruska. Tato událost byla ze strany Abchazů jasným porušením příměří, jež nařídila OSN, a na jehož dodržení mělo dohlížet Rusko.\n\nPodle příměří, jež bylo mezi oběma stranami za pomocí Ruska vyjednáno 27. července 1993 v Soči, mělo gruzínské i abchazské vojsko stáhnout veškerou těžkou vojenskou techniku ze Suchumi a dalekého okolí, v čemž oběma stranám asistovala ruská armáda. 16. září však abchazská strana přestala příměří dodržovat s vysvětlením, že Gruzíni dohodu nedodržují (během 7 týdnů docházelo k přestřelkám ve Šromě a pod palbou se ocitli dokonce i pozorovatelé OSN) a zahájila rozsáhlou operaci, jejímž cílem bylo zmocnit se Suchumi. Během bojů se nad Suchumi údajně objevilo i několik ruských stíhaček MiG-29, které bombardovaly čtvrti obývané Gruzíny, a několik přilehlých gruzínských vsí u řeky Gumisty, a způsobily dle reportáží novináře Dmitrije Cholodova v deníku Moskevský Komsomolec rozsáhlé škody a mnoho mrtvých z řad civilistů.\n\nAbchazové zaútočili 16. září nejen na Suchumi, ale také se pokusili znovu dobýt Očamčyru a uvolnit z gruzínského obležení východoabchazské město Tkvarčeli. Rusové na tuto situaci reagovali vysláním ministra obrany Pavla Gračova, který v Gudautě vyjednával přímo s vůdcem abchazských separatistů Vladislavem Ardzinbou a pak také s gruzínským vůdcem Eduardem Ševardnadzem v Soči. Výsledkem jeho mise bylo odsouzení abchazského útoku ze strany vlády Ruské federace jako porušení příměří, dále kritika gruzínského vedení z neochoty vyjednávat se separatisty, a také návrh na uvalení ekonomických sankcí na obě strany konfliktu. Ruská vláda poté odstřihla Abcházii od elektřiny, přerušila nad územím Abcházie rádiové a televizní vysílání a vypnula též telefonní síť. Situaci Gruzínům, kteří byli v oblasti bez těžkých zbraní, navíc neulehčily ani guerilly v západogruzínském kraji Samegrelo-Zemo Svaneti, kterou zčásti ovládli Zviadisté, přívrženci před více než rokem a půl svrženého gruzínského prezidenta, kteří odmítli bojovat po boku nelegitimní Ševardnadzeho „junty.“\n\nVe dnech 20. až 21. září se Abchazové a jejich spojenci z Konfederace horských národů Kavkazu, vyzbrojení těžkou technikou, raketomety s naváděnými střelami, kulomety, granátomety a protitankovými střelami, probili přes Gruzíny vyzbrojenými pouze puškami AK-47 a naprosto bezbrannými proti granátům a raketám, až na předměstí Suchumi a město téměř úplně obklíčili. Abchazové nabídli Gruzínům vzdát se a evakuovat se z města zabezpečeným koridorem, což ale gruzínský prapor ve městě odmítnul. Následně proto bylo pro civilisty možné se kvůli nepřetržité střelbě na kraji města evakuovat do Gruzie jedině letecky, avšak Abchazové několik letadel sestřelili. Do přístavu v Suchumi dorazily ruské lodě, aby evakuovaly několik desítek tisíc gruzínských civilistů, další se pokoušeli dostat z města a z Abcházie jiným způsobem: prosmýknout se kolem abchazských jednotek přes Očamčyru a Gali do Mingrelie nebo přes hřebeny Velkého Kavkazu do Ruska. Mnoho gruzínských civilistů však v Abcházii a v Suchumi přesto zůstalo. Mezi zůstavšími byl i gruzínský předseda parlamentu, de facto prezident, Eduard Ševardnadze, jenž se na tiskové konferenci z 24. září snažil uklidnit zbývající obyvatelstvo následujícím prohlášením.\n\nBrzy ráno 27. září 1993 Abchazové podnikli závěrečný krok k ovládnutí Suchumi, čímž začala i nejčernější kapitola abchazských dějin. Střetli se se zdejší gruzínskou jednotkou, která však proti dobře vyzbrojené alianci Abchazů, bojovníků Konfederace horských národů Kavkazu, kozáků a ruských žoldnéřů neměla šanci. Separatisté kolem poledne obsadili televizní věž a obsadili všechny mosty ve městě a důležité dopravní uzly. Gruzínští vojáci se proto stáhli do centra do budovy parlamentu Autonomní republiky Abcházie, aby zajistili bezpečnost členům Gruzii loajální abchazské vlády. Separatisté ovládli odpoledne město kompletně, přičemž bylo v bojích zabito kolem tisíce mužů ve zbrani.\n\nAbchazští bojovníci však pod dojmem tohoto vítězství pocítili šanci pomstít se Gruzínům za krvavé události z první bitvy o Suchumi a pustili se do vyvražďování zbylých zhruba 20 tisíc občanů ve městě, kteří se ocitli v pasti, a do etnických čistek. Separatisty v jejich řádění ve městě doplnili jejich spojenci z Konfederace horských národů a hlavně Čečenci, kteří po městě označovali domy podle etnické příslušnosti těch, co ve městě zbyli, a doslova lovili civilisty, shromažďovali je na ulici a zabíjeli je, dospělé i děti, ženy i muže. Často bez ohledu na jejich etnickou příslušnost, mnohdy je zabíjeli přímo v domech a na ulici je vůbec k „popravám“ nepřiváděli. Jiné brali jako rukojmí, aby se pak bavili jejich mučením nebo tím, že je nutili sledovat, jak vraždí jejich příbuzné a přátele, často nechávali děti sledovat, jak umírají jejich rodiče, a jinde se rodiče museli dívat na vraždy svých dětí. Zabíjeni byli i Abchazové a další členové separatistických vojsk, kteří se pokoušeli těmto zvěrstvům zabránit. Největší ukrutnosti se děly v městském parku, na náměstí před budovou parlamentu, jež skončila v plamenech stejně jako abchazský národní archiv, ve školách a v nemocnici. Očití svědkové těchto událostí, kteří zázrakem masakr přežili, tvrdili, že pachatelé mluvili buď rusky, nebo některým ze severokavkazských jazyků. Avšak mezi pachateli poznali i mnoho svých abchazských a arménských sousedů. Později se vedly i spory o tom, kdo separatistům při masakrech velel, a přes mnohá protichůdná svědectví byl zřejmě jedním z hlavních organizátorů masakru čečenský terorista Šamil Basajev, jenž v té době coby náměstek ministra obrany separatistické Abcházie a separatistický „hrdina“ velel podstatné části vojsk.\n\nAbchazové ve městě dopadli členy vlády Autonomní republiky Abcházie (Gurama Gabiskiriju, Raula Ešbu, Mamiju Alasaniju a premiéra Žiuliho Šartavu) a popravili je navzdoru ujištění, že jim bude zaručena bezpečnost. Na fotografiích mrtvých gruzínských civilistů i zabitých politiků byly patrné známky, že byli skutečně před smrtí vystavováni mučení. Zabito bylo i mnoho Gruzínů, kteří po celou dobu konfliktu setrvávali na území, jež ovládali separatisté.\n\nVůdce Gruzínů Eduard Ševardnadze unikl toho dne zajetí separatisty a smrti jen těsně a ze Suchumi, kde do poslední chvíle burcoval Gruzíny k odvaze, odcestoval spěšně na poslední chvíli do Gruzie. Z Tbilisi pak 28. září odsoudil události ze Suchumi z předešlého dne, označil je za těžkou morální a politickou ránu a nechal se slyšet, že se jednou Gruzie znovu Suchumi zmocní, i kdyby to trvalo celou generaci. Při tom ale bez důkazů obvinil Rusko, že stojí za vzbouřením Abcházie. To ale pouze vedlo k prudkému zhoršení gruzínsko-ruských vztahů, protože Rusové se během tohoto konfliktu vždy snažili hrát roli prostředníků při jednáních o míru, přestože Gruzíni během dřívějších bojů zajali nebo zabili i několik ruských vojáků účastných v konfliktu, avšak nepředložili žádný důkaz, že by tak oni činili na rozkaz ruského velení. Naopak, Rusové během událostí, jež následovaly po 27. září, přispěchali s dalšími loděmi do Suchumi, aby evakuovali přibližně 5 tisíc zoufalých gruzínských civilistů před prakticky jistou smrtí.\n\nKrátce po pádu Suchumi, která znamenala totální porážku Gruzie ve válce v Abcházii a krvavou tečku v tomto konfliktu, ovládli Abchazové prakticky bez boje spolu se svými spojenci i zbytek Abcházie, kde docházelo též k vyvražďování obyvatel, převážně Gruzínců, vypalování jejich domů nebo celých vesnic. Jedinou částí Abcházie, kterou Abchazové neovládli, byla soutěska Kodori na severovýchodě, kde se veliteli místní svansko-gruzínské guerilly Emzaru Kvicianimu povedlo náporu Abchazů buď odolat, nebo se s nimi dohodnout. Každopádně k bojům zde docházelo koncem listopadu 1993, kdy Abchazové ovládli po dvou dnech střelby dolní část soutěsky Kodori.\n\nKaždopádně konec této války znamenal též etnické čistky Gruzínů z Abcházie. Podle odhadů, kromě zhruba 30 tisíc civilistů zabitých při bojích nebo při masakru v Suchumi a jinde, z Abcházie uprchlo nebo bylo vyhnáno 230 až 250 tisíc obyvatel, převážně gruzínské národnosti, z nichž mnozí, zvláště ti, kteří se rozhodli utéct přes soutěsku Kodori, podléhali nemocem nebo hlady v důsledku nedostatku zásob a špatného podzimního, v horských oblastech již zimního, počasí. Abcházie a hlavně Suchumi zůstalo následkem těchto událostí prakticky vylidněné. Násilnosti v Abcházii, kdy docházelo k vraždám, rabování či zabírání majetku vyhnaných Gruzínů, trvaly ještě během roku 1994, přestože nabyla platnosti Moskevská dohoda, která konečně zajistila klid zbraní, hlavně umístěním mírových sborů SNS na hranici mezi Abcházií a Gruzií podél řeky Inguri. Spojenci Abchazů, zvláště Čečenci, se většinou po skončení bojů v Abcházii přemístili do své domoviny, kde bojovali v právě vypuklé první čečenské válce.\n"}
{"id": "1115409", "url": "https://cs.wikipedia.org/wiki?curid=1115409", "title": "AEGON Championships 2015", "text": "AEGON Championships 2015\n\nAEGON Championships 2015, známý také pod tradičním názvem Queen's Club Championships 2015, byl tenisový turnaj pořádaný jako součást mužského okruhu ATP World Tour, který se hrál v Queen's Clubu na otevřených travnatých dvorcích. Konal se mezi 15. až 21. červnem 2015 v britském hlavním městě Londýně jako 44. ročník turnaje.\n\nTurnaj s rozpočtem 1 574 640 eur patřil poprvé do kategorie ATP World Tour 500, kam postoupil z nižší úrovně ATP 250. To se odrazilo i v nárůstu dotace a odměn. Přesto došlo ke snížení počtu singlistů, když v důsledku redukce jednoho kola zasáhlo do turnaje 32 hráčů namísto tradičních 56 startujících.\n\nNejvýše nasazeným hráčem ve dvouhře se stal třetí tenista světa a trojnásobný vítěz Andy Murray ze Spojeného království. Události se také zúčastnili obhájce titulu Grigor Dimitrov, jenž skončil ve druhém kole a čtyřnásobný šampion Lleyton Hewitt, který nepřešel úvodní fázi. Aktuální vítěz French Open Stan Wawrinka prohrál ve druhém kole s Kevinem Andersonem.\n\nČtvrtou singlovou trofej si z Queen's Clubu odvezla skotská světová trojka Andy Murray. Deblovou soutěž ovládl francouzský pár Pierre-Hugues Herbert a Nicolas Mahut.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\nNásledující pár postoupil z kvalifikace:\n\n\n"}
{"id": "1115410", "url": "https://cs.wikipedia.org/wiki?curid=1115410", "title": "Gerry Weber Open 2015", "text": "Gerry Weber Open 2015\n\nGerry Weber Open 2015 byl tenisový turnaj pořádaný jako součást mužského okruhu ATP World Tour, který se hrál na otevřených travnatých dvorcích v areálu s centrkurtem Gerry Weber Stadion. Konal se mezi 15. a 21. červnem 2015 v severoněmeckém Halle jako 23. ročník turnaje.\n\nTurnaj s rozpočtem 1 574 640 eur poprvé patřil do kategorie ATP World Tour 500, do níž postoupil z nižší úrovně ATP 250. To se odrazilo i v navýšení celkové dotace a odměn hráčů. Nejvýše nasazeným tenistou ve dvouhře byl druhý tenista světa a dvojnásobný obhájce titulu Roger Federer ze Švýcarska, který opět zvítězil. Vybojoval tak rekordní patnáctou trofej na trávě a osmou na Halle Open. Deblovou soutěž opanovala jihoafricko-americká dvojice Raven Klaasen a Rajeev Ram.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár postoupil z kvalifikace:\n\n\n"}
{"id": "1115411", "url": "https://cs.wikipedia.org/wiki?curid=1115411", "title": "AEGON Classic 2015 – ženská dvouhra", "text": "AEGON Classic 2015 – ženská dvouhra\n\nDo soutěže ženské dvouhry na tenisovém turnaji AEGON Classic 2015 nastoupilo padesát šest hráček. Obhájkyní titulu byla srbská tenistka Ana Ivanovićová, kterou ve druhém kole vyřadila Michelle Larcherová de Britová.\n\nDo svého prvního finále na travnatém povrchu na okruhu WTA se zde probojovala nasazená šestka Karolína Plíšková. V něm ale nestačila na nasazenou čtyřku Angelique Kerberovou, která zvítězila ve třech setech 6–7, 6–3 a 7–6. V probíhající sezóně si Němka připsala třetí turnajové vítězství, které představovalo šestý singlový titul na okruhu WTA Tour. Bodový zisk ji v následném vydání žebříčku z 22. června 2015 udržel v elitní světové desítce, a to na 10. místě (3 285 bodů) před finalistkou Plíškovou, která na ni jako jedenáctá ztrácela 75 bodů.\n\nPrvní singlovou výhru na trávě v hlavní soutěži turnaje WTA Tour zaznamenaly 30letá Lucie Hradecká i 19letá Kateřina Siniaková.\n\nOsm nejvýše nasazených hráček mělo volný los do druhého kola.\n\n"}
{"id": "1115412", "url": "https://cs.wikipedia.org/wiki?curid=1115412", "title": "AEGON Classic 2015 – ženská čtyřhra", "text": "AEGON Classic 2015 – ženská čtyřhra\n\nDo soutěže ženské čtyřhry na tenisovém turnaji AEGON Classic 2015 nastoupilo šestnáct dvojic. Obhájcem titulu byl americký pár Raquel Kopsová-Jonesová a Abigail Spearsová, jehož členky dohrály ve čtvrtfinále po porážce od Andrey Hlaváčkové a Lucie Hradecké.\n\nVítězem čtyřhry se stal čtvrtý nasazený španělský pár Garbiñe Muguruzaová a Carla Suárezová Navarrová, který ve finále zdolal českou dvojici Andrea Hlaváčková a Lucie Hradecká výsledkem 6–4 a 6–4. Obě šampionky si do žebříčku WTA připsaly 470 bodů.\n\n"}
{"id": "1115413", "url": "https://cs.wikipedia.org/wiki?curid=1115413", "title": "Gerry Weber Open 2015 – mužská dvouhra", "text": "Gerry Weber Open 2015 – mužská dvouhra\n\nDo soutěže mužské dvouhry na tenisovém turnaji Gerry Weber Open 2015 nastoupilo třicet dva hráčů. Dvojnásobným obhájcem titulu je švýcarská světová dvojka Roger Federer, která opět postoupila do finále.\n\nVítězem dvouhry se stal nejvýše nasazený Federer, jenž ve finále zdolal Itala Andrease Seppiho po dvousetovém průběhu 7–6 a 6–4. V úvodní sadě odvrátil Švýcar dva setboly soupeře za stavu 4–5 a 15:40 dvěma esy. Seppimu uštědřil druhou porážku v roce. Na lednovém Australian Open 2015 mu naopak podledl. Vysoce aktivní vzájemnou bilanci utkání navýšil na 12–1.\n\nV probíhající sezóně si tak basilejský rodák připsal čtvrté turnajové vítězství, které představovalo osmdesátý šestý singlový titul na okruhu ATP Tour a rekordní patnáctý na trávě. Na Halle Open získal osmou trofej. Přítomen finále byl i spolkový vicekancléř a šéf SPD Sigmar Gabriel.\n\nChorvat a nejvyšší hráč okruhu Ivo Karlović, zahrál ve vítězném čtvrtfinále proti Tomáši Berdychovi rekordní počet es na okruhu ATP Tour, a to v zápase na dva vítězné sety, když jich nastřilel 45.\n\n"}
{"id": "1115414", "url": "https://cs.wikipedia.org/wiki?curid=1115414", "title": "AEGON Championships 2015 – mužská dvouhra", "text": "AEGON Championships 2015 – mužská dvouhra\n\nDo soutěže mužské dvouhry na tenisovém turnaji AEGON Championships 2015 nastoupilo třicet dva hráčů. Obhájcem titulu byl bulharský tenista Grigor Dimitrov, kterého ve druhém kole vyřadil Lucemburčan Gilles Müller.\n\nVítězem dvouhry se stalnejvýše nasazený Skot Andy Murray, jenž ve finále zdolal jihoafrického tenistu Kevina Andersona po dvousetovém průběhu 6–3 a 6–4. V probíhající sezóně si tak připsal třetí turnajové vítězství, které představovalo třicátý čtvrtý singlový titul na okruhu ATP Tour a šestý na trávě.\n\n"}
{"id": "1115415", "url": "https://cs.wikipedia.org/wiki?curid=1115415", "title": "AEGON Championships 2015 – mužská čtyřhra", "text": "AEGON Championships 2015 – mužská čtyřhra\n\nDo soutěže mužské čtyřhry na tenisovém turnaji AEGON Championships 2015 nastoupilo šestnáct dvojic. Obhájcem titulu byl rakousko-brazislký pár Alexander Peya a Bruno Soares, jehož členové skončili v semifinále na raketách Pierra-Huguese Herberta a Nicolase Mahuta.\n\nVítězem čtyřhry se stal čtvrtý nasazený francouzský pár Pierre-Hugues Herbert a Nicolas Mahut, který ve finále zdolal polsko-srbské turnajové dvojky Marcina Matkowského a Nenada Zimonjiće po hladkém průběhu 6–2 a 6–2. Oba šampioni si do žebříčku ATP připsali 500 bodů.\n\n"}
{"id": "1115416", "url": "https://cs.wikipedia.org/wiki?curid=1115416", "title": "Gerry Weber Open 2015 – mužská čtyřhra", "text": "Gerry Weber Open 2015 – mužská čtyřhra\n\nDo soutěže mužské čtyřhry na tenisovém turnaji Gerry Weber Open 2015 nastoupilo šestnáct dvojic. Obhájcem titulu byl německo-rakouský pár Andre Begemann a Julian Knowle, jehož členové nestartovali společně. Begemann nastoupil s Florianem Mayerem, aby v prvním kole podlehli Dustinu Brownovi a Janu-Lennardu Struffovi. Spoluhráčem Knowleho se stal pátý deblista světa Vasek Pospisil z Kanady, s nímž skončil také v úvodní fázi na raketách Erica Butorace a Scotta Lipského.\n\nVítězem čtyřhry se stal nenasazený jihoafricko-americký pár Raven Klaasen a Rajeev Ram, který ve finále zdolal indicko-rumunské turnajové dvojky Rohana Bopannu s Florinem Mergeou výsledkem 7–6 a 6–2. Oba šampioni si do žebříčku ATP připsali 500 bodů.\n\n"}
{"id": "1115417", "url": "https://cs.wikipedia.org/wiki?curid=1115417", "title": "Bulgarian Open", "text": "Bulgarian Open\n\nBulgarian Open je snookerový turnaj, který je od roku 2012 součástí Main Tour a patří mezi malé bodované turnaje Players Tour Championship (PTC), od sezóny 2013/14 pod názvem European Tour.\n\nTurnaj byl představen v roce 2012 v Princess Hotel a od roku 2013 se koná v Universiada Hall v Sofii. V prvním ročníku zde vyhrál Judd Trump nad Johnem Higginsem 4-0. V roce 2013 si John Higgins zopakoval svou účast ve finále, kde porazil Neila Robertsona 4-1. V roce 2014 byl ve finále Martin Gould se Shaunem Murphym, který zvítězil 4-2.\n"}
{"id": "1115422", "url": "https://cs.wikipedia.org/wiki?curid=1115422", "title": "Srbská fotbalová reprezentace do 20 let", "text": "Srbská fotbalová reprezentace do 20 let\n\nSrbská fotbalová reprezentace do 20 let (srbsky Omladinska reprezentacija Srbije) reprezentuje Srbsko na mezinárodních turnajích, jako je Mistrovství světa ve fotbale hráčů do 20 let. Má přezdívku \"Orlići\" (orlíci). Je následnicí Fotbalové reprezentace Srbska a Černé Hory do 20 let.\n\nNa Mistrovství světa ve fotbale hráčů do 20 let 2015 na Novém Zélandě vybojovala svůj první titul v této kategorii. Navázala tak na jugoslávský výběr do 20 let, který vyhrál MS U20 v roce 1987.\n\n"}
{"id": "1115423", "url": "https://cs.wikipedia.org/wiki?curid=1115423", "title": "Přední pohon", "text": "Přední pohon\n\nPřední pohon nebo přední náhon nebo pohon přední nápravy je koncepce pohonu automobilů, u které je motor uložený vpředu a síla se přenáší na přední nápravu. Hnací soustava u předního pohonu může být uspořádána:\nVzhledem k příznivým konstrukčním a provozním výsledkům se pohon přední nápravy využívá prakticky jen s motorem uloženým napříč nad přední nápravou.\n\nPohon přední nápravy je historicky nejmladší způsob pohonu automobilu. Je však v dnešní době značně rozšířený a využívá ho drtivá většina dnes vyráběných osobních automobilů s pohonem jedné nápravy. Poprvé byl přední náhon použit ve vozidle Citroën Traction Avant v roce 1932. Relativně pozdní nástup této koncepce pohonu způsobila potřeba konstrukce kloubových hřídelí, které by dokázaly přenášet hnací sílu i při zalomení do velkých úhlů. Z tohoto důvodu se zprvu dávala přednost klasické koncepci, a později zadnímu náhonu, které obě využívaly pohon zadní nápravy. Teprve v 60. letech 20. století uvedla firma Renault na trh model Renault 16, který měl prostřednictvím kloubových hřídelí poháněná kola přední nápravy, což způsobilo převrat v konstrukci automobilů a prakticky všichni výrobci v následujících letech přešli od pohonu zadních kol k pohonu předních kol. Hlavním faktorem, který způsobil tak masivní rozšíření tohoto pohonu bylo uložení motoru, které u klasické koncepce vyžadovalo použití kardanového hřídele. Ten zvyšoval hmotnost vozidla a omezoval variabilitu karosářských řešení vozidla.\n\nV následujících letech využívaly pohon zadní nápravy u konstrukci osobních automobilů už jen některé automobilky střední a východní Evropy, protože v centrálně plánovaném hospodářství bylo velmi drahé a komplikované vyvinout jednoúčelový kloubový hřídel. Také některé špičkové automobilky ve vyvoji zadního pohonu pokračovaly, zejména pro jeho výhodné jízdní vlastnosti.\n\nPohon přední nápravy, vzhledem k faktu, že slouží i k řízení vozidla, vyžaduje použití kloubových hřídelí, které dokáží přenášet hnací sílu i při velkém zalomení rovnoměrně. Vedení kloubového hřídele od rozvodovky ke kolu vyžaduje volný prostor v těchto místech, což prakticky znemožňuje využití některých druhů náprav. Nejjednodušší používaná je náprava typu McPherson. Tato náprava má obvykle jen jedno rameno, takže nedosahuje nijak zvlášť vysoké tuhosti. Vyžaduje také montáž konstrukčně tuhých tlumičů, protože hmotnost vozidla spočívá přímo na tlumiči. Nízká tuhost nápravy způsobuje změnu geometrie nápravy při akceleraci a brzdění v důsledku velké deformace nosného ramene. Pokud není karoserie v místě uložení tlumičů dostatečně tuhá, dochází k ještě významnější změně geometrie. Náprava je rovněž velmi citlivá na nerovnosti na silnici a velmi snadno může dojít k odtržení kola při průjezdu jámy.\n\nU této koncepce lze využít velmi jednoduché zadní nápravy. V minulosti se využívala tuhá zadní náprava svařená z trubek, kde rám nápravy působil jako příčný zkrutný stabilizátor. Taková náprava neměla prakticky žádné prvky ovlivňující její geometrii, ta tak byla plně v rukou výrobce.\n\nMezi výhody předního pohonu patří:\n\nMezi nevýhody vozidel s předním pohonem patří:\n\n\n"}
{"id": "1115425", "url": "https://cs.wikipedia.org/wiki?curid=1115425", "title": "Track Top-40", "text": "Track Top-40\n\nTrack Top-40 je dánská hitparáda prvních 40 singlů, prezentovaná každý čtvrtek o půlnoci na webu hitlisten.nu. Týdenní dánský žebříček singlů se zaměřuje na nejprodávanější skladby z tzv. legálního stahování hudby a na prodej singlů buď na CD nebo vinylech. Data shromažďuje společnost Nielsen Music Company, která také sestavuje žebříček pro IFPI.\n\nHitparáda pod názvem Tracklisten vznikla 2. listopadu 2007, kdy nahradila hitparádu Hitlisten, která skončila v říjnu 2007. Žebříček je pod doledem Mezinárodní federace hudebního průmyslu (IFPI).\n\n"}
{"id": "1115426", "url": "https://cs.wikipedia.org/wiki?curid=1115426", "title": "Ö3 Austria Top 40", "text": "Ö3 Austria Top 40\n\nÖ3 Austria Top 40 je oficiální rakouská hitparáda singlů a také rozhlasová show, kterou prezentuje a vysílá Hitradio Ö3. Jsou v ní představovány rakouské singly, vyzváněcí tóny a download hitparáda. Hitparáda vznikla 26. listopadu 1968 pod názvem \"Disk Parade\".\n\nOnline verze hitparády jsou na charts.orf.at a austriancharts.at a mají 75 pozic, přičemž se i přesto charts.orf.at označuje jako \"Ö3 Austria Top 40\".\n\n"}
{"id": "1115427", "url": "https://cs.wikipedia.org/wiki?curid=1115427", "title": "Ultratop", "text": "Ultratop\n\nUltratop je organizace, která vytváří a publikuje oficiální hudební žebříčky v Belgii a je také názvem většiny těchto žebříčků. Je to nezisková organizace vytvořená společností Belgian Entertainment Association (BEA), která je belgickým členem společnosti IFPI. Souběžně jsou vytvářeny a publikovány dvě paralelní série žebříčků: pro holandské (Flandry) a francouzsky hovořící (Valonsko).\n"}
{"id": "1115428", "url": "https://cs.wikipedia.org/wiki?curid=1115428", "title": "Dutch Top 40", "text": "Dutch Top 40\n\nDutch Top 40 (nizozemsky Nederlandse Top 40) je týdenní hitparáda, sestavována \"Stichting Nederlandse Top 40\". Hitparáda začala v roce 1965 programem nazvaným Veronica Top 40 v rozhlasové stanici Radio Veronica. V současnosti ji uvádí Radio 538.\n\nPodobně jako hitparáda Mega Top 50, je výběrem prodejů singlů a jejich hranosti v rozhlasové stanici. Od roku 2003 je započítáván i počet stažení z internetu.\n\n"}
{"id": "1115430", "url": "https://cs.wikipedia.org/wiki?curid=1115430", "title": "TJ Haná Prostějov", "text": "TJ Haná Prostějov\n\nTělovýchovná jednota Haná Prostějov je moravský fotbalový klub z Prostějova, hrající od sezony 2017/18 I. B třídu Olomouckého kraje - sk. A (7. nejvyšší soutěž).\n\nSvé domácí zápasy odehrává na stadionu Za Místním nádražím s kapacitou 3 500 diváků.\n\nZdroj: \n\n\n\nZdroj: \n\nPoznámky:\n\n"}
{"id": "1115432", "url": "https://cs.wikipedia.org/wiki?curid=1115432", "title": "Federazione Industria Musicale Italiana", "text": "Federazione Industria Musicale Italiana\n\nFederazione Industria Musicale Italiana (FIMI) je italská organizace, která zastřešuje tzv. hudební průmysl v Itálii. Založena byla v roce 1992, kdy hlavní hudební vydavatelství opustily předchozí organizaci, Associazione Fonografici Italiani (AFI). V roce 2011 FIMI reprezentovala 2500 společností v hudebním průmyslu.\n\nV červenci 2011 byl jejím předsedou zvolen Enzo Mazza.\n"}
{"id": "1115434", "url": "https://cs.wikipedia.org/wiki?curid=1115434", "title": "Seznam postav seriálu Zlatá sedmdesátá", "text": "Seznam postav seriálu Zlatá sedmdesátá\n\nToto je seznam postav seriálu \"Zlatá sedmdesátá\". Všechny postavy jsou fiktivní, žádná není vytvořena podle skutečných osob.\n\nUpozornění: V popisu jednotlivých postav může být zmíněna i část děje, čímž by se mohl prozradit příběh seriálu.\n\nEric Albert Forman [erik albert formen] (* 5. března 1960) je hlavním hrdinou seriálu. Ztvárnil ho herec Topher Grace (ve vzpomínkách ho jako třináctiletého ztvárnil Broc Benedict, v sedmi letech Brett Buford). Přátelé ho nejčastěji oslovují Ericu a nebo Formane. Jeho otec ho nenazve jinak než „blboune“. Jeho tvůrcem je Mark Brazill, který vymyslel i většinu děje a postav seriálu pro dospívající. Většina děje se odehrává ve fiktivním městečku Point Place ve Wisconsinu, u něj doma, především v suterénu (ve sklepě).\n\nLaurie Forman [lórí formen] (* 1956) je Ericova krásná, ale zákeřná sestra. Hráli ji 1.-5. sérii Lisa Robin Kelly, v 6.-8. sérii Christina Moore. Na začátku seriálu jí bylo čerstvě 20 let a byla vyhozena z Wisconsinské univerzity. Vrátila se zpátky domů k rodičům a dlouho před nimi tajila, jak to ve skutečnosti se školou je (později ji Eric prozradil, když na něj taky donášela). Neustále Erica provokovala a snažila se manipulovat s rodiči, aby nikdy vina nepadla na ni. Často sváděla Ericova kamaráda Michaela Kelsa, který však chodil s Jackie. Nakonec Jackie několikrát s Laurie podvedl, což později způsobilo rozpad vztahu. Sama často střídala kluky a matka Kitty si myslela, že jen nechce jít do vztahu a že si chce nezávazně užívat. V 5. sérii se vdala za Feze, aby mohl dál zůstat v Americe, po získání amerického občanství se rozvedli. V 7. sérii se odstěhovala do Kanady a v seriálu se už nikdy neobjevila.\n\nKathrine Ann \"Kitty\" Forman [ketrin en kity formen] (\"rozená Sigurdson\") je matkou hlavního hrdiny \"Erica Formana\" a manželkou \"Reda Formana\". Kromě Erica má ještě dceru \"Laurie Formanovou\". Pracovala jako zdravotní sestra v nemocnici, později byla jen ženou v domácnosti. Je velmi starostlivou matkou a oběma dětem vyjde téměř ve všem vstříc. Ztvárnila ji herečka Debra Jo Rupp. Vyskytuje se ve všech epizodách osmi sériích seriálu.\n\nReginald Albert Forman [redžinald albert formen] (* 7. prosince 1927) je otec Erica a Laurie a manžel Kitty. Je velmi přísný a zapšklý, doslova zasedlý na Erica. Výrazně nadržuje Laurie, protože dokáže manipulovat s lidmi a tak vždy udělá blbce z Erica a ten si všechno odnese, i když vše zavinila Laurie. Je vysloužilý veterán z Korejské války, což je nejspíš příčina jeho chování. Nesnáší, když se „cizí děcka“ toulají po jeho domě. Na druhou stranu někdy nečekaně překvapí tím, jak radí Ericovi ve vztahu a pomáhá mu z potíží. Ztvárnil ho herec Kurtwood Smith a vyskytuje se ve všech epizodách seriálu.\n\nDonna Marie Pinciotti [dona marí pincioty] (* 13. února 1960) je přítelkyní hlavního hrdiny Erica Formana. Když se s Ericem poprvé rozešla, chodila s Caseym Kelsem, bratrem Michaela Kelsa. V poslední sérii chvíli chodila s \"Rendym\", když byl Eric v Africe, ale po jeho návratu na Silvestra roku 1979 se vrátil a dali se znovu dohromady. Ztvárnila ji herečka Laura Prepon (ve vzpomínkách si ji jako třináctiletou zahrála \"Nina Jefferies\", jako sedmiletou \"Liliana Mumy\"). Jejími rodiči jsou \"Bob Pinciotti\" a \"Midge Pinciotti\". Má mladší sestru Valerii a starší sestru Tinu. Má tetu Jenny. Vyskytuje se ve všech osmi sériích.\n\nMidge Marie Pinciotti [midž marí pincioty] je krásná sousedka Formanových, nejlepší kamarádka Kitty a matka Donny a její mladší sestry Tiny, která se v seriálu nevyskytuje. Jejím manželem je Bob Pinciotti. Ztvárnila ji herečka Tanya Roberts. Vyskytuje se v 1.-3. sérii, poté se jen párkrát objevila, když se rozváděla s Bobem a opět se pravidelně objevovala v 6.-7. sérii, když se k Bobovi vrátila.\n\nRobert Pinciotti je otec Donny a manžel (později ex-manžel) Midge. Stejně jako Midge působí dost natvrdle. Ve 3. sérii se s ním Midge rozvedla kvůli různým neshodám hádkám. Bob zůstal v Point Place společně s Donnou a ona se odstěhovala. Mezitím měl Bob pár přítelkyň, například Pam Burghart, matku Jackie. V 7. sérii se Midge vrátila a dali se znovu spolu dohromady.\n\nSteven James Hyde III. [stývn džejms hájd], svými přáteli zvaný jen Hyde je jeden z členů party, co se schází u Formanových ve sklepě. Jeho otec jeho matku opustil a Steven žil jen s ní ve skoro zbořeném domě. Později ho i máma opustila a Steven šel bydlet k Formanovým, kteří si ho později adoptovali, čímž se z něj stal Ericův nevlastní bratr. Poté, co se Jackie s Michaelem rozešla chodil s Jackie on. Ta se s ním rozešla, když se oženil se striptérkou v Las Vegas. Pracoval ve fotolabu společně se starým hippiesákem jménem Leo. Ztvárnil ho herec Danny Masterson. \n\nJacqueline Beulah Burkhart [džeklin bjúlah burghart] (* 1961) původně nebyla členem party. Přivedl ji tam s sebou Michael Kelso, její přítel. Původně nebyla v partě vítaná a ostatní ji neměli rádi, později však do party zapadla a scházela se s nimi, i když se s Michaelem rozešla. Michael ji podvedl s Ericovou sestrou Laurie, kvůli čemuž se s ním rozešla. Později chodila s Hydem, který však taky podvedl a navíc se oženil se striptérkou.\n\nPamela \"Pam\" Burkhart [pamela pem burghart] je matka Jackie. V první sérii ji ztvárnila herečka Eve Plumb, v páté sérii ji ztvárnila Brooke Shields. Chodila s otcem Donny, s Bobem Pinciottim. Nijak významná však v seriálu nebyla a moc se v seriálu neobjevovala.\n\nMichael Christopher Kelso [majkl kristofr kelzo] (* 1959), svými přáteli nazýván jen Kelso je jeden z party, co se schází u Erica ve sklepě. Na začátku chodil s Jackie, kterou časem podváděl s Laurie Formanovou, s kterou chodil poté. Během 4. série se dali znovu dohromady, ale dlouho to nevydrželo a Jackie začala chodit s Hydem. Byl asi nejvíc natvrdlý z party, nic nepochopil napoprvé a myslel si o sobě (stejně jako Jackie), že je nejkrásnější na světě. Ztvárnil ho herec Ashton Kutcher, ve vzpomínkách jako sedmiletého ho hrál \"Joey Hiott\", jako třináctiletého \"Ethan Peck\". \n\nFez (* 4. srpna 1960) je výměnný student, který je v Point Place kvůli studiu, které v jeho zemi nebylo k dispozici. De facto nikdy nebylo řečeno, odkud Fez vlastně pochází. Ze začátku seriálu měl silný přízvuk a neříkal všechna slova správně, později gramatiku uměl, ale pořád se jeho silný přízvuk nevytratil. Do party ho přivedl Kelso a Eric. Býval terčem posměchu; ze začátku to nechápal, protože příliš anglicky neuměl, ale později si sám ze sebe dělal srandu, čímž perfektně zapadl do party. Měl problém sehnat si holku a když už si nějakou našel, tak byla velmi zvláštní a nebo ho chtěla jen využívat. Mezi nejvtipnější úlovky patří „Velká Rhonda“. Ztvárnil ho herec Wilmer Valderrama. \n\nRandy Pearson [rendy pírsn] je nejnovější člen party, který přišel až v závěrečné sérii, tedy v roce 1979. Randy je gentleman, slušný k holkám a záleží mu hodně na vzhledu. Velmi dobře vycházel s Redem, protože byl slušný a s čímkoliv mu bez keců pomohl. Všichni kromě Feze souhlasili, aby vstoupil do jejich kroužku. Nejen v partě nahradil Ericovo místo – začal chodit s Donnou. Nakonec se však rozešli a Donna se vrátila k Ericovi, když se vrátil z Afriky. Ztvárnil ho herec Josh Meyers.\n\nPamela Macy [pamela mejsi] je spolužačka lidí z party. Byla zmíněna ve více epizodách, než v kterých hrála. Byla pouze ve 3 epizodách – Školní ples, Romantický víkend a To je ale skvělý život. V epizodě Školní ples s ní byl Kelso na plese, když se pohádal s Jackie. V epizodě romantický víkend se s ní chtěl Kelso vyspat, ale sešlo z toho a všem říkal pravý opak. Pam pak byla naštvaná, že je škola plná tupců, když všichni věří Kelsovi.\n\nBernice Rose Forman [bernys rous formen], rozená \"Larson\" (* 16. září 1904 – 22. ledna 1977) je Redova matka, babička Erica. Bernice moc dobře nevycházela s Redovou ženou Kitty, neustále ji ponižovala a kritizovala. Když si Red Kitty bral, začala ji nenávidět ještě víc. Objevila se v epizodách 1. série – Mizerná neděle, Vánoce a Babiččina smrt. Ještě jednou a naposledy se objevila v epizodě \"Halloween\" v 2. sérii. V epizodě \"Babiččina smrt\" zemřela v Ericově autě, když ji vezl domů z návštěvy u Formanových. Ztvárnila ji herečka Marion Ross.\n\nCaroline Dupree [kerolajn daprí], často zvaná \"Bláznivá Caroline\", byla Fezova holka ve 3. sérii. Velmi rychle začala být žárlivá a paranoidní. Když Donna s Jackie zjistily, že se Fezovi Caroline líbí, promluvily si s ní a zjistily, že se jí Fez taky líbí. Caroline byla příliš agresivní a Fez nikoho agresivního nechtěl, proto se s ní rozešel. Dali se znovu dohromady v 8. sérii.\n"}
{"id": "1115435", "url": "https://cs.wikipedia.org/wiki?curid=1115435", "title": "Airplay", "text": "Airplay\n\nAirplay je termín používaný v rozhlasovém průmyslu pro určení hranosti dané skladby v rozhlasové stanici. Termín je také používán v hudebních televizních stanicích pro určení hranosti videoklipů. Ve většině zemí je alespoň jeden žebříček, který bere v úvahu hranost dané skladby v rozhlasových stanicích (\"Radio Airplay Chart\").\n"}
{"id": "1115437", "url": "https://cs.wikipedia.org/wiki?curid=1115437", "title": "Válka v Podněstří", "text": "Válka v Podněstří\n\nVálka v Podněstří byl ozbrojený konflikt, který vypukl mezi ozbrojenými silami Podněstří, podporovanými ruskou armádou, a moldavskou armádou.\n\nBěhem poválečného období se v Podněstří soustředila většina průmyslu v Moldavské SSR a v souvislosti s tím došlo ke značnému přílivu jiných národností ze SSSR a to především Rusů a Ukrajinců. To zavinilo Rusifikaci Podněstří. V rámci Perestrojky došlo k Nacionalistickým tendencím Moldavanů a byl podán návrh zákona, díky kterému by byl jediným úředním jazykem Moldavské SSR moldavština.\n\nTo vyvolalo nevole u rusky mluvícího obyvatelstva, především na levém břehu Dněstru, kde tvořily Rusové dvě třetiny obyvatel. Nejvyšší sovět Moldavské SSR zákon i přesto v roce 1989 přijal. Na léto 1990 se konal 1.sjezd poslanců Podněsterského regionu, na kterém byl vznesen požadavek na vytvoření Autonomní Podněsterské Moldavské SSR. Jako ASSR by totiž Podněstří mohlo mít jako druhý úřední jazyk Ruštinu. Kišiněv se k návrhu postavil negativně a na druhém sjezdu v září byla vyhlášena Podněsterská Moldavská Sovětská Socialistická Republika, coby svazová republika SSSR. Byl zvolen prozatímní Nejvyšší sovět a Předseda republiky, Igor Nikolajevič Smirnov (funkce přejmenována na prezidentskou). V březnu roku 1991 se konalo referendum o zachování SSSR, ve kterém se 98% voličů vyjádřilo pro. Přestože byl tento krok protiústavní, vedení SSSR ho potichu uznalo. Šlo totiž o výjimečný případ, jelikož ve zbylém území SSSR docházelo k opačným protisovětským tendencím. 25. srpna došlo ke 4. sjezdu poslanců Podněstří, který z důvodu krize SSSR vydal deklaraci o nezávislosti PMR. Došlo také k přímé volbě prezidenta, ve které byl zvolen Igor Smirnov. 27. srpna došlo k vydání deklarace o nezávislosti Moldavska, kterou byla zrušena Moldavská SSR a sloučena tak tehdejší meziválečná Moldavská ASSR se střední Besarábií. Podněsterské vedení obhajovalo svou nezávislost, navázáním na Moldavskou ASSR, které se Moldavsko zrušením zákona o Moldavské SSR vzdalo. 29. srpna byl Moldavskými tajnými službami zajat Igor Smirnov společně s gagauzským představitelem. Tento čin vyostřil vztahy mezi oběma zeměmi. Osvobozením obou představitelů, dosáhlo Podněstří blokádou důležité tratě Kišiněv-Tiraspol-Oděsa.\n\nVálka de facto vypukla už v roce 1990, ale intenzivní boje začaly až na jaře 1992, a skončily téhož roku v létě, zásahem ruských jednotek, které byly umístěny, ve městě Bendery, kde probíhaly nejtěžší boje. Bendery jsou jediným Podněsterským územím, západně od Dněstru. Konflikt si vyžádal kolem 1000 obětí, z toho 400 civilistů.\n"}
{"id": "1115439", "url": "https://cs.wikipedia.org/wiki?curid=1115439", "title": "Irish Recorded Music Association", "text": "Irish Recorded Music Association\n\nIrish Recorded Music Association (IRMA) je irská asociace hudebního průmyslu. Je to nezisková organizace, která spravuje tzv. hudební průmysl v Irsku.\n\n\n"}
{"id": "1115441", "url": "https://cs.wikipedia.org/wiki?curid=1115441", "title": "Nico Schulz", "text": "Nico Schulz\n\nNico Schulz (* 1. dubna 1993, Berlín, Německo) je německý fotbalový obránce a mládežnický reprezentant, od července 2019 hráč německého klubu Borussia Dortmund.\n\nSchulz začal s fotbalem na profesionální úrovni v klubu Hertha BSC. V srpnu 2015 přestoupil do klubu Borussia Mönchengladbach.\nV červenci 2017 podepsal smlouvu s jiným německým klubem TSG 1899 Hoffenheim.21.5. 2019 přestoupil za částku 28 milionů Eur do Borussie Dortmund.\n\nNico Schulz reprezentoval Německo v mládežnických kategoriích U16, U17, U18, U19 a U21. \nTrenér Horst Hrubesch jej nominoval na Mistrovství Evropy hráčů do 21 let 2015 konané v Praze, Olomouci a Uherském Hradišti.\n\n\n"}
{"id": "1115447", "url": "https://cs.wikipedia.org/wiki?curid=1115447", "title": "Australian Recording Industry Association", "text": "Australian Recording Industry Association\n\nAustralian Recording Industry Association (ARIA) je obchodní skupina reprezentující australský tzv. hudební průmysl. Byla založena v roce 1983 šesti hlavními společnostmi: EMI, Festival, CBS, RCA, WEA a Universal, přičemž nahradila Association of Australian Record Manufacturers (ąarm), která byla založena v roce 1956.\n\nCertifikace jsou udělovány na základě prodaných singlů a alb u maloobchodníků, nikoli u zákazníků.\n\n\n\n\n"}
{"id": "1115461", "url": "https://cs.wikipedia.org/wiki?curid=1115461", "title": "Kevin Volland", "text": "Kevin Volland\n\nKevin Volland [kevin foland] (* 30. července 1992, Marktoberdorf, Německo) je německý fotbalový útočník a reprezentant, v současnosti hraje v německém klubu Bayer Leverkusen.\n\nVolland začal s fotbalem na profesionální úrovni v klubu 1860 München. V roce 2012 přestoupil do klubu TSG 1899 Hoffenheim.\n\nV úvodu sezóny 2015/16 vyrovnal v dresu Hoffenheimu v 9. sekundě hry rekord Karima Bellarabiho v nejrychleji dosažené brance v německé Bundeslize, podařilo se mu to 22. srpna 2015 ve druhém kole proti FC Bayern Mnichov (prohra 1:2).\n\n20. května 2016 přestoupil za přibližně 20 milionů eur do Bayeru Leverkusen, se kterým podepsal smlouvu na pět let.\n\nKevin Volland reprezentoval Německo v mládežnických kategoriích U17, U18, U19, U20 a U21. Zúčastnil se Mistrovství světa hráčů do 17 let 2009 v Nigérii, kde mladí Němci vypadli v osmifinále proti Švýcarsku po výsledku 3:4 po prodloužení. \nTrenér Horst Hrubesch jej nominoval na Mistrovství Evropy hráčů do 21 let 2015 konané v Praze, Olomouci a Uherském Hradišti. Na turnaji byl kapitánem týmu. V zápase proti Dánsku pomohl dvěma góly k vítězství 3:0.\n\nV A-mužstvu Německa debutoval 13. května 2014 v přátelském zápase v Hamburku proti Polsku (remíza 0:0).\n\n"}
{"id": "1115462", "url": "https://cs.wikipedia.org/wiki?curid=1115462", "title": "Ijevan", "text": "Ijevan\n\nIjevan (arménsky: Իջևան) je město v provincii Tavuš, v severozápadní části Arménii.\n\nPodle legendy bylo město postaveno před více jak 2000 lety králem Artavasdem I.\n\n\n"}
{"id": "1115464", "url": "https://cs.wikipedia.org/wiki?curid=1115464", "title": "Josef Leodegar Canaval", "text": "Josef Leodegar Canaval\n\nJosef Leodegar Canaval (5. října 1820 Linec – 21. dubna 1898 Klagenfurt) byl rakouský právník a politik německé národnosti z Korutan, v 2. polovině 19. století poslanec Říšské rady.\n\nVystudoval gymnázium v Linci a pak práva na Vídeňské univerzitě. Kromě toho byl rovněž posluchačem na vídeňské technice. Po skončení studií působil nejprve v advokacii. V roce 1848 se přestěhoval do Klagenfurtu a od rouk 1850 a do roku 1896 zde zastával funkci zajemníka obchodní a živnostenské komory. Působil jako přírodovědec. Provedl obsáhlý mineralogický výzkum Korutan. Byl kustodem Korutanského zemského muzea.\n\nByl aktivní i v politice coby poslanec Korutanského zemského sněmu, kam poprvé usedl již v prvních volbách v roce 1861. Zastupoval zde kurii obchodních a živnostenských komor. V roce 1896 odmítl opětovně kandidovat. Zasedal také jako poslanec Říšské rady (celostátního parlamentu Předlitavska), kam nastoupil v prvních přímých volbách roku 1873 za kurii obchodních a živnostenských komor, obvod Klagenfurt. V roce 1873 se uvádí jako Josef Leodegar Canaval, tajemník obchodní komory, bytem Klagenfurt. V roce 1873 zastupoval v parlamentu provládní blok Ústavní strany (centralisticky a provídeňsky orientované).\n\nZemřel v dubnu 1898. Jeho synem byl geolog Richard Canaval.\n"}
{"id": "1115470", "url": "https://cs.wikipedia.org/wiki?curid=1115470", "title": "Birth of Joy", "text": "Birth of Joy\n\nBirth of Joy je nizozemská rocková skupina z Utrechtu. Vznikla v roce 2005. Své první album \"Make Things Happen\" vydala vlastním nákladem v roce 2010, stejné album vyšlo v následujícím roce znovu s odlišným obalem u vydavatelství Suburban Records. Roku 2012 skupina vydala své první koncertní album, které dostalo název \"Life in Babalou\". Zatím poslední nahrávkou je deska \"Prisoner\" vydaná v roce 2014. Ve své hudbě se členové kapely nechávají inspirovat psychedelickým rockem šedesátých a sedmdesátých let.\n\n"}
{"id": "1115471", "url": "https://cs.wikipedia.org/wiki?curid=1115471", "title": "Chorvatská liga ledního hokeje 2003/2004", "text": "Chorvatská liga ledního hokeje 2003/2004\n\nChorvatská liga ledního hokeje 2003/2004 byla třináctou sezónou Chorvatské hokejové ligy v Chorvatsku, které se zúčastnily pouze dva týmy ze Záhřebu. Ze soutěže se nesestupovalo.\n\nDva týmy odehrály pouze finále na tři vítězná utkání.\n\n\n"}
{"id": "1115473", "url": "https://cs.wikipedia.org/wiki?curid=1115473", "title": "DAMPs", "text": "DAMPs\n\nDAMPs neboli Damage (Danger)-associated molecular patterns jsou molekuly, které iniciují a zároveň udržují neinfekční zánětlivou odpověď (na rozdíl od PAMPs (Pathogen-associated molecular patterns), které zahajují a udržují infekční zánětlivou odpověď). Jsou známé také jako alarminy. Uvolňují se ze stresovaných buněk podstupujících nekrózu. DAMPs jsou často proteiny pocházející z jader či cytosolu buněk. Při jejich uvolnění z buňky či vystavení na povrchu buňky po poranění tkáně, se pohybují z redukčního do oxidačního prostředí, což způsobí jejich denaturaci. Mezi nejznámější DAMPs patří HMGB1 (high mobility group box-1), S100A8 (calgranulin A), S100A9 (calgranulin B) a sérový amyloid A (SAA). Zvýšené sérové hladiny těchto DAMPs mohou být spojeny s mnoha zánětlivými chorobami (sepse, artritida, ateroskleróza, lupus, Crohnova choroba a rakovina).\n\nV roce 2004 poprvé Seong a Matzinger popsaly DAMPs, ačkoli mnoho imunologů si už dříve všimlo mnoha různých \"Danger\" signálů, které by mohly iniciovat vrozenou imunitní odpověď.\n\nDAMPs se velmi liší podle typu buňky (epiteliální, mezenchymální) a poškozené tkáně. Proteinové DAMPs zahrnují intracelulární proteiny (HSP - Heat shock proteins, HMGB1) a proteiny pocházející z extracelulární matrix, jež jsou generované z poškozené tkáně (hyaluronan). Příkladem DAMPs neproteinové povahy je ATP, kyselina močová, heparin sulfát a DNA.\n\nHMGB1 je prototypický leaderless secretory protein (LSP), který je vylučován hematopoetickými buňkami skrze lysozom-zprostředkovanou dráhu. Je to hlavní mediátor endotoxinového šoku a jako DAMP má vliv na buňky imunitního systému spustit zánětlivou odpověď. Receptory pro HMGB1 jsou TLR2, TLR4 a RAGE (Receptor for Advanced Glycation Endproducts). HMGB1 může indukovat maturace dendritických buněk přes upregulaci CD80, CD83, CD86 a CD11c a indukovat produkci dalších pro-zánětlivých cytokinů v myeloidních buňkách (IL-1, TNF-a, IL-6, IL-8) a také upregulovat expresi adhezivních molekul (ICAM-1, VCAM-1) na endoteliálních buňkách.\n\nPřítomnost DNA jinde než v jádře či mitochondrii je vnímáno jako DAMP a spouští odpověď zprostředkovanou TLR9 a DAI, která řídí aktivaci buněk a imunoreaktivitu. Zajímavostí je, že některé tkáně, např. střevo, jsou inhibovány v jejich imunitní odpovědi prostřednictvím DNA. Podobně také poškozená RNA, uvolněná z keratinocytů vystavených UVB, aktivuje TLR3 na intaktních keratinocytech. Aktivace TLR3 stimuluje produkci TNF-alfa a IL-6, které iniciují zánět spojený se spálením od slunce.\n\nS100 molekuly jsou vápník-vázající proteiny exprimované v buňkách myeloidního původu. Podílejí se na intracelulární i extracelulární regulaci.\n\nATP a adenosin se uvolňují ve vysokých koncentracích např. po nekrotické buněčné smrti. Při vyšších koncentracích ATP blokuje syntézu pro-zánětlivých cytokinů, při nižších koncentracích slouží jako chemoatraktant nezralých dendritických buněk. Kyselina močová je také endogenním danger signálem, uvolňuje se z poškozených buněk.\n"}
{"id": "1115476", "url": "https://cs.wikipedia.org/wiki?curid=1115476", "title": "FK Kozlovice", "text": "FK Kozlovice\n\nFK Kozlovice (celým názvem: Fotbalový klub Kozlovice) je český fotbalový klub, který sídlí v Přerově v Olomouckém kraji. Založen byl v roce 1924 pod názvem SK Haná Kozlovice v Kozlovicích. Svůj současný název nese od roku 1996. Od sezóny 2014/15 hraje Moravsko-Slezskou Divizi, od sezony 2016/17 nastupuje ve skupině „E“. Klubové barvy jsou modrá a žlutá.\n\nSvé domácí zápasy odehrává ve sportovním areálu Kozlovice.\n\nZdroj: \n\n\n\nZdroj: \n\n\n\nZdroj: \n\nPoznámky:\n\n"}
{"id": "1115477", "url": "https://cs.wikipedia.org/wiki?curid=1115477", "title": "Ouachita Mountains", "text": "Ouachita Mountains\n\nOuachita Mountains (\"Hory Ouachita\") je pohoří ve střední části Spojených států amerických, ve státech Arkansas a Oklahoma. Pohoří je společně se severně ležící plošinou Ozark Plateau součástí amerických \"Vnitřních vysočin\" (Interior Highlands). Ouachita Mountains je vrásnozlomový systém horských hřebenů a předhorských údolí.\n\nSpolečně s Ozark Plateau je oblast výjimečná, protože se zde zachovaly původní přírodní znaky. Daleké okolí tvoří \"pouze\" kulturní krajina, zemědělsky využívané nížiny.\n\nRozkládá se od západu k východu, má délku 360 km a maximální šířku 150 km. Geologickou stavbu tvoří především paleozoické sedimenty, zejména vápence a břidlice. Nejvyšší vrchol \"Mount Magazine\" má nadmořskou výšku 839 m. Oblast se skládá ze severního 45 až 60 km širokého \"Arkansaského údolí\" (Arkansas Valley), které severně odděluje Plošinu Ozark. A ze samotných Ouachita hor ležících jižně.\n"}
{"id": "1115479", "url": "https://cs.wikipedia.org/wiki?curid=1115479", "title": "Taissa Farmiga", "text": "Taissa Farmiga\n\nTaissa Farmiga (* 17. srpna 1994, Readington, New Jersey, Spojené státy americké) je americká herečka. Poprvé si zahrála ve filmu \"Higher Ground\" (2011) i se svojí sestrou, Verou Farmigou. Taissa zazářila v seriálu \"American Horror Story\", kde si zahrála v první řadě nazvané \"Murder House\", v třetí řadě nazvané \"Coven\" a v devátém dílu šesté řady \"Roanoke\".\n\nTaissa se narodila a vyrůstala v Hunterdon County, New Jersey. Je nejmladší z sedmi dětí ukrajinských přistěhovalců Luby (rozené Spas) a Michaela Farmigy. Taissa chodila do veřejné školy do čtvrté třídy, ale pak se její matka rozhodla, že bude ji a její dva sourozence vychovávat doma.\nNetoužila stát se herečkou, ale její sestra (Vera Farmiga) v ní viděla talent a přemluvila ji k hraní ve filmu Higher Ground režírovaným Verou.\n\nFilmy\n"}
{"id": "1115480", "url": "https://cs.wikipedia.org/wiki?curid=1115480", "title": "Bitterfeld-Wolfen", "text": "Bitterfeld-Wolfen\n\nBitterfeld-Wolfen je město v německé spolkové zemi Sasko-Anhaltsko. Nachází se 25 km severovýchodně od Halle na soutoku řek Fuhne a Muldy. Vzniklo 1. července 2007 spojením měst Bitterfeldu a Wolfenu a vesnic Greppin, Holzweißig a Thalheim, v roce 2009 se připojila další obec Bobbau. Oblast byla důležitým centrem chemického průmyslu a těžby hnědého uhlí. Po sjednocení Německa došlo k zániku mnoha pracovních příležitostí, počet obyvatel se snížil z více než šedesáti tisíc na současných zhruba čtyřicet tisíc. Hlavním zaměstnavatelem se v 21. století stala firma Q-Cells, výrobce fotovoltaických článků.\n\nMěsto má asi 15 000 obyvatel, bylo založeno roku 1224. Ve druhé polovině 19. století se stalo významnou železniční křižovatkou a průmyslovým centrem. Zdejší životní prostředí bylo vážně narušeno, zdravotním dopadům zamoření těžkými kovy se v německy mluvícím prostředí začalo říkat \"Bitterfeldský syndrom\". Během východoněmeckého povstání v červnu 1953 proběhly v Bitterfeldu velké protivládní demonstrace, kterých se zúčastnilo až padesát tisíc lidí a protestující nakrátko obsadili místní radnici. V roce 1959 se zde konala Bitterfeldská konference, která vytýčila hlavní zásady kulturní politiky NDR. V místní chemické továrně došlo 11. července 1968 k výbuchu, při kterém zahynulo 42 osob, šlo o nejvážnější průmyslovou havárii v dějinách NDR. Ve městě se nachází novogotická radnice, evangelický kostel sv. Antonína z roku 1910 a novorenesanční vila továrníka Biermanna na jezeře Bernsteinsee, sloužící jako hotel. Nad městem se nachází \"Bitterfeldský oblouk\", 28 metrů vysoká rozhledna, kterou navrhl roku 2005 architekt Claus Bury. Východně od města leží jezero Großer Goitzschesee s vyhlídkovou věží \"Pegelturm\". Od roku 1997 se v Bitterfeldu koná festival extrémního metalu \"United Metal Maniacs\".\n\nPrvní písemná zmínka o Wolfenu pochází z roku 1400. Roku 1846 byla objevena uhelná ložiska, roku 1909 zde založila firma Agfa továrnu na celulózu a započala výstava nových obytných čtvrtí na sever od původního centra. Za druhé světové války bylo ve Wolfenu totálně nasazeno asi pět tisíc lidí ze zemí okupovaných Německem. V roce 1946 byl na hřbitově odhalen pomník obětem války, z nichž většina zahynula při bombardování továrny. Po válce přesídlila Agfa do Západního Německa. Zdejší továrna vyráběla filmovou a fotografickou techniku pod názvem ORWO (\"Original Wolfen\"). 7. října 1958 byl Wolfen povýšen na město. Po zániku NDR a krachu průmyslu odešla téměř polovina obyvatel na Západ, ve městě zůstalo něco před dvacet tisíc lidí. Tovární správní budova 041 byla přebudována na radnici. Ve městě se také nachází muzeum filmového průmyslu, akvapark Woliday, kulturní dům z roku 1927 a venkovní amfiteátr v lokalitě Fuhneaue.\n\n\n\n"}
{"id": "1115481", "url": "https://cs.wikipedia.org/wiki?curid=1115481", "title": "Divize C 1967/68", "text": "Divize C 1967/68\n\nV soubojích 1. ročníku České divize C 1967/68 se utkalo 14 týmů dvoukolovým systémem podzim - jaro. Tento ročník začal v srpnu 1967 a skončil v červnu 1968.\n\nZ 2. ligy - sk. A 1966/67 sestoupila do Divize C mužstvo TJ Spartak Radotín. Z krajských přeborů ročníku 1966/67 postoupila vítězná mužstva VTJ Dukla Jičín z Východočeského krajského přeboru a TJ Kaučuk Kralupy nad Vltavou ze Středočeského krajského přeboru\nZdroj: \n\nPoznámky:\n\n"}
{"id": "1115482", "url": "https://cs.wikipedia.org/wiki?curid=1115482", "title": "Divize B 1967/68", "text": "Divize B 1967/68\n\nV soubojích 3. ročníku České divize B 1967/68 se utkalo 14 týmů dvoukolovým systémem podzim - jaro. Tento ročník začal v srpnu 1967 a skončil v červnu 1968.\n\nZ 2. ligy - sk. A 1966/67 nesestoupilo do Divize B žádné mužstvo. Z krajských přeborů ročníku 1966/67 postoupila vítězná mužstva TJ Břevnov z Pražského přeboru a TJ Sklo Union Teplice \"B\" ze Severočeského krajského přeboru\n\nZdroj: \n\nPoznámky:\n\n"}
{"id": "1115485", "url": "https://cs.wikipedia.org/wiki?curid=1115485", "title": "Appalačská plošina", "text": "Appalačská plošina\n\nAppalačská plošina () je soustava náhorních plošin na východě Spojených států amerických. Appalačská plošina je součást Appalačského pohoří, tvoří jeho jihozápadní část. Rozkládá se od severovýchodu k jihozápadu v délce 2 000 km, maximální šířka je 320 km, minimální 50 km. Leží ve státech New York, Pensylvánie, Ohio, Maryland, Západní Virginie, Kentucky, Tennessee, Alabama, a Georgia.\n\nNadmořská výška plošin se nejčastěji pohybuje mezi 1 000 až 1 200 m. Nejvyšší bod \"Spruce Knob\" v Alleghenských horách má 1 482 m. Plošiny jsou tvořeny sedimentárními horninami, především pískovcem, slepencem a břidlicemi. Hloubková eroze plošiny rozčlenila do té míry, že se místy jeví jako pohoří. Největší členitosti dosahují plošiny na východě, směrem k západu se terén snižuje. V oblasti se nachází řada řek. Ve východní části se zachovaly původní listnaté lesy.\n"}
{"id": "1115488", "url": "https://cs.wikipedia.org/wiki?curid=1115488", "title": "SK Jiskra Rýmařov", "text": "SK Jiskra Rýmařov\n\nSportovní klub Jiskra Rýmařov je moravský fotbalový klub z Rýmařova, který byl založen v roce 1946 pod názvem SK Rýmařov. V roce 2017 mužstvo postoupilo do třetí nejvyšší soutěži (MSFL) odkud po dvouletém působení sestoupilo do nově vytvořené Divize F 2019/20.\n\nOd roku 2016 klub změnil název z původního TJ Jiskra Rýmařov na SK Jiskra Rýmařov, z.s.\n\nZdroj: \n\n\n\"Aktuální k datu: 1. srpna 2019\"\n\nSK Jiskra Rýmařov „B“ je rezervním týmem Jiskry Rýmařov, který je od sezony 2018/19 účastníkem I. B třída Moravskoslezského kraje – sk. A (7. nejvyšší soutěž).\n\n"}
{"id": "1115492", "url": "https://cs.wikipedia.org/wiki?curid=1115492", "title": "Divize A 1967/68", "text": "Divize A 1967/68\n\nV soubojích 3. ročníku České divize A 1967/68 se utkalo 14 týmů dvoukolovým systémem podzim–jaro. Tento ročník začal v srpnu 1965 a skončil v červnu 1966.\n\nZ 2. ligy - sk. A 1966/67 sestoupila do Divize A mužstva VTJ Dukla Tábor a VTJ Dukla Tachov. Z krajských přeborů ročníku 1966/67 postoupila vítězná mužstva TJ Mariánské Lázně ze Západočeského krajského přeboru a TJ VS Tábor z Jihočeského krajského přeboru také 2. a 3. mužsto z Jihočeského krajského přeboru a to TJ Spartak ČZ Strakonice a VTJ Dukla Hraničář České Budějovice, které nahradily vyloučené TJ Dynamo České Budějovice a VTJ Dukla Tábor \"B\", které nemohlo nastoupit ve stejné soutěži jako A-tým.\n\nZdroj: \n\nPoznámky:\n\n"}
{"id": "1115494", "url": "https://cs.wikipedia.org/wiki?curid=1115494", "title": "Petr Fafek", "text": "Petr Fafek\n\nPetr Fafek (30. června 1893 Dušníky (dnes Rudná) – 24. října 1942 koncentrační tábor Mauthausen) byl vrchním účetním ústředí Československého červeného kříže, legionářem a spolupracovníkem Ústředního vedení odboje domácího v období druhé světové války. Participoval na přípravách atentátu na zastupujícího říšského protektora Reinharda Heydricha. S manželkou Liboslavou a dvěma dcerami bydlel na Vinohradech v Kolínské ulici č. 11, kde je umístěna pamětní deska připomínající popravu celé rodiny.\n\n"}
{"id": "1115501", "url": "https://cs.wikipedia.org/wiki?curid=1115501", "title": "Chetag Gozjumov", "text": "Chetag Gozjumov\n\nChetag Gozjumov (Gozymty) (* 24. dubna 1983 Alagir) je bývalý ruský zápasník–volnostylař osetské národnosti, trojnásobný olympijský medailista, který od roku 2007 reprezentoval Ázerbájdžán.\n\nZápasení se věnoval od 7 let v rodném Alagiru pod vedením Alana Cogojeva. Vrcholově se připravoval ve Vladikavkazu pod vedením Marika Tedejeva. V ruské volnostylařské reprezentaci se ve váze do 96 kg do užšího výběru neprosazoval, proto s blížícím se olympijským rokem 2008 projevil zájem reprezentovat jinou zemi. Na Ukrajině působil již jeho krajan Oset Georgij Tybylov a volba proto padla na Ázerbájdžán, který před domácím mistrovstvím světa v Baku v roce 2007 posiloval své řady. V roce 2008 se prvním místem na první světové olympijské kvalifikaci v Martigny kvalifikoval na olympijské hry v Pekingu. V Pekingu postoupil do semifinále, ve kterém prohrál s ruským Dagestáncem Širvanem Muradovem ve dvou setech 0:2. V souboji o třetí místo osetských krajánků porazil jednoznačně ve dvou setech Georgije Tybylova a získal bronzovou olympijskou medaili.\n\nOd roku 2009 patřil k nejlepším zápasníkům světa, ale v roce 2011 na mistrovstvím světa v Istabulu, kde měl s předstihem potvrdit kvalifikaci na olympijské hry v Londýně v roce 2012, prohrál ve třetím kole s reprezentantem Běloruska Ruslanem Šejchovem 0:2 na sety. V dubnu 2012 se na první světové kvalifikaci v čínském Tchaj-jüanu s přehledem kvalifikoval na olympisjké hry v Londýně. Do Londýna však nepřijel v optimální formě. V úvodním kole sice vrátil istanbulskou porážku Dagestánci Ruslanu Šejchovi, ale ve druhém kole překvapivě nestačil na Ukrajince Valerije Andrijceva. Ve třetím rozhodujícím setu mu kompletně došly síly a prohrál 1:4 na technické body. Po zápase ho týmový lékař vezl do nemocnice, ale potom co Andrijcev postoupil do finále se do haly vrátil a nakonec získal bronzovou olympijskou medaili bez boje, když jeho íránský soupeř Rezá Jazdání k souboji nenastoupil kvůli zranění.\n\nV roce 2015 se na zářiovém mistrovstvím světa v Las Vegas kvalifikoval na své třetí olympijské hry v Riu v roce 2016. Ve druhém kole zvládl těžký zápas s Íráncem Rezou Jazdáním, kterého porazil těsně 2:1 na technické body. V semifinále vrátil porážku z Londýna Ukrajinci Valeriji Andrijcevovi a ve finále nastoupil proti Američanu Kylu Snyderovi. Koncem druhé minuty se nechal Američanem vytlačit ze žíněnky a prohrával 0:1 na technické body. Začátkem druhého poločasu dostal napomenutí za pasivitu, kterou dostal soupeře do vedení 0:2. V celém zápase nenašel způsob jak se dostat přes Snyderovu obranu do úchopu a po prohře 1:2 na technické body získal stříbrnou olympijskou medaili. Vzápětí ukončil sportovní kariéru. Ve Vladikavkazu se věnuje trenérské práci.\n\n"}
{"id": "1115505", "url": "https://cs.wikipedia.org/wiki?curid=1115505", "title": "Kaple svaté Barbory (Rudice)", "text": "Kaple svaté Barbory (Rudice)\n\nKaple svaté Barbory je moderní sakrální stavba vybudovaná v letech 1999–2002 v obci Rudice v okrese Blansko v Jihomoravském kraji.\n\nKromě malé kapličky sv. Antonína, neměli obyvatelé obce Rudice vlastní svatostánek a věřící docházeli na bohoslužby do kostela v nedalekých Jedovnicích. Myšlenkou postavit v Rudici větší kapli se zabýval dlouholetý jedovnický farář P. František Vavříček již v 70. letech 20. století, v době, která budování sakrálních staveb nepřála. Změna nastala až po pádu komunismu; 24. 6. 1990 bylo posvěceno místo a položen základní kámen pro stavbu nové kaple podle návrhu Ing. arch. Petry Vorlíčkové z Brna. 21. září 2002 byla kaple, zasvěcená svaté Barboře, patronce horníků a jeskyňářů, slavnostně otevřena mší svatou, kterou celebroval Mons. Jiří Mikulášek, generální vikář brněnské diecéze. Celkové náklady na stavbu kaple, které přesáhly 4 miliony Kč, byly pokryty především dary a příspěvky farníků.\n\nHrubou stavbu tvoří dvouplášťové zdivo tloušťky 60 cm. Vnější plášť (45 cm) je z vápence z okolních zdrojů a vnitřní plášť (15 cm) je z děrovaných cihel „voštiněk“. Stavba kombinuje nízkou horizontální část na čtvercovém půdorysu s vertikální, zkosenou, hmotou zvonice. Krov kaple je tvořen křížením dvou sedlových střech. V rozích je podepřen čtyřmi sloupy z modřínových kmenů. Střecha kaple i zvonice je pokryta šedou břidlicí.\n\nČtvercový půdorys kaple umožňuje jeho variabilní využití i s možností uspořádání prostoru jako večeřadla. Dominantním materiálem v interiéru, který též navrhla arch. Petra Vorlíčková, je dřevo. Kromě čtyř rohových podpěr, které byly vyrobeny z modřínových kmenů je ze dřeva též zařízení kostela (lavice, oltář), otevřený krov i modřínový oltářní kříž, dílo brněnského výtvarníka Patrika Vlčka. V kapli se též nachází novogotická socha sv. Barbory.\n\nVe zvonici je umístěn zvon o hmotnosti 100 kg, který nese jméno papeže Jana Pavla II.. Plášť zvonu, vyrobený firmou Kadlec z Nového Hrozenkova, je ozdoben papežským znakem a heslem a reliéfy patronů obce – sv. Antonína a sv. Barbory.\n\nKaple patří římskokatolické církvi. Slouží též jako obřadní síň pro všechny občany, konají se zde adventní koncerty i další kulturní akce. Správu vykonává římskokatolická farnost Jedovnice, současným farářem je ICLic. Václav Trmač.\n\n\n"}
{"id": "1115506", "url": "https://cs.wikipedia.org/wiki?curid=1115506", "title": "City of Evil", "text": "City of Evil\n\nCity of Evil je třetí studiové album americké kapely Avenged Sevenfold. Bylo vydáno 6. června 2005 vydavatelstvím Warner Bros. \"City of Evil\" je oproti předchozím albům laděno více do heavy metalu a hard rocku. Můžeme si také povšimnout absence screamu. Výrazné je také zrychlení tempa Jamese Sullivana, který trénoval tak dlouho, dokud nedosáhl 210 úderů za minutu. \"City of Evil\" bylo zmíněno v několika prestižních časopisech, například Kerrang! umístil album mezi \"666 alb které musíte slyšet, než zemřete\" a také \"50 alb které musíte slyšet, než zemřete\".\n\nNa albu najdeme jedny z nejznámějších skladeb od Avenged Sevenfold (\"Bat Country, Beast and the Harlot, Burn it Down a Seize the Day\"). Všechny tyto skladby byly vydány jako singly mezi červnem 2005 a červencem 2006. \"City of Evil\" bylo velmi úspěšné ihned po vydání, jako platinové bylo oceněno v srpnu 2009.\n\nKdyž začala skupina pracovat na tomto albu, přiklonili se více k jejich oblíbeným kapelám, které je ovlivňovaly. Přišlo jim, že žádná z nich nehraje tak tvrdou muziku, jako oni, ale že dokážou napsat melodické skladby, které jsou pořád úderné. Proto na \"City of Evil\" upustili od screamu a vlivu metalcoru a album je laděno více do hard rocku a heavy metalu.\n\nM. Shadows se obrátil na hlasového kouče Rona Andersona, který dříve pracoval s Axlem Rose nebo Chrisem Cornellem. Shadows chtěl dosáhnout toho, aby jeho hlas byl víc drsný, chraplavý, ale přitom neztratil zabarvení. Během několikaměsíční spolupráce s Ronem Andersonem se mu to opravdu povedlo a ve výsledku je to proti předchozím albům znát.\n\nPo vydání alba se začaly šířit zvěsti o tom, že Shadows od screamu upustil, protože už není schopný vyzpívat takovou tóninu kvůli operaci hrdla, kterou musel podstoupit po Warped Tour v roce 2003. Producent Andrew Murdock tyto zvěsti označil za nepravdivé, když řekl: \"Když jsme se s kapelou seznámili po albu Sounding the Seventh Trumpet, Matt mi dal CD a řekl 'Tohle je scream. Chceme nahrát album, kde bude napůl scream, napůl zpěv. To další už bude jenom zpěv.'\"\n\nČasopis Rolling Stone ocenil výbornou hru na kytaru a album zde získalo 3 z 5 hvězd. Allmusic ohodnotil album 3,5 z 5 hvězd a doplnil komentář: \"Kapela dělá všechno správně a celé to zní tak, že je to baví víc, než u prvních dvou alb.\" Britský Metal Hammer dal albu 8 z 10 hvězd a ohodnotil jej slovy: \"Udělali to po svém, baví je to, takže kdo by je mohl vinit?\"\n\nSingl \"Bat Country\" byl jedním z průlomových roku 2005, když dosáhl druhého umístění v žebříčku \"Hot Mainstream Rock Tracks\" časopisu Billboard, šestého umístění v \"Modern Rock Tracks\" a prvního umístění v \"Total Request Live\" na MTV. Navíc v roce 2006 na \"MTV Video Music Awards\" obdrželi cenu pro nejlepšího nového umělce, čímž porazili Rihannu, Panic! at the Disco, Jamese Blunta, Angels & Airwaves a Chrise Browna.\n\nNa tomto albu je nejvíce skladeb, ke kterým byly natočeny videoklipy. 4. května 2005 vyšlo promo video k \"Burn it Down\", které bylo, stejně jako \"Unholy Confessions\" z alba \"Waking the Fallen\" natočeno jako živé záběry se studiovou nahrávkou. 28. července 2005 vyšel videoklip k \"Bat Country\". 6. února 2006 přidali klip k \"Beast and the Harlot\" a nakonec, 30. června 2006 vyšel klip k \"Seize the Day\".\n\nSkladba \"Beast and the Harlot\" se objevila ve hře \"Burnout Revenge\", její předělávky potom v \"Guitar Hero\" a \"Rock Band 3\".\n\n\"Blinded in Chains\" ve zkrácené verzi najdeme v soundtracku k \"Need For Speed: Most Wanted\".\n\n\"Bat Country\" se objevila v \"Saints Row 2, NHL 06, Guitar Hero: Warriors of Rock\" a ve filmu \"Agent v sukni 2\".\n\n"}
{"id": "1115507", "url": "https://cs.wikipedia.org/wiki?curid=1115507", "title": "One Health", "text": "One Health\n\nOne Health (\"jedno zdraví\") je koncept mezinárodní interdisciplinární spolupráce pro zdraví člověka, zvířat i celého prostředí. Nezdravé životní prostředí či zoonózy souvisí s lidským zdravím a je třeba je řešit společně, což bude mít podle Světové banky i ekonomické výhody. Biologická bezpečnost je důležitá i pro EU.\n\n"}
{"id": "1115510", "url": "https://cs.wikipedia.org/wiki?curid=1115510", "title": "Abdulrašid Sadulajev", "text": "Abdulrašid Sadulajev\n\nAbdulrašid Sadullajev (* 9. května 1996 Dagestán, Rusko) je ruský zápasník volnostylař avarské národnosti, olympijský vítěz z roku 2016.\n\nZápasit začal v dětství v dagestánské obci Curib pod vedením Magomeda Magomedova. Po přesunu do Machačkaly v roce 2011 se připravuje pod vedením Šamila Omarova v klubu Gamid Gamidov. V ruské seniorské reprezentaci se pohybuje od roku 2012 ve váze do 86 kg. V roce 2016 potvrdil na olympijských hrách v Riu své dominantní postavení a získal zlatou olympijskou medaili. Od roku 2017 startuje ve vyšší váze do -97 kg. Patří k nejpopulárnějším volnostylařům součanosti pro svůj útočný, technický styl boje.\n\n\n"}
{"id": "1115511", "url": "https://cs.wikipedia.org/wiki?curid=1115511", "title": "British Empire Range", "text": "British Empire Range\n\nBritish Empire Range je pohoří na Ellesmerově ostrově, v teritoriu Nunavut, na severu Kanady.\nJde o jedno z nejseverněji položených horských pásem na světě. Nejvyšší horou pohoří je Barbeau Peak (2 616 m)\nnásledován \"Mount Whislerem\" ( 2 500 m).\n"}
{"id": "1115512", "url": "https://cs.wikipedia.org/wiki?curid=1115512", "title": "Čemus", "text": "Čemus\n\nČemus je příjmení, které má více osobností:\n\n"}
{"id": "1115513", "url": "https://cs.wikipedia.org/wiki?curid=1115513", "title": "Fallout", "text": "Fallout\n\nFallout 1 je počítačová hra z roku 1997 od Interplay Entertainment, první díl série Fallout.\n\n\"Fallout 1\" uvádí dobový černobílý film, v němž se dovídáme, že svět prošel ošklivou atomovou válkou, vyvolanou chamtivostí a nedostatkem nerostných surovin. Dozvídáme se, že byla stejně zbytečná, jako mnohé před ní.\n\nAby se lidé uchránili před dopadem nukleárních zbraní, schovali se v podzemních krytech, tzv. Vaultech. Místo zbylo samozřejmě jenom pro některé, a proto byla drtivá většina lidí vystavena nemilosrdným podmínkám po výbuchu atomových bomb.\n\nPříběh začíná v roce 2157 a vy jste jedním z obyvatel Vaultu 13. Nikdo nic netuší o vnějším světě, neboť současná generace již pochází z Vaultu, nikoliv z okolního světa. Zápletka hry nastává, když se porouchá čip na čištění vody. Bez tohoto vodního čipu není Vault schopen existovat déle jak 150 dní. Jako jeden z obyvatel Vaultu jste zvolen k nalezení čipu. Vybaven tím nejnutnějším vás Správce Vaultu propustí hermetickým vchodem, a v tomto okamžiku začíná hra.\n\nJakmile čip naleznete a dopravíte zpět do Vaultu, dostanete od Správce okamžitě druhý úkol. Během svého putování se totiž potkáváte se Supermutanty, tvory, které vytvořil jistý Vůdce, snažící se o nastolení řádu tím, že pomocí takzvaného F.E.V. (Forced Evolutionary Virus – produkt předválečného výzkumu s cílem vytvořit dokonalého vojáka budoucnosti) spojí všechny bytosti do jedné kolektivní Jednoty. Vaše další kroky vás tedy povedou k eliminaci Vůdce a zničení jeho nádrží s F.E.V.\n\nS poražením Vůdce se z vás pro Pustinu stává hrdina, ovšem Správce Vaultu 13 vás přesto vyhostí do pustiny a návrat domů vám neumožní. Obává se totiž, že vaše úspěšné tažení okolním světem inspiruje obyvatele Vaultu k exodu, k jeho opuštění a vybudování si nového svobodného domova venku. Hra končí tím, že odcházíte na sever do pustiny.\n\nVývojářské hledisko: \"Fallout 1\" vytvářela relativně uzavřená (ze dnešního hlediska směšně malá) skupina nadšenců kolem již tehdy zkušeného vývojáře Tima Caina. Na rozdíl od dalších dílů od hry nikdo nic nečekal, což vedlo k poměrně klidnému vývoji a v neposlední řadě také k velké kreativní svobodě. Přes částečné přesvědčení, že vývoj probíhal ve \"100% svobodě\", museli autoři podle svých slov proti své vůli změnit některé z herních konců na méně pesimistické.\n"}
{"id": "1115516", "url": "https://cs.wikipedia.org/wiki?curid=1115516", "title": "Aniuar Gedujev", "text": "Aniuar Gedujev\n\nAnvar Borisovič Gedujev (Aniuar Džedu) (* 26. ledna 1987) je ruský zápasník kabardské národnosti, stříbrný olympijský medailista z roku 2016.\n\nJe rodákem z kabardské obce Psygansu v Urvanském okrese. Zápasení se věnoval od 8 pod vedením svého strýce Anatolije a později pokračoval pod vedením Arsena Chasanova. Jeho osobním trenérem je Alexej Kazijev. Připravuje se v střídavě v Nalčiku, v Krasnodaru a v Kislovodsku. V ruské volnostylařské reprezentaci se prosazoval od roku 2013 ve váze do 74 kg. V roce 2015 se třetím místem na mistrovství světa v Las Vegas kvalifikoval na olympijské hry v Riu v roce 2016. V Riu se musel popasovat s náročným losem. Ve čtvrtfinále porazil obhájce prvenství a úřadujícího mistra světa Američana Jordana Burroughse těsně 3:2 na technické body. V semifinále prohrál s Ázerbájdžáncem Džabrajilem Hasanovem první poločas 0:4 na technické body. Ve druhé minutě druhého poločasu vyrovnal porazem na 4:4 a pátý bod dostal za neuznaný protest Ázerbájdžánců na výšku bodované techniky. Vedení 5:4 udržel do konce hrací doby, ale zároveň při snaze bránit výsledek utrpěl minutu před koncem tržnou ránu na obočí. Do finále proti Íránci Hasanu Jazdáním nastoupil s ovázaným čelem. V úvodní minutě se ujal přítrhem vedení 2:0 a do konce prvního poločasu navýšil dalšími přítrhy náskok na 6:0. Zároveň však byl co chvíly ošetřován kvůli krvácejícímu obočí. Do druhého poločasu nastupoval s ovázanou celou hlavou, které po chvíly přibyl obvaz přes uši a pod bradu. Dle vlastních slov nemohl pořádně dýchat. Soupeř začal jeho náskok bod po bodu stahovat a tři sekundu do konce ho nechal srovnat v parteru na 6:6. Jelikož Íránec bodoval jako poslední, zápas prohrál na dodatečná kritéria a získal stříbrnou olympijskou medaili.\n\n"}
{"id": "1115519", "url": "https://cs.wikipedia.org/wiki?curid=1115519", "title": "Šestiočka", "text": "Šestiočka\n\nHarpactea (šestiočka) je rod pavouků z čeledi šestiočkovití (\"Dysderidae\"), do kterého je řazeno přes 170 druhů.\n\nStejně jako ostatní příslušníci čeledi má rod Harpactea pouze šest očí. Typový druh šestiočka štíhlá (\"Harpactea hombergi\") dosahuje velikosti asi 6 mm a obě pohlaví jsou si vzájemně velmi podobná.\n\nAreál rodu sahá od Evropy a severní Afriky po Blízký Východ, většina druhů se však vyskytuje endemicky v malých oblastech ve Středomoří.\n\nJedná se o predátory, kteří nestaví sítě. Žijí často v suchých lesích a křovinách, přes den se ukrývají pod kameny nebo pod kůrou a v noci vyráží na lov. Na rozdíl od příbuzného rodu Dysdera se obvykle neživí stínkami, ale loví hmyz, druh šestiočka ryšavá (\"Harpactea rubicunda\") loví i pavouky, např. skálovky rodu \"Drassodes\".\n\nU druhu šestiočka sadistická (\"Harpactea sadistica\") byla pozorována tzv. traumatická inseminace. Jedná se o způsob kopulace, kdy samec orgánem podobným injekční stříkačce vstříkne sperma přes kutikulu přímo do tělní dutiny samice. Tento jev byl již popsán u jiných bezobratlých (například ploštic), ale v rámci celého podkmene klepítkatci (Chelicerata) je šestiočka sadistická s tímto způsobem rozmnožování unikátem.\n\n"}
{"id": "1115523", "url": "https://cs.wikipedia.org/wiki?curid=1115523", "title": "Spy Smasher (filmový seriál)", "text": "Spy Smasher (filmový seriál)\n\nSpy Smasher je americký dobrodružný filmový seriál z roku 1942 režiséra Williama Witneyho, vyrobený studiem Republic Pictures. Snímek vznikl na motivy komiksů o Spy Smasherovi od vydavatelství Fawcett Comics. Černobílý filmový seriál, který byl rozdělen do dvanácti částí, měl premiéru 4. dubna 1942, v titulní roli se představil Kane Richmond.\n\nV roce 1966 měl premiéru televizní film \"Spy Smasher Returns\", který je tvořen sestříhanou a zkrácenou verzí (100 min) původního seriálu.\n\nAlan Armstrong působí jako maskovaný nezávislý agent Spy Smasher. Za druhé světové války je během nacistické okupace Francie zajat, nicméně dokáže uniknout zpět do USA. Zde musí s pomocí svého bratra-dvojčete Jacka, Jackovy snoubenky Eve a jejího otce, admirála Corbyho, dopadnou nacistického agenta, známého pouze jako The Mask, který provádí teroristické útoky po celé zemi.\n\n\n"}
{"id": "1115528", "url": "https://cs.wikipedia.org/wiki?curid=1115528", "title": "Le Manoir du diable", "text": "Le Manoir du diable\n\nLe Manoir du diable je francouzský němý film z roku 1896. Ve spojeném království byl film vydán pod názvem \"The Devil's Castle\" a ve spojených státech pod názvem \"The Haunted Castle\".\n\nFilm začíná příletem velkého netopýra do hradu. Netopýr se promění na satana, který si přičaruje kotel a pomocníka díky nimž stvoří ženu. Satan poté nechá zmizet kotel, pomocníka i sebe a čeká na příchod lidí.\n\nDo hradu vejdou dva rytíři, satanův pomocník postraší rytíře tak, že jeden z nich uteče. Druhý rytíř zůstává a stane se obětí satanových triků. Nakonec rytíř zažene satana křížem, který najde viset na zdi.\n"}
{"id": "1115529", "url": "https://cs.wikipedia.org/wiki?curid=1115529", "title": "Chorvatská liga ledního hokeje 2002/2003", "text": "Chorvatská liga ledního hokeje 2002/2003\n\nChorvatská liga ledního hokeje 2002/2003 byla dvanáctou sezónou Chorvatské hokejové ligy v Chorvatsku, které se zúčastnily celkem 4 týmy. Ze soutěže se nesestupovalo.\n\nZákladní část odehrály tři týmy po dvanácti zápasech. Po skončení základní části postupovaly týmy do playoff, přibyl tým HK INA Sisak. Semifinále se hrálo na dva vítězné zápasy. Vítězové ze semifinále postoupili do finále, poražení hráli o třetí místo.\n\n\n\n\n"}
{"id": "1115531", "url": "https://cs.wikipedia.org/wiki?curid=1115531", "title": "Ray Poindexter", "text": "Ray Poindexter\n\nRay Amar Poindexter (* 16. října 1973 Oklahoma, USA) je americký basketbalista. Je vysoký 210 cm.\n\nV československé basketbalové lize hrál za klub Sparta Praha jednu sezónu 1996/1997 (9. místo). V ligové soutěži dominoval pod koši, ve 35 zápasech zaznamenal 501 bodů a měl průměry na zápas 14.3 bodů, 8 doskočených a 2 blokované míče, užitečnost 24,4. \n\nS týmem Sparty Praha se zúčastnil jednoho ročníku evropských klubových pohárů v basketbale FIBA Poháru Korač 1996/1997, v němž vyřadila polský klub Polonia Przemysl a ze čtyřčlenné čtvrtfinálové skupiny však dále nepostoupila, když měla tyto výsledky zápasů: francouzský Levallois SC (59-72, 45-82), chorvatský Benston Zagreb (63-90, 41-60) a izraelský Maccabi Rishon (69-94, 80-84).\n\n\n\n\n \n"}
{"id": "1115532", "url": "https://cs.wikipedia.org/wiki?curid=1115532", "title": "Kostel Nejsvětější Trojice (Český Brod)", "text": "Kostel Nejsvětější Trojice (Český Brod)\n\nKostel Nejsvětější Trojice v Českém Brodě v Jiráskových sadech byl postaven roku 1560 jako hřbitovní kostel v renesančním slohu. Má jednolodní půdorys s trojbokým presbytářem, je orientovaný, ale s výraznou odchylkou k severu. Na jihozápadním průčelí, vlevo od vchodu, je zbudována renesanční kamenná kazatelna, která má boky vyzdobené reliéfy a z vrchu je zakrytá stříškou, jíž podpírají čtyři sloupy. Autorem kazatelny je Wolf Schulthess z Plavna, jenž ji vytvořil roku 1585. U kostela navíc stojí nízká čtyřboká zvonice s dřevěným patrem.\n\nHřbitov okolo kostela zanikl po roce 1898, kdy vznikl nový městský hřbitov, a roku 1928 byla dokončena úprava okolí na park.\n\nKostel se zvonicí je chráněn jako nemovitá kulturní památka České republiky. Patří místnímu sboru Českobratrské církve evangelické, který v něm slouží své bohoslužby. Z původního interiéru se nic nezachovalo, vybavení je soudobé. Varhany a zvon pocházející z poloviny 19. století byly přeneseny z rušeného kostela ve Kšelích.\n"}
{"id": "1115533", "url": "https://cs.wikipedia.org/wiki?curid=1115533", "title": "Adventures of Captain Marvel", "text": "Adventures of Captain Marvel\n\nAdventures of Captain Marvel je americký dobrodružný filmový seriál z roku 1941 režisérů Williama Witneyho a Johna Englishe, vyrobený studiem Republic Pictures. Snímek vznikl na motivy komiksů o Captainu Marvelovi od vydavatelství Fawcett Comics, přičemž se jedná o vůbec první filmovou adaptaci superhrdinského komiksu. Černobílý filmový seriál, který byl rozdělen do dvanácti částí, měl premiéru 28. března 1941, v titulní roli se představil Tom Tyler.\n\nSeriál byl v roce 1953 opětovně uveden do kin pod názvem \"Return of Captain Marvel\".\n\nMladý rozhlasový reportér Billy Batson se na archeologické expedici do Siamu setká s prastarým kouzelníkem Shazamem, který mu předá nadlidské schopnosti. Billy se stane Captainem Marvelem, který následně musí bojovat proti maskovanému zloduchovi, známému jako The Scorpion, který je odhodlaný získat mocnou paprskovou zbraň v podobě velkého kovového škorpiona.\n\n\n"}
{"id": "1115538", "url": "https://cs.wikipedia.org/wiki?curid=1115538", "title": "Davit Čakvetadze", "text": "Davit Čakvetadze\n\nDavit Čakvetadze (* 18. října 1992 Kutaisi) je gruzínský zápasník – klasik, olympijský vítěz z roku 2016, který od roku 2013 reprezentuje Rusko.\n\nZápasení se věnuje od svých 10 let. Specializuje se na řecko-římský styl. V roce 2012 následoval svého osobního trenéra Levana Kezebadzeho z Kutaisi do Moskvy na pozvání ústředního trenéra ruské reprezentace Giorgi Koguašviliho. Rusko reprezenatuje od roku 2013. Je asociován ve sportovním centru MGFSO v Moskvě a papírově jako instruktor sportu ve městě Tarko-Sale v Jamalo-něneckém a.o.. V roce 2016 uspěl v ruské olympijské nominaci na úkor zkušeného Alexeje Mišina pro účast na olympijských hrách v Riu. Do Ria přijel výborně připraven, všechny své soupeře porazil výrazným bodovým rozdílem a získal zlatou olympijskou medaili.\n\nJeho jméno figurovalo v seznamech hříšníků v tzv. meldoniumové dopingové aféře v roce 2016. Zákazu činnosti se vyhnul.\n\n\n"}
{"id": "1115539", "url": "https://cs.wikipedia.org/wiki?curid=1115539", "title": "Zbožštění", "text": "Zbožštění\n\nZbožštění (z řeckého theosis) je proces, kterým se podle některých filosofií a náboženství člověk stává bohem. Někdy se tomuto procesu také říká exaltace nebo oslavení.\n\nTheosis jako teologický princip nacházíme v tradičních šamanistických kultech, starověkých polyteistických státech i klasických monoteistických systémech, stejně jako ve starověkých i moderních filosofických školách.\n\nV řečtině se pro zbožštění člověka užívá řada výrazů, z nichž si pro potřebu této práce všimnu dvou: \"theopoiésis\" a \"theósis\". Slovo \"theopoiésis\" je odvozeno od slovesa \"theopoieó\"<nowiki> </nowiki>(činím bohem), kterým raní křesťanští autoři označovali prohlášení za\nboha a splynutí s bohem v pohanském i křesťanském prostředí. Čeština má s pojmem „zbožštění“ problémy. \"Slovník spisovného jazyka českého\", který vycházel v letech 1958–1971, uvádí u slovesa „zbožštiti“ tyto významy:\n\na) učinit předmětem úcty prokazované bohu; zbožnit. Uvádí příklady: zbožštění člověka, zbožštěné zvíře.\n\nb) knižně: povýšit na boha.\n\nK znovunalezení zasutých významů náboženských slov došlo v české vědě po\nroce 1989. Aby se vyhnulo terminologickému zmatku v religionistice a\nteologii, ujal se například počeštěný výraz anglického \"deification\" – deifikace, původně z latinského \"deificatio\", což je zřejmě ekvivalent řeckého \"theopoiésis\".\n\nNáboženská idea zbožštění člověka se poprvé neobjevuje v křesťanství, ale své první výskyty má už u starořeckých básníků, v orfismu, mystériích, u Platóna, u stoiků a gnostiků. V pohanském prostředí se po vzniku křesťanství rozvijí hlavně ve středoplatónismu a v novoplatónismu, jak jsme to mohli vidět na příkladu hermetického pojednání \"Asclepius.\" Křesťanské pojetí zbožštění se od pohanského diametrálně liší a církevní Otcové v raném období s pohanským (zvláště s gnostickým) pojetím zbožštění člověka polemizovali.\n\nIdeje charakteristické pro myšlenku zbožštění nalézáme již v \"Novém zákoně\", kde se vyskytují zvláště v janovských (Jan 10:34; 1.list Janův 5:4–5, Janovo zjevení 2:7–11) a Pavlových spisech (List Římanům, 8.kapitola; 1.list Korintským 15:42–49; 2.list Korintským 3:17–18; Filipským 2:6).\n\nCírkevní Otcové vycházeli při učení o zbožštění člověka\nz následujících událostí: (i) stvoření člověka podle obrazu a\npodobenství Božího; (ii) vtělení Božího Logu v člověku; (iii) možnost\núčasti člověka na Bohu ve Svatém Duchu. Idea zbožštění člověka je pak u těchto Otců oscilací mezi myšlenkou\nnaprosté nedosažitelnosti a nepoznatelnosti Boží podstaty a myšlenkou o\njisté spřízněnosti člověka s Bohem prostřednictvím naší i jeho duchovní\npřirozenosti.\n\nJeden z prvních zastánců theose v 2. století n.l. byl Irenaeus (nebo také Irenej) z Lyonu, který žil v letech 115–202 n.l. Tento muž je nazýván nejvýznamnějším křesťanským teologem 2. století. Byl biskupem v galském Lugdunu, dnešním Lyonu. V mládí se učil přímo od smyrnského biskupa Polykarpa, který byl podle mnohých učedníkem samotného apoštola Jana.\n\nIreaneus pracoval jako usilovný křesťan své doby. Během sporu o datum slavení Velikonoc naléhal na papeže Viktora, který exkomunikoval asijské církve, aby se s nimi smířil a nastolil znovu vzájemné společenství. Nakonec zemřel jako mučedník, jehož svátek slaví katolická církev 28. června.\nMyšlenku theose vyjadřuje Irenej například ve svém díle Proti herezím („Adversus haereses“), kde píše: „Nebyli jsme učiněni bohy od počátku, ale nejprve obyčejnými lidmi, a teprve po delší době bohy.“ Ve stejném díle dále říká, že člověk se v plnosti slávy nestane pouze nějakým andělem, skutečným bohem. „Procházejíc okolo andělů, abychom byli učiněni v podobě Boha.“\n\nJustin, zvaný Mučedník či Martyr, byl řecký křesťanský theolog a filosof, jeden z církevních Otců a svatý katolické církve. Zemřel mučednickou smrtí za vlády Marka Aurelia. Justin ve svém díle Dialog s Židem Tryfónem tvrdí, že „jsme učiněni bohy, osvobozeni od utrpení a smrti“. V tom samém díle také obhajuje myšlenku, že „jsme hodni toho stát se bohy a získat Moc, abychom se mohli stát plnohodnotnými syny Nejvyššího“.\n\nKlement Alexandrijský je proslulý církevní spisovatel, jenž se řadí mezi církevní Otce a je považován za prvního člena církve v Alexandrii, jehož známe jménem. Zároveň patří mezi nejvýznamnější řecky píšící křesťanské učitele starověku. Byl katolickou církví považován za světce, ale kvůli tomu, že jej pro obhajobu svých názorů často používali stoupenci protestantské reformace, byl roku 1584 vyškrtnut z římského kalendáře svatých. I přesto je dodneška ceněn za svou službu a za svá díla.\nKlement ve svých dílech obhajuje oslavení člověka a zásluhu Ježíše Krista na této přeměně. Ve třetím ze svých dochovaných děl, Strómata (Στρωματεῖς Strómateis „Koberce”), vysvětluje spojitost mezi řeckou filosofií a křesťanstvím. Božskou inspiraci, danou lidstvu skrze starověké filosofy, bral jako „vlákna v koberci“, která se proplétala Kristovo naukou.\nV této knize zcela explicitně mluví o exaltaci a množství Kristu podřízených bohů, když říká: „Jsme předurčeni k tomu, abychom seděli na trůnech spolu s ostatními bohy, kteří byli na své místo jako první dosazeni Spasitelem.“\n\nTen samý Klement Alexandrijský v druhém ze svých děl, Učitel (Παιδαγωγός Paidagógos), mluví o věčném osudu těch, kteří spravedlivě následují Boha a věří v něj celým svým srdcem, myslí i duší „Znaje Boha, bude učiněn takový jako je Bůh…“ a dodává: „Člověk bude moci být učiněn Bohem, neboť Bůh si to tak přeje.“\n\nHippolyt byl žákem Ireneje z Lyonu (existuje tedy linie od apoštola Jana, přes Polykarpa a Ireneje až po tohoto muže) a je považován za nejdůležitějšího církevního Otce Západu této doby. Církev ho prohlásila za svatého a jeho svátek slaví 13. srpna (východní církev 10. srpna). Ve svém dílu Philosophumena Hyppolyt píše: „A staneš se společníkem Božstva a spolu-dědicem Krista… protože jsi se stal Bohem… a byl jsi zbožštěn / oslaven a počat k nesmrtelnosti.“\n\nSvatý Cyprián, vlastním jménem Thascius Caecilius Cyprianus, byl biskup Kartága a důležitý starověký křesťanský spisovatel, církevní Otec. Narodil se na začátku 3. století v severní Africe, zřejmě v Kartágu, kde též získal dobré vzdělání. Zemřel jako mučedník při Valerianově pronásledování 14. září 258. Katolická církev slaví jeho svátek 16./17. září.\nCyprián napsal ve své knize De idolorum vanitate – O marnosti model: „Takový, jaký je nyní Kristus, budeme i my křesťané, pokud jej budeme napodobovat.“\nOrigenés platí za kontroverzního křesťanského myslitele, přesto jsou však jeho díla významná. V Komentáři k Janovi napsal: „Pravý Bůh (Otec) je naším Bohem, a ti, kteří jsou stvořeni podle jeho Obrazu, jsou bohové…“\n\nSvatý Atanáš je jednou z nejvýznamnějších osobností křesťanského starověku. Řehoř Naziánský jej nazval „sloupem církve“ a jeho potomci ho obdařili přízviskem „Veliký“. Atanáš ve svém díle 4 promluvy proti Ariánům zcela výstižně napsal: „Bůh se narodil v těle proto, abychom mohli i my býti učiněni bohy.“\n\nMyšlenky theose bychom mohli najít i u dalších církevních otců a raných křesťanských myslitelů: Basila z Ceasareje (který učil, že „stát se bohem“ je nejvyšším cílem každého z nás), Řehoře z Nazianzu nebo svatého Augustina, který se vyjádřil například takto: „Jelikož jednorozený Syn Boží chtěl, abychom měli účast na jeho božství, přijal naši přirozenost, stal se člověkem, aby lidi udělal bohy.“\n\nŘímskokatolická církev má theosi neboli zbožštění kodifikované ve svém katechismu. V bodě 460 se píše: „Jednorozený Boží Syn, chtěje nás učinit účastnými svého božství, vzal na sebe naši přirozenost, aby, když se stal člověkem, z lidí učinil bohy.“ V tom samém paragrafu se píše také: „Vždyť Boží Syn se stal člověkem, aby nás učinil Bohem.“\n\nPapež Jan Pavel II. ve svém listu Orientale lumen (Světlo z Východu) obsáhle mluví o východních křesťanech a jejich chápání theose/zbožštění, když říká: „Východní teologie přisuzuje celkem zvláštní postavení Duchu svatému při zbožšťovaní, a především při svátostech: mocí Ducha svatého, který přebývá v člověku, se již zde na zemi začíná proces zbožšťování, stvoření se přeměňuje a nastoluje se Boží království.“\n\nDále ve své encyklice píše: „Nauka kapadockých Otců o zbožšťovaní přešla do tradice všech východních církví a je součástí jejich společného dědictví. Toto se dá shrnout v myšlence, kterou již na konci 2. století vyjádřil sv. Irenej: Bůh se stal synem člověka, aby se člověk mohl stát Božím synem. Tato teologie zbožštění zůstává jedním z objevů zvlášť vzácných východnímu křesťanskému myšlení.“\nPravoslaví užívá principu theose mnohem silněji, než římskokatolická církev. I když tento termín vychází z pohanského – novoplatónského prostředí, východní teologie jej časem přijala do své terminologie, jako nejlepší vyjádření toho, jakým způsobem dochází ke spáse každého z nás. Podle pravoslaví platí, že „vtělené Slovo Boží se stalo člověkem, Syn Boží synem člověka, aby tím umožnil člověku pochopit Syna Božího, stát se adopcí synem Božím“. Jinými slovy, pravoslaví věří, že „On se stal člověkem, abychom se my stali bohy. Zjevil sebe skrze tělo, abychom i my přijali poznání neviditelného Otce. Snesl urážky lidí, abychom měli podíl na neporušitelnosti.“\n\nBez pochopení pojmu theosis je těžké porozumět řecké (patristické) soteriologii (nauce o spáse a vykoupení), christologii (nauce o Kristu), pneumatologii (nauce o Duchu svatém), triadologii (nauce o Trojici) ani antropologii (nauce o člověku). Idea zbožštění podstatně formovala východní spiritualitu a asketiku. Pro pravoslavného věřícího není theosis abstraktní myšlenkovou představou, nýbrž úhelník teologie a života.\n\nSoučasný řecký teolog Andreas Theodoros popisuje pravoslavnou víru v theosi takto: „\"Když hovoříme o zbožštění, máme tím na mysli etické osvícení a proměnění lidské přirozenosti, poprvé proměněné ve Spasiteli, ke kterému došlo po sjednocení lidské přirozenosti s Bohem v Trojici\".“\n\nZakladatel mormonismu Joseph Smith tvrdil, že myšlenka theose (exaltace) je součástí původního evangelia Ježíše Krista, které je nutné \"znovuzřídit\". Mormonská nauka učí, že Bůh nebes („Bůh Otec“) kdysi žil na jiné planetě jako obyčejný člověk a skrze proces oslavení dosáhl božství. To samé nyní tento bůh učí svoje děti.\n\nVOJTÍŠEK, Zdeněk. Cesta ke zbožštění v pravoslaví (pdf)\n\nMILKO, Pavel. \"Theosis\". www.dogmatika.wz/theosis.pdf\n\nLOSSKY, V. „Vykoupení a zbožštění“. In: \"Orthodox revue\" 1 (1997), s. 45–53\n\nDODDS, E. R. \"Pohané a křesťané ve věku úzkosti\". Přel. Martin Pokorný. - 1. vyd. Praha: Petr Rezek, 1997.\n\nJUNG, Carl Gustav. \"Duše moderního člověka\". Přel. Karel Plocek 1. vyd. - Brno: Atlantis, 1994.\n\n\"Platónovy spisy\". Přel. František Novotný. 1. vyd - Praha: OIKOYMENH, 2003.\n\nPOKORNÝ, Petr. \"Píseň o perle: tajné knihy starověkých gnostiků\". 2. vyd. - Praha: Vyšehrad, 1998.\n\nPOPOV, I. V.. „Idea zbožštění v rané východní\ncírkvi“. Z ruského orig. Ideja oboženija v drevnevostočnoj Cerkvi\n(Výprosy filosofii i psychologii XX/1909, sv. 96, str. 165–213) přel.\nPetr Maršík. In: \"Orthodox revue: časopis pro pravoslavnou theologii 1\".\nPraha: Orthodoxia, 1997, str. 11–41.\n\nRUSSELL, Norman. \"The doctrine of deificationin the Greek patristic tradition\". Oxford: Oxford University Press, 2004. Reprinted 2006.\n\n\"Slovník spisovného jazyka českého\". 1. vyd. - Praha: Academia, 1958–1971.\n\nJACOBS, Jonathan D. \"\"An Eastern Orthodox Conception of Theosis and Human Nature\"\" (PDF).\n\nTheosis (zbožštění) jako smysl života člověka\n\nTheopoiésis a theósis: zbožštění člověka v řecké duchovní tradici\n\nVánoce – svátky našeho „zbožštění“\n"}
{"id": "1115543", "url": "https://cs.wikipedia.org/wiki?curid=1115543", "title": "Chorvatská liga ledního hokeje 2001/2002", "text": "Chorvatská liga ledního hokeje 2001/2002\n\nChorvatská liga ledního hokeje 2001/2002 byla jedenáctou sezónou Chorvatské hokejové ligy v Chorvatsku, které se zúčastnily celkem 4 týmy. Ze soutěže se nesestupovalo.\n\nV základní části každé družstvo odehrálo 12 zápasů (2x venku a 2x doma). Všechny týmy po skončení základní části postoupily do playoff. Semifinále a finále se hrálo na 2 vítězná utkání, poražené týmy v semifinále hrály o třetí místo na tři vítězná utkání. Postupující do finále hráli taktéž na tři vítězná utkání.\n\n\n\n\n"}
{"id": "1115548", "url": "https://cs.wikipedia.org/wiki?curid=1115548", "title": "Žydrūnas Savickas", "text": "Žydrūnas Savickas\n\nŽydrūnas Savickas (* 15. července 1975, Biržai) je litevský závodník v silovém trojboji a podobných disciplínách. Měří 191 cm a váží 180 kg, má přezdívku \"Big Z\".\n\nV roce 2000 skončil na druhém místě v nejtěžší váhové kategorii na mistrovství světa v silovém trojboji. Je čtyřnásobným vítězem soutěže World's Strongest Man (2009, 2010, 2012 a 2014), sedminásobným vítězem Arnold Strongman Classic (2003, 2004, 2005, 2006, 2007, 2008 a 2014), dvojnásobným mistrem světa organizace International Federation of Strength Athletes (2005, 2006) a pětinásobným mistrem světa ve zdvihu klády (2008, 2009, 2011, 2012 a 2014). Jeho osobní rekordy jsou 433 kg v dřepu, 285,5 kg v bench pressu a 409,5 kg v mrtvém tahu. Je také držitelem světového rekordu ve zdvihu klády (228 kg) a v tažení automobilů (dvanáct vozů Nissan Notes o celkové váze 12 941 kg). V roce 2011 byl zvolen do městské rady ve Vilniusu.\n\n\n"}
{"id": "1115549", "url": "https://cs.wikipedia.org/wiki?curid=1115549", "title": "Intermontane Plateaus", "text": "Intermontane Plateaus\n\nIntermontane Plateaus (česky \"Oblast plošin, pánví a hřbetů\") je jeden z osmi regionů fyzické geografie Spojených států amerických. Leží na západě země. V regionu se nachází mezihorské plošiny a horská pásma. Oblast plošin, pánví a hřbetů (\"Intermontane Plateaus\") se dělí na jednotlivé provincie, a dále se dělí na jednotlivé oblasti.\n\n\n"}
{"id": "1115550", "url": "https://cs.wikipedia.org/wiki?curid=1115550", "title": "Pražské vajíčko", "text": "Pražské vajíčko\n\nPražské vajíčko (od roku 2003 Pražské poetické setkání) je školní dětská recitační soutěž v uměleckém přednesu poezie. Soutěž probíhá od sedmdesátých let 20. století do současnosti. Klání v roce 2003 změnilo svůj název na „Pražské poetické setkání“, protože se termín jeho konání více odsunul od Velikonoc, s nimiž býval dříve spjat.\n"}
{"id": "1115552", "url": "https://cs.wikipedia.org/wiki?curid=1115552", "title": "Kanton Saint-Lyé", "text": "Kanton Saint-Lyé\n\nKanton Saint-Lyé (fr. \"Canton de de Saint-Lyé\") je francouzský kanton v departementu Aube v regionu Grand Est. Tvoří ho 33 obcí. Zřízen byl v roce 2015.\n\n\n"}
{"id": "1115556", "url": "https://cs.wikipedia.org/wiki?curid=1115556", "title": "Shazam! (seriál)", "text": "Shazam! (seriál)\n\nShazam! je americký fantastický televizní seriál natočený na motivy komiksu o Captainu Marvelovi vydavatelství DC Comics. Premiérově byl vysílán v letech 1974–1976. Ve třech řadách vzniklo celkem 28 dílů – první série měla 15 epizod, druhá sedm dílů a poslední šest epizod. Seriál byl na DVD vydán v roce 2012.\n\nPostava Captaina Marvela se třikrát objevila také v souběžně vysílaném seriálu \"Isis\", naopak postava Isis třikrát hostuje v seriálu \"Shazam!\"\n\nHlavním hrdinou je dospívající Billy Batson, který získal nadlidské schopnosti a po vyslovení magického slova „Shazam!“ se stane superhrdinou Captainem Marvelem. Společně se svým průvodcem Mentorem cestuje v obytném voze po Kalifornii a pomáhá lidem.\n\n\n"}
{"id": "1115557", "url": "https://cs.wikipedia.org/wiki?curid=1115557", "title": "Maraye-en-Othe", "text": "Maraye-en-Othe\n\nMaraye-en-Othe je francouzská obec v departementu Aube v regionu Grand Est. V roce 2012 zde žilo 500 obyvatel.\n\nAuxon, Bercenay-en-Othe, Chennegy, Eaux-Puiseaux, Nogent-en-Othe, Saint-Mards-en-Othe, Saint-Phal, Sommeval, Vauchassis, Vosnon\n\n\"Počet obyvatel\"\n"}
{"id": "1115560", "url": "https://cs.wikipedia.org/wiki?curid=1115560", "title": "Bitva u Mylhúz", "text": "Bitva u Mylhúz\n\nBitva u Mylhúz začala 7. srpna 1914. Francie se pokusila Mylhúzy s celým Alsasko-Lotrinským útvarem dobýt a znovu jej připojit k Francii. Ztratila totiž Alsasko v Prusko-francouzské válce. Francouzi obsadili Mylhúzy 8. srpna, ale byli vytlačeni německým protiútokem 10. srpna. Ustoupili tedy k Belfortu, kde se nepovedla ofenzíva Němcům, proto se francouzská vojska zase přiblížila k Mylhúzám a 14. srpna znovu vypukly boje.\n\nFrancouzi byli opatrní a pečliví, když vstupovali zpátky do okolí města. Do 16. srpna si vybojovali oblast západně od města a 19. srpna samotnou cestu dovnitř. Do 23. srpna pak ve městě postupovali. Poté přišly zprávy o německém postupu v Ardenách a Lotrinsku, a tak byli Francouzi nuceni ustoupit k Altkirchu.\n\nK městu se francouzská armáda opět dostala až po válce, kdy dle Versailleské smlouvy město s německým obyvatelstvem připadlo Francii.\n"}
{"id": "1115563", "url": "https://cs.wikipedia.org/wiki?curid=1115563", "title": "Magomedrasul Gazimagomedov", "text": "Magomedrasul Gazimagomedov\n\nMagomedrasul Muchtarovič Gazimagomedov (* 8. dubna 1991) je ruský zápasník–volnostylař andalské (tindi) národnosti.\n\nJe rodákem z dagestánské horské obce Tindi v okresu Cumada. Zápasení se věnoval od 10 let pod vedením Chajbully Nurgadžijeva. Později se přes sportovní školu v Chasavjurtu dostal do tréninkového střediska ve Stavropolu, kde se připravoval pod vedením Eldara Nadžmuddinova. V ruské volnostylařské reprezentaci se prosazoval od roku 2014 po zavedení neolympijské váhy do 70 kg. Po mimořádně úspěném roce 2015, kdy získal titul mistra světa a Evropy ho v olympijském roce 2016 postihlo vážné zranění kolene. Po dlouhé rehabilitiaci se na žíněnku vrátil v roce 2017.\n\n"}
{"id": "1115579", "url": "https://cs.wikipedia.org/wiki?curid=1115579", "title": "Andrés Sapelak", "text": "Andrés Sapelak\n\nMons. Andrés Sapelak (13. prosince 1919, Ryszkowa Wola – 6. listopadu 2017) byl ukrajinský řeckokatolický kněz, emeritní biskup Santa María del Patrocinio en Buenos Aires a člen Salesiánů Dona Bosca.\n\nNarodil se 13. prosince 1919 v Ryszkowě Woly, jako syn Mychajła Sapelaka a Agaty Jaroszové. Po skončení gymnázia v Přemyšli vstoupil k otcům Salesiánům. Vyšší vzdělání získal na Salesiánské univerzitě v Turíně a to na fakultě kanonického práva. Své doživotní sliby složil 29. června 1946. Na kněze byl vysvěcen 29. června 1949 biskupem Ivanem Bučkem.\n\nRoku 1951 začal organizovat ve Francii Ukrajinský nižší seminář a stal se jeho prvním rektorem.\n\nDne 14. srpna 1961 jej papež Jan XXIII. jmenoval pomocným biskupem Ordinariátu pro věřící východních ritů v Argentině a titulárním biskupem ze Sebastopolis v Thrákii. Biskupské svěcení přijal dne 15. října 1961 z rukou arcibiskupa Ivana Bučka a spolusvětiteli byli arcibiskup Gabrijel Bukatko a biskup Volodymyr Malančuk. Tuto funkci vykonával do 9. února 1968 kdy byl ustanoven prvním apoštolským exarchou Argentiny pro věřící Ukrajinského ritu.\n\nDne 24. dubna 1978 byl exarchát povýšen na eparchii Santa María del Patrocinio en Buenos Aires a on se stal jejím biskupem.\n\nDne 12. prosince 1997 přijal papež Jan Pavel II. jeho rezignaci na post biskupa Santa María del Patrocinio en Buenos Aires z důvodu dosažení kanonického věku 75 let.\n\n"}
{"id": "1115590", "url": "https://cs.wikipedia.org/wiki?curid=1115590", "title": "Dům U Černého psa v Olomouci", "text": "Dům U Černého psa v Olomouci\n\nDům „U Černého psa“ je dům s domovním znamením, který se nachází na olomouckém Horním náměstí. Rozkládá se na stavební parcele č. 631 a jeho současným majitelem je statutární město Olomouc. Tento objekt je rovněž zapsaný v seznamu nemovitých kulturních památek. Od roku 1958 je chráněn jako kulturní památka České republiky.\n\nPrvní zmínku o domu máme z roku 1413, jeho majitelem byl v té době Jan Grapler. Dům vznikl na místě dvou gotických parcel – jejich spojení spadá nejpozději do 1. poloviny 16. století, kdy se ve městě zvýšila stavební činnost po požáru (1492). Z gotického období se dochovalo obvodové zdivo sklepů (částečně i s klenbami), obvodové zdivo přízemí s valenou klenbou průjezdu do dvora a nad průjezdem se v prvním patře dochovaly gotické prostory s žebrovými klenbami.\n\nK další přestavbě došlo později v průběhu 16. století. Vznikl tak renesanční palác – trojtrakt se dvěma dvorními křídly. V této renesanční etapě bylo zrušeno gotické podloubí a prostory byly nově zaklenuty valenými klenbami s lunetami a s hranami vytaženými do hřebínků – nejvýraznější částí této etapy je mázhaus s hřebínkovými klenbami v přízemí.\nStaré záznamy uvádějí další majitele domu – (od roku 1582) lazebníka Hanuše Eckharta (alias Kleinsmidta) a (od roku 1585) jeho syna městského lékaře Hanuše. Tento majitel domu se na věky zapsal do historie této stavby, když si do kamenného vchodového portálu nechal vytesat text: \"„DAS HAVS IST ERBAVT WARTEN VON MIR/ HANS EKHARDT ANNO DOMINI 1597“ (Dům jsem postavil já/Hans Ekhardt Léta Páně 1597)\".\n\nV roce 1603 se stal majitelem domu příslušník panského stavu Štěpán ml. z Vrbna, od roku 1614 pak jeho bratr Hynek z Vrbna. V letech 1629–1631 vlastnil dům další šlechtic Karel Berger z Bergu (jeho rodu v té době patřil hrad Bouzov). Roku 1631 dům odkoupil Jan Rudolf Mandel, městský notář a jeden z nejzámožnějších olomouckých měšťanů, který byl jako soudní písař olomoucký přítomen při mučení Jana Sarkandra. Po jeho smrti byl dům od roku 1640 napsán na jeho vdovu Eufrosimu Mandelovou.\n\n4. srpna 1644, v době švédské okupace, byl dům zasažen granátem (při ostřelování císařským vojskem, které tehdy obléhalo město). Po odchodu švédských vojsk (v roce 1650), se majitelem domu stal radní, pozdější purkmistr Martin Neumann. 1665–1685 patřil dům hejtmanovi plumlovského panství, Šebestiánovi Vavřinci Todtenwolfovi.\n\nV roce 1685 dům vlastnil olomoucký městský písař (1685 pak purkmistr), Matyáš Georg Buchff. Dům byl v držení jeho rodiny až do roku 1716, kdy přešel do vlastnictví císařského výběrčího daní a obchodníka s vínem, Johanna Bernarda Rollera von Ausse (z Úsova). Za peníze, které zpronevěřil, byl dům konfiskován, jako záruka připsán moravským stavům a prodán v dražbě.\n\nVelkými stavebními úpravami prošel dům po požáru města v roce 1709 – šlo především o úpravu štukové výzdoby fasády a úpravu rozměrů oken. V barokní etapě proběhly v interiéru jen dílčí úpravy. Byla provedena štuková a malířská výzdoba, kterou dnes můžeme vidět v severovýchodní místnosti v prvním patře hlavní budovy.\n\nRoku 1749 dům koupil obchodník se železem, Leopold Schmied. Schmiedova rodina pak dům vlastnila přes sto let.\n\nV 19. století proběhla přestavba dvorních traktů. V obou patrech domu proběhly stavební úpravy a v 2. patře byl vystavěn pavlač. Lze předpokládat, že trámové stropy v hlavní budově jsou zčásti z 19. století, spíše jsou ale ještě starší – barokní, nebo dokonce renesanční. Roku 1898 byla provedena nová střecha – dvě sedlové střechy se štítovou orientací byly nahrazeny nízkou sedlovou střechou s okapy.\n\nV roce 1907 byla provedena rozsáhlá přestavba, tehdy byla majitelkou Bedřiška Mlčochová a stavební úpravy prováděl Viktor Mader. V této stavební etapě došlo k vybudování třetího patra nad částí hlavní budovy. Z půdního polopatra se tak stalo nové obytné patro s jedním bytem. Dále proběhla rekonstrukce fasády a portálů. Renesanční mázhaus byl předělen podélnou příčkou. Vznikly tak dva oddělené prostory, místnost a chodba. V místnosti se dochovala renesanční hřebínková klenba, zatímco do chodby byla vestavěna novogotická klenba. Původní renesanční klenba mázhausu v chodbě ale nebyla vybourána, byla pouze rozdělena pasy, které byly upraveny do náznaku lomeného oblouku provedeného ze štuku včetně litých sádrových konzol (vyrobeny jako kopie původních renesančních pískovcových konzol). Ve střední části mázhausu bylo vystavěno nové trojramenné secesní schodiště, nahoře uzavřené velkým skleněným světlíkem. V dvorní části domu bylo v nároží vystavěno nové kamenné schodiště vedoucí až na půdu. Vnitřní prostory se zároveň upravily tak, že v každém traktu byl jeden byt v každém patře. Byty byly prostší než ty v hlavním objektu.\n\nRoku 1932 se majitelkou stává Bedřiška Hohlová – v domě sídlí firma drogerie Oskara Hohla. K roku 1939 je v domě obchod se smíšeným zbožím Maxe Diamanta, v roce 1940 v domě sídlil praktický lékař dr. Otto Kalteis a zubař Arnold, v domě je také obchod s pleteným zbožím Libora Domka. Po válce, v roce 1946, byl v domě obchod s krátkým a střižním zbožím Natálie Domkové, ale už v roce 1949 se vlastníkem stal Bytový komunální podnik Jednotného národního výboru v Olomouci. Dnes je dům v péči Domovní správy.\n\nDům nese dodnes zachované domovní znamení, podle kterého je pojmenován. V roce 1685 byla v domě vinárna, kterou tehdejší majitel Matouš Jiří Buchff pojmenoval \"U Zlatého beránka\". Následně (od roku 1769), v době kdy dům vlastnila rodina Schmidtova, byl v domě po dlouhou dobu železářský obchod s názvem \"U Zlatého psa\".\n\nNázev \"U Černého psa\" pochází až z roku 1907, kdy proběhly rozsáhlé stavební úpravy a dům byl přestavěn na drogerii. Na fasádě byl osazen štukový reliéf sedícího psa s medailonem na krku a pod ním kartuš s letopočtem 1907.\n\nDům „U Černého psa“ je situován do jihovýchodní části Horního náměstí, na úpatí Michalského kopce. Právě na Horním náměstí se dříve koncentrovaly domy nejzámožnějších a nejvýznamnějších obyvatel města. \"„Podle středověkého správního členění města, rozdělujícího město na čtyři čtvrti vnitřního města a třináct předměstí, patřil dům do Druhé čtvrti (Secundum Quartale).\"\n\n\"Dům nese podle josefínského katastru z roku 1771 číslo popisné 205 (v pramenech tzv. „nové číslo popisné“). Číslování josefínského katastru je platné s malými změnami dodnes, číslo popisné 205 se tedy již po více než dvě stě let nezměnilo.“\"\n\nDům vznikl na místě dvou úzkých gotických parcel. Dispozičně jde o podélný trakt s dvoulodním mázhausem v přízemí, který je rozdělený podélnou příčkou na dva prostory. Orientace je severojižní.\n\nStavba má tři křídla a dodržuje uliční linii. Hlavní budova je obdélného půdorysu, má tři patra, je podsklepená a otočená severním průčelím do náměstí. Na ni navazují dvě úzká dvoupatrová křídla zastavující dvůr na jižní a západní straně. Hlavní vstup je dnes přibližně uprostřed, na místě odstraněného renesančního portálu, jenž vedl do zaklenutého mázhausu.\n\nMázhaus se původně sestával ze čtyř klenebních polí, na které navazovala valená klenba průjezdu. Čtvrté klenební pole je dnes odstraněné právě kvůli schodišti. Tři páry polí křížových kleneb s hranami vytaženými do hřebínků nesou římsovité konzoly.\n\nV pokračování mázhausu je původní průjezd s valenou klenbou. Průjezd je ukončený lomeným pozdně gotickým portálem s kamennými pilíři a zaoblenými patkami. V jeho levé patce je dnes už zazděné okénko ústící do šachty a kanálku, vedoucího pod celým průjezdem. Jedná se o zajímavý detail unikátně dochovaného gotického technického zařízení, jehož účelem bylo odvodnění dvora, který je vyspádovaný právě k tomuto místu.\n\nZápadní část byla původně samostatným gotickým domem. Je tvořena čtyřmi samostatnými prostory a uprostřed je předělena dvorkem, ze kterého je přístup do západního sklepa. \"„Situace sklepa včetně schodiště dokládá gotickou etapu domu, s typickým řešením vstupu do sklepa z exteriéru, v tomto případě ze dvora.“\"\n\nDříve nejreprezentativnější prostory celého domu. Právě v tomto patře se nachází nejvýznamnější prostor celé stavby z hlediska stavební historie.\n\nJedná se o místnost s klenutými pozdně gotickými klenbami, která je položená nad gotickým průjezdem. Zaklenutý prostor je nad obdélným půdorysem se severojižní orientací a tvoří jej tři pole žebrových křížových kleneb se svorníky tvaru štítku a jedno (čtvrté) pole síťové klenby. Způsob klenutí je zřejmě ovlivněn způsobem klenutí kaple sv. Jeronýma na jižní straně olomoucké radnice. V poli se síťovou klenbou se nachází malá hluboká půlkruhově zaklenutá nika a ve vedlejším poli pak větší nika s okosenou hranou. \n\nProstor je dnes ne příliš šťastně předělen příčkou, která odděluje první pole křížové klenby. Účel prostoru není dnes jednoznačně určen – dispozice ukazuje na kapli s nikami a se sanktuářem na severní straně síťově zaklenutého konce. Není neobvyklé, že u kaple, která se musí přizpůsobovat místním podmínkám, nedochází ke striktnímu dodržování západovýchodní orientace liturgických prostor.\n\nVe značné míře opakují dispozici patra prvního. Můžeme zde najít dochovaný renesanční trámový strop a barokní stropy zdobené štukovými ornamenty.\n\nPodsklepena je hlavní budova a část západního traktu. Pod hlavní budovou se nachází dva sklepy (odpovídají tedy původnímu rozdělení stavby na dva objekty), jejichž obvodové zdivo spadá do období gotiky.\n\nJe zde dochován doklad původní dispozice domu s podloubím, po kterém se dochovalo dnes už jen zaslepené sklepní okénko – špaleta ústila původně do podloubí, a také lomený gotický oblouk vedoucí zřejmě k původnímu vstupu do sklepa.\n\nJe gotický se dvěma valenými klenbami, klenutými na střední pilíř. S východním sklepem byl propojený průchodem, dnes už však zazděným. Přístup do sklepa je možný ze dvorku po samostatném schodišti.\n\nTento sklep byl postaven v renesančním slohu. Dnes je přístupný zříceným kamenným schodištěm vedoucím ze dvora. Uvnitř můžeme vidět zaklenutí cihelnou valenou klenbou s trojúhelníkovými lunetami.\n\nZákladní rytmus okenních os odkazuje na původní dispozici dvou gotických domů. Dominantou fasády je hlavní portál, který byl původně uprostřed průčelí domu, avšak v roce 1907 byl z průčelí odstraněn a zpět osazen v roce 1990. Nyní se nachází v pravé části průčelí.\n\n\n"}
{"id": "1115595", "url": "https://cs.wikipedia.org/wiki?curid=1115595", "title": "Taha Akgül", "text": "Taha Akgül\n\nTaha Akgül (* 22. listopadu 1990 Sivas, Turecko) je turecký zápasník–volnostylař, olympijský vítěz z roku 2016.\n\nZápasení se věnuje aktivně od svých 13 let. V turecké volnostylařské reprezentaci se objevil poprvé jako student univerzity v Izmiru v klubu İzmir Büyükşehir Belediyesi, kde se připravoval pod vedením Remzi Musaoğla. Od roku 2011 se připravuje v Ankaře pod vedením Abdullaha Çakmara. V roce 2012 uspěl v turecké nominaci na olympijské hry v Londýně, kde jako úřadující mistr Evropy vypadl ve druhém kole s Rusem Biljalem Machovem. V roce 2016 ho v přípravě trápil natažený zadní stehenní sval, ale na olympijské hry v Riu se dokázal připravit. Ve finále porazil Íránce Kómejla Qásemího a získal zlatou olympijskou medaili.\n\n\n"}
{"id": "1115613", "url": "https://cs.wikipedia.org/wiki?curid=1115613", "title": "Kerem Demirbay", "text": "Kerem Demirbay\n\nKerem Demirbay (* 3. července 1993, Herten, Německo) je turecko-německý fotbalový záložník, který působí v německém klubu Hamburger SV. Od léta 2015 hostuje v týmu Fortuna Düsseldorf.\nKerem Demirbay působil v mládežnických výběrech Turecka v kategoriích od 19 let.\n\nTrenér německé jedenadvacítky Horst Hrubesch jej nominoval na Mistrovství Evropy hráčů do 21 let 2015 konané v Praze, Olomouci a Uherském Hradišti.\n\n"}
{"id": "1115616", "url": "https://cs.wikipedia.org/wiki?curid=1115616", "title": "Bitva u Charleroi", "text": "Bitva u Charleroi\n\nBitva u Charleroi nebo také jako Bitva o Sambre začala 21. srpna 1914, jako malá součást Západní fronty. Francouzi se pokusili o útok přes řeku Sambre, ale Němci ho odrazili. Sambre se nachvíli po bitvě stala frontovou linií. Francouzi se 22. až 23. stáhli a to je od německé ofenzívy od řeky Mázy zachránilo. Francouzi ale museli ještě dále ustoupit, až byli téměř odříznuti od Mázy. Francie ztratila Charleroi. Blízká města, jako Dinant a Namur, sloužila jako opěrné body německých útoků.\n"}
{"id": "1115618", "url": "https://cs.wikipedia.org/wiki?curid=1115618", "title": "Alois Egger", "text": "Alois Egger\n\nAlois Egger, celým jménem Alois von Egger-Möllwald (5. ledna 1829 Flattach – 16. března 1904 Lovran), byl rakouský pedagog a politik německé národnosti, v 2. polovině 19. století poslanec Říšské rady.\n\nV letech 1849–1851 studoval práva, v letech 1850–1851 germanistiku a v letech 1851–1853 filozofii na Univerzitě ve Štýrském Hradci. V období let 1853–1855 pak studoval na Vídeňské univerzitě. V roce 1855 složil učitelské zkoušky z oboru německý jazyk, dějepis a zeměpis. V školním roce 1851/1852 byl suplentem na gymnáziu ve Štýrském Hradci, roce 1852/1853 na Institut Blumfeld v témže městě, v roce 1854/1855 na státním gymnáziu v Olomouci. V letech 1855–1857 učil na gymnáziu v Lublani, následně v období let 1857–1877 zastával post profesora na akademickém gymnáziu ve Vídni, přičemž v letech 1869–1873 byl také vychovatelem korunního prince Rudolfa. V letech 18771878 působil coby ředitel učitelského ústavu sv. Anny a pak od roku 1878 až do roku 1893 byl ředitelem vídeňského Theresiana. V roce 1874 byl povýšen na šlechtice, v roce 1882 získal titul vládního rady. Roku 1893 spolupředsedal 42. sjezdu filologů a pedagogů ve Vídni. Byl autorem mnoha spisů a dlouholetým předsedou spolku středoškolských učitelů.\n\nByl aktivní i v politice coby poslanec Říšské rady (celostátního parlamentu Předlitavska), kam nastoupil v prvních přímých volbách roku 1873 za městskou kurii v Korutanech, obvod Villach, Hermagor, Tarvis, Spital, Obervellach atd. Rezignoval 20. prosince 1875. V roce 1873 se uvádí jako rytíř Dr. Alois Egger von Möllwald, profesor na c. k. akademickém gymnáziu ve Vídni, bytem Vídeň. V roce 1873 zastupoval v parlamentu provládní blok Ústavní strany (centralisticky a provídeňsky orientované), v jehož rámci patřil k mladoliberální skupině.\n\nZemřel v březnu 1904. Jeho zetěm byl malíř Albin Egger-Lienz.\n"}
{"id": "1115625", "url": "https://cs.wikipedia.org/wiki?curid=1115625", "title": "Automobil s motorem vzadu", "text": "Automobil s motorem vzadu\n\nUložení motoru v automobilu za zadní nápravu je součástí koncepce pohonu automobilů, při které je v automobilu motor uložený obvykle podélně za zadní nápravou. Umístění motoru za zadní nápravu způsobuje výrazné přetáčivé vlastnosti zejména u osobních automobilů, ale dosahuje výborné trakční vlastnosti na površích se zhoršenými jízdními vlastnostmi a při zdolávání stoupání. Dnes se využívá hlavně při konstrukci autobusů.\n\n\n"}
{"id": "1115628", "url": "https://cs.wikipedia.org/wiki?curid=1115628", "title": "Josef Götz", "text": "Josef Götz\n\nJosef Götz (17. listopadu 1823 Paternion – 18. října 1894 Paternion) byl rakouský šlechtic a politik německé národnosti z Korutan, v 2. polovině 19. století poslanec Říšské rady.\n\nPůsobil jako statkář v korutanském Paternionu. Byl aktivní v politice.\n\nZasedal jako poslanec Korutanského zemského sněmu a byl taky poslancem Říšské rady (celostátního parlamentu Předlitavska), kam nastoupil v doplňovacích volbách roku 1875 za kurii velkostatkářskou v Korutanech. Slib složil 12. listopadu 1875. V roce 1875 se uvádí jako Josef Götz, statkář, bytem Paternion. Nastoupil místo dosavadního poslance Carla Cnoblocha. Zastupoval v parlamentu provládní blok Ústavní strany (centralisticky a provídeňsky orientované), respektive její sesterské statkářské formace Strany ústavověrného velkostatku.\n"}
{"id": "1115629", "url": "https://cs.wikipedia.org/wiki?curid=1115629", "title": "Třída Storm", "text": "Třída Storm\n\nTřída Storm byla třída raketových člunů norského královského námořnictva vyvinutá speciálně k pobřežním operacím. Postaveno bylo celkem 20 jednotek této třídy. Norské královské námořnictvo již všechny vyřadilo. Část člunů později získala námořnictva Estonska (1 ks), Lotyšska (4 ks) a Litvy (3 ks). Hlídkový člun \"Sėlis\" (ex \"Skudd\") byl ještě v roce 2015 vykazován litevským námořnictvem.\n\nCelkem bylo v letech 1963–1968 postaveno 20 jednotek této třídy, pojmenovaných \"Storm\" (P 960), \"Blink\" (P 961), \"Glimt\" (P 962), \"Skjold\" (P 963), \"Trygg\" (P 964), \"Kjekk\" (P 965), \"Djerv\" (P 966), \"Skudd\" (P 967), \"Arg\" (P 968), \"Steil\" (P 969), \"Brann\" (P 970), \"Tross\" (P 971), \"Hvass\" (P 972), \"Traust\" (P 973), \"Brott\" (P 974), \"Odd\" (P 975), \"Pil\" (P 976), \"Brask\" (P 977), \"Rokk\" (P 978) a \"Gnist\" (P 979). Jako první byl ještě v 80. letech vyřazen \"Pil\", většina dalších pak po skončení studené války. K roku 2008 jich mělo být ve službě ještě osm.\n\nHlavňovou výzbroj plavidel tvořil jeden 76mm kanón umístěný ve věži na přídi a jeden 40mm protiletadlový kanón. Čluny dále nesly čtyři protilodní střely Penguin. Pohonný systém tvořily dva diesely o výkonu 7200 hp. Nejvyšší rychlost dosahovala 32 uzlů.\n\n"}
{"id": "1115630", "url": "https://cs.wikipedia.org/wiki?curid=1115630", "title": "Archippos z Mytilény", "text": "Archippos z Mytilény\n\nArchippos ( –\"Archippos\") byl olympijský vítěz v boxu v roce 300 př. n. l.. \n\nArchippos z Mytilény zvítězil v Olympii v boxu na 120. hrách v roce 300 před Kr. Své mistrovství v této disciplíně předvedl i na ostatních panhelénských hrách, když si vítězný věnec odnesl i z pýtických, nemejských a z isthmických her. V starověkém Řecku se vítěz všech čtyř her nazýval \"periodonikés\" (vítěz oběhu). Jednotlivé panhelénské hry se totiž pořádaly v různých obdobích čtyřletého cyklu, které spolu tvořily \"periodos\" (pravidelný oběh).\n\nBox se stal olympijskou disciplínou na 23. hrách v roce 688 př. n. l. V starověkém Řecku měl box volnější pravidla a byl tvrdší než dnešní. Dovolovalo se vše kromě chvatů, držení soupeře a úderů na pohlavní orgány. Boxer měl pěsti ovinuté řemeny a zápasil ve vyhrazeném prostoru. Soupeři bojovali tak dlouho, dokud se zápas pro jednoho z nich skončil vítězně. \n\nStarověký řecký cestovatel a spisovatel Pausanias zaznamenal, že Archippos dosáhl svá vítězství jako sotva dvacetiletý. Mytiléňané mu z vděčnosti za proslavení jejich vlasti dali zhotovit sochu, kterou umístili v posvátném okrsku olympijské \"Altidy\". Část podstavce Archippovy sochy s porušeným nápisem objevili jižně od Diova chrámu. Typ písma ukazuje na přelom čtvrtého a třetího stol. před Kr.\n"}
{"id": "1115634", "url": "https://cs.wikipedia.org/wiki?curid=1115634", "title": "Univerzitní nemocnice v Záhřebu", "text": "Univerzitní nemocnice v Záhřebu\n\nUniverzitní nemocnice v Záhřebu (chorvatsky Sveučilišna bolnica u Zagrebu) je rozestavěný a nikdy nedokončený nemocniční komplex. Nachází na jihozápadním okraji chorvatské metropole Záhřebu, nedaleko řeky Sávy, záhřebské arény a příjezdové silnice k dálnici A1 (Jadranska Avenija). \n\nNemocnice měla být nejmodernějším objektem svého typu na území Chorvatska. Její výstavba byla zahájena roku 1982. Provázely ji neustálé komplikace, především v oblasti financování. Jugoslávie se propadala do stále hlubší inflace, což znamenalo růst cen výstavby a prodlužování termínů. V roce 1985 mělo být dokončeno již 20 % stavby, nicméně tento termín nebyl splněn. Původní termín otevření se ze září 1987 posunul na rok 1990. Výstavba však nebyla dokončena ani tehdy; do roku 1992, kdy byly stavební práce zastaveny, se stihlo dokončit 45 % celého areálu. V roce 1992 byly stavební práce zastaveny a poté již nebyly nikdy obnoveny. Financování výstavby nemocnice zajišťovala republika Chorvatsko a po vyhlášení nezávislosti a vypuknutí války v roce 1991 ji jednoduše nezbývalo prostředků na dokončení velkolepého projektu.\n\nSám areál se rozpadá a v současné době slouží pro různé účely; dokončené objekty se využívají jako sklady buď pro soukromé firmy, nebo i pro různé kulturní instituce.\n"}
{"id": "1115635", "url": "https://cs.wikipedia.org/wiki?curid=1115635", "title": "Viktor Lebeděv", "text": "Viktor Lebeděv\n\nViktor Lebeděv (: ), (* 10. března 1988) je ruský zápasník volnostylař tunguzské (evenkovské) národnosti. Začínal s tradičním jakutským zápasem zvaným chapsagaj. Ve 14 si ho jako taletovaného sportovce stáhli trenéři do Jakutsku. Následoval přestup do tréninkového centra v Krasnojarsku, odkud vedla cesta do seniorské ruské reprezentace. V roce 2010 a 2011 získal titul mistra světa a připomněl tak zašlou slávu jakutského volného stylu, který v sedmdesátých letech dvacátého století reprezentovali Pavel Pinigin a Roman Dmitrijev. V roce 2012 ho o účast na olympijských hrách v Londýně v ruské nominaci připravil Džamal Otarsultanov.\n\nV roce 2015 se Lebeděv třetím místem na mistrovství světa kvalifikoval na olympijské hry v Riu. Koncem května 2016 měl nominaci na olympijské hry potvrdit na ruském mistrovství konaném v jeho domovském prostředí v Jakutsku. Po vyhroceném čtvrtfinále o sporný bod v závěru porazil Čečence Ismajila Musukajeva a postoupil do finále. Ve finále zvítězil a nominaci na olympijské hry potvrdil. Po skončení turnaje však jury uznala pochybení rozhodčího čtvrtfinálového zápasu a Musukajeva vyhlásila vítězem duelu. Na celkovém pořadí se však změnilo pouze finále, kdy jury Lebeděva i jeho soupeře Alexandra Bogomojeva vyhlásila za společné vítěze. O dva dny později se Lebeděv vzdal olympijské nominace ve prospěch Bogomojeva. Později ho však fanoušci podpořili k účasti na olympijských hrách a při ruské nominaci v 7. července byl na olympijské hry nominován. Následně však po zjištění Světové antidopingové agentury (WADA), že v Rusku probíhá státem řízený doping z dob studené války, bylo v červenci vyhlášeno pro dřívější ruské dopingové hříšníky zákaz startu na olympijských hrách v Riu. Lebeděva dohnal dopingový hřích z roku 2006 a Rusko přišlo o kvalifikační kvótu v bantamové váze ve prospěch Běloruska. 6. srpna Mezinárodní sportovní arbitráž uznal námitku, že sportovec nemůže být trestán za prohřešek dvakrát a jeho vybojovanou kontinentální kvótu Rusku vrátil.\n\n"}
{"id": "1115638", "url": "https://cs.wikipedia.org/wiki?curid=1115638", "title": "EVO1", "text": "EVO1\n\nEVO1 je čtyřnápravová plně nízkopodlažní tramvaj vyvinutá a vyrobená českou Aliancí TW Team (Pragoimex, VKV Praha a Krnovské opravny a strojírny) ve spolupráci s Dopravním podnikem hl. m. Prahy (DPP). Mediálně je vůz známý pod přezdívkou „Evička“.\n\nVozidlo bylo odvozeno od dvoučlánkové tramvaje EVO2. Jedná se o plně nízkopodlažní motorový tramvajový vůz o délce 15 m, se dvěma otočnými podvozky a čtvermi dveřmi (první a poslední jsou jednokřídlé, ostatní dvoukřídlé). Salon pro cestující s kapacitou 158 míst (z toho 30 míst k sezení) je klimatizován.\n\nHrubá stavba vozové skříně prototypu byla dovezena do Opravny tramvají DPP v prosinci 2014, jeho kompletace probíhala do června 2015. Vozidlo, stále v majetku Aliance TW Team, bylo označeno evidenčním číslem 0033 (v návaznosti na prototypy tramvají ČKD Tatra testované v Praze) a premiérově představeno 16. června 2015 v Ostravě na veletrhu Czech Raildays.\n\nDne 27. května 2015 byl s modelem vozové skříně tramvaje proveden v Krnovských strojírnách a opravnách crash test, který potvrdil předchozí matematické simulační výpočty pevnosti skříně.\n\nV dalších měsících podstoupil vůz na pražské tramvajové síti zkoušky a homologační testy, přičemž počítalo se, že pro zkušební jízdy s cestujícími by tento žluto-černo-bílý prototyp mohl být k dispozici v říjnu 2015. Ve středu 16. září 2015 odpoledne byl vůz poprvé mimořádně vypraven na linku 9, kde za normální tarif PID vozil cestující u příležitosti akce Zažij MHD jinak a Evropského týdne mobility. Zkušební provoz bez cestujících trval kvůli technickým komplikacím déle, než se očekávalo, navíc v pondělí 14. prosince 2015 odpoledne se prototyp v zastávce Slavia ve směru z centra střetl s osobou, která mu vstoupila do jízdní dráhy. Vůz měl po kolizi rozbité čelní sklo, což testovací provoz ještě více zdrželo.\n\nOd 1. února 2016 byl prototyp nasazen do zkušebního provozu s cestujícími z domovské vozovny Strašnice, a to v pracovní dny na 3. pořadí linky 6, o víkendech tramvaj jezdila na linkách 5 a 7 (v sobotu 5. února na 2. pořadí linky 5 a v neděli 6. února na 3. pořadí linky 7). Zkušební provoz by měl trvat do konce srpna 2016 a vůz by měl najet 4500 kilometrů.\n\nPodle výrobce by tato tramvaj mohla být atraktivní pro východní země. Možné však jsou dodávky i do Česka. Dopravní podnik hl. m. Prahy prohlásil, že o tento typ tramvají nemá zájem a ani neuvažuje o odkoupení prototypu.\n\nPrototyp vozu nakonec v roce 2016 zakoupil Dopravní podnik měst Mostu a Litvínova. Vozidlo bylo do Mostu přivezeno 15. července 2016 a následně dostalo evidenční číslo 316.\n"}
{"id": "1115641", "url": "https://cs.wikipedia.org/wiki?curid=1115641", "title": "Hradní kaple (Šternberk)", "text": "Hradní kaple (Šternberk)\n\nHradní kaple Šternberk je jedna z českých raně gotických památek a jako součást hradu Šternberk se nalézá na výběžku Nízkého Jeseníku nad městem Šternberkem v Olomouckém kraji. Hrad je národní kulturní památkou přístupnou veřejnosti a spravován je Národním památkovým ústavem – územním odborným pracovištěm v Olomouci.\n\nHradní kaple je součástí hradu Šternberk, nacházejícím se ve stejnojmenném městě Šternberk. První zmínka o něm pochází z přelomu poloviny 13. století, ve kterém byl založen Zdeslavem ze Šternberka. Dodnes však není zcela jasné, jak to se zakladatelem Šternberka doopravdy bylo. Nynější umístění kaple neodpovídá původním plánům, kvůli různým dobovým přestavbám a během staletí přistavovaným novým částem hradu. Samotný vzhled kaple byl zrekonstruován dle prvotních návrhů, takže její dnešní podobu lze ztotožnit s jejím vzhledem v první polovině 13. století. Navíc však v kapli najdeme gotizující znaky, které se na vhledu a v konstrukci kaple promítly pro rekonstrukci dokončené roku 1376 za období Alberta II. ze Šternberka z druhé poloviny 14. století. \n\nPůvodně měl hrad jednoduchý obdélný tvar, vstupní brána byla orientována ve východním koutě nádvoří a chráněna byla bergfritem. Palác stál v jihozápadní části nádvoří a byl kratší než dnešní celé křídlo. Kolem severní části jádra hradu obíhal parkán a teprve při romantických úpravách byly objeveny zbytky kružby raně gotické kaple, tedy té původní, jež zde byla prvotně vystavěna. Dnes lze kapli vidět z jižní strany hradu, na jejím jižním průčelí vystupuje presbytář kaple jako polovina hexagonálního arkýře, v jehož jednotlivých stěnách nalezneme umístěna gotická okna. Na oknech se nachází typické znaky gotiky, nechybí lomený oblouk a typologicky lze určit, že okna pochází z rané gotiky. Okna jsou dělená na dvě části, s rozetou v horní (v tzv. nosu kružby) a s motivem čtyřlistu.\n\nPůvodní kaple byla raně gotická stavba založená v první polovině 13. století a zároveň se vzápětí stala součástí hradu Šternberk, jehož výstavba byla dovršena koncem roku 1269 krátce předtím založeným již zmíněným Zdeslavem. Z rané gotiky pochází křížová klenba nad presbytářem a také jsou z tohoto období jednoznačně zachována obloukovitě lomená okna. Za období arcibiskupství Albrechta II. ze Šternberka prošla kaple úpravou v duchu vrcholné gotiky (zbylou část křídla, v němž se kaple nalézá, však Albertovi jednoznačně připsat nelze). Prvky přidané v tomto období silně podtrhly gotický vzhled kaple, například svorníky klenby či zvětšením oken, ale i výzdobou interiéru kaple, především nástěnnými malbami mistrů z okruhu dvora Karla IV. V jednu z prvních bohoslužeb po přestavbě kaple ukončené roku 1376 sloužili augustiniáni, jejichž klášter stojí blízko hradu. Další vývoj kaple není zcela patrný, kaple procházela dobovými úpravami a její gotická podoba byla odhalena během romantických úprav za knížete Jana II. dle projektu vídeňského architekta Karla G. Kaysera na sklonku 19. století. \n\nTypický znak gotického umění, tedy lomený oblouk byl použit například u oken kaple. Klenební pole jsou nesena žebry, a aby stavba byla co nejvyšší, je zvenčí podepřena odstupňovanými opěrnými pilíři, jenž umožňuje ztenčení zdiva mezi pilíři a také přispívá k zvětšení oken. Ve svornících klenby jsou umístěny erby - šternberská hvězda, kříž Alberta II., berkovské ostrve a žerotínský lev. Na příporách oddělujících polygonální závěr je vložen baldachýn a podstavec na sochy úrovni podokenní římsy, která obíhá celé presbyterium. Na jižní a severní straně je umístěna tribuna, na zábradlí zdobena slepými kružbami. Pod jižní tribunou se nachází obdélný portál vedoucí do sakristie a na severní straně je pod tribunou prostor, který je spojen s okenním otvorem ústícím ven pro osvětlení. Přes jižní tribunu je umožněn soukromý přístup pro majitele hradu a to chodbou přímo do ložnice. Zábradlí tribun je zdobeno slepými kružbami. Celé presbyterium je odděleno profilovaným vítězným obloukem.\n\nPo stranách oltáře jsou dochovány zbytky původní malby mistrů z okruhu císařského dvora Karla IV. se scénami Zvěstování Panně Marii a Klanění tří králů, na němž je zachycena pravděpodobná podobizna císaře Karla IV. Restaurování maleb proběhlo v roce 1973. \n\nGotika vyvrcholila v Čechách a na Moravě kolem roku 1400 tzv. „krásným slohem“ a jednou z jeho nejvzácnějších památek je Šternberská Madona, jejíž originál byl vytvořen v 90. letech 14. století z opuky a je zdobený polychromií. Její původní umístění je možno situovat právě do této sakrální prostory, popřípadě do blízkého kostela augustiniánů. Pochází z dílny následovníka tzv. Mistra Toruňské madony. Díky signatuře na zádech sochy se uvažuje i o Jindřichu Parléři, synovci slavného Petra Parléře. V kapli se ale nachází pouze kopie sochy, originál je dlouhodobě vystaven v expozici Arcidiecézního muza v Olomouci. Socha Madony, která je ve vlastnictví církve se často stává středobodem nejrůznějších výstav. \n\nKaple byla obohacena novogotickým oltářem s původními gotickými deskovými malbami a sochami, jež byly z velké části součástí tzv. lichtenštejnské sbírky. Napravo od oltáře nalezneme kamenný reliéf Panny Marie Ochranitelky z 16. století. Stěny zdobí deskové obrazy a další drobné plastiky ze dřeva. Dva obrazy biskupů provedených technikou tempery na dřevě jsou od českého mistra z 15, století. Obraz Panny Marie, jejíž postava je vyobrazena na ornamentálním pozadí jako olej na dřevě je od Hermanna Rode z Lübecku. Pod obrazem Panny Marie je umístěna vyřezávaná zlacená deska, jež je pozdně gotickou řezbářskou prací. Technikou olej na dřevě je také zpracován obraz sv. Benedikta pocházející z rukou středoevropského malíře z 1. pol. 16. století. \n\nNa východní stěně jsou deskové obrazy moravské provenience, vytvořené pomocí techniky malby temperou na dřevě, pocházející z doby kolem roku 1500. Tyto deskové malby představují sv. Ondřeje, sv. Markétu, sv. Kateřinu a sv. Floriána a každý z nich je znázorněn se svým charakteristickým předmětem, tzv. atributem. Na severní stěně kaple jsou vystaveny části deskového oltáře, které vznikly kolem roku 1370 na objednávku Alberta II. ze Šternberka (viz. samostatný odstavec). Nad těmito obrazy je umístěn korpus Krista na kříži, což je plastika z lipového dřeva od neznámého olomouckého autora z konce 15. století. Dalšími prvky interiéru jsou dřevěné lavice, které jsou památkou z renesančního období a jsou zdobené úponkovou řezbou. Vedle dveří visí kropenka, tepaná z mědi na železném držadle ze 17. století. \n\nV hradní kapli, se jako pozůstatek po Lichtenštejnském rodu nachází rozsáhlá sbírka artefaktů, jež se konstruovala do dnešního objemu několik řad let a u mnohých části lze jednoznačně určit přesné datum, kdy se staly její součástí. Nelze tak však rozhodnout v případě deskových obrazů, které tvořily otočná křídla demontovaného retabula sousedního klášterního kostela augustiniánů, (že se jednalo o pohyblivá křídla jediného retabula, dokazují i zbytky po úchytech pantů na jednotlivých obrazech). Právě na těchto obrazech chybí tzv. aukční inventární štítek, kterým se cesta původu určuje. Z tohoto důvodu lze hypoteticky usoudit, že obrazy pochází z místa dnešního uložení, tedy z místa hradní kaple. Celkem se jedná o čtveřici deskových obrazů s postavami světic: sv. Lucie, sv. Barbory, sv. Kateřiny, sv. Anežky Římské. Desky jsou malovány oboustranně, na reversu desky se sv. Barborou je zkrácený verš, se sv. Anežkou se na druhé straně dochoval neznatelný fragment. Z dobové praxe vyplývá, že čtveřice světic zastupuje skupinu tzv. kapitálních Panen, které obklopovaly Pannu Marii ve středu otevřené archy. Pořadí světic napovídají jednak pozůstatky pantů, tak natočení Panen. Celý soubor nebyl nalezen pohromadě, proto restaurováním Bohuslavem Slánským prošla pouze trojice desek. Obraz se sv. Lucií dodnes restaurován nebyl. \n\nMajitelé hradu měli pro bohoslužby i pro soukromé účely přístup do kaple přímo z ložnice na oratoř. Největší zajímavostí, kterou nalezneme na podlaze kaple, je vyústěné horkovzdušné vytápění, jež je dokladem lichtenštejnské modernizace z přelomu 19. a 20. století.\n\n\n"}
{"id": "1115646", "url": "https://cs.wikipedia.org/wiki?curid=1115646", "title": "Air (skladba)", "text": "Air (skladba)\n\nAir (česky někdy též \"árie\") je jednoduchá vokální nebo instrumentální skladba, která mívá dvojdílnou písňovou formu.\n\nNázev air pochází z francouzštiny a má význam píseň, melodie. V období renesance se jednalo o někdy i vícehlasou píseň doprovázenou loutnou. V baroku se tímto pojmem obvykle označuje netaneční část, která je součástí taneční suity. \n\nAir, v podobě zpěvu doprovázeného loutnou, se objevil na dvoře královny Alžběty I. na sklonku 16. století a zůstal populární až do dvacátých let 17. století. Pravděpodobně se vyvinul z podobných italských a francouzských forem. Velmi populárními skladateli tohoto žánru byli John Dowland (zpěvník First Booke of Songs or Ayres z roku 1597) a Thomas Campion (Books of Airs, poprvé vyšlo tiskem 1601).\n\nBarokní skladatelé názvem air (případně aria) označovali melodické instrumentální skladby. Často se jedná o část taneční suity, kde se skladatel nemusí držet formy typické například pro jednotlivé tance. Proto tyto skladby mívají velmi různorodý charakter a tempo.\n\nJedním z nejznámějších příkladů je druhá věta Bachovy Suity pro orchestr v D dur (BWV 1068), kterou v 19. století upravil německý houslista August Wilhelmj pro housle a klavír. Díky transpozici melodie je možné zahrát tuto skladbu na housle na jediné, nejnižší struně G, a proto vešla ve známost jako \"Air/Árie na struně G\". \n\nAir je také součástí Bachových suit pro cembalo, například 2. a 4. Francouzské suity nebo 4. a 6. partity. Může být použit i jako základní melodie pro variace, jako je tomu v Goldbergových variacích, nebo v poslední větě Händelovy suity v E dur (HWV 430).\n"}
{"id": "1115648", "url": "https://cs.wikipedia.org/wiki?curid=1115648", "title": "Řád Suvorova", "text": "Řád Suvorova\n\nŘád Suvorova (: \"Орден Суворова\") je sovětské vyznamenání založené na počátku Velké vlastenecké války. Byl zřízen rozhodnutím Nejvyššího sovětu SSSR 29. července 1942 spolu s Řádem Alexandra Něvského a Řádem Kutuzova k ocenění velitelského sboru Rudé armády za význačné zásluhy při vedení vojsk. Byl udělován i vojenským útvarům.\n"}
{"id": "1115650", "url": "https://cs.wikipedia.org/wiki?curid=1115650", "title": "Air", "text": "Air\n\nAir může být:\n"}
{"id": "1115653", "url": "https://cs.wikipedia.org/wiki?curid=1115653", "title": "Domov pro seniory Hortenzie", "text": "Domov pro seniory Hortenzie\n\nDomov pro seniory Hortenzie, příspěvková organizace hlavního města Prahy je poskytovatelem sociálních služeb v okrese Praha-východ, Středočeský kraj. Nachází se v obci Bořanovice u severního okraje Prahy. Původní sídlo bylo v Praze, v městské části Praha 1 na Malé Straně, v budově kláštera augustiniánů, v těsné blízkosti římskokatolického kostela sv. Tomáše. K přestěhování Domova do obce Bořanovice došlo v roce 1998. V současné době je ředitelkou Mgr. Hana Pavlíková.\n\nDomov pro seniory disponuje celkem 65 lůžky a je určen pro mladší seniory věkové kategorie 65 až 80 let a starší seniory věkové kategorie nad 80 let. Mezi základní poskytované služby Domova patří ubytování včetně celodenního stravování, pomoc při zvládání běžných úkonů každodenního života, ošetřovatelská péče o klienty a sociálně-psychologická a terapeutická péče – součástí je i ordinace praktického lékaře.\n\nV Domově je k dispozici například kavárna, kadeřnice, pedikérka. Významná je i dobrovolnická činnost, klienti zde mají možnost využití canisterapie či pastorační péče.\n\n"}
{"id": "1115655", "url": "https://cs.wikipedia.org/wiki?curid=1115655", "title": "Silniční cyklistika na Evropských hrách 2015", "text": "Silniční cyklistika na Evropských hrách 2015\n\nZávody v silniční cyklistice na I. Evropských hrách proběhly 20. června a 21. června 2015 v Baku a závody v časovce proběhly v přilehlé části Baku, zvané Bilgəh, u Kaspického moře 18. června 2015.\n\np – pořadí, sč – startovní číslo, o – odstup, dnf – nedojel/a, dq – diskvalifikace, dns – nestaroval/a\n\n"}
{"id": "1115656", "url": "https://cs.wikipedia.org/wiki?curid=1115656", "title": "Emanuel Fait", "text": "Emanuel Fait\n\nEmanuel Fait (18. července 1854 Beroun – 20. listopadu 1929 Praha) byl český pedagog a cestovatel.\n\nEmanuel Fait se narodil v Berouně do rodiny hospodského Martina Faita. Studoval na Filozofické fakultě pražské univerzity dějiny, zeměpis, slovanské jazyky, arabštinu a sanskrt. Byl profesorem zeměpisu, po ukončení studií učil na reálce v Litomyšli, kde byl jeho kolegou Alois Jirásek. Kromě krátkého pobytu v Rakovníku působil až do konce své učitelské a vědecké činnosti v Praze. Roku 1881 podnikl svoji první výzkumnou cestu na Kavkaz. V roce 1885 zájem zaměřil na jih Ruska a Balkán, navštívil Bulharsko, Srbsko a Makedonii, která tehdy patřila ještě k Osmanské říši. V roce 1889 následovala cesta do Asie, a příštího roku 1890 procestoval Krym a jižní Rusko. V roce 1891 cestoval do severní Afriky, kde projel Libyjskou pouští a po Nilu se dostal až do Asuánu a Wádí Halfy v Dolní Núbii. V roce 1902 se vydal na další dobrodružnou cestu do Střední Asie, přeplavil se přes Černé moře na Kavkaz a dostal se až do Tbilisi. V letech 1922-1924 uskutečnil svojí poslední cestu, která vedla do Jugoslávie. Zemřel 20. listopadu 1929 v Praze.\n\n"}
{"id": "1115657", "url": "https://cs.wikipedia.org/wiki?curid=1115657", "title": "Josef Holzer (politik)", "text": "Josef Holzer (politik)\n\nJosef Holzer (??? – červenec 1895 Gersdorf) byl rakouský politik německé národnosti z Korutan, v 2. polovině 19. století poslanec Říšské rady.\n\nPůsobil jako majitel nemovitostí v korutanském Gersdorfu. Byl aktivní v politice. Zastával funkci člena ústředního výboru zemské zemědělské společnosti v Korutanech.\n\nZasedal jako poslanec Korutanského zemského sněmu. Byl taky poslancem Říšské rady (celostátního parlamentu Předlitavska), kam nastoupil v prvních přímých volbách roku 1873 za kurii venkovských obcí v Korutanech, obvod St. Veit, Friesach, Wolfsberg atd. V roce 1873 se uvádí jako Josef Holzer, majitel nemovitostí, bytem Gersdorf. V roce 1873 zastupoval v parlamentu provládní blok Ústavní strany (centralisticky a provídeňsky orientované), v jehož rámci patřil k mladoliberální skupině.\n\nZemřel počátkem července 1895 ve věku 53 let na svém statku.\n"}
{"id": "1115659", "url": "https://cs.wikipedia.org/wiki?curid=1115659", "title": "Jiří Pietsch", "text": "Jiří Pietsch\n\nJiří Pietsch (22. dubna 1941 – 9. prosince 2013 Praha) byl československý basketbalista, mistr Československa 1960.\n\nV československé basketbalové lize odehrál celkem 3 sezóny. Hrál za tým Spartak Sokolovo / Sparta Praha, s nímž získal zlatou medaili za titul mistra Československa 1960. V sezónách 1965/66 a 1972/73 hrál za klub Tatran Praha a skončil dvakrát na 12. místě. \n\nOd roku 1990 spolupracoval s Luborem Blažkem, trenérem ženské reprezentace, v klubu Sparta Praha, jako asistent trenéra ligového družstva žen. Od roku 1994 byl jednatelem klubu BLC Sparta Praha. V roce 1997 začal své mnohaleté působení na Folimance, kde spolehlivě zastával pozici vedoucího ligového družstva žen USK Praha až do konce basketbalové sezony 2012/2013.\n\n\n\n"}
{"id": "1115662", "url": "https://cs.wikipedia.org/wiki?curid=1115662", "title": "Anton Moritsch mladší", "text": "Anton Moritsch mladší\n\nAnton Moritsch mladší (12. prosince 1851 Villach – 24. dubna 1887 Villach) byl rakouský továrník a funkcionář Alpského spolku německé národnosti z Korutan.\n\nJeho otec Anton Moritsch byl v 70. a 80. letech poslancem Říšské rady (celostátního parlamentu Předlitavska. I Anton Moritsch mladší byl politicky angažovaný a patřil mezi stoupence německých liberálů (tzv. Ústavní strana). Byl předsedou místní školní rady v obci Sankt Martin u Villachu, v níž později zastával i úřad starosty.\n\nProfesí byl továrníkem. Angažoval se v turistickém rozvoji Alp. V roce 1869 patřil mezi zakladatele Německého alpského spolku (Deutscher Alpenverein) a v letech 1870–1871 zakládal jeho pobočku ve Villachu, v níž od roku 1874 trvale působil a později zastával post jejího pokladníka a druhého předsedy. Zasloužil se o výstavbu horské chaty na hoře Mittagskogel a dalších podobných turistických zařízení.\n\nZemřel v dubnu 1887 ve věku 36 let. \n\n \n"}
{"id": "1115663", "url": "https://cs.wikipedia.org/wiki?curid=1115663", "title": "Anton Moritsch", "text": "Anton Moritsch\n\nAnton Moritsch (??? – ???) byl rakouský podnikatel a politik německé národnosti z Korutan, v 2. polovině 19. století poslanec Říšské rady.\n\nZasedal jako poslanec Říšské rady (celostátního parlamentu Předlitavska), kam nastoupil v doplňovacích volbách roku 1876 za kurii městskou v Korutanech, obvod Villach, Hermagor, Tarvis, Spital, Obervellach atd. Mandát zde obhájil ve volbách roku 1879. Slib složil 9. října 1879. V roce 1876 se uvádí jako Anton Moritsch, obchodník a majitel továrny, bytem Villach.\n\nZastupoval v parlamentu provládní blok Ústavní strany (centralisticky a provídeňsky orientované). V listopadu 1876 se uvádí mezi stoupenci nového poslaneckého Pokrokového klubu. Na Říšské radě se v říjnu 1879 naopak uvádí jako člen staroněmeckého Klubu liberálů (\"Club der Liberalen\"). Ve volbách roku 1885 už nekandidoval.\n\nJeho syn Anton Moritsch mladší (1851–1887) byl funkcionářem Alpského spolku ve Villachu a starostou obce Sankt Martin.\n\n–"}
{"id": "1115664", "url": "https://cs.wikipedia.org/wiki?curid=1115664", "title": "Chilská ženská fotbalová reprezentace", "text": "Chilská ženská fotbalová reprezentace\n\nChilská ženská fotbalová reprezentace reprezentuje Chile na mezinárodních fotbalových akcích, jako je mistrovství světa žen nebo ženský turnaj na olympijských hrách.\n"}
{"id": "1115665", "url": "https://cs.wikipedia.org/wiki?curid=1115665", "title": "Leopold Moro", "text": "Leopold Moro\n\nLeopold von Moro (4. července 1826 Viktring – 5. února 1900 Štýrský Hradec) byl rakouský podnikatel a politik německé národnosti z Korutan, v 2. polovině 19. století poslanec Říšské rady.\n\nPůsobil jako továrník. Byl majitelem textilní továrny a dolů. Pocházel z rodiny, původem z Itálie, kterou roku 1816 povýšil císař František I. za její podíl na rozvoji průmyslu do šlechtického stavu.\n\nByl poslancem Říšské rady (celostátního parlamentu Předlitavska), kam nastoupil v doplňovacích volbách roku 1879 za městskou kurii v Korutanech, obvod Klagenfurt. Slib složil 18. března 1879. Mandát zde obhájil i v krátce poté konaných řádných volbách roku 1879 a volbách roku 1885. Ve volbách roku 1891 uspěl za kurii velkostatkářskou v Korutanech. V roce 1879 se uvádí jako rytíř Leopold von Moro, majitel továrny, bytem Klagenfurt.\n\nV parlamentu zastupoval blok německých liberálů (tzv. Ústavní strana, centralisticky a provídeňsky orientovaná). Na Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\"). Od roku 1881 byl členem klubu Sjednocené levice, do kterého se spojilo několik ústavověrných (liberálně a centralisticky orientovaných politických proudů). Za tento klub uspěl i ve volbách roku 1885. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice.\n\nZemřel v únoru 1900.\n"}
{"id": "1115666", "url": "https://cs.wikipedia.org/wiki?curid=1115666", "title": "Krkavčí kameny", "text": "Krkavčí kameny\n\nKrkavčí kameny (německy nazývané původně podle vyšší skály \"Falkenstein\" , t. j. \"Sokol\") jsou skupina pískovcových skalních věží, která se nachází v Lužických horách přímo na česko-saských hranicích. Náleží do katastru obce Dolní Světlá v okrese Česká Lípa v Libereckém kraji.\n\nKrkavčí kameny se nacházejí na zalesněném návrší v nadmořské výšce 543 metrů na česko-německé hranici zhruba 100 m vlevo od cesty, která spojuje Dolní Světlou s Jonsdorfem. Návrší spadá k západu asi 12 m vysokým srázem a na jeho temeni je dvojice pískovcových skal, z nichž mohutnější Sokol (Falkenstein), vysoký cca 12 metrů, se nachází na německé straně. Na české straně je menší skála, které horolezci přezdívají Sokolík. Skála na české straně má dva vrcholky, vysoké 5 a 8 metrů, v nichž lidé spatřovali podobu dvou hlav či hlavy lva a koně. U menší z věží (Sokolíku) na české straně stávala do roku 1945 restaurace Gondola.\n\nDíky výrazné podobě těchto skal, ležících na zemské hranici blízko obchodní cesty, se zmínky o Krkavčích kamenech objevují již od 14. století. Během prusko-rakouské války v roce 1778 zdejší vyvýšeninu obsadili rakouští vojáci, kteří skály obehnali palisádami. U tohoto opevnění 30. července 1778 došlo k přestřelce Rakušanů s Prusy. V roce 1877 Adolf Clemens Fähnrich z Dolní Světlé přistavěl k jižnímu úpatí české skalní věže hostinec. V roce 1880 byl z hostince zpřístupněn dřevěným schodištěm vrcholek skály a na něm majitel hostince zřídil vyhlídku, kterou nazval \"Ritterstein\" (\"Rytířský kámen\"). Ještě téhož roku byla zbudována vyhlídka také na sousední německé skále. Tato vyhlídka byla za účasti zástupců spolků a občanů ze Saska i z Čech slavnostně otevřena 1. září 1880. Při této příležitosti byla dosud bezejmenná skála pojmenována \"Falkenstein\". Dne 19. srpna 1885 vypukl požár, který dřevěnou restauraci úplně zničil. V roce 1887 byla na místě původní restaurace postavena nová chataNová chata byla postavena až po dvou letech vev20. letech 20. století byla přebudována na horský hotel s celoročním provozem. Po roce 1945 prázdný objekt chátral až zcela zanikl v 50. letech, kdy byly údajně jeho pozůstatky rozebrány slovenskými příslušníky pohraniční stráže jako stavební materiál. \n\nKrkavčí kameny patří mezi místa, vyhledávaná horolezci. Na Sokolíku na české straně je vyznačeno celkem 15 lezeckých cest. Obtížnost těchto cest je v rozpětí od stupně III až po VIIa, VIIb a VIIc. Pro lezecké aktivity jsou skály přístupny bez omezení, území se však nachází v chráněné krajinné oblasti a spadá pod Správu CHKO Lužické hory. \n\nDo skal nevede žádná silnice, jen řada cest pro pěší turisty z německé i české strany. Od obce Dolní Světlá, náležející pod obec Mařenice, sem a dál k hraničnímu přechodu k saskému Jonsdorfu vede turistická pěší trasa s zeleným pásovým značením Klubu českých turistů. \n\n\n"}
{"id": "1115668", "url": "https://cs.wikipedia.org/wiki?curid=1115668", "title": "Graceland (album)", "text": "Graceland (album)\n\nGraceland je sedmé sólové studiové album amerického hudebníka Paula Simona, vydané v roce 1986. V hitparádě Billboard 200 se umístilo na třetí příčce, zatímco v britské UK Albums Chart a několika dalších na první. V mnoha zemích dosáhlo platinové desky.\n\n"}
{"id": "1115669", "url": "https://cs.wikipedia.org/wiki?curid=1115669", "title": "Drakunkulóza", "text": "Drakunkulóza\n\nDrakunkulóza je onemocnění způsobené nákazou vlasovcem medinským. K nákaze dochází konzumací vody, v níž jsou perloočky infikované larvami vlasovce. Zpočátku se neprojevují žádné symptomy. Přibližně po roce začne nakažená osoba pociťovat bolestivé pálení, když samička v pokožce začne tvořit zapouzdření, obvykle na dolní končetině. Za několik týdnů poté z pokožky začne vylézat červ. Během této doby může být chůze nebo práce obtížná. Úmrtí způsobené onemocněním je velmi vzácné.\n\nPodle dostupných znalostí je člověk jediným druhem, u kterého dochází k nákaze vlasovcem medinským. Červ má jeden až dva milimetry v průměru a dospělá samička má na délku 60 až 100 centimetrů (samečci jsou mnohem kratší). Vajíčka dokáží mimo tělo člověka přežít až tři týdny. Předtím musí být vajíčka pozřena perloočkami. Larva může v těle perloočky přežívat až čtyři měsíce. Aby se tedy onemocnění v oblasti udrželo, musí každý rok dojít k nákaze člověka. Diagnózu onemocnění lze obvykle stanovit na základě příznaků a symptomů onemocnění.\n\nSoučástí prevence je včasná diagnóza onemocnění a následná prevence styku poranění s pitnou vodou. Mezi další snahy o prevenci patří zlepšení přístupu k čisté vodě nebo filtrace vody, pokud není čistá. Filtrace přes tkanou látku je obvykle dostačující. Kontaminovanou pitnou vodu je možné ošetřit chemickým přípravkem temefos, který larvy vlasovce zahubí. Na onemocnění není dostupný žádný lék nebo vakcína. Červa je možné v průběhu času pomalu vytahovat navíjením na klacík. Vředy, které se v průběhu růstu červa tvoří, mohou být infikovány bakteriemi. I několik měsíců po vyjmutí červa může být místo stále bolestivé.\n\nV roce 2013 bylo ohlášeno 148 případů nákazy. Toto číslo je v prudkém kontrastu s 3,5 miliony případů v roce 1986. Onemocnění se dnes vyskytuje již jen ve 4 zemích v Africe, oproti 20 zemím v 80. letech 20. století. Nejvíce postiženou zemí je Jižní Súdán. Bude se pravděpodobně jednat o první parazitické onemocnění, které se podaří vymýtit. Drakunkulóza je známá již od dávných dob. Zmínka o ní je uvedena už v egyptském lékařském spise Ebersův papyrus, který se datuje do doby 1550 před Kristem. Název drakunkulóza je odvozen z latinského „strádání způsobené malými dráčky“, zatímco název „guinejský červ“ se objevil poté, co Evropané onemocnění poprvé objevili na guinejském pobřeží západní Afriky v 17. století. Druh příbuzný vlasovci medinskému způsobuje onemocnění i u jiných druhů zvířat. Zdá se, že tento druh nezpůsobuje nákazu u člověka. Drakunkulóza je klasifikována jako opomíjená tropická nemoc.\n"}
{"id": "1115686", "url": "https://cs.wikipedia.org/wiki?curid=1115686", "title": "Obyvatelstvo Finska", "text": "Obyvatelstvo Finska\n\nPopulace Finska činila v roce 2015 odhadem 5 477 359 lidí.\n\nHustota zalidnění činí ve Finsku 17 lidí na kilometr čtvereční. To z Finska dělá třetí nejřidčeji obydlenou zemi v Evropě, po Islandu a Norsku. Asi 85 % obyvatel žije ve městech, jeden milion lidí žije v Helsinkách a okolí. Na druhou stranu v Laponsku činí hustota zalidnění jen dva lidi na kilometr čtvereční.\n\nZemě je etnicky homogenní, dominantním etnikem jsou Finové. Oficiálními jazyky jsou finština a švédština, druhý z nich je mateřským jazykem asi pěti procent finské populace. Od třináctého do začátku devatenáctého století bylo Finsko součástí Švédska.\n\nNa konci roku 2013:\n"}
{"id": "1115689", "url": "https://cs.wikipedia.org/wiki?curid=1115689", "title": "William D. Leahy", "text": "William D. Leahy\n\nWilliam Daniel Leahy (6. května 1875 – 20. července 1959) byl americký námořní důstojník, jeden ze čtyř v dějinách USA, kterým byla udělena nejvyšší námořní hodnost admirál loďstva (Fleet Admiral); stalo se tak rozhodnutím Kongresu 15. prosince 1944 a Leahy byl v té době náčelníkem štábu vrchního velitele. William D. Leahy patřil během druhé světové války k nejdůležitějším americkým velitelům a podílel se v té době na všech zásadních strategických rozhodnutích ozbrojených sil USA.\n"}
{"id": "1115691", "url": "https://cs.wikipedia.org/wiki?curid=1115691", "title": "Zelení mužíčci (krymská krize)", "text": "Zelení mužíčci (krymská krize)\n\nZelení mužíčci či zelení človíčci ( , ) je označení pro maskované vojáky v zelených neoznačených uniformách, kteří se objevili s moderními ruskými zbraněmi a vybavením na Ukrajině v roce 2014 během krymské krize. Označení se vžilo během období, kdy nebylo oficiálně jasné, ke komu tito neoznačení vojáci patří. Po počátečním popírání prezident Vladimir Putin přiznal účast ruských speciálních jednotek a námořní pěchoty, které přispěly k anexi Krymu.\n\nNěkdy se jako zelení mužíčci označují i ruští vojáci, kteří údajně působí i v navazující válce na východní Ukrajině. Zatímco na Krymu aktivní účast ruských jednotek Rusko přes počáteční popírání potvrdilo, na východní Ukrajině účast stále popírá s tím, že zajatí vojenští specialisté na východní Ukrajině jsou mimo službu a dále jsou uvádení ruští občané, kteří se připojili k separatistům.\n\nNeoznačení vojáci a jejich neoficiální nasazení na území cizího státu bez formálního vyhlášení války je fenomenem nového pojetí války, tzv. hybridní války. Kromě tohoto fenomenu je hybridní válce vlastní také důraz na informační válku a psychologické akce.\n\nPodle českého spolku Jagello 2000 právě v případě Ukrajiny dostala tato hybridní válka poprvé reálnější obrysy a kromě její vedení prostřednictvím neoznačených vojáků došlo také k zesílení ruské propagandy na mezinárodní scéně. Kromě tradičních způsobů byla také nasazena tzv. armáda trollů.\n\nPoprvé se zelení mužíčci objevili během krymské krize, když obsazovali vojenská zařízení a politické instituce. Tehdy byli označováni jako neoznačení příslušníci místní domobrany, ale kvůli jejich vysoké profesionalitě a velmi moderní výbavě ruskými zbraněmi existovalo podezření, že jde o ruské vojáky. To nakonec potvrdil v březnu 2015 ruský prezident Vladimir Putin, který navíc na počest jejich klíčové role při anexi Krymu vyhlásil 27. únor \"„dnem speciálních sil“\" přezdívaný ruskými médii \"„den zelených mužíčků“\". Předtím existoval také ruskými vládními a armádními špičkami velmi oceňovaný návrh člena obranného výboru Státní dumy Igora Zotova, podle něhož by byl na 7. října, čili na Putinovy narozeniny, vyhlášen tzv. \"„den uctivých lidí“\". Uctiví lidé ( , ) je označení těchto vojáků používané v Rusku a v ruských médiích. Zelení mužíčci se totiž při přebírání krymských institucí chovali k jejich zaměstnancům velmi uctivě.\n\nPodle prezidenta Putina šlo o příslušníky GRU a námořní pěchoty, které vyslal na Krym pod záminkou posílení obrany tamních ruských vojenských objektů. Podle vysloužilého admirála Igora Kasatonova šlo v případě Krymu o příslušníky Specnaz, jejichž nasazení proběhlo pomocí šesti přistání vrtulníků a třech přistání letadel Il-76 v počtu celkem 500 mužů.\n\nRuští vojáci a ruská vojenská technika dle tvrzení ukrajinské vlády a pozorovatelů NATO ve velkém figurují i v následné válce na východní Ukrajině. Rusko účast v této válce vytrvale odmítá, přestože se objevuje velké množství přímých (jako v případě sestřelení malajsijského letadla letu MH17) i nepřímých důkazů, že zde prostřednictvím neoznačené techniky a vojáků vede tzv. hybridní válku.\n\n"}
{"id": "1115696", "url": "https://cs.wikipedia.org/wiki?curid=1115696", "title": "Gustav Pacher von Theinburg", "text": "Gustav Pacher von Theinburg\n\nGustav Pacher von Theinburg (22. března 1839 Sollenau – 21. června 1927 Vídeň) byl rakouský podnikatel a politik německé národnosti, v 2. polovině 19. století poslanec Říšské rady.\n\nByl vnukem průmyslníka Johanna Martina Pachera von Theinburg. V průmyslovém podnikání se angažovali i Gustavovi bratři Paul Pacher von Theinburg a Alwil Pacher von Theinburg. Gustavova manželka byla bojovnice za práva žen Barbara von Gagern.\n\nGustav v letech 1858–1861 vystudoval obchod v Hamburku, Le Havre a Liverpoolu. Pak nastoupil do otcovy firmy a od roku 1869 byl členem dolnorakouské obchodní a živnostenské komory, v níž byl zejména referentem pro otázky železnic. Byl komerčním radou a členem stále komise pro obchod. Podílel se na organizováni mezinárodních textilních výstav a získal čestná vyznamenání. Podporoval ochranná dovozní cla a napsal v tomto duchu řadu studií.\n\nByl i poslancem Říšské rady (celostátního parlamentu Předlitavska), kam nastoupil v doplňovacích volbách roku 1877 za kurii obchodních a živnostenských komor v Korutanech, obvod Klagenfurt. Slib složil 26. dubna 1877. Mandát zde obhájil i v řádných volbách roku 1879 a volbách roku 1885. Rezignoval roku 1886. V parlamentu ho nahradil Armand Dumreicher. V roce 1877 se uvádí jako Gustav Pacher von Theinburg, ředitel akciové společnosti k. k. privat. Schönauer und Sollenauer Baumwollgarnmanufactur, bytem Vídeň.\n\nV parlamentu zastupoval blok německých liberálů (tzv. Ústavní strana, centralisticky a provídeňsky orientovaná). V říjnu 1879 je zmiňován na Říšské radě coby člen mladoněmeckého Klubu sjednocené Pokrokové strany (\"Club der vereinigten Fortschrittspartei\").\n"}
{"id": "1115698", "url": "https://cs.wikipedia.org/wiki?curid=1115698", "title": "Česko na Evropských hrách 2015", "text": "Česko na Evropských hrách 2015\n\n"}
{"id": "1115701", "url": "https://cs.wikipedia.org/wiki?curid=1115701", "title": "Nannini", "text": "Nannini\n\nPříjmení Nannini má více nositelů:\n\n"}
{"id": "1115702", "url": "https://cs.wikipedia.org/wiki?curid=1115702", "title": "Mathias Petritsch", "text": "Mathias Petritsch\n\nMathias Petritsch (??? – 14. ledna 1882 Fürnitz) byl rakouský politik německé národnosti z Korutan, v 2. polovině 19. století poslanec Říšské rady.\n\nZasedal jako poslanec Korutanského zemského sněmu. Byl taky poslancem Říšské rady (celostátního parlamentu Předlitavska), kam nastoupil v prvních přímých volbách roku 1873 za kurii venkovských obcí v Korutanech, obvod Villach, Rosegg, Ferlach atd. V roce 1873 se uvádí jako Mathias Petritsch, majitel nemovitostí, bytem Finkenstein bei Villach. V roce 1873 zastupoval v parlamentu provládní blok Ústavní strany (centralisticky a provídeňsky orientované), v jehož rámci patřil k mladoliberální skupině.\n\nZemřel v lednu 1882 při nehodě koňského povozu na cestě z Villachu do Fürnitz. Byl na místě mrtev.\n"}
{"id": "1115703", "url": "https://cs.wikipedia.org/wiki?curid=1115703", "title": "Aaronson", "text": "Aaronson\n\nPříjmení Aaronson má více nositelů:\n\n"}
{"id": "1115704", "url": "https://cs.wikipedia.org/wiki?curid=1115704", "title": "Zelenay", "text": "Zelenay\n\nPříjmení Zelenay má více nositelů:\n\n"}
{"id": "1115706", "url": "https://cs.wikipedia.org/wiki?curid=1115706", "title": "Roman Zelenay", "text": "Roman Zelenay\n\nJméno a příjmení Roman Zelenay má více nositelů:\n\n"}
{"id": "1115713", "url": "https://cs.wikipedia.org/wiki?curid=1115713", "title": "Řád Kutuzova", "text": "Řád Kutuzova\n\nŘád Kutuzova (: \"Орден Кутузова\") je sovětské vyznamenání založené na počátku Velké vlastenecké války. Byl zřízen rozhodnutím Nejvyššího sovětu SSSR 29. července 1942 spolu s Řádem Alexandra Něvského a Řádem Suvorova k ocenění velitelského sboru Rudé armády za význačné zásluhy při vedení vojsk. Byl udělován i vojenským útvarům.\n"}
{"id": "1115721", "url": "https://cs.wikipedia.org/wiki?curid=1115721", "title": "Machines EP", "text": "Machines EP\n\nMachines je čtvrté EP britské dubstepové skupiny Modestep. Obsahuje originální track \"Machines\" a jeho dva remixy. Bylo vydáno 20. dubna 2015.\n\n"}
{"id": "1115722", "url": "https://cs.wikipedia.org/wiki?curid=1115722", "title": "Valerius Ritter", "text": "Valerius Ritter\n\nValerius Ritter (??? – 11. dubna 1902 Sankt Leonhard) byl rakouský politik německé národnosti z Korutan, v 2. polovině 19. století poslanec Říšské rady.\n\nPůvodně byl ředitelem statku, později soukromníkem ve Vídni a správním radou železniční tratě Lvov–Černovice. V roce 1885 se uvádí jako majitel nemovitostí v korutanském Sankt Leonhard u Villachu. V jiném dobovém zdroji je uváděn jako viceprezident správní rady železniční tratě Lvov–Bełżec.\n\nZasedal jako poslanec Korutanského zemského sněmu. Ten ho roku 1870 zvolil i za poslance Říšské rady (celostátního parlamentu Předlitavska), tehdy ještě nepřímo volené zemskými sněmy. Opětovně byl zemským sněmem do parlamentu delegován roku 1871, za městskou kurii v Korutanech. Uspěl také v prvních přímých volbách roku 1873 za městskou kurii v Korutanech, obvod St. Veit, Friesach, Wolfsberg atd. Mandát obhájil ve volbách roku 1879 a volbách roku 1885. V říjnu 1889 uvažoval o rezignaci, ale poté, co ho voliči požádali o setrvání v parlamentu, svou rezignaci stáhl. V roce 1873 se uvádí jako Valerius Ritter, soukromník, bytem Vídeň.\n\nV roce 1873 zastupoval v parlamentu provládní blok Ústavní strany (centralisticky a provídeňsky orientované), v jehož rámci patřil k mladoliberální (mladoněmecké) skupině. Po dalších volbách se ovšem na Říšské radě v říjnu 1879 uvádí jako člen staroněmeckého Klubu liberálů (\"Club der Liberalen\"). Od roku 1881 byl členem klubu Sjednocené levice, do kterého se spojilo několik ústavověrných (liberálně a centralisticky orientovaných politických proudů). Za tento klub uspěl i ve volbách roku 1885. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice.\n\nZemřel v dubnu 1902, po delší nemoci. Pohřben byl v domovském Sankt Leonhardu.\n"}
{"id": "1115724", "url": "https://cs.wikipedia.org/wiki?curid=1115724", "title": "Římskokatolická farnost Mouřenec", "text": "Římskokatolická farnost Mouřenec\n\nŘímskokatolická farnost Mouřenec je územním společenstvím římských katolíků v rámci sušicko-nepomuckého vikariátu českobudějovické diecéze.\n\nMístní plebánie je zřejmě nejstarší v širokém okolí. Centrem farnosti je kostel sv. Mořice na samotě zvané \"Mouřenec\" nad vsí Annín. Kostel byl vystavěn kolem roku 1230 v pozdně románském stylu. První písemná zpráva o místní duchovní správě je z roku 1360. Kolem kostelíka byla původně osada, zaniklá po roce 1946. Dochoval se z ní jenom kostel, hřbitov, barokní kostnice a budova školy.\n\nV letech 1899–1946 zde působil (nejprve v letech 1899–1902 jako kaplan, později jako farář) P. Franz Andraschko, téměř legendární postava. Byl zároveň posledním místním sídelním duchovním správcem, a je pohřben na místním hřbitově. Po roce 1946 ustaly v kostele pravidelné bohoslužby a vzhledem k tomu, že kostel byl poměrně vzdálen od lidských obydlí, stal se častým cílem zlodějů, či v lepším případě trampů (obyvatelé nedalekého Annína vzpomínají, že přítomnost těchto návštěvníků byla poznatelná podle zvuku zvonu, výletníci totiž obyčejně neodolali, vylezli na věž a rozhoupali zvon).\n\nPostupná obnova duchovního života na Mouřenci nastala až v 90. letech 20. století z iniciativy tehdejšího velhartického administrátora, P. Zdislava Pešata, který byl ustanoven jako ex currendo administrátor mouřenecké farnosti. Kostel byl opraven a začal opět sloužit pro příležitostné bohoslužby.\n\nFarnost Mouřenec je dnes součástí kollatury farnosti Sušice, odkud je vykonávána její duchovní správa.\n\n\n"}
{"id": "1115739", "url": "https://cs.wikipedia.org/wiki?curid=1115739", "title": "Park 28 gardistů-panfilovců", "text": "Park 28 gardistů-panfilovců\n\nPark 28 gardistů-panfilovců () se rozkládá na ploše přibližně 18 ha v Medeuském rajónu v Almaty. Je vymezen ulicemi Kunajeva, Gogolovou, Zenkova, Kazybek bi, založen byl v 70. letech 19. století. V parku převažují jilmy, osiky, duby, javor, topoly, borovice a smrky. Spolu s okolními budovami vytváří jednu z nejmalebnějších částí města, je památkou historie, architektury a krajinářského umění. Rozhodnutím Rady ministrů Republiky Kazachstán № 1182 z 25. listopadu 1993 se stal součástí Almatinské státní historicko-architektonické památkové rezervace.\n\nPark byl založen při budování stanice \"Věrnyj\" na místě hřbitova, který byl v roce 1921 poničen přívalovými dešti. Zachoval se hrob rodiny Kolpakovských, dcery Leonilly Kolpakovské zemřelé v roce 1860 a vnuka Vladimira Bazilevského zemřelého v roce 1882 (náhrobek byl v roce 2011 obnoven). Zničen byl i hromadný hrob obětí zemětřesení z 28. května 1887. Park na místě hřbitova byl později rozšířen o část v okolí chrámu a byl pojmenován Městský park. Na konceptu se podílel i první starosta Věrného, architekt P. M. Zenkov. Jméno parku se měnilo, u příležitosti stého výročí narození A. S. Puškina v roce 1899 byl pojmenován \"Puškinův park\", v souvislosti s pohřbem hrdinů Sovětského Sedmiříčí dostal v roce 1919 jméno \"Park hrdinů padlých za svobodu\", pak se jmenoval Leninův městský park, se zákazem pohřbívání ve městech byl před rokem 1927 nazýván různě, \"park Gubkompomarma\" v roce 1925 a \"veřejný park 1. května\". V roce 1927, kdy se Alma-Ata stala hlavním městem Kazachstánu, dostává jméno \"Park federace sovětských republik\", v roce 1942 obdržel jméno \"Park 28 gardistů-panfilovců\" na paměť hrdinských činů 28 příslušníků 1075. pluku 316. střelecké divize při obraně Moskvy ve Velké vlastenecké válce.\n\nV letech 1904–1908 byl v parku postaven pravoslavný chrám (ponejprve pojmenovaný Turkestánský Sofijský chrám, následně přejmenovaný na Chrám Nanebevstoupení Páně) a budova Národního domu. V letech vlády sovětů prošel park několikerou rekonstrukcí: v roce 1934 v souvislosti s uzavřením průjezdu po Leninově ulici, v roce 1954 v souvislosti s postavením památníku na hromadném hrobě, v roce 1975 v souvislosti se vztyčením Památníku Slávy.\n\nV roce 1913 proběhla jubilejní zemědělská a průmyslová výstava ke třístému výročí rodu Romanovců. Architektonicko-stavební část provedl vojenský inženýr Andrej Pavlovič Zenkov.\nVe východní části parku bylo postaveno v různých architektonických stylech 28 stálých a 15 dočasných pavilónů. Hlavní alej parku souběžnou s ulicí Kolakovského zkrášlily jurty, ve kterých byly vystaveny nejrůznější předměty kazašského umění, života a průmyslu.\nOkolostojící budovy – chrám, radnice a kino „XX století“ byly jako první elektrifikovány, což zapadlo do obrazu městského sadu. V roce 1982 byl vytvořen seznam republikového významu historických a kulturních památek Kazachstánu, do kterého byly zapsány tři objekty v parku se nacházející: budova muzea národních nástrojů, Chrám Nanebevstoupení a Památník Slávy.\n\nV roce 2006 byla prodána fontána na městském pozemku o výměře 0,1491 ha do soukromého vlastnictví, bylo vydáno povolení na rekonstrukci fontány a stavbu letní kavárny a zbourání staré, zvetšelé budovy.\n\n10. prosince 2010 byl v parku slavnostně odhalen pomník hrdinovi Sovětského svazu, spisovateli Bauyržanu Momyšuly. Autory sochy jsou kazašští sochaři Nurlan Dalbaj a Rasul Satybaldiev. Ceremonie se zúčastnil zástupce starosty Almaty Serik Sejdumanov, hrdinův syn.\n\nChrám Nanebevstoupení Páně náleží ruské pravoslavné církvi. Jedinečná dřevěná stavba o výšce 54 m stojí ve středu parku. Autorem projektu je Konstantin Arkaděvič Boristoglebskij.\n\nYkylasovo muzeum lidových hudebních nástrojů bylo zřízeno v roce 1980 v budově bývalého důstojnického kasina pocházející z roku 1908. Ve sbírkách se nachází více než tisíc sbírkových předmětů šedesáti typů a vzorů kazašských lidových hudebních nástrojů, které používali přední hudebníci, básníci a skladatelé.\n\nDůstojnické kasino (dřívější budova oblastního domu důstojníků) bylo postaveno v roce 1978 podle projektu Ju. G. Ratušného, O. N. Balykbajeva, T. E. Jeralijeva. Stojí naproti východnímu vchodu do parku.\n\nPamátník Slávy nalézající se ve východní části parku byl postaven ke třicátému výročí Vítězství v roce 1975. V témže roce byl zapálen věčný oheň. Památník sestávající ze čtyř částí byl odhalen 8. května 1975. První část – reliéf \"Přísaha\" (na levé straně při čelním pohledu na centrální věčný oheň) – je věnována mladým bojovníkům za sovětskou vlast v Kazachstánu. Střední část \"Čin\" zobrazuje hrdiny-panfilovce bránící vlastní hrudí Moskvu. Kompozice \"Trubači slávy\" stojící vpravo dodává památníku závěrečné optimistické vyznění, ztělesňuje triumfující hymnus života. U věčného ohně se nachází masivní kvádry labradoritu pod nimiž jsou schrány s prstí přinesenou z měst-hrdinů. Je památníkem umění, architektury a historie (zaregistrován 20. 4. 1980), od 25. 11. 1993 je součástí Almatinské státní historicko-architektonické a památkové zóny (výnos Rady ministrů republiky Kazachstán № 46).\n\nPamátník Ivana Vasiljeviče Panfilova nacházející se v jižní části parku byl postaven v roce 1968. Autory jsou sochař B. A. Tulekov a architekt T. K. Basenov. Dvoumetrová busta odlitá z bronzu stojí na podstavci ze šedé žuly.\n\nPamátník Tokaše Bokina byl postaven v roce 1980 v západní části parku, na tvorbě se podíleli sochař B. A. Abišev a architekt Š. Je. Valichanov. Je vytesán ze šedé žuly, dosahuje výšky 5 m.\n\nPamátník kazašským vojákům padlým v Afghánistánu byl odhalen 15. února 2003 vedle Památníku Slávy. Autorem sochy je Kazbek Satybaldin, architektonický návrh zpracovali Tochtar Jeralijev a Vladimir Sidorov.\n\nPamátník Bauyržana Momyšuly byl odhalen 10. prosince 2010 při severní straně parku, autory jsou kazašští sochaři Nurlan Dalbaj a Rasul Satybaldijev. Bronzová socha v životní velikosti stojící na žulovém podstavci dosahuje výše šesti metrů.\n"}
{"id": "1115740", "url": "https://cs.wikipedia.org/wiki?curid=1115740", "title": "Baffin Mountains", "text": "Baffin Mountains\n\nBaffin Mountains (česky \"Baffinovy hory\") je pohoří v severovýchodní části Baffinova ostrova. Rozkládá se podél pobřeží Baffinova moře v délce přibližně 700 km. Nejvyšší horou pohoří je \"Mount Odin\" (2 147 m),\ndruhou nejvyšší horou je \"Mount Asgard\" (2 015 m). Vrcholky hor jsou pokryty ledovci, pobřeží je velmi členité s hlubokými fjordy. Největší ledovec \"Penny Ice Cap\" v jižní části pohoří má rozlohu 6 000 km. Vegetaci tvoří především mechy a lišejníky a některé byliny, např. suchopýr nebo Cyperaceae.\n"}
{"id": "1115744", "url": "https://cs.wikipedia.org/wiki?curid=1115744", "title": "Augusto Roa Bastos", "text": "Augusto Roa Bastos\n\nAugusto Roa Bastos (13. červen 1917, Asunción – 26. duben 2005, Asunción) byl paraguayský spisovatel, představitel tzv. magického realismu, držitel Cervantesovy ceny z roku 1989.\nDětství strávil v malé vesnici Iturbe, jež se nachází v oblasti Guairá. Právě sem později umístil děj svých prvních povídek. Studoval gymnázium, ale v patnácti letech z něj utekl a pracoval jako dobrovolný ošetřovatel během války s Bolívií, jež probíhala v letech 1932–1935. Po válce se přihlásil na univerzitu, studoval filologii a filozofii, ale ani tentokrát studia nedokončil a začal se živit jako novinář. Nakonec se stal šéfredaktorem vlivného paraguayského deníku \"El País\". Roku 1945 byl jmenován kulturním atašé v Buenos Aires, ale v roce 1947 se v Paraguayi chopila moci vojenská junta a Bastos musel zůstat v Argentině jako exulant. Politicky se přitom dostal na značně levicové pozice.\n\nV Argentině byl neznámým autorem a musel se začít živit všelijakými povoláními, dělal například pošťáka. Časem se ale znovu dostal k novinařině a rovněž začal psát prózu, filmové scénáře a divadelní hry. V roce 1953 vydal svou první knihu \"El trueno entre las hojas\" (\"Hřmění mezi listím\"), která obsahovala sedmnáct povídek. Řešil v nich témata, která se ho bolestně dotýkala: politické represe i válku. Zvolil k tomu ovšem styl, který se vymkl z realismu a připomínal mytické narace. To ho zařadilo do tzv. „magického realismu“.\n\nRoku 1974 vydal román \"Yo, el supremo\" (\"Já nejvyšš\"í), který pojednává o osobnosti paraguayského diktátora José Gaspara Rodrígueze de Francia z období první poloviny 19. století. Motivem k napsání knihy bylo pozvání Maria Vargase Llosy a Carlose Fuentese k projektu, jehož cílem bylo zpracovat portréty latinskoamerických diktátorů. Projekt nesl ironický název \"Los padres de la patria\" (\"Otcové vlasti\"). Nakonec se nerealizoval, ale jeho výsledkem se stala alespoň Bastosova kniha, která se stala jednou z jeho nejslavnějších. V Paraguay byla chápana jako kritika režimu paraguayského diktátora Alfreda Stroessnera, proto zde byla zakázána.\n\nRoku 1976 proběhl vojenský puč i v Argentině a Bastos musel podruhé emigrovat. Tentokrát zvolil Francii, kde získal místo na univerzitě v Toulouse.\n\nRoku 1982 se pokusil navštívit rodnou Paraguay, byl však vyhoštěn a bylo mu odebráno paraguayského občanství. Francouzské ještě neměl, ale roku 1983 obdržel občanství španělské.\n\nV roce 1989 mu byla udělena Cervantesova cena, nejvýznamnější literární ocenění hispánského světa. Ve stejném roce padla v Paraguay Stroessnerova diktatura a Bastos od té doby do vlasti pravidelně jezdil. Zde také zemřel.\n\n\n"}
{"id": "1115746", "url": "https://cs.wikipedia.org/wiki?curid=1115746", "title": "Sergej Voronoff", "text": "Sergej Voronoff\n\nSergej Voronoff (; před 10. červencem 1866 nedaleko Voroněže, Ruské impérium jako \"Samuel Voronoff\" – 3. září 1951 Lausanne, Švýcarsko) byl ve Francii působící chirurg ruského původu, průkopník v oblasti xenotransplantací.\n\nNarodil se do rodiny \"subbotniků\" ve vsi nedaleko Voroněže krátce před 10. červencem 1866 (den obřízky v synagoze). V osmnácti letech emigroval do France, kde zahájil studia medicíny. Když mu bylo v roce 1895 dvacet devět let, obdržel francouzské občanství. Studoval u francouzského chirurga, biologa, zastánce eugeniky a nositele Nobelovy ceny Alexise Carrela, od kterého se naučil chirurgické techniky transplantací. Mezi lety 1896 a 1910 pracoval v Egyptě a měl příležitost studovat degenerativní důsledky kastrace eunuchů. Výsledky pozorování později využil při vypracování omlazovacích postupů.\n\n"}
{"id": "1115747", "url": "https://cs.wikipedia.org/wiki?curid=1115747", "title": "Občina Vitanje", "text": "Občina Vitanje\n\nObčina Vitanje je jednou z 212 občin ve Slovinsku. Nachází se v Savinjském regionu na území historického Dolního Štýrska. Občinu tvoří 8 sídel, její rozloha je 59,4 km² a k 1. lednu 2017 zde žilo 2 271 obyvatel. Správním střediskem občiny je městys Vitanje.\n\nNa území občiny zasahuje horský masiv Pohorje. Nejvyšším bodem je vrch Turn (1 463 m) na severu. Územím občiny prochází od severozápadu směrem na Zreče silnice č. 431. Ve Vitanji na jih odbočuje silnice č. 693 směrem na Vojnik.\n\nObčina se dělí na sídla: Brezen, Hudinja, Ljubnica, Paka, Spodnji Dolič, Stenica, Vitanje, Vitanjsko Skomarje.\n\nSousedními občinami jsou: Mislinja na západě a severu, Zreče na východě, Vojnik na jihu a Dobrna na jihozápadě.\n\n\n"}
{"id": "1115748", "url": "https://cs.wikipedia.org/wiki?curid=1115748", "title": "Nebthet", "text": "Nebthet\n\nNebthet (v překladu \"„Paní Domu“\" či \"„Paní Chrámu“\", řecky Νέφθυς – Nephthys či Nefthys) je staroegyptská bohyně, nejmladší z Devatera z Iunu. Je dcerou Geba a Nút, sestrou Usira, Sutecha a Eset. Jejím manželem byl Sutech.\n\nJe matkou šakalího boha podsvětí a ochránce mrtvých Anupa. Podle nejrozšířenějšího mýtu chtěla dokázat svému manželovi Sutechovi, že není neplodná, proto opila a svedla Usira. Ze spojení se narodil Anup.\n\nV mýtech je většinou věrnou průvodkyní své sestry Eset. Když Sutech zabil svého bratra Usira, rozsekal jeho tělo na kusy a ty rozházel po celém Egyptě (viz Mýtus o Usirovi). Nebthet pomáhala své sestře Eset s jejich hledáním a poté při rituálech oživení. Usir se jí za to odměnil čestným místem u jeho trůnu v podvětní říši.\n\nByla většinou uctívána nikoli samostatně, ale jen jako součást Devatera. Byla ochránkyní mrtvých i živých. Pomáhala bohyni porodu Mešenet či bohu osudu Šajovi.\n\nPři pohřebních rituálech vystupuje spolu se svou sestrou Eset jako průvodkyně a ochránkyně mrtvých.\n\nJejí chrám stával v Sepermeru. Další chrám existoval ve Velké Hérakleopoli, kde pravděpodobně měla i vlastní kult.\n\nJe obvykle zobrazována jako mladá žena, která na hlavě nese ikonografické symboly svého jména, tedy „Dům“ (ve skutečnosti symbol pro uzavřený chrámový okrsek) a „Paní“ (symbol vypadající jako košík).\n\n"}
{"id": "1115749", "url": "https://cs.wikipedia.org/wiki?curid=1115749", "title": "Jaroslav Slanička", "text": "Jaroslav Slanička\n\nJaroslav Slanička (* 1943) je československý basketbalista, bronzový medailista basketbalové ligy Československa 1964.\n\nV československé basketbalové lize odehrál celkem 5 sezón v letech (1962-1968). Hrál za klub Spartak Sokolovo / Sparta Praha (1962-1965), s nímž zaznamenal celkem 516 bodů a získal bronzovou za třetí místo (1964), 4. místo (1963) a 5. místo (1965). V sezónách 1966-1968 hrál za klub RH Pardubice a skončil na 9. a 10. místě (1967, 1968). V ligových utkáních zaznamenal celkem 1359 bodů. \n\n\n\n\n"}
{"id": "1115755", "url": "https://cs.wikipedia.org/wiki?curid=1115755", "title": "Torngatské hory", "text": "Torngatské hory\n\nTorngatské hory (anglicky \"Torngat Mountains\") je pohoří v severovýchodní části Labradorského poloostrova v provinciích Newfoundland a Labrador a Québec, ve východní části Kanady. Ze západu je pohoří obklopeno Ungavským zálivem, z východu Labradorským mořem. Torngavské hory mají délku okolo 300 km, jsou součástí Arktických Kordiller. Nejvyšší hora je \"Mount Caubvick\" (1 652 m), k dalším nejvyšším vrcholům náleží \"Torngarsoak Mountain\" (1 595 m) a \"Cirque Mountain\" (1 568 m). Západní část pohoří tvoří permafrost, na východně straně hor se nachází jen místy. Východní pobřeží je rozčleněné řadou fjordů. Část pohoří je od roku 2005 součástí \"Národního parku Torngatské hory\".\nPohoří je tvořeno především prekambrickými rulami.\n"}
{"id": "1115756", "url": "https://cs.wikipedia.org/wiki?curid=1115756", "title": "Vladimir Klavdijevič Arseňjev", "text": "Vladimir Klavdijevič Arseňjev\n\nVladimir Klavdijevič Arseňjev (; , Petrohrad – 4. září 1930, Vladivostok) byl ruský sovětský etnograf, geograf, cestovatel a spisovatel.\n\nArseňjev se narodil se v Petrohradě v rodině železničního zaměstnance, ve které bylo celkem deset dětí. V letech 1892-1895 absolvoval petrohradské pěchotní učiliště, na kterém se začal zajímat o Dálný východ. Nejprve sloužil v polském městě Łomża, ale roku 1900 byl na vlastní žádost převelen do Vladivostoku, kde v letech 1904-1905 bojoval v rusko-japonské válce, získal tři medaile a posléze dosáhl hodnosti podplukovníka.\n\nPředevším se zde ale zúčastnil v letech 1902-1906 řady vědeckých expedicí v povodí řeky Ussuri, ze kterých vytěžil velké množství zeměpisných, etnografických a přírodovědeckých studií. Jako první popsal četné druhy sibiřské flóry a způsob života původních obyvatel. Kromě toho se stal autorem osobitých próz, v nichž spojil pozorování přírody se zájmem o hrdinské osudy lidí.\n\nV letech 1906-1910 prozkoumával hory Sichote-Aliň. Roku 1909 byl zvolen členem Ruské geografické společnosti. Roku 1910 byl dekretem cara Mikuláše II. propuštěn z vojenské služby. V letech 1910-1918 vykonával funkci ředitele Regionálního muzea v Chabarovsku a vyučoval na Dálněvýchodní univerzitě. Roku 1918 navštívil Kamčatku. Roku 1919 se stal čestným členem washingtonské Národní geografické společnosti a britské Královské geografické společnosti (celkem byl členem dvaceti národních vědeckých společností).\n\nBěhem ruské občanské války byl komisařem pro národnostní menšiny nezávislé Dálněvýchodní republiky. Revoluci však vnímal jako nesmyslné orgie násilí a byl opakovaně vyslýchán sovětskými důstojníky bezpečnosti. Když byla roku 1922 Dálněvýchodní republika pohlcena Sovětským svazem, Arseňjev odmítl emigrovat a zůstal ve Vladivostoku.\n\nRoku 1923 navštívil Komandorské ostrovy. V letech 1924-1926 byl opět ředitelem Regionálního muzea v Chabarovsku. V roce 1927 uspořádal velkou expedici Sovětskaja Gavaň-Chabarovsk. V lednu roku 1930 se stal vedoucím útvaru pro ekonomický výzkum nových železničních tratí Ussurijské dráhy a zároveň se stal hlavou čtyř výprav mířících do oblastí plánovaných železničních tratí. Podle oficiálního vyjádření se v červenci roku 1930 na inspekční cestě nachladil a 4. září zemřel na zápal plic. To vyvolalo podezření u mnoha jeho současníků, které bylo posíleno rychlým pohřbem (kremací) následujícího dne.\n\nDalší osud Arseňjevovy rodiny byl tragický. Jeho vdova Margarita Nikolajevna byla roku 1938 na základě falešných obvinění ze špionáže zastřelena (roku 1958 byla rehabilitována), dcera byla odsouzena na deset let do gulagu (1941-1951) a její bratr, který byl zatčen v roce 1937, zmizel.\n\nArseňjev se zasloužil o vznik první přírodní rezervace na Dálném východě. Kromě etnografického a geografického výzkumu se zabýval také studiem zvířat, ptáků, ryb i rostlin. Byl zapojený do obnovy rybolovu a živočišné výroby na Komandorských ostrovech. Prováděl rozsáhlou organizační a pedagogickou práci ve vyšších vzdělávacích institucích na Dálném východě. Ve svých dílech podal poetické a zároveň vědecky přesné zobrazení života v ussurijské tajze (jako spisovatele jej objevil a vysoce ocenil Maxim Gorkij). Rukopis jeho celoživotního díla \"Страна Удеге\" (Země Udegejců), na kterém pracoval dvacet sedm let, se ale po jeho smrti ztratil a doposud nebyl nalezen. \n\nNa Arseňjevovu počest bylo roku 1952 přejmenováno město Semjonovka na Arseňjev a roku 1972 řeka Daubiche na Arseňjevku. Je po něm pojmenován ledovec na na severním svahu Avačinské sopky a jeden z vrcholů v pohoří Sichote-Aliň. V jeho domě ve Vladivostoku bylo otevřeno muzeum.\n\n\n\n"}
{"id": "1115757", "url": "https://cs.wikipedia.org/wiki?curid=1115757", "title": "Aksjonov", "text": "Aksjonov\n\nPříjmení Aksjonov (; ) má více nositelů:\n\n"}
{"id": "1115762", "url": "https://cs.wikipedia.org/wiki?curid=1115762", "title": "TJ Sokol Lískovec", "text": "TJ Sokol Lískovec\n\nTělovýchovná jednota Sokol Lískovec je slezský fotbalový klub z Frýdku-Místku. Klub byl založen v roce 1961. Po sezóně 2014/15 vedení klubu oznámilo, že v příštím ročníku Moravsko-Slezské divize, skupiny E klub působit nebude. Od sezony 2016/17 klub nastupuje v Okresní soutěži Frýdecko-Místecka (9. nejvyšší soutěž).V roce 2018/2019 Lískovec vyhrál v Frýdecko-Místecké okresní souteži 1.místo.\n\nPoznámky:\n"}
{"id": "1115768", "url": "https://cs.wikipedia.org/wiki?curid=1115768", "title": "Manzanares", "text": "Manzanares\n\nManzanares je řeka protékající středním Španělskem. Pramení v pohoří Sierra de Guadarrama (součást Kastilského pohoří), protéká Madridem a nakonec ústí do řeky Jarama, která je přítokem řeky Tajo.\n\nManzanares pramení v pohoří Sierra de Guadarrama poblíž průsmyku Navacerrada. Povodí horního toku řeky je chráněno jako \"Parque Regional de la Cuenca Alta del Manzanares\", přírodní rezervace, která je zároveň biosferickou rezervací UNESCO. Manzanares od svého pramene teče jihovýchodním směrem a protéká středověkým městem Manzanares el Real, kde je řeka přehrazena a vytváří tak vodní nádrž Santillana, jednu z nejdůležitějších zásobáren vody pro hlavní město. Poté se řeka stáčí jižním směrem a protéká skrze Monte del Pardo, ekologicky významnou oblast na okraji Madridu. Manzanares protéká západní částí Madridu a jeho tok vytváří přirozenou hranici mezi starým městem na levém (východním) břehu a městskými částmi Carabanchel a Usera na pravém (západním) břehu. Poblíž řeky se také nachází stadion Estadio Vicente Calderón, který byl domácím stadionem klubu Atlético Madrid. Řeka opouští Madrid v jeho nejjižnější části. Poté se výrazně stáčí na východ okolo vesnice Perales del Río a směrem k řece Jarama, do které ústí poblíž města Arganda del Rey. Od svého pramene k ústí Manzanares urazí celkem 92 km.\n\nI přesto, že je Manzanares poměrně malá a zeměpisně bezvýznamná řeka, měla vždy velký význam díky svému blízkému vztahu k Madridu. Právě Madrid byl v 9. století založen Maury jako pevnost střežící řeku.\n\nManzanares se také nachází na mnoha malbách Francisca Goyi, malíře pozdního 18. a začátku 19. století Jeho díla zobrazují tradičně oblečené Madriďany (\"Madrileños\"), jak tančí či pořádají pikniky poblíž řeky.\n\nŘeka také tvořila důležitou obrannou linii republikánských jednotek během obléhání Madridu v dobách španělské občanské války. Dodnes se v okolí vesnice Perales del Río nachází mnoho bunkrů. Klíčový význam měl díky své strategické poloze madridský most Puente de los Franceses. Zde byly nacionalistické jednotky opakovaně odraženy a bylo jim tak zabráněno ve vstupu do centra Madridu.\n"}
{"id": "1115773", "url": "https://cs.wikipedia.org/wiki?curid=1115773", "title": "Aristeidés z Élidy", "text": "Aristeidés z Élidy\n\nAristeides nebo Aristeidés ( –\"Aristeides\", jiný přepis: \"Aristeidés\") byl v starověkém Řecku olympijský vítěz v běhu těžkooděnců.\n\nAristeides z Élidy byl korunován olympijským věncem za vítězství v běhu těžkooděnců. Své mistrovství v běžeckých disciplínách, ale i v jezdeckém závodu, ještě jako dorostenec, předvedl i na druhých panhelénských hrách. Data jeho vítězství jsou neznámé. V Olympii se běh těžkooděnců (hoplitodromos) zařadil do programu na 65. hrách v roce 520 př. n. l..\n\nStarověký řecký cestovatel a spisovatel Pausaniás zaznamenal, že v olympijské \"Altidě\" viděl i sochu Aristeida, která stála u sochy olympionika Menalka z Élidy. Pausanias o Aristeidovi uvádí: \"\"Élidský Aristeides dosáhl v Olympii vítězství v běhu se zbraní a nápis při něm ukazuje, že získal také vítězství na pýtických hrách v diaulu, v Nemei mezi dorostenci v dostizích. Délka dostihů jsou dva diauly, a když byl tento závod na nemejských a na isthmických hrách zrušen, předal císař Hadrianus jejich pořádání občanům města Argos při zimních nemejských hrách. \"\"\n"}
{"id": "1115775", "url": "https://cs.wikipedia.org/wiki?curid=1115775", "title": "George Meredith", "text": "George Meredith\n\nGeorge Meredith (12. únor 1828, Portsmouth – 18. květen 1909, Box Hill) byl anglický spisovatel viktoriánské éry.\n\nJeho matka zemřela, když mu bylo pět. Ve čtrnácti letech byl poslán do školy, kterou vedli Moravští bratři v německém Neuwiedu na Rýně. Zde studoval dva roky. Poté pracoval jako advokát, ale nakonec se rozhodl pro žurnalistiku a poezii. Začal publikovat v literárním časopise \"Monthly Observer\", který vydával spolu s Edwardem Peacockem. S Peackockem byli velcí přátelé a Meredith si vzal i jeho ovdovělou sestru Mary Ellen Nicollsovou, v době, kdy jemu bylo 21, zatímco jí 28. Ta mu ovšem později (1858) utekla s malířem Henry Wallisem (jemuž Meredith byl modelem při tvorbě známého obrazu \"The Death of Chatterton\") a za tři roky poté zemřela. Tuto zkušenost Meredith umělecky zpracoval ve sbírce sonetů \"Modern Love\" (1862) a v románu \"The Ordeal of Richard Feverel\" (1859). Meredith se znovu oženil v roce 1864 a usadil se v Surrey. Roku 1879 vydal jeden ze svých nejznámějších románů \"The Egoist\", kde se mimo jiné věnoval tématu ponižujícího postavení žen během viktoriánské doby. Ve své době zaznamenal největší úspěch román \"Diana of the Crossways\" (1885). Přesto se neuživil psaním literárních textů, a tak přibral ještě činnost nakladatelského redaktora v nakladatelství Chapman & Hall. Uznání došel zejména v posledních letech života.\n\n\n"}
{"id": "1115777", "url": "https://cs.wikipedia.org/wiki?curid=1115777", "title": "Arrhachión z Figaleie", "text": "Arrhachión z Figaleie\n\nArrhachión nebo Arrhichión ( –\"Arrhachión, Arrhichión\") byl olympijský vítěz v pankrationu v letech 572, 568 a 564 př. n. l.\n\nArrhachión z arkadské Figaleie zvítězil v pankrationu na 52. a na 53. olympijských hrách v letech 572 a 568 před Kr. Na následujících hrách v roce 564 před Kr. se znovu probojoval do finále a zápas vyhrál, i když ho v posledním kole čekala smrt. Stalo se to tak, že mu soupeř v leže sevřel nohama krk a škrtil ho, když se už chtěl vzdát, jeho trenér \"Eryx\" zvolal: \"\"Jaká to krásná smrt , takové se člověk v Olympii nezříká! \"\" Tato slova Arrhachióna povzbudili a s vypětím posledních sil vykroutil soupeři prst a ten se od bolesti zvednutím ruky vzdal. Arrhachión ale šrcení nevydržel a naposledy vydechl. Dle Pausania ho soupeř udusil, ale pravděpodobnější je, že mu zlomil vaz. hellanodikové následně Arrhachióna i tak prohlásili za vítěze, protože se jeho soupeř vzdal. \n\nStarověký autor Pausanias uvádí, že sochu Arrhachióna viděl v jeho rodné Figaleii. Byla to typicky archaická kamenná socha, nohy měla jen málo od sebe, ruce jí visely po boku a její nápisy už vyhladil čas. \n"}
{"id": "1115781", "url": "https://cs.wikipedia.org/wiki?curid=1115781", "title": "Artemidóros z Trallu", "text": "Artemidóros z Trallu\n\nTitos Klaudios Artemidóros ( –\"Titos Klaudios Artemidóros\") byl olympijský vítěz v pankrationu v roce 69. \n\nTitos Klaudios Artemidóros z Trallu na 212. olympijských hrách v roce 69 zvítězil v pankrationu v ten samý den v mladší i starší věkové kategorii (ageneioi) a také v kategorii mužů. Tento výkon jej zařadil mezi nejslavnější sportovce starověku. Pankration se v Olympii zavedl na 33. hrách v roce 648 př. n. l. Byl to zápas, při kterém byly dovoleny všechny zápasnické chvaty, údery pěstí, kopání a vykrucování údů.\n\nStarověký autor Pausaniás o Artemidórovi uvádí: \"\"Odvahu rhodského zápasníka překonal Artemidóros rodem trallský. Artemidóros se totiž spletl pokud šlo o vítězství v pankrationu mezi chlapci v Olympii, příčinou tohoto omylu byl jeho velmi mladý věk. Když ale nadešla doba her, kterou uspořádali Ionové ze Smyrny, byl už tak silný, že přemohl v ten samý den nejen svých olympijských soupeřů v pankrationu, ale i chlapce zvané bezvousí, a do třetice i muže, kteří byli nejlepší. S bezvousými se prý pustil do zápasu na vyzvání cvičitele, ale do boje s muži ho vyprovokovala urážka závodníka v pankrationu. Mezi muži získal Artemidóros olympijské vítězství během dvě stě dvanácté olympiády. \"\" \n"}
{"id": "1115789", "url": "https://cs.wikipedia.org/wiki?curid=1115789", "title": "Občina Solčava", "text": "Občina Solčava\n\nObčina Solčava je jednou z 212 občin ve Slovinsku. Nachází se v Savinjském regionu v historické zemi Dolní Štýrsko. Občinu tvoří 4 sídla, její rozloha je 102,8 km² a k 1. 1. 2017 zde žilo 521 obyvatel. Správním střediskem je vesnice Solčava.\n\nObčina se rozkládá na severu Slovinska, její hornaté území tvoří Kamnicko-Savinjské Alpy. Nejvyšší horou je Planjava (2 394 m n. m.), jejíž vrchol však leží za hranicí občiny. V západní části v Logarské dolině vzniká soutokem potoků Jezera a Črna řeka Savinja, levostranný přítok Sávy.\n\nObčinu tvoří sídla: Logarska Dolina, Podolševa, Robanov Kot, Solčava.\n\nNa západě a severu sousedí s rakouským městysem Eisenkappel-Vellach. Sousedními občinami jsou: Črna na Koroškem na severovýchodě, Luče na jihovýchodě a jihu, Kamnik na jihu a Jezersko na západě.\n\n\n\n"}
{"id": "1115795", "url": "https://cs.wikipedia.org/wiki?curid=1115795", "title": "Asamón z Élidy", "text": "Asamón z Élidy\n\nAsamón ( –\"Asamón\") byl v roce 340 př. n. l. vítěz olympijských her v boxu. \n\nAsamón ze Starověké Élidy zvítězil v boxu na 110. olympijských hrách v roce 340 před Kr. V Olympii se box (Pygmy) zařadil do programu na 23. hrách v roce 688 př. n. l. V starověkém Řecku měl box volnější pravidla a byl tvrdší než dnešní. Dovolovalo se vše kromě držení soupeře, chvatů a úderů na pohlavní orgány. Boxer měl řemeny ovinuté pěsti a zápasil ve vyhrazeném prostoru. Boj trval tak dlouho, dokud se neskončil pro jednoho ze soupeřů vítězstvím. \n\nStarověký řecký cestovatel a spisovatel Pausaniás uvádí, že během prohlídky posvátného okrsku olympijské \"Altidy\" viděl i sochu Asamóna. Autorem jeho sochy byl sochařský mistr Pyrilampes z Messénie. \n"}
{"id": "1115798", "url": "https://cs.wikipedia.org/wiki?curid=1115798", "title": "Miklós Kitl", "text": "Miklós Kitl\n\nMiklós Kitl (* 1. června 1997, Senta, Svazová republika Jugoslávie) je maďarský fotbalový záložník, který v současnosti hraje za klub Kecskeméti TE.\n\nKitl debutoval v profesionální kopané v maďarském klubu Kecskeméti TE v sezóně 2013/14.\nV červnu 2015 byl na testech v českém mužstvu AC Sparta Praha.\n\n\n"}
{"id": "1115801", "url": "https://cs.wikipedia.org/wiki?curid=1115801", "title": "Rasul Čunajev", "text": "Rasul Čunajev\n\nRasul Čunajev (* 7. ledna 1991) je ázerbájdžánský zápasník – klasik avarské národnosti, bronzový olympijský medailista z roku 2016.\n\nPochází z obce Jeni Šarif v okresu Balakan. K zápasení se dostal prostřednictvím svého trenéra Ismajila Čopsijeva, který si ho všimnul při jedné ze svých návštěv rodného Jeni Šarifu. V 10 letech se přestěhoval do Baku, kde žil na internátní škole. Specializuje se na řecko-římský (klasický) styl. V ázerbájdžánské mužské reprezentaci se pohyboval od roku 2009 ve váze do 66 kg. V roce 2012 se na olympijské hry v Londýně nekvalifikoval.\n\nOd roku 2014 startuje v neolympijské váze do 71 (72) kg. V olympijském roku 2016 však shazoval opět do váhy do 66 kg a vysloužil si nominaci na olympijské hry v Riu. V Riu prohrál v semifinále s Miranem Arutjunjanem z Arménie 1:4 na technické body, v boji o třetí místo porazil vysoko 8:0 na technické body Korejce Rju Han-sua a získal bronzovou olympijskou medaili.\n\n\n \n"}
{"id": "1115802", "url": "https://cs.wikipedia.org/wiki?curid=1115802", "title": "Patrick Ness", "text": "Patrick Ness\n\nPatrick Ness (* 17. října 1971) je americký spisovatel a novinář, v současnosti žijící v Londýně. Má dvojí občanství (americké a britské). Je známý díky knihám pro mládež, včetně \"trilogie Chaos\" (2008–2010) a \"Volání netvora\" (2011).\n\nPatrick Ness se narodil na vojenské základně Fort Belvoir ve Virginii, kde byl jeho otec poručíkem Armády Spojených států. Poté se přestěhoval na Havaj, kde žil následujících šest let. Dalších deset let strávil ve Washingtonu. Poté odcestoval do Los Angeles. Zde studoval anglickou literaturu na Univerzitě Jižní Kalifornie.\n\nPo dokončení univerzity pracoval jako spisovatel pro kabelovou společnost. V roce 1997 vydal první povídku v časopisu \"Genre\" a začal pracovat na své první novele. V roce 1999 se odstěhoval do Londýna. Zde učil tvůrčí psaní na Oxfordské univerzitě a začal psát recenze pro \"The Daily Telegraph\", \"The Sunday Telegraph\". Od června 2012 píše pro \"The Guardian\".\n\nNakladatelství Walker Books vydalo během let 2008 až 2010 jeho první tři novely. První byl román \"Hlas nože\" (\"The Knife of Never Letting Go\", 2008), který vyhrál každoroční soutěž Guardian Children's Fiction Prize. Následovala pokračování \"Temný ráj\" (\"The Ask and the Answer\", 2009) a \"Válka Hluku\" (\"Monsters of Men\", 2010). Společně se série nazývá Trilogie Chaos. \"Hlas nože\" byl poté znovu vydán pod titulem \"Chaos Walking: Book One\". Následně Patrick Ness vydal 3 krátké povídky doplňující Trilogii Chaosu: \"The New World\" (prequel k Hlasu nože), \"The Wide, Wide Sea\" (prequel k Temnému ráji) a \"Snowscape\" (volné pokračování třetího dílu). Všechny tři povídky jsou k dispozici online.\n\nDalší novelu, \"Volání netvora (A Monsters Calls)\", vydal v roce 2011. Za knihu obdržel CILIP Carnegie Medal. Jim Kay, který knihu ilustroval, získal CILIP Kate Greenaway Medal. Poprvé tak obě ocenění získala jedna kniha. \nFilmová verze \"\" měla v kinech premiéru 14. října 2016.\n\nJeho další kniha \"Něco víc\" (\"More Than This\") vyšla 5. září 2013. a byla nominována na Carnegie Medal 2015. \n\n27. srpna 2015 vydal Ness knihu \"My ostatní tu prostě žijem (The Rest of Us Just Live Here)\".\n\n1. října 2015 BBC oznámilo, že Patrick Ness bude scenárista nového spin-off k seriálu Pán času.\n\n\n\n\n"}
{"id": "1115803", "url": "https://cs.wikipedia.org/wiki?curid=1115803", "title": "Karl Stockert", "text": "Karl Stockert\n\nKarl Stockert (??? – 7. září 1904 Štýrský Hradec) byl rakouský politik německé národnosti z Korutan, v 2. polovině 19. století poslanec Říšské rady.\n\nPůsobil jako statkář v korutanském Freudenbergu.\n\nZasedal jako poslanec Korutanského zemského sněmu. Ten ho roku 1870 zvolil i za poslance Říšské rady (celostátního parlamentu Předlitavska), tehdy ještě nepřímo volené zemskými sněmy. Vrátil se do parlamentu v prvních přímých volbách roku 1873 za kurii venkovských obcí v Korutanech, obvod Klagenfurt, Völkermarkt atd. Rezignaci oznámil na schůzi 4. září 1877. V roce 1873 se uvádí jako Karl Stockert, statkář, bytem Freudenberg. V roce 1873 zastupoval v parlamentu provládní blok Ústavní strany (centralisticky a provídeňsky orientované), v jehož rámci patřil k mladoliberální skupině. Byl referentem parlamentního železničního výboru.\n\nZemřel náhle v září 1904.\n"}
{"id": "1115804", "url": "https://cs.wikipedia.org/wiki?curid=1115804", "title": "Cueva Fell", "text": "Cueva Fell\n\nCueva Fell (\"Fellova jeskyně\") je archeologická lokalita na jihu Chile. Tvoří ji přirozená asi deset metrů hluboká jeskyně na břehu patagonské řeky Ciake.\n\nMísto objevil americký archeolog Junius Bird, který zahájil vykopávky v roce 1936. Jeskyni pojmenoval podle rodiny Fellovy, které patřil nedaleký statek. Nalezl v ní hroty šípů, boly, nože a kostěné nástroje. Na základě radiokarbonové metody datování postupně určil pět vrstev osídlení, nejmladší z 13. století a nejstarší z 9. tisíciletí př. n. l..\nNález v jeskyni je nejstarším svědectvím o přítomnosti člověka v nejjižnější části amerického kontinentu. Typickým znakem této paleolitické industrie jsou hroty šípů ve tvaru rybího ocasu. Podle kosterních pozůstatků byli mezi kořistí tehdejších lovců vyhynulí živočichové jako kůň hippidion nebo obří lenochod megatherium.\n\nNálezy z Cueva Fell slouží jako argument proti teorii považující příslušníky kultury Clovis za nejstarší obyvatele Ameriky. Nezdá se pravděpodobné, že by tehdejší lidé dokázali v poměrně krátkém čase přejít celý kontinent, který navíc mohl být stěží tak přelidněný, aby bylo nutné osidlovat oblasti, jež byly v podmínkách období Dryas ještě nehostinnější než dnes.\n\nChilská vláda navrhla jeskyni spolu s nedalekou archeologickou lokalitou Palei-Aike na zařazení do Seznamu světového dědictví UNESCO.\n\n"}
{"id": "1115806", "url": "https://cs.wikipedia.org/wiki?curid=1115806", "title": "Puente de Segovia", "text": "Puente de Segovia\n\nPuente de Segovia () je renesanční most v centru španělského Madridu, dílo architekta Juana de Herrera. Most je vystavěn z žulových kvádrů a sestává z devíti půlkrhových oblouků. Nachází se na křižovatce ulice Calle de Segovia s řekou Manzanares, na místě, které v minulosti tvořilo jednu z hlavních přístupových cest do města.\n\nPrvní zmínky o této stavbě, známé dříve jako Puente Segoviana, pocházejí ze 14. st., kdy král Alfons XI. Kastilský potvrdil stavbu mostu prostřednictvím dvou dopisů, napsaných v letech 1345 a 1346. Na prvních kresbách a malbách města, datovaných do 14. st., je most vyobrazen s devíti či s třinácti oblouky.\n\nPuente de Segovia je nejstarší stále stojící most ve městě. Jeho stavbu nařídil král Filip II. a byla svěřena jeho oblíbenému architektovi, Juanovi de Herrera, který rovněž navrhl královský palác v Aranjuezu či klášter El Escorial. Stavba mostu proběhla v letech 1582 až 1584 a bylo na ní vyčleněno 200 000 dukátů.\n\nO šest dekád později, roku 1648, prošel most rekonstrukcí, kterou vedl architekt José de Villarreal. V témže roce byla u vstupu na most umístěna dekorativní brána, dílo Teodora Ardemanse, která měla zvýšit monumetalitu celé stavby. Postupem času byla brána odstraněna.\n\nV listopadu 1936, během španělské občanské války, byl most skupinou republikánů vyhozen do povětří, aby se tak zamezilo vstupu frankistických jednotek pod vedením generála Yagüe do Madridu. Po skončení bojů byl most zrekonstruován, přičemž byly učiněny některé úpravy, ovšem s respektem k originální podobě mostu.\n"}
{"id": "1115809", "url": "https://cs.wikipedia.org/wiki?curid=1115809", "title": "Roman Žďárek", "text": "Roman Žďárek\n\nRoman Žďárek (* 1973 Opočno) je český advokát a odborník na medicínské právo.\n\nAbsolvoval lékařskou fakultu Univerzity Karlovy v Hradci Králové a později právnickou fakultu Západočeské Univerzity v Plzni. V roce 2003 začal působit jako právník v Nemocnici Na Homolce. Taktéž působil jako odborný asistent na Univerzitě Hradec Králové. V roce 2006 byl zástupcem ředitele Lázeňské léčebny Mánes v Karlových Varech. Vedle toho se věnuje advokacii a je odborným asistentem na 1. lékařské fakultě Univerzity Karlovy.\n\nV dubnu 2015 byl spolu s pěti dalšími lidmi obviněn v případě zakázek na účetní a medicínskoprávní služby, na právní a na poradenské služby. On sám odmítl obvinění komentovat, ale řekl, že proti němu podá stížnost. Spolu s ním byl obviněn dále ředitel nemocnice Vladimír Dbalý, hlavní účetní Emilie Bialešová, právník MSB Legal David Michal a poradcí Zdeněk Čáp a Josef Kantůrek.\n"}
{"id": "1115815", "url": "https://cs.wikipedia.org/wiki?curid=1115815", "title": "Astylos z Krotónu", "text": "Astylos z Krotónu\n\nAstylos nebo Astyalos ( –\"Astylos, Astyalos o Krotóniatés\") byl trojnásobný olympijský vítěz v jednoduchém a dvojitém běhu v 5. stol. před Kr.\n\nAstylos z Krotón byl v starověkém Řecku olympijským vítězem na třech hrách po sobě, a to v běhu na jedno stadion a běhu na dvě stadia (diaulos). Olivový věnec v běhu dobyl tedy v Olympii celkem šestkrát. Stalo se to na 73. až 75. hrách v letech 488, 484 a 480 před Kr.\n\nStarověký autor Pausanias uvádí, že Astylos soutěžil na posledních dvou olympijských hrách za Syrakusy. Jelikož Astylos projevoval sympatie k syrakuskému tyranovi Hierónu I., tak se i přes nevoli svých rodáků prohlásil za občana Syrakus. Krotóňané se mu za tento přestup pomstili proměněním jeho domu na vězení a odstraněním jeho sochy z chrámu bohyně Héry \"Lakinské\".\n"}
{"id": "1115816", "url": "https://cs.wikipedia.org/wiki?curid=1115816", "title": "Dallin H. Oaks", "text": "Dallin H. Oaks\n\nDallin Harris Oaks (* 12. srpna 1932 Provo) je americký právník, profesor a apoštol mormonské Církve Ježíše Krista Svatých posledních dnů (CJKSPD). Byl prezidentem Univerzity Brighama Younga (BYU), učitelem práva na chicagské univerzitě a soudcem Nejvyššího soudu státu Utah. Od roku 1984 je členem Kvora dvanácti apoštolů CJKSPD.\n\nDallin H. Oaks se narodil ve městě Provo v Utahu, které je jedním z center mormonismu. V Provu je Misionářské tréninkové centrum, kam odjíždějí mladí lidé na dva měsíce předtím, než odjedou na dvouletou misii. V 50. letech graduoval na BYU, ale kvůli členství v utažské armádě a tehdejší zuřící korejské válce nemohl odjet na misii. Nakonec neodešel ani do války, ani na misii, ale začal pracovat na chicagské univerzitě práva.\n\nV roce 1952 se oženil v chrámu v Salt Lake City s June Dixon (zemřela v roce 1998).\n\nMezi lety 1971 a 1980 působil Oaks jako prezident největší utažské vysoké školy, Univerzity Brighama Younga, která je také největší náboženskou univerzitou v USA. Během této doby docházelo na této škole k experimentům na homosexuálních jedincích.\n\nMezi lety 1980 a 1984 pracoval Oaks jako soudce Nejvyššího soudu v Utahu. Tehdy byl také navržen jako jeden z hlavních kandidátů na nového soudce Nejvyššího soudu USA. Místo nakonec obsadila Sandra Dayová O'Connorová.\n\nJako učitel práva sepsal studii o zničení tiskárny v Navoo v Illinois, ke kterému došlo v roce 1844. Tehdy vydal člen mormonské církve William Law tzv. \"Navoo expositor.\" Byl to dokument, podobný novinám, který kritizoval polygamní i náboženské praktiky Josepha Smithe a CJKSPD. Podle Oakse bylo zničení tiskárny právně diskutabilní, ale částečně oprávněné.\n\n7. dubna 1984 byl Dallin H. Oaks oficiálně jmenován apoštolem v Kvoru dvanácti apoštolů Církve Ježíše Krista Svatých posledních dnů. Navržen byl spolu s Russelem M. Nelsonem, aby nahradili zesnulé apoštoly Richardse a Petersena. Oaks je církví akceptován jako prorok, vidoucí a zjevovatel. Vysvěcen k apoštolství byl 3. května téhož roku a stal se ve věku 51 let tehdejším nejmladším apoštolem církve. Nyní je třetím nejstarším apoštolem v Kvoru dvanácti apoštolů (před ním jsou délkou služby pouze prezident kvora Boyd K. Packer a Russel M. Nelson). Za svou práci apoštola získává Oaks tzv. kompenzace.\n\nV současné době je Oaks členem dozorčí rady Církevního vzdělávacího systému, který řídí všechny mormonské školy a třídy (kampusy BYU a další školy, církevní instituty, církevní semináře atd.).\n\nDallin H. Oaks má jako apoštol CJKSPD právo tvořit a kodifikovat mormonskou nauku. Cokoliv řekne na Generální konferenci, která se koná dvakrát ročně, je členy církve považováno za Boží písmo a nauku církve.\n\nApoštol Oaks varoval mnohokrát před nebezpečím pornografie. Problém popsal na Generální konferenci v dubnu 2005 následujícími slovy: \"„Po mnoho let naši církevní vedoucí varují před nebezpečím obrazů a slov, jež mají za cíl vzbudit sexuální touhy... Ti, kteří vyhledávají a používají pornografii, přicházejí o moc svého kněžství. Příznivci pornografie také přicházejí o společenství Ducha.“\" Pornografie je podle Oakse zlá, ať již jde o \"„\"lehkou“ nebo \"„\"tvrdou“ pornografii.\n\nVe stejném proslovu apoštol Oaks jako bývalý právník uvedl i názor, že pornografie má vliv na kriminální činnost: \"„Pornografie poškozuje schopnost člověka těšit se z normálního citového, milostného a duchovního vztahu s osobou opačného pohlaví. Rozleptává morální zábrany, jež brání nevhodnému, nenormálnímu nebo nezákonnému chování. S tím, jak svědomí ztrácí citlivost, to vede zastánce pornografie k realizování toho, na co se dívali, bez ohledu na to, jaké to bude mít důsledky pro jejich život a pro život druhých.“\"\n\nJako ředitel BYU již v roce 1974 uvedl: \"„Pornografické nebo erotické příběhy a obrázky jsou horší než špinavé nebo znečištěné potraviny. Tělo má obranné mechanismy, aby se samo zbavilo nezdravého jídla. Až na několik osudných výjimek špatné jídlo způsobí pouze nemoc, nezpůsobí však trvalé poškození. V kontrastu s tím člověk, který se sytí špinavými příběhy nebo pornografickými nebo erotickými obrázky a literaturou, zaznamenává je do onoho úžasného záznamového systému, který nazýváme mozkem. Mozek nezvrátí nečistotu zpět. Jak je jednou zaznamenána, zůstane navždy předmětem vzpomínek, bude vrhat své zvrácené obrazy do vaší mysli a bude vás odvádět od zdravých věcí života.“\"\n\nDallin H. Oaks je jedním z hlavních zastánců církevního přístupu k homosexualitě mezi členy Kvora dvanácti apoštolů. Ve svém proslovu z roku 1995 řekl: \"„Každý z nás má nějaké pocity, které si nevybral, ale evangelium Ježíše Krista nás učí, že i přesto máme moc odolat a své pocity změnit (když je to potřeba) a zajistit, aby nás nevedly k zaobírání se nevhodnými myšlenkami nebo k hříšnému chování.“\"\n\n\n"}
{"id": "1115819", "url": "https://cs.wikipedia.org/wiki?curid=1115819", "title": "Anton Bärnfeind", "text": "Anton Bärnfeind\n\nAnton Bärnfeind (1832 – 19. února 1907 Kobenz) byl rakouský politik německé národnosti ze Štýrska, v 2. polovině 19. století poslanec Říšské rady.\n\nAngažoval se v politickém životě. Byl členem okresního zastupitelstva v Knittelfeldu. V domovském Kobenzi byl obecním starostou a inspektorem místní školní rady. Tyto funkce zastával až do své smrti. Zasedal taky jako poslanec Štýrského zemského sněmu.\n\nByl rovněž poslancem Říšské rady (celostátního parlamentu Předlitavska), kam usedl v prvních přímých volbách roku 1873 za kurii venkovských obcí ve Štýrsku, obvod Judenburg atd. Mandát zde obhájil ve volbách roku 1879. V roce 1873 se uvádí jako Anton Bärnfeind, majitel hospodářství, bytem Kobenz. V roce 1873 zastupoval v parlamentu opoziční konzervativní a federalistický blok. V roce 1878 zasedal v poslaneckém klubu pravého středu. Patřil mezi hlavní postavy konzervativců ve Štýrsku. V listopadu 1881 přešel do nově utvořeného Liechtensteinova klubu (oficiálně Klub středu), který byl více katolicky, sociálně reformně a centristicky orientovaný.\n\nZemřel v únoru 1907 ve věku 74 let.\n"}
{"id": "1115828", "url": "https://cs.wikipedia.org/wiki?curid=1115828", "title": "Hierón I.", "text": "Hierón I.\n\nHierón ( – \"Hierón\") byl tyran Gely a Syrakus v 5. stol před Kr.\n\nHierón se stal tyranem Syrakus po smrti svého bratra Gelóna, který původně vládl jen v Gele. Gelón se v Gele chopil moci v roce 491 př. n. l. po smrti tyrana Hippokrata. V roce 485 př. n. l. si ho syrakuští aristokraté, které vyhnal lid, zavolali na pomoc a Gelón si ze Syrakus udělal svou rezidenci a vládcem Gely jmenoval svého bratra Hieróna. Když v roce 480 před Kr. řečtí tyrani Gelón a Theron porazili Kartágo, staly se Syrakusy vedoucí mocností ve Velkém Řecku. Po smrti Gelóna moc v Syrakusách převzal Hierón navzdory nárokům svého bratra Polyzéla. \n\nHierón na začátku své vlády (477 př. n. l.) razantně vystupoval proti Krotónu. V roce 475 př. n. l. zničil sicilské město \"Katanu\" a znovu jej založil jako \"Aitne\" s 10 000 novými osadníky. Etrusky porazil v roce 474 př. n. l. v rozhodující námořní bitvě u Kúm a založil syrakuskou kolonii na ostrově Ischia. O dva roky později svrhl vládu tyrana Therona v Akragantu, protože ten po smrti Gelóna podporoval Polyzéla. \n\nJeho panovnický dvůr hojně navštěvovali významní básníci a filosofové, včetně Aischyla, Simónida a Epicharma. Jeho vítězství v jezdeckém závodu a závodu dvoukolových vozů se čtyřspřežím na olympijských a pýthických hrách oslavil v \"epinikiích\" lyrický básník Pindaros. Hierón zemřel v roce 466 př. n. l. a jeho smrtí tyranida v Syrakusách skončila.\n"}
{"id": "1115830", "url": "https://cs.wikipedia.org/wiki?curid=1115830", "title": "Aidi", "text": "Aidi\n\nAidi, neboli Atlasský horský pes, (anglicky: Atlas Shepard Dog) je plemeno psa pocházející z Maroka, uznané FCI ve skupině 2 (horští psi) pod číslem 247. V Evropě patří k málopočetným plemenům. Jeho předkové pocházejí pravděpodobně ze Sahary. Sloužil kočujícím beduínům jako strážce majetku, ale i stád ovcí před šelmami.\n\nAidi je silný a robustní pes. Výška v kohoutku se pohybuje v rozmezí 45–62 cm. Má chundelatou, až do 6 cm dorůstající srst, která ho chrání před horskými povětrnostními podmínkami a také před kousnutím menších šelem. Samci mají na krku hřívu. Barva srsti je různá, od plavé po bílo-černou, nezřídka je tříbarevná s kresbou. Skvrny si zvyknou tvořit plášť a čepici a jsou od sebe odděleny bílým obojkem. Medvědí hlava je formována do klínu. Má široké temeno. Uši má středně dlouhé, špičky mírně zaokrouhlené, šikmo nasazené. Napůl padají, mají být ve střehu, jsou natočeny dopředu, v klidu někdy složené dozadu. Má rovnoměrné čelisti se silnými zuby bez předkusu nebo podkusu. Aidi má hluboký, dobře osvalený hrudník a vtažené břicho. Široký, svalnatý, přiměřeně dlouhý hřbet plynule přechází do silných dobře osvalených a mírně klenutých beder. Horní linie je mírně přestavěna, záda však nemají být povolená. Ocas je zahnutý a dlouhý, dobře osrstěný . Kupírování uší a ocasů je u nás nežádoucí, ačkoli je to v některých oblastech běžná praxe.\n\nJe to plemeno se silně vyvinutým obranářským pudem, díky čemuž je třeba být opatrný při styku s cizími lidmi. Aidi je ostražitý a nebojácný strážce, dobrý hlídač. Bez váhání se postaví každému vetřelci. Je čilý a samostatný, proto potřebuje důslednou výchovu. S dětmi vychází dobře a jejich hry si nechá líbit, ale \"své\" děti si ochraňuje a pokud bude mít pocit, že jim někdo ubližuje, rázně to dokáže dát najevo. S jinými psy ve smečce se snese dobře. K jiným zvířatům je rezervovaný, ale pokud před ním začnou utíkat, bude je bez váhání pronásledovat. Vůči svému majiteli je loajální.\n\nAidi nevyžaduje zvláštní péči; jeho srst líná 2x ročně (na jaře a na podzim) a v tomto období je nutné, věnovat jí zvýšenou péči. Mimo něj stačí 1x týdně ji pročesat. Tento pes vyžaduje pevné vedení a výcvik s jasně danými hranicemi, které pes nesmí porušit. Hodí se spíše pro zkušené chovatele, kteří mají zkušenosti s tvrdohlavými a obřími plemeny. Jeho majitele by měl být také dostatečně finančně zajištěn, protože jen kvalitní krmení pro obří psy je poměrně drahé a tito psi mají na peněženku svého majitele vysoký nárok.\n"}
{"id": "1115831", "url": "https://cs.wikipedia.org/wiki?curid=1115831", "title": "Non sequitur", "text": "Non sequitur\n\nNon sequitur (latinsky „nenásleduje, nevyplývá“) znamená v logice neplatný argument. Ať jsou jeho premisy pravdivé nebo nepravdivé, závěr z nich v žádném případě nevyplývá. \n\n\nPříčinou může být chybná (obrácená) implikace:\n\nV obecné podobě tomu odpovídá:\n\n"}
{"id": "1115833", "url": "https://cs.wikipedia.org/wiki?curid=1115833", "title": "Kostel svatého Bartoloměje (Kopřivnice)", "text": "Kostel svatého Bartoloměje (Kopřivnice)\n\nKostel svatého Bartoloměje je římskokatolický chrám v Kopřivnici, v okrese Nový Jičín.\n\nJedná se o pseudogotickou trojlodní stavbu s vysokou průčelní věží. V 90. letech 19. století nahradila tato stavba původní dřevěný kostel, který již nestačil pro rozvíjející se průmyslové město a nárůst počtu jeho obyvatel. Původní kostel byl na tzv. starém hřbitově, což je zhruba 500 m od nové budovy kostela. Dnes stojí kostel v centru města, na Masarykově náměstí. Kolem kostela se nachází park, před kostelem stojí tzv. „Kristiánův kříž“, který je na seznamu Kulturních památek ČR. V noci je kostel nasvícen. \n\nPůvodní dřevěný kostel stál na tzv. starém hřbitově, což je místo vzdálené asi 500 metrů od nynější budovy kostela. Není známo, kdy přesně byl původní kostel vystavěn, ale první písemná zmínka o něm je z roku 1567. Tento kostel byl však nedostačující pro velký nárůst obyvatelstva Kopřivnice ve druhé polovině 19. století. V roce 1850 totiž v Kopřivnici Ignác Šustala založil firmu na kočáry a bryčky (dnes Tatra). Tento průmysl způsobil výrazné zvýšení počtu obyvatelstva, a tedy i věřících osob, kterým dřevěný kostel kapacitně nestačil.\n\n15. dubna 1893 se začal stavět nový kostel podle nákresů vídeňského architekta Ludwiga Schöneho. O rok později byl kostel omítnut a vymalován vídeňskými malíři. Interiér vymaloval mistr Kot z Vídně (rodák z Příbora). Do nové stavby byly přeneseny některé předměty z původního kostela jako socha Panny Marie, socha sv. Bartoloměje, obraz Růžencové Panny Marie, sv. Josefa a sv. Cyrila a Metoděje. Celková cena stavby byla přes 100 000 zlatých. 7. července 1895 byl kostel slavnostně vysvěcen arcibiskupem Theodorem Kohnem. O rok později byl původní kostel z důvodu špatného stavu zbořen.\n\nV roce 1916 byly kostelní zvony zrekvírovány pro válečné účely. Totéž se stalo i s dalšími zvony během druhé světové války.\n\nVýznamnou památkou je i v kostele umístěný betlém, který je přibližně stejně starý jako kostel.\n\n"}
{"id": "1115834", "url": "https://cs.wikipedia.org/wiki?curid=1115834", "title": "Fortuna liga 2015/16", "text": "Fortuna liga 2015/16\n\nFortuna liga 2015/16 byla 23. ročníkem nejvyšší slovenské fotbalové soutěže. Podruhé nesla název Fortuna podle sponzora – sázkové kanceláře Fortuna. Účastnilo se 12 týmů, každý s každým hrál jednou na domácím hřišti a jednou na hřišti soupeře a pak se opakovala první část zápasů, takže se za sezónu odehrálo 33 kol. Mezi elitu se probojoval tým MFK Zemplín Michalovce, pro nějž to byl premiérový start v nejvyšší lize. Administrativně postoupilo i mužstvo MFK Skalica, nahradilo MFK Košice, které kvůli nesplnění finančních kritérií nedostalo licenci pro 1. ligu. \n\nMistrovský titul ze sezóny 2014/15 obhájil klub FK AS Trenčín, čímž se kvalifikoval do druhého předkola Ligy mistrů UEFA 2016/17. Do prvního předkola Evropské ligy UEFA 2016/17 se kvalifikovaly týmy na druhé až čtvrté pozici, tedy ŠK Slovan Bratislava, TJ Spartak Myjava a FC Spartak Trnava (čtvrtý Spartak Trnava díky triumfu mistrovského Trenčína i ve slovenském poháru).\n\nDo 2. ligy sestoupil tým na 12. místě, čili MFK Skalica.\n\nPoznámky:\nLegenda:\nZdroj:\n"}
{"id": "1115843", "url": "https://cs.wikipedia.org/wiki?curid=1115843", "title": "Evropa národů a svobody", "text": "Evropa národů a svobody\n\nEvropa národů a svobody, oficiální název Europe of Nations and Freedom (ENF), byla frakce v Evropském parlamentu založená 15. června 2015. Sdružuje strany euroskeptické až nacionalistické, povětšinou také s protiimigračním programem, nacházející se na pravici až krajní pravici. Se svými 36 zástupci byla v období 2014–2019 nejmenší frakcí v Evropském parlamentu.\n\nJednou z nejznámějších osobností frakce ENF byla od roku 2004 předsedkyně francouzské Národní fronty Marine Le Penová, která však svůj mandát v Evropském parlamentu ke dni 18. června 2017 ukončila a dala přednost svému působení ve francouzském Národním shromáždění. Obdobně postupoval další výrazný člen frakce, nizozemský politik Geert Wilders.\n\nKromě francouzské Národní fronty jsou v uskupení ENF zastoupeny také strany Svobodná strana Rakouska (FPÖ), nizozemská Strana pro svobodu (PVV), belgický Vlámský zájem, italská Liga Severu (\"Lega Nord\") či polský Kongres nové pravice (KNP).\nDále se k frakci přidala britská europoslankyně Janice Atkinson, zvolená za Stranu nezávislosti Spojeného království (UKIP), ta ji však před jejím vstupem do této frakce vyloučila. Další členkou byla až do svého přestupu do jiné frakce Rebega Laurentiu, nezávislá poslankyně zvolená za rumunskou Konzervativní stranu. Od roku 2016 patří k této frakci také europoslanec Marcus Pretzell, který byl tehdy členem německé Alternativy pro Německo (AfD), avšak v roce 2017 z této strany vystoupil a je v Německu účastníkem nového pravicově-liberálního hnutí své manželky Frauke Petryové s názvem \"Blaue Partei\" (Modrá strana). \n\nO vytvoření frakce v Evropském parlamentu se politici uvedených stran snažili již v roce 2014, krátce po volbách do Evropského parlamentu. Jednání však tehdy ztroskotala, protože se nenašlo potřebných 25 poslanců ze sedmi zemí.\n\nSkupina \"Evropa národů a svobody\" měla 36 poslanců EP, což ji činilo nejmenší skupinou ze všech.\n\nV novém Evropském parlamentu, vzešlém z voleb do EP 2019, byl vytvořen klub s názvem Identita a demokracie (ID).\n\nČesko zastupuje v tomto politickém uskupení hnutí Svoboda a přímá demokracie (SPD) Tomia Okamury, které do voleb 2019 nemělo v Evropském parlamentu zastoupení, v nich však získalo dva mandáty. Při své kampani před Volbami do Evropského parlamentu 2019 dostalo Okamurovo hnutí politickou podporu představitelů uskupení \"Evropa národů a svobody\" – Marine Le Penová a Geerd Wilders se v květnu 2019 zúčastnili jeho akce v Praze.\n"}
{"id": "1115844", "url": "https://cs.wikipedia.org/wiki?curid=1115844", "title": "Fotbalové mužstvo Fronty národního osvobození", "text": "Fotbalové mužstvo Fronty národního osvobození\n\nFotbalové mužstvo Fronty národního osvobození (také \"Le onze de l'indépendance\", \"Jedenáctka nezávislosti\") existovalo v době alžírské války a tvořili ho hráči alžírského původu působící ve Francii. Iniciátorem a trenérem týmu byl Mohamed Boumezrag, funkcionář \"Fronty národního osvobození\" (\"Front de libération nationale\", zkratka FLN), usilující o vytvoření samostatného alžírského státu. Tým vznikl v dubnu 1958, kdy francouzští reprezentanti Rachid Mekhloufi z AS Saint-Étienne a Mustapha Zitouni z AS Monaco opustili soustředění před MS 1958 a s osmi dalšími hráči předních francouzských klubů emigrovali do Tuniska. Kádr mužstva nakonec tvořilo okolo třiceti hráčů, FIFA však jeho žádost o členství odmítla. Výběr podnikl turné po světě, během něhož propagoval alžírský boj za nezávislost. Sehrál 91 přátelských zápasů proti týmům z islámských zemí nebo států sovětského bloku s bilancí 65 výher, 13 remíz a 13 proher, skóre měl 385:127, porazil např. Jugoslávii 6:1 nebo Tunisko 8:0. Poté, co byly v březnu 1962 uzavřeny Évianské dohody, bylo mužstvo rozpuštěno a jeho hráči se vrátili ke klubovým povinnostem. V nezávislém Alžírsku pak vznikla alžírská fotbalová reprezentace, která sehrála první zápas v lednu 1963 proti Bulharsku. \n\n"}
{"id": "1115846", "url": "https://cs.wikipedia.org/wiki?curid=1115846", "title": "Thérón", "text": "Thérón\n\nThérón († 473 př. n. l.) byl tyran ve starověkém městě Akragás na Sicílii. Spolu se svým bratrem Xenokratem pocházel z rodu Emmenidai, jehož předkem byl thébský héros Thersandros. Tyranem v Akragantu se stal roku 488 př. n. l. a roku 482 př. n. l. dobyl město Hímera. V roce 480 př. n. l. porazil se svým zeťem a spojencem Gelónem, tyranem v Gele a Syrákúsách, Kartágo v bitvě u Hímery. Bylo to první velký koflikt řecko-kartaginských válek. \n\nPindaros věnoval Thérónovi 2. a 3. ze svých „Olympijských zpěvů“, ve kterých oslavuje jeho vítězství v jízdě se čtyřspřežím v roce 476 př. n. l.\n\nJeho synem byl Thrasydaios.\n"}
{"id": "1115848", "url": "https://cs.wikipedia.org/wiki?curid=1115848", "title": "Friedrich Brandstetter", "text": "Friedrich Brandstetter\n\nFriedrich Brandstetter (10. října 1832 Vídeň – ???) byl rakouský politik německé národnosti ze Štýrska, v 2. polovině 19. století poslanec Říšské rady. Rezignoval po finanční aféře.\n\nPůsobil v rakouské armádě jako kadet u 6. dělostřeleckého batalionu. Z vojska odešel roku 1860. Jako málo zámožný důstojník se potom oženil s bohatou vdovou, hraběnkou Rosou Orsičovou. Vlastnil statek v Rothweinu u Mariboru. V roce 1872 koupil rudné doly.\n\nByl aktivní i politicky. Zasedal jako poslanec Štýrského zemského sněmu, který ho v roce 1870 zvolil i za poslance Říšské rady (celostátního parlamentu Předlitavska), tehdy ještě volené nepřímo zemskými sněmy. Opětovně ho zemský sněm delegoval do parlamentu roku 1871, za kurii venkovských obcí ve Štýrsku. Uspěl také v prvních přímých volbách roku 1873 za městskou kurii ve Štýrsku, obvod Maribor, Slovenska Bistrica, Slovenj Gradec, Ptuj, Ormož atd. Rezignaci oznámil dopisem 27. listopadu 1875. V roce 1873 se uvádí jako Friedrich Brandstetter, statkář, bytem Rothwein u Mariboru. V roce 1873 zastupoval v parlamentu provládní blok Ústavní strany (centralisticky a provídeňsky orientované), v jehož rámci patřil k mladoliberální skupině.\n\nV roce 1875 byl aktérem kauzy, kvůli které se vzdal poslaneckého mandátu. Šlo o rozsáhlé podezření z falšování směnek, poškození věřitelů. Pokusil se pak neúspěšně o sebevraždu. V prosinci 1875 byl na svém statku zatčen a převezen do budovy krajského soudu v Celje. Šlo o velmi sledovanou a pro Ústavní stranu nepříjemnou aféru. V novinových článcích figuroval i Brandstetterův přítel a poslanecký kolega Konrad Seidl, na jehož jméno Brandstetter směnky vypisoval. V roce 1879 mu císař prominul zbytek trestu.\n"}
{"id": "1115849", "url": "https://cs.wikipedia.org/wiki?curid=1115849", "title": "Thrasydaios", "text": "Thrasydaios\n\nThrasydaios ( \"Θρασυδαῖος\" - \"Thrasydaios\", \"Thrasydaeus\") byl tyran v starověkých městech Akragas a Himera na Sicílii. Byl synem a nástupcem tyrana Théróna. \n\nUž za života svého otce byl pověřen vedením města Himera, kde si kvůli své násilné a svévolné vládě znepřátelil místní občany tak, že uvažovali o vzpouře. Obrátili se o pomoc na Hieróna I., ten je však zradil a udal Theronovi. Theron odsoudil jejich vůdce na smrt a obnovil svou autoritu. Není známo, zda si poté Thrasydaios podržel svou pozici v Himéře. Po Theronově smrti roku 472 př. n. l. se ujal bez odporu vlády nad oběma městy. Jeho tyranská a násilnická povaha se však brzy projevila a učinila ho v Akragase stejně nepopulárním, jako byl v Himéře.\n\nNejprve obnovil válku s Hierónem I., proti němuž již vystoupil za vlády svého otce. Shromáždil velkou armádu žoldáků a branců z Akragasu a Himéry a vyrazil proti němu. Byl ale poražen v krvavé a úporné bitvě, čehož okamžitě využili obyvatelé Akragasu a vyhnali ho z města. Uprchl do Řecka, byl ale zajat v Megaře a následně popraven.\n"}
{"id": "1115854", "url": "https://cs.wikipedia.org/wiki?curid=1115854", "title": "Aristide Caradja", "text": "Aristide Caradja\n\nAristide Caradja nebo Aristide von Caradja (28. září 1861, Drážďany, Německo – 29. května 1955, Bukurešť, Rumunsko) byl rumunský právník a entomolog německého původu, který je znám hlavně jako lepidopterolog – parnassiolog a mikrolepidopterolog. Byl potomkem dvou velkých, starých šlechtických rodů. Byl samotářské povahy a našel své útočiště ve světě hudby a smyslu pro jemné formy a harmonické barvy motýlů.\n\nAristide von Caradja se narodil v roce 1861 v Drážďanech ve šlechtické rodině, jako v pořadí sedmé dítě. Po ukončení základního a středního vzdělání v Drážďanech pokračoval ve studiu na právnické fakultě ve francouzském Toulouse. Bez vědomí svých rodičů však navštěvoval přednášky z biologie, botaniky, paleontologie a jiných přírodních věd. Jeho předkové z otcovy strany se usadili ve Valašsku v 17. století a někteří z nich dokonce dosáhli nejvyšších pozic v tehdejším knížectví. Jeho matka taktéž pocházela z slavné šlechtické rodiny – Şuţu.\n\nAristide Caradja byl od roku 1935 členem Rumunské akademie věd. Věnoval se i interpretaci Beethovenových sonát. Zemřel v roce 1955 v Bukurešti.\n\nMéně známý, ale pro faunu hmyzu Rumunska a Balkánu významný entomolog, lepidopterolog Aristide Caradja byl významným sběratelem a výzkumníkem motýlí fauny na území Balkánu. Jako většina významných světových entomologů i Caradja se zabýval motýly už od svých dětských let. Zabýval s též rodem Jasoň (\"Parnassius\") a u druhu jasoň červenooký během svého života popsal několik individuálních forem, tedy aberací na území Evropy. Hlavní pozornost však soustředil na výzkum skupiny malých motýlů – Microlepidoptera.\n\nJeho první publikace o motýlech z Haute Garonne, pochází z roku 1891, ale bohatý materiál exemplářů z řádu Motýli (\"Lepidoptera\", 848 druhů) shromáždil už o několik let dříve – v době svého studia ve Francii. To byl začátek jeho sbírky, kterou budoval 56 let (v období 1887-1943). V roce 1887, po smrti svého otce se Aristides vrátil do Rumunska, kde se usadil natrvalo v Grumăzeşti. Rodinný zámek se nachází uprostřed arboreta se stromy z celého světa. Caradja málokdy cestoval, ale stále byl v kontaktu s významnými odborníky na skupinu malých motýlů (\"Microlepidoptera\") z Londýna, Berlína, Bonnu, Vídně, Petrohradu, Stockholmu atd. Od nich výměnou i nákupem dostával množství sbírkového materiálu, který studoval a popisoval stovky nových druhů. Svou sbírku obohacoval i z jiných soukromých sbírek výměnou. Za získání vzácných druhů nikdy neváhal zaplatit i značné sumy peněz. Kromě toho dotoval finančně expedice do Asie, severní Afriky, Španělska, jižní Ameriky a na Špicberky. Oplátkou za to dostával nasbíraný materiál ze skupiny \"Microlepidoptera\". Vzhledem k jeho reputaci špičkového odborníka mu mnozí sběratelé jako například Sven Hedin, Max Korb, Paul Chrétien nebo Karl Ribbe ze svých expedic posílali svůj nasbíraný materiál z této skupiny ke studiu.\n\nAristide Caradja byl též pověřen vykonat revizi celé kolekce skupiny \"Microlepidoptera\" z největšího anglického přírodovědného muzea (British Natural History Museum). Miliony kusů mikrolepidopter prošly jeho rukama. Jen ze sbírky motýlů z Číny od Hermanna Hohna sám Caradja prostudoval a roztřídil asi 400 000 položek. Publikoval mnohé práce a získal významná mezinárodní ocenění a získal mezinárodní prestiž. V prvním období (v letech 1891-1924) byla v první řadě jeho zájmem systematizace – popis nových druhů, později se jeho zájem přesunul směrem k rozluštění tajemství původu a vývoje fauny \"Lepidoptera\". Studoval též mechanismy mutace. Prostudoval materiál sbírky Hermanna Hohna, sesbíraný v Číně během expedice v letech 1917 až 1923. Z ní popsal 927 druhů, z nichž bylo 271 endemitů a 91 do té doby pro vědu neznámých. Sbírka se řadí mezi nejvýznamnější sbírky na světě, také obsahuje 3000 položek typového materiálu, které umožnily popis nových druhů.\n\nSbírka hmyzu, kterou Aristide Caradja shromáždil během svého plodného života, je unikátní nejen z hlediska různorodosti a bohatosti svého obsahu, ale především pro svou ohromnou vědeckou hodnotu. Byla dlouhá léta uložena na jeho panství v Grumăzeşti, nedaleko Tirgu Neamt. Zde ale během druhé světové války došlo téměř k jejímu zničení. Jen shodou náhod sbírka bez pohromy přetrvala až do současnosti. Zápis z příjmu sbírky do muzea je ze dne 14. června 1944. V noci z 23. srpna 1944 byla budova muzea těžce bombardována německou Luftwaffe, jako součást německé odvety proti bývalým spojencům. Sbírka však byla ukryta v podzemí a vydržela i toto bombardování.\n\nAristide Caradja vzhledem ke zhoršení zdravotního stavu (různá onemocnění a operace v posledních letech života) už nebyl schopen studovat sbírky sám. Kolekce mikrolepidopter z Číny a východní Asie (obsahující tisíce kusů typového materiálu) byla tak rozsáhlá, že si už Caradja samotný netroufal ji sám zpracovat. K tomuto úkolu Caradja určil tehdy známého odborníka prof. Dr. Martina Heringa z muzea Berlínské univerzity. Díky panující mezinárodní situaci nemohl spolupracovat s jinými odborníky z Evropy. Po válce, v letech 1948 až 1961, bylo v Evropě jen málo specialistů, kteří se zajímali o bohatství, které získal a sesbíral Aristide Caradja, ale po roce 1961 sbírka opět získala pozornost odborníků z celého světa.\n\nKromě převažující části malých motýlů ze skupiny \"Microlepidoptera\", sbírka obsahuje i asi 5000 kusů ze skupiny Macrolepidoptera – převážně velké denní motýly. Mezi nimi je významně zastoupen rod Morpho z Amazonské džungle, Chrysiridia madagascariensis, který je považován za jednoho z nejkrásnějšcíh motýlů na světě a rod Ornithoptera z Bornea. Celkově jeho sbírka hmyzu, hlavně motýlů, v rozsahu více než 125 000 exemplářů, je uložena v Muzeu Grigore Antipa v Bukurešti.\n\n\n"}
{"id": "1115856", "url": "https://cs.wikipedia.org/wiki?curid=1115856", "title": "Asópichos z Orchomenu", "text": "Asópichos z Orchomenu\n\nAsópichos ( –\"Asópichos\") byl olympijský vítěz v běhu dorostenců na jedno stadium v 5. stol. před Kr.\n\nAsópichos, syn Kleódama z Orchomenu, zvítězil v Olympii na 73. hrách v roce 488 před Kr. v běhu dorostenců na jedno stadium. V této disciplíně se na hrách soutěžilo od roku 632 př. n. l. a jejím prvním vítězem byl Polyneikes z Élidy.\n\nStarověký lyrický básník Pindaros oslavoval ve svých \"Olympijských ódách\" i běžce Asópicha z Orchomenu. Pindarovy básně obsahují 45 básní na počest vítězů na panhelénských hrách, z toho čtrnáct na vítěze v Olympii. V Olympijských ódách oslavoval vítěze téměř všech soutěžních disciplín (mimo jiné i dva běžce, Asópicha z Orchomenu a Ergotela z Himéry). \n"}
{"id": "1115861", "url": "https://cs.wikipedia.org/wiki?curid=1115861", "title": "Ferdinand Duchatsch", "text": "Ferdinand Duchatsch\n\nFerdinand Duchatsch (1835 Maribor – 13. prosince 1887 Štýrský Hradec) byl rakouský politik německé národnosti ze Štýrska, v 2. polovině 19. století poslanec Říšské rady a starosta Mariboru.\n\nV období let 1878–1880 zasedal jako poslanec Štýrského zemského sněmu. Byl i poslancem Říšské rady (celostátního parlamentu Předlitavska), kam usedl v doplňovacích volbách roku 1876 za městskou kurii ve Štýrsku, obvod Maribor, Slovenska Bistrica, Slovenj Gradec, Ptuj, Ormož atd. Slib složil 8. února 1876. Mandát zde obhájil ve volbách roku 1879. Rezignaci oznámil na schůzi 30. listopadu 1880. V roce 1876 se uvádí jako Dr. Ferdinand Duchatsch, advokát a náměstek starosty, bytem Maribor. V parlamentu zastupoval blok Ústavní strany (liberálně, centralisticky a provídeňsky orientované). V roce 1880 se vzdal říšského i zemského poslaneckého křesla.\n\nV období let 1883–1885 zastával úřad starosty Mariboru.\n\nZemřel po dlouhé a těžké chorobě v prosinci 1887 v nemocnici Feldhof u Štýrského Hradce.\n"}
{"id": "1115862", "url": "https://cs.wikipedia.org/wiki?curid=1115862", "title": "Občina Mozirje", "text": "Občina Mozirje\n\nObčina Mozirje je jednou z 212 občin ve Slovinsku. Nachází se v Savinjském regionu na území historického Dolního Štýrska. Občinu tvoří 8 sídel, její rozloha je 53,5 km² a k 1. lednu 2017 zde žilo 4 038 obyvatel. Správním střediskem občiny je Mozirje.\n\nCentrální část občiny leží v údolí řeky Savinja na jejím středním toku. Severně od údolí pak stoupá do kopců a hor Kamnicko-Savinjských Alp. Nadmořská výška se pohybuje zhruba od 330 m v údolí řeky až po 1 588 m (hora Boskovec) na západním okraji občiny.\n\nObčina se dělí na sídla: Brezje, Dobrovlje pri Mozirju, Lepa Njiva, Ljubija, Loke pri Mozirju, Mozirje, Radegunda, Šmihel nad Mozirjem.\n\nSousedními občinami jsou: Šoštanj na severu a severovýchodě, Šmartno ob Paki na východě, Braslovče na jihovýchodě, Nazarje na jihu, Rečica ob Savinji na jihozápadě a Ljubno na západě.\n\n\n"}
{"id": "1115863", "url": "https://cs.wikipedia.org/wiki?curid=1115863", "title": "Yunus Mallı", "text": "Yunus Mallı\n\nYunus Mallı (* 24. února 1992, Kassel, Německo) je německo-turecký fotbalový záložník, od ledna 2017 hráč klubu VfL Wolfsburg. Na mládažnické úrovni reprezentoval Německo, v seniorské kategorii obléká dres tureckého národního týmu.\nMallı reprezentoval Německo v mládežnických kategoriích U17, U18, U19, U20 a U21.\n\nS německou mládežnickou reprezentací do 17 let vyhrál domácí Mistrovství Evropy v roce 2009 po finálové výhře 2:1 nad vrstevníky z Nizozemska.\nZúčastnil se Mistrovství světa hráčů do 17 let 2009 v Nigérii, kde mladí Němci vypadli v osmifinále proti Švýcarsku po výsledku 3:4 po prodloužení.\n\nTrenér Horst Hrubesch jej nominoval na Mistrovství Evropy hráčů do 21 let 2015 konané v Praze, Olomouci a Uherském Hradišti.\n\nV reprezentačním A-mužstvu Turecka debutoval 13. 11. 2015 v přátelském zápase v Dauhá proti domácímu Kataru (výhra 2:1).\nZúčastnil se EURA 2016 ve Francii.\n\n"}
{"id": "1115865", "url": "https://cs.wikipedia.org/wiki?curid=1115865", "title": "Laudato si’", "text": "Laudato si’\n\nLaudato si', , ( \"Tobě buď chvála\") je druhá encyklika papeže Františka. Encyklika má podtitul \"„O péči o společný domov“\". Papež v ní kritizuje konzumismus a nezodpovědný rozvoj a vyzývá k „rychlé a jednotné globální akci“ a k boji proti zhoršování životního prostředí.\n\nEncyklika ze dne 24. května 2015 byla oficiálně publikována na tiskové konferenci 18. června 2015. Dokument byl původně vydán v angličtině, arabštině, francouzštině, italštině, němčině, polštině, portugalštině a španělštině. Po \"Lumen fidei\", která byla vydána v roce 2013, jde o druhou encykliku papeže Františka. Vzhledem k tomu, že \"Lumen fidei\" byla z velké části dílem Františkova předchůdce Benedikta XVI., je \"Laudato si\"' obecně považována za první encykliku, která je zcela Františkovým dílem.\n\nV září 2015 vyšlo tiskem autorizované vydání v češtině a zároveň v září 2015 bylo dáno k dispozici zdarma v elektronické podobě. 2. vydání, kde jsou opraveny všechny dosud známé chyby a pasáže, které se podařilo vyjádřit lépe, vyšlo v únoru 2018 a je zatím dostupné jen v tištěné podobě.\n\nNázev encykliky se odkazuje na verš svatého Františka z Assisi z jeho \"Chvály stvoření\". Papež František řekl krátce po svém zvolení, že volba jeho papežského jména od byla inspirována tímto svatým, modelem dobrovolné chudoby a respektem ke stvoření: „František z Assisi je pro mě člověk chudoby, mírumilovný člověk, člověk, který miluje a chrání Stvoření; v současné době máme se Stvořením vztah, který není příliš dobrý, že?“\n\nDílo má 246 odstavců členěných do úvodu a šesti kapitol. Na konci encykliky jsou dvě modlitby – \"Modlitba za naši\" \"zem\" a \"Modlitba křesťanů a celého stvoření\".\n\nÚvod obsahuje odstavce 1 až 16.\n\nKapitola nese název \"Co se děje našemu domu\" a obsahuje odstavce 17 až 61.\n\nKapitola nese název \"Evangelium stvoření\" a obsahuje odstavce 62 až 100.\n\nKapitola nese název \"Lidský kořen ekologické krize\" a obsahuje odstavce 101 až 136.\nKapitola nese název \"Integrální ekologie\" a obsahuje odstavce 137 až 162.\n\nKapitola nese název \"Některé linie směřování a jednání\" a obsahuje odstavce 163 až 201.\nKapitola nese název \"Ekologická výchova a spiritualita\" a obsahuje odstavce 202 až 246.\n\n\n"}
{"id": "1115867", "url": "https://cs.wikipedia.org/wiki?curid=1115867", "title": "Křížová cesta (Bohosudov)", "text": "Křížová cesta (Bohosudov)\n\nKřížová cesta v Bohosudově v Krupce na Teplicku se nachází v centru města severně od Mariánského náměstí, na skalním ostrohu nedaleko lanové dráhy.\n\nKřížová cesta byla postavena koncem 18. století. Tvoří ji čtrnáct zastavení v podobě jednoduchých hranolových kaplí s trojúhelníkovým štítem a s obdélnými reliéfy.\n\nCesta končí barokní kaplí s Božím hrobem, která byla postavena v polovině 18. století. Je to obdélníková stavba s nárožnými pilastry ve štítové stěně, v ose stavby je pravoúhlý vchod s kamenným ostěním s uchy, nad vstupem je okno a nízký štítový nástavec s volutovými křídly.\n\nU kaple Božího hrobu se nachází sousoší Kalvárie z roku 1905. Tvoří jej kříž s tělem ukřižovaného Krista, po pravici s plačící Pannou Marií, po levici s apoštolem svatým Janem.\n\nPamátka byla v roce 2004 zrestaurována. Křížová cesta je chráněna jako nemovitá Kulturní památka České republiky.\n\n\n"}
{"id": "1115868", "url": "https://cs.wikipedia.org/wiki?curid=1115868", "title": "Topshelf Open 2015 – ženská dvouhra", "text": "Topshelf Open 2015 – ženská dvouhra\n\nDo soutěže ženské dvouhry na tenisovém turnaji Topshelf Open 2015 nastoupilo třicet dva hráček. Obhájkyní titulu byla americká tenistka Coco Vandewegheová, kterou ve čtvrtfinále vyřadila Kiki Bertensová.\n\nVítězkou dvouhry se stala pátá nasazená Italka Camila Giorgiová, jež ve finále zdolala švýcarskou turnajovou čtyřku Belindu Bencicovou po dvousetovém průběhu 7–5 a 6–3. Připsala si tak premiérové turnajové vítězství na okruhu WTA Tour a do žebříčku získala 280 bodů..\n\nČtyři nejvýše nasazené hráčky měly volný los do druhého kola\n\n"}
{"id": "1115869", "url": "https://cs.wikipedia.org/wiki?curid=1115869", "title": "Pavel Klinecký", "text": "Pavel Klinecký\n\nPavel Klinecký (* 26. prosince 1954 Praha) je český teolog, farář Českobratrské církve evangelické, publicista a moderátor.\n\nPo maturitě na průmyslové škole studoval od roku 1975 Komenského evangelickou bohosloveckou fakultu. Během studií, roku 1977, se oženil se studentkou herectví Milenou Sílovou. Od 1. listopadu 1981 se stal seniorátním vikářem v Pražském seniorátu Českobratrské církve evangelické. Dne 13. listopadu téhož roku byl ordinován. Mezi 15. prosincem 1981 a 15. červencem 1983 absolvoval civilní službu v ČKD. V den, kdy ji skončil, ukončil také působení seniorátního vikáře a od 16. července 1983 působil coby vikář ve sboru v Praze–Modřanech. Po přibližně deseti letech, 31. ledna 1993, zdejší službu ukončil a přešel do sboru v Praze–Strašnicích. V něm od 1. února toho roku působil jako vikář a od 1. dubna 1995 do 30. října 2016 coby farář. Od listopadu 2016 je farářem v evangelickém sboru v Třebenicích. Mezi roky 2003 a 2009 zastával pozici prvního náměstka synodního seniora, jímž byl v tu dobu Joel Ruml.\n\nJe otcem pěti dětí.\n\nKlinecký je autorem publikace \"Katechismus pro děti a dospělé\". Současně je vedle kněze Zbigniewa Czendlika též jedním ze dvou moderátorů pořadu České televize nazvaného \"Uchem jehly\". Podílel se na scénáři televizního seriálu \"Broučci\" (1995) a \"Broučci – Dobrodružství na pasece\" (1997) v roli odborného poradce.\n"}
{"id": "1115870", "url": "https://cs.wikipedia.org/wiki?curid=1115870", "title": "Bernd Freytag von Loringhoven", "text": "Bernd Freytag von Loringhoven\n\nBernd Freiherr Freytag von Loringhoven (6. února 1914 Kuressaare, dnes v Estonsku – 27. února 2007 Mnichov) pocházel z baltského šlechtického rodu Freytag von Loringhoven.\n\nZa 2. světové války sloužil jako štábní důstojník na východní frontě a patřil mezi několik málo vojáků, kteří unikli stalingradskému kotli. V letech 1944 – 1945 působil jako adjutant u generálního štábu v hodnosti majora. Byl nositelem německého kříže ve zlatě. Těsně před Hilerovou sebevraždou opustil přes Havolu Berlín a unikl do britského zajetí. Z tohoto zajetí byl roce 1948 propuštěn.\n\nPři založení Bundeswehru v roce 1956 se stal jeho součástí a zde velel různým jednotkám až do roku 1973, kdy jej opustil v hodnosti Generálporučík (Generalleutnant). Působil jako poradce při natáčení filmu \"Pád Třetí říše\". Vydal knihu \"Mit Hitler im Bunker\" nejprve ve francouzštině a následně byla přeložena do dalších jazyků.\n\n"}
{"id": "1115873", "url": "https://cs.wikipedia.org/wiki?curid=1115873", "title": "Richard Foregger", "text": "Richard Foregger\n\nRichard Foregger zum Greiffenthurn (1. nebo 11. října 1842 Celje – 21. července 1916 Vídeň) byl rakouský právník a politik německé národnosti ze Štýrska, v 2. polovině 19. století poslanec Říšské rady.\n\nNarodil se v Celje, kde jeho otec byl advokátem a v roce 1848 byl zvolen na Štýrský zemský sněm. Jeho syn po dokončení studií práv na Vídeňské univerzitě rovněž nastoupil do advokacie.\n\nByl poslancem Říšské rady (celostátního parlamentu Předlitavska), kam usedl v prvních přímých volbách roku 1873 za městskou kurii ve Štýrsku, obvod Celje, Mozirje, Rogatec, Brežice, Slovenske Konjice, Šoštanj atd. Mandát obhájil ve volbách roku 1879 a volbách roku 1885. Rezignaci oznámil na schůzi 18. února 1887. 26. dubna 1887 opětovně složil slib. Znovu byl do Říšské rady zvolen i ve volbách roku 1891. V roce 1873 se uvádí jako Dr. Richard Foregger, advokát, bytem Vídeň.\n\nV parlamentu zastupoval blok Ústavní strany (liberálně, centralisticky a provídeňsky orientované), v jejímž rámci představoval mladoněmecké křídlo. V roce 1878 zasedal v poslaneckém mladoněmeckém Klubu pokroku. Rovněž po volbách v říjnu 1879 se uvádí jako člen mladoněmeckého Klubu sjednocené Pokrokové strany (\"Club der vereinigten Fortschrittspartei\"). Později se od liberálů odklonil k skupině Deutschnationale Vereinigung, ze které vznikla národnostně radikálnější Německá lidová strana. Jako člen klubu Deutschnationale Vereinigung se uvádí i v roce 1890. Po volbách v roce 1891 nakonec působil jako nezařazený poslanec.\n\nByl aktivní v boji za udržení německé kulturní a jazykové převahy ve Štýrsku. V 90. letech se zapojil do debat okolo slovinských tříd na gymnáziu v Celje. Napsal tehdy i spis, ve kterém označil Slovince za umělý národ, postrádající dějiny a kulturu.\n\nZemřel v červenci 1916 ve vídeňském sanatoriu.\n"}
{"id": "1115874", "url": "https://cs.wikipedia.org/wiki?curid=1115874", "title": "Plaza Mayor", "text": "Plaza Mayor\n\nPlaza Mayor (Hlavní náměstí) je madridské centrální náměstí, které bylo vybudováno za vlády krále Filipa III. (1598–1621). Nachází se jen pár bloků od jiného známého madridského náměstí, Puerta del Sol. Plaza Mayor má tvar obdélníku o rozměrech 129×94 m a je obklopeno třípatrovými residenčními domy s celkem 237 balkóny. Náměstí má celkem devět přístupových cest. Dominantou náměstí je dům nazvaný \"Casa de la Panadería\" (Pekařství).\n\nHistorie náměstí sahá do roku 1577, kdy král Filip II. oslovil věhlasného renesančního architekta Juana de Herrera, aby vytvořil plán na přebudování rušného a chaotického náměstí \"Plaza del Arrabal\". Juan de Herrera navrhl první projekt na přebudování Plaza del Arrabal již v roce 1560, ale stavební práce nezačaly dříve než v roce 1617 za vlády Filipa III. Dalším králem osloveným architektem byl Juan Gómez de Mora. Ten v projektu pokračoval a roku 1619 dokončil portiky. Dnešní tvář náměstí je nicméně dílem jiného architekta. Po sérii ničivých požárů z roku 1790 připadla rekonstrukce náměstí architektu Juanu de Villanueva. Jezdeckou sochu Filipa III. vytvořil Giambologna již v roce 1616, na náměstí však byla umístěna až roku 1848.\n\nJméno náměstí se během historie několikrát měnilo. Původně se nazývalo \"Plaza de Arrabal\", ale ve známost vešlo jako \"Plaza Mayor\".\nPodle dekretu z roku 1812 se všechna velká španělská náměstí přejmenovala na \"Plaza de la Constitución\" (Náměstí ústavy) na počest ústavy z roku 1812. Tento název náměstí neslo až do restaurace Bourbonů roku 1814, kdy se náměstí přejmenovalo na \"Plaza Real\" (Královské náměstí). Název “Plaza de la Constitución” náměstí znovu neslo v letech 1820 až 1823, 1833 až 1835 a 1840 až 1843.\nV roce 1873 se název změnil na \"Plaza de la República\" (Náměstí republiky) a poté zpátky na \"Plaza de la Constitución\", který neslo od restaurace Alfonse XII. roku 1876 do diktatury Miguela Primo de Rivery roku 1922. Vyhlášení druhé španělské republiky náměstí opět vrátilo název \"Plaza de la Constitución\", který neslo až do konce španělské občanské války, kdy bylo přejmenováno na dnešní \"Plaza Mayor\".\n\nPlaza Mayor mělo během své historie celou řadu využití: trhy, býčí zápasy, hraní fotbalu, veřejné popravy a v době působení španělské inkvizice i tzv. “autos da fe” proti domnělým kacířům a popravy těch, kteří byli odsouzeni k smrti. Plaza Mayor má pod svými portiky řadu kaváren a tradičních starých obchodů. Konají se zde také oslavy svátku sv. Isidora, patrona Madridu. Dnes je Plaza Mayor jednou z hlavních turistických atrakcí města, kterou ročně navštíví tisíce turistů.\n\nUprostřed náměstí stojí bronzová jezdecká socha krále Filipa III. z roku 1616, kterou společně vytvořili Giambologna a Pietro Tacca.\n"}
{"id": "1115877", "url": "https://cs.wikipedia.org/wiki?curid=1115877", "title": "Třída Tjeld", "text": "Třída Tjeld\n\nTřída Tjeld (někdy též třída Nasty) byla třída torpédových a dělových člunů norského královského námořnictva vyvinutá speciálně k pobřežním operacím. Celkem bylo, kromě prototypu \"Nasty\", postaveno 42 jednotek této třídy, z toho 20 pro Norsko, 14 pro USA, šest pro Řecko a dva pro Německo. Posledním zahraničním uživatelem třídy bylo Turecko, které získalo oba původně německé čluny.\n\nTřídě předcházela stavba technologického demonstrátoru \"Nasty\". Následně bylo pro různé uživatele postaveno dalších 42 kusů této třídy. Pro norské námořnictvo bylo postaveno celkem 20 člunů ve dvou skupinách. Čluny \"Tjeld\", \"Skarv\", \"Teist\", \"Jo\", \"Lom\", \"Stegg\", \"Hauk\", \"Falk\", \"Ravn\", \"Gribb\", \"Geir\" a \"Erle\" byly stavěny od roku 1957, přičemž do služby byly přijaty v letech 1960–1962. Druhou skupinu tvořily čluny \"Skrei\", \"Hai\", \"Sel\", \"Hval\", \"Laks\", \"Knurr\", \"Delfin\" a \"Lyr\", které byly stavěny od roku 1962 a do služby vstoupily v letech 1963–1966. Norské námořnictvo je ze služby vyřadilo do poloviny 80. let, neboť je nahradila plavidla nesoucí protilodní střely Penguin, na něž byla třída \"Tjeld\" příliš malá.\n\nExistovaly dvě základní verze výzbroje. Torpédový člun nesl jeden 40mm kanón, jeden 20mm kanón a čtyři 533mm torpédomety. Dělový člun nesl dva 40mm kanóny a dva 533mm torpédomety. Pohonný systém tvořily dva diesely o výkonu 6200 hp. Nejvyšší rychlost dosahovala 45 uzlů.\n\nZ třídy \"Tjeld\" vycházely torpédové čluny \"Hugin\" a \"Munin\" postavené pro německé námořnictvo. Do služby vstoupily roku 1960. Jejich výzbroj tvořily dva 40mm kanóny a čtyři 533mm torpédomety. V roce 1964 byly oba čluny předány tureckému námořnictvu.\n\n\n"}
{"id": "1115881", "url": "https://cs.wikipedia.org/wiki?curid=1115881", "title": "Fichtelit", "text": "Fichtelit\n\nFichtelit je minerál a uhlovodík nacházející se ve fosilním dřevě, zejména v rašeliništích. Poprvé byl objeven a pojmenován v roce 1837 Bavorsku v pohoří Fichtelgebirge, odkud pochází i jeho název. Vznikat může různými způsoby, v rašeliništích vzniká pod borkou borovice přeměnou kyseliny abietové. Jde o poměrně vzácný minerál. V roce 1958 byl poprvé objeven i na Slovensku, v rašeliništi Rudné u Suché Hory. Později byl objeven i na slanickém rašeliništi, které však v době objevu již prakticky neexistovalo, protože bylo téměř celé zatopené Oravskou přehradou. Zde vznikal fichtelit pod borkou druhu borovice horská bažinná (\"Pinus mungo uncinata\"). Bohatá naleziště se nacházejí v Borkovických blatech v Jižních Čechách. Další naleziště jsou např. ve Švýcarsku, Dánsku či Velké Británii.\n\n"}
{"id": "1115882", "url": "https://cs.wikipedia.org/wiki?curid=1115882", "title": "Slanica", "text": "Slanica\n\nSlanica je zaniklá obec na Oravě na Slovensku, která byla zatopena Oravskou přehradou. Po vybudování přehrady jméno zaniklé obce dlouhá léta připomínala vyhlídková loď z roku 1947. Byla sem převezena po ukončení své aktivní služby z Dunaje a dostala nové jméno \"Slanica\". Katastrální území Slanice je součástí Námestova.\n\nObec byla založena u ústí říčky Slanice, dnešní Podhoranky do Bílé Oravy, podle valašského práva, bratry z rodiny Kludovských, pocházející z obce Kňažia. První písemná zmínka o obci Slanica (pod názvem Zlanycha) je z roku 1564, kdy oravští Valaši žádali krále Ferdinanda I. o odpuštění daní v nově založených vesnicích. Slanica dostala název podle slané příchutě vody, která přitéká ze slaných pramenů z úpatí Babí hory. V době kuruckých bojů Slanica velmi zpustla.\n\nObyvatelstvo obce se živilo zemědělstvím, chovem dobytka a v 18. století již převažovalo plátenictví. Podle záznamů z let 1777 – 1978 se výrobě a prodeji plátna věnovala většina rodin ve Slanici. Po úpadku plátenictví se obyvatelé věnovali obhospodařování malých políček a mnozí obyvatelé se odstěhovali.\n\nV roce 1870 měla Slanica 152 domů a 1068 obyvatel. Do roku 1930 počet domů stoupl na 168, ale v obci bylo zaznamenáno už jen 329 obyvatel. Před zatopením žilo ve Slanici 850 obyvatel.\n\nKostel Povýšení svatého Kříže, postavený v obci Slanica v 18. století, stál na pahorku, který zůstal i po vybudování a naplnění Oravské přehrady nad vodní hladinou a dnes tvoří Slanický ostrov, nazývaný také Ostrov umění. Kostel se stavěl v letech 1766 až 1769 jako barokní kaple a v roce 1843 byl klasicistně přestavěn na kostel se dvěma věžemi a přistavěnou tzv. zámočnou kaplí. V současnosti se v interiéru kostela nachází galerie lidového umění, kde je nainstalována expozice „Tradiční lidová plastika a malba“. Na ostrově se zároveň nachází původní dnes už historický hřbitov a lapidárium „Oravské kamenické tvorby 18. a 19. století“. V bývalé hrobce je nainstalována expozice historie zatopených obcí a budování Oravské přehrady. Ostrov je v letní sezóně dostupný lodí jezdící z Námestova nebo z osady Prístav, naopak v zimních měsících je možné přejít až na ostrov po zamrzlé vodní hladině.\n\n\n"}
{"id": "1115884", "url": "https://cs.wikipedia.org/wiki?curid=1115884", "title": "The Little Match Seller", "text": "The Little Match Seller\n\nThe Little Match Seller je britský krátký němý film z roku 1902 režírovaný Jamesem Williamsonem, vyprávějící příběh Hanse Christiana Andersena o životě a tragické smrti děvčátka se sirkami.\n\nJe zima, poslední den roku. Děvčátko se snaží prodat kolemjdoucím na ulici sirky, ale nikdo si je od ní nechce koupit. Posadí se, škrtne sirkou a vidí obraz hořícího krbu. Škrtne podruhé a vidí prostřený stůl. Škrtne potřetí a vidí nastrojený vánoční stromek. Škrtne počtvrté a vidí svou zesnulou babičku. Vzápětí dívka umírá a anděl si odnáší její duši do nebe. Její tělo najde kolemjdoucí strážník.\n"}
{"id": "1115888", "url": "https://cs.wikipedia.org/wiki?curid=1115888", "title": "Kerblík obecný", "text": "Kerblík obecný\n\nKerblík obecný (\"Anthriscus caucalis\") je jednoletá, poměrně vzácná, planě rostoucí rostlina s drobnými, bílými květy v malých okolíčcích a se zpeřenými listy podobající se listům mrkve. Je jedním ze čtyř druhů rodu kerblík, které rostou v české přírodě.\n\nPoměrně teplomilný druh vyskytující se původně jen v jižních a středních oblastech Evropy, v Malé Asii, v pásmech z obou stran Kavkazu a na severu Afriky. Druhotně byl rozšířen do obou Amerik i na Nový Zéland. V České republice roste vzácně a jen v nejteplejších oblastech, množství kvetoucích jedinců stále klesá.\n\nDruh vyhledává polostinná stanoviště na půdách vlhkých, vápnitých a dostatečně zásobených živinami. Roste na náspech, křovinatých stráních, rumištích a často v těsné blízkosti lidských sídel. Rozkvétá od dubna do června a po odkvětu a dozrání plodů rychle zasychá.\n\nJednoletá bylina s načervenalou, přímou nebo vystoupavou, dutou lodyhou, vysokou 20 až 70 cm, která vyrůstá z tenkého kořene. Je málo větvená, jemně rýhovaná, není chlupatá a po rozemnutí voní. Přízemní listy (2 až 5) s úzkou, blanitou pochvou jsou řapíkaté, lodyžní listy (3 až 8) jsou přisedlé a jejich čepele jsou vejčitě trojúhelníkovité a 2 až 3krát zpeřené. Lístky jsou vejčité až podlouhlé, peřenosečné, s hrubě zubatými a hrotitými tmavě zelenými úkrojky.\n\nSložený okolík je tvořen třemi až šesti, téměř plochými okolíčky složenými obvykle z pěti oboupohlavných květů. Okolíčky mají stopky holé a nejvýše 2 cm dlouhé. Obal zpravidla chybí, dva až čtyři listeny obalíčků jsou čárkovité. Květy mají kalich tvořený jen několika štětinkami. Zelenavě bílé korunní lístky bývají velké asi 0,7 × 0,5 mm, tyčinky jsou dlouhé 0,4 mm a blizny téměř přisedlé. Ploidie druhu je 2n = 14. Rostliny bývají opylovány nejčastěji samosprašně.\n\nPlody jsou štětinaté, vejčité dvounažky s kratičkým zobánkem. Bývají osténkaté, asi 4 mm dlouhé a 1,5 mm široké, ve zralosti se vybarvují z barvy zelené do šedohnědé až šedočerné. Obsahují po dvou drobných merikarpiích (semenech) spojených plodonošem.\n\nRostlina patří mezi tzv. fotosenzibilizující rostliny. Obsahuje ve šťávách látky, které po potřísnění pokožky a následném vystavení slunečnímu záření mohou vyvolat bolestivé vyrážky a puchýře podobné spálení. Bývají takto ohrožení nejen lidé, ale i býložravá zvířata, ovce, koně i dobytek. Nedoporučuje se také rostlinu spásat.\n\nKerblík obecný je konkurenčně slabý druh, který v české přírodě vyrůstá na stále menším a menším počtu lokalit. Pro podporu jeho záchrany byl zařazen v „Červeném seznamu cévnatých rostlin České republiky“ mezi druhy silně ohrožené (C2t).\n\n\n \n"}
{"id": "1115890", "url": "https://cs.wikipedia.org/wiki?curid=1115890", "title": "Amduat", "text": "Amduat\n\nAmduat je staroegyptský pohřební a náboženský text, jehož první výskyt se datuje do období Nové říše.\n\nAmduat (někdy také kniha Amduat) se překládá jako „\"Kniha skryté komory v Duatu\"“ či „\"Kniha o tom, co je v Duatu\"“). V průběhu Nové říše tento pohřební text náležel téměř výlučně faraonům. Umisťoval se na stěny pohřebišť, zejména v Údolí králů, a jeho kompletní podoba je dnes k nalezení v hrobkách faraonů XVIII. dynastie Thutmose III. a Amenhotepa II.\n\nZákladní kostru příběhu knihy Amduat tvoří půlnoční cesta slunečního boha Rea na bárce podsvětím. Společnost Reovi dělají různí bohové, plnící důležité praktické i ceremoniální role. Významnou úlohu zde mají ilustrace a v některých případech (např. v první hodině příběhu knihy) tyto dominují psanému textu.\n\nAby si ozřejmili denně pozorovatelné, ale rozumem nevysvětlitelné přírodní jevy (déšť, zemětřesení, střídání dne a noci), vyvinuli Egypťané během tří tisíc let trvání své civilizace mnoho kosmogonií a mýtů o pořádku světa. Jeden z nich vypráví příběh putování boha Rea podsvětím, v němž jej čeká mnoho náročných úkolů a mocných nepřátel, které musí zničit, aby druhý den mohlo znovu povstat slunce z temnoty noci. Krvavým vrcholem dramatického příběhu je zdolání temného symbolu zla, hada Apopa.\n\nTento příběh se odehrává právě na pozadí dějů knihy Amduat, dělící se na dvanáct nočních segmentů, běžně nazývaných “hodiny”. Každá z těchto hodin nese jedinečný příběh a představuje odlišné postavy fantaskních božstev v podobě lidí i zvířat.\n\nPodobný motiv příběhu, popisujícího do detailu cestu Rea podsvětím, se objevuje i na nástěnných malbách hrobek faraonů XIX. a XX. dynastie, nesoucích názvy “Kniha bran” a “Kniha jeskyní”. Z období výskytu těchto “apokryfních” maleb lze usoudit, že během let docházelo k vývoji a významovému posunu narativů.\n\nDěj první hodiny začíná po západu slunce, kdy se bůh Re se svou družinou dostává do tajemného podsvětí. Zde jej vítají paviáni, kteří mu zpívají a otevírají cestu do další hodiny. Kobří bohyně mu osvětlují temnotu podsvětí a bohové s hlavami lidí, krokodýlů a šakalů jej vítají a uctívají.\n\nDruhá hodina Rea zastihne v oblasti Vernesu, podsvětní řeky, kterou obklopují úrodná pole Iaru, 309 mil dlouhá a 120 mil široká. Zde bůh Re ujišťuje přítomné bohy, že pole patří jim a zároveň jim slibuje úrodnou setbu.\n\nVe třetí hodině se poprvé objevuje bůh a vládce podsvětí Usir, jemuž Re propůjčí život. Místo, v němž se nachází, byť podsvětní, je úrodné a nese název “Voda Jediného pána, který přináší výživu”.\n\nČtvrtá hodina přináší razantní přeměnu. Pryč jsou úrodné břehy řeky Vernes. Re a jeho družina se přenáší do Rosetau, pouštní země boha Sokara, již obývají hadi s křidly a nohami. Mění se i charakter nástěnných maleb, které ztrácí svoji dosavadní horizontální strukturu. Bůh slunce je nyní na své bárce tažen přes písek, odkázán na své spojence. Všude vládne tma a ticho. Sám Re, nyní v podobě muže s beraní hlavou, nic nevidí a může jen slyšet hlasy těch, kteří jsou okolo něho.\n\nV páté hodině pokračuje děj z hodiny předcházející. Voda, byť je již přítomna, je stále mělká a Reova bárka, na níž se také nachází jeho božská družina, byť s obměněným osazenstvem, je nyní tažena sedmi muži a sedmi ženami. Důležitým okamžikem je protažení Reovy bárky skrze Sokarův pahorek, který je alegorií Usirova hrobu. Vykreslen je i vnitřek Sokarovy země, v němž bůh Sokar, ve skutečnosti převtělený Re, pevně třímá křídla čtyřhlavého hada.\n\nPůlnoc a nejtemnější část noci nastává v šesté hodině, během níž lze spatřit ústřední motiv knihy Amduat. Bůh slunce Re, nacházející se velmi blízko tajemným vodám praoceánu zrození Nun, se spojí se svým vlastním mrtvým tělem v podobě skaraba, obklopeným kolem dokola pětihlavým hadem, nazývaným “Ten s mnoha tvářemi”. \n\nSedmá hodina vykresluje nemilosrdné zacházení s nepřáteli slunečního boha. Na jejich spoutání a následnou dekapitaci dohlíží sedící Usir. Osazenstvo sluneční bárky je posíleno o bohyni Eset. Před bárkou se nachází sám největší Reův nepřítel Apop, již několikrát probodnutý a uvázaný Reovými spojenci.\n\nProstor osmé hodiny je dělen do několika uzavřených prostor, tzv. jeskyní. V nich jsou usazeny antropo- či zoomorfní bytosti rozličného významu, jimž je poskytováno oblečení. Z každé jeskyně se zároveň ozývá nějaký zvuk, opatřený přirovnáním. V této hodině je Reova bárka tažena osmi bohy, jejichž počet koresponduje s pořadím hodiny samotné.\n\nV deváté hodině je dalším požehnaným mrtvým nabízeno oblečení, chléb a pivo, tedy vše, co mohou v posmrtném životě potřebovat. Reova bárka a její osazenstvo odpočívají a nabírají síly k dalším úkolům. Přítomna jsou i hrůzu evokující božstva, konkrétně dvanáct kobřích bohyní plivajících oheň.\n\nDesáté hodině dominuje opětovné vyobrazení praoceánu Nun, v němž plavou bezvládná těla “těch, kdo se utopili v Podsvětí”, v přeneseném významu těch, kdo zahynuli v Nilu. V této hodině Rea na jeho bárce chrání had Mehen a před ním se nachází dvanáct strážců boha slunce s oštěpy, štíty a šípy. Začínají přípravy na svítání.\n\nRe se ukazuje hned zkraje jedenácté hodiny v podobě dvouhlavého pána a stvořitele času. Zmínky o čase a jeho významu jsou patrné v celé této hodině. Důležitá je zde přítomnost sokolího boha Hora, jenž za asistence bohyní třímajících nože, pálí v šesti ohnivých jámách těla, duše, hlavy a stíny zbývajících nepřátel.\n\nPoslední, dvanáctá hodina, se nese ve znamení konce temnoty. Bůh Re je znovuzrozen a připraven vypravit se na své denní putování po obloze. Tuto skutečnost oslavují četní bohové, kteří Rea nadšeně velebí a oslavují. Božská bárka je odzadu protažena tělem velikého hada. Tím je docíleno konečně symboliky obrácení času naruby. Zatímco mumie boha Usira prodlévá v podsvětí, kde je její odvěké místo, Re, nyní v podobě skaraba, symbolu znovuzrození, je nesen na pažích boha vzduchu, Šua, až k východnímu horizontu. Nastává nový den.\n\nZ hlediska využití textu i obrazu je kniha Amduat jednou z nejstarších manifestací představ o posmrtném životě a to nejen v Egyptě. Vývoj kánonu knihy prodělal více než tisíc let, během nichž došlo ke značné demokratizaci využití tohoto pohřebního textu. Umělecky zdařilé ilustrace v královských hrobkách, byť ne vždy dokončené, ostře kontrastovaly s pozdější praxí razantního zkracování textu bez ilustrací. Dlužno ovšem podotknout, že i s četnými zásahy do integrity textu setrvalo využití knihy Amduat až do řecko-římského období.\n\n"}
{"id": "1115898", "url": "https://cs.wikipedia.org/wiki?curid=1115898", "title": "Chorvatská liga ledního hokeje 2000/2001", "text": "Chorvatská liga ledního hokeje 2000/2001\n\nChorvatská liga ledního hokeje 2000/2001 byla desátou sezónou Chorvatské hokejové ligy v Chorvatsku, které se zúčastnily celkem 4 týmy. Ze soutěže se nesestupovalo.\n\nV základní části každé družstvo odehrálo 12 zápasů (2x venku a 2x doma). Všechny týmy po skončení základní části postoupily do playoff. Semifinále a finále se hrálo na 2 vítězná utkání, poražené týmy v semifinále hrály o třetí místo na tři vítězná utkání. Postupující do finále hráli taktéž na tři vítězná utkání.\n\n\n\n\n"}
{"id": "1115900", "url": "https://cs.wikipedia.org/wiki?curid=1115900", "title": "Hospodářská, sociální a kulturní práva", "text": "Hospodářská, sociální a kulturní práva\n\nHospodářská, sociální a kulturní práva patří do sociálně-ekonomické oblasti lidských práv. Tato práva jsou chráněna v mezinárodních a regionálních lidskoprávních úmluvách. Státy, které tyto úmluvy podepsaly, mají právní povinnost respektovat, chránit a naplňovat hospodářská, sociální a kulturní práva, a očekává se, že přijmout postupné kroky, k jejich naplnění. Tato práva jsou rovněž zařazena do čtvrté hlavy Listiny základních práv a svobod (čl. 26 – 35), která upravuje práva každého člověka v ekonomické sféře, v sociálních vztazích, ve sféře vzdělávací a ve sféře životního prostředí. Tato práva jsou v Listině formulována jen velmi obecně a jejich podrobná úprava je svěřena zákonným a podzákonným předpisům.\n\nTato skupina práv (čl. 26 – 35) patřila k nejdiskutovanějším při přípravě Listiny základních práv a svobod, neboť vyžadují plnění ze strany státu. Poprvé se tento druh práv vyskytl ve francouzské ústavě z roku 1793.\n\nKaždý má právo na svobodnou volbu povolání a přípravu k němu, jakož i právo podnikat a provozovat jinou hospodářskou činnost (čl. 26 odst.1). Podle čl. 26 odst. 2 Listiny podmínky a omezení pro výkon určitých povolání nebo činností může stanovit pouze zákon. Právo na zaměstnání upravuje odstavec 3. Dle čl. 26 odst. 4 může zákon stanovit pro všechna práva uvedená v čl. 25 odchylnou právní úpravu pro cizince. Tato odchylka však musí být souladu s ústavním pořádkem a mezinárodními smlouvami.\n\nČl. 27 upravuje zvláštní formu práva sdružovat se. Odborové organizace vznikají nezávisle na státu (čl. 27 odst. 2 věta první). Stát tedy nemůže do odborů nikterak zasahovat. Omezovat počet odborových organizací je nepřístupné, stejně jako zvýhodňovat některé z nich v podniku nebo odvětví (čl. 27 odst. 2 věta druhá). Na odborové organizace se nevztahuje princip registrační, ale pouze princip evidenční.\n\nListina v čl. 27 odst. 4 hovoří o právu na stávku. Toto právo nepřísluší soudcům, příslušníkům ozbrojených sil a příslušníkům bezpečnostních sborů.\n\nZaměstnanci mají právo na spravedlivou odměnu za práci a právo na uspokojivé pracovní podmínky (čl. 28 věta první). Podle čl. 28 věty druhé jsou podrobnosti realizace uvedených práv stanoveny zákonem (je to zejména zákoník práce).\n\nČl. 29 Listiny zdůrazňuje ochranu žen, mladistvých a zdravotně postižených, kteří mají právo na zvýšenou ochranu zdraví při práci a právo na zvláštní pracovní podmínky, právo na zvláštní ochranu v pracovních vztazích a právo na pomoc při přípravě k povolání. Podle čl. 29 odst. 3 podrobnosti realizace uvedených práv stanová zákon (zejména zákoník práce, zákon o zaměstnanosti, školský zákon atd.)\n\nPrávo na přiměřené hmotné zabezpečení, které je upraveno ve článku 30 Listiny, mají pouze občané ČR, a to ve stáří, při nezpůsobilosti k práci či při ztrátě živitele. Každý (nejen občan) má právo na takovou pomoc, která je nezbytná pro zajištění základních životních podmínek. Podrobnosti o realizaci uvedených práv stanoví zákon (zejména zákony z oblasti sociálního zabezpečení).\n\nPodle článku 31 Listiny má každý právo na ochranu zdraví a občané mají na základě veřejného pojištění právo na bezplatnou zdravotní péči a zdravotní pomůcky za podmínek, které stanoví zákon. Základem bezplatné zdravotní péče je systém veřejného pojištění. Zákon upravující práva plynoucí z čl. 31 Listiny nesmí mít diskriminační povahu a podmínky, za nichž je možno tato práva uplatňovat, jím musí být stanoveny tak, aby byl všem občanům zajištěn spravedlivý způsob přístupu ke zdravotní péči přiměřené kvality.\n\nPrvní odstavec článku 32 vytváří legislativní rámec pro právní ochranu rodiny, odstavec dva pak zaručuje zvláštní péči těhotným ženám. Podle třetího odstavce článku 32 mají děti narozené v manželství i mimo ně stejná práva. Článek 32 odst. 4 Listiny garantuje rodičům právo pečovat a vychovávat děti a naopak dětem zajišťuje právo na rodičovskou výchovu a péči. Odstavec pátý zakotvuje právo pečujících rodičů na pomoc státu formou věcných i peněžních dávek nebo jiných zvýhodnění.\n\nKaždý (nejen občan ČR) má právo na vzdělání (čl. 33 odst. 1 věty první). Školní docházka je povinná po dobu, kterou stanoví zákon (čl. 33 odst. 1 věta druhá). Podle čl. 33 odst. 2 mají občané ČR právo na bezplatné vzdělání v základních a středních školách. Přestože se v ustanovení hovoří i o bezplatném vzdělání na vysokých školách, nejde zde již o právo nepodmíněné povahy, neboť je naopak podmiňováno vedle schopností občana také možnostmi společnosti. Zřizovat jiné školy než státní a vyučovat na nich lze jen za podmínek stanovených zákonem; na takových školách se může vzdělání poskytovat za úplatu (čl. 33 odst. 3). Zákonem lze stanovit podmínky, za kterých stát poskytuje občanům při studiu pomoc (čl. 33 odst. 4).\n\nPráva k výsledkům tvůrčí duševní činnosti jsou chráněna zákonem (např. občanským zákoníkem a autorským zákonem) a jsou chráněna každé fyzické osobě (čl. 34 odst. 1).\n\nPodle čl. 34 odst. 2 je právo přístupu ke kulturnímu bohatství zaručeno za podmínek stanovených zákonem a je zaručeno každé fyzické osobě.\n\nČlánek 35 upravuje ekologickou problematiku (formuluje ekologická práva). V prvním odstavci je zakotveno právo na příznivé životní prostředí, které platí pro každou fyzickou osobu. Podle čl. 35 odst. 2 má každý právo na včasné a úplné informace o stavu životního prostředí a přírodních zdrojů. Článek 35 odst. 3 se týká se ohledu na životní prostředí. Ačkoliv přírodní prostředí ničí celá plejáda subjektů (vyjma státu i fyzické a právnické osoby, nadnárodní společnosti atd.), právě stát má na starost naplňování i ochranu práva na příznivé životní prostředí pro každého. Činí tak skrze rozličné regulace, omezení hospodářské činnosti atd.\n\nMezinárodní pakt o hospodářských, sociálních a kulturních právech \"(International Covenant on Economic, Social and Cultural Rights)\" je dokumentem, který stanoví práva ve všech sférách lidského života. První části této smlouvy byly vytvořeny v roce 1947. Finální verzi schválila v roce 1954 Komise Organizace spojených národů (OSN) pro lidská práva. 12 let se Valného shromáždění OSN zabývalo každou oblastí tohoto dokumentu. Byl přijat Valným shromážděním OSN dne 16. prosince 1966 v New Yorku jako součást mezinárodní úmluvy o lidských právech. Pakt je platný od 3. ledna 1976. Pro Československou socialistickou republiku vstoupil pakt v platnost dne 23. března 1976 a v plném znění byl zveřejněn ve sbírce zákonů pod č. 120/1976 Sb.\n\nTento dokument začíná preambulí, ve které jsou zahrnuty důvody smlouvy. V prvním části je charakterizováno právo všech národů na nezávislost ve sféře politické, ekonomické, kulturní a sociální. V další části se vykytuje seznam práv menšin národnostních, sexuálních, rasových, náboženských a dalších obyvatel různých kultur žijících v zemi v rámci tohoto paktu. Třetí část se věnuje pracovnímu právu, ochraně zdraví (fyzického i psychického), právu na vzdělání (všeobecné, povinné a bezplatné) a podílení se na kulturní sféře života.\n\n\n"}
{"id": "1115902", "url": "https://cs.wikipedia.org/wiki?curid=1115902", "title": "Levá rekurze", "text": "Levá rekurze\n\nLevá rekurze v teorii formálních jazyků v matematické informatice je speciální případ rekurze, kdy lze určitý neterminální symbol přepsat v jednom nebo více krocích na řetězec, který obsahuje stejný neterminální symbol. O levou rekurzi se jedná, pokud je příslušný neterminál na začátku výsledného řetězce. Lze také říct, že určitý řetězec je rozpoznán jako část jazyka tak, že se skládá z řetězce z téhož jazyka (vlevo) a zbytku, sufixu (vpravo).\nNapříklad ve výseku gramatiky pro aritmetický výraz:\nformula_1,\nformula_2,\nformula_3,\nje neterminál E zleva rekurzivní.\nVýraz formula_4 je rozpoznán jako součet, protože jej lze rozložit na součet formula_5 a sufix formula_6.\n\nV termínech bezkontextových gramatik neterminální symbol obsahuje levou rekurzi, jestliže první symbol v jednom z jeho pravidel je samotný (v případě přímé levé rekurze) nebo lze získat řetězec obsahující tentýž symbol nějakou posloupností substitucí (v případě nepřímé levé rekurze).\n\nGramatika obsahuje levou rekurzi právě tehdy, když existuje neterminální symbol formula_7, ze kterého lze odvodit větnou formu, která začíná původním neterminálem. Symbolicky,\nkde formula_9 je operace provedení jedné nebo více substitucí a formula_10 je libovolný řetězec terminálních a neterminálních symbolů.\n\nO přímou levou rekurzi se jedná, když podmínky z definice rekurze jsou splněny již jedinou substitucí. Vyžaduje pravidlo tvaru\nkde formula_10 je řetězec neterminálů a terminálů. Například pravidlo\nje přímo s levou rekurzí. Analyzátor s rekurzivním sestupem zleva doprava pro toto pravidlo může být následující:\n\nTento kód způsobí při svém provedení nekonečnou rekurzi.\n\nO nepřímou levou rekurzi se jedná, když jsou podmínky z definice rekurze splněny až při použití více než jednoho přepsání. Má za následek sada pravidel následující vzorek\nkde formula_18 jsou řetězce, které všechny mohou dávat prázdný řetězec, a formula_19 jsou libovolné řetězce. Derivace\npak dává formula_21 jako první symbol v poslední větné formě.\n\nLevá rekurze často představuje problém pro analyzátory, buď protože vede k nekonečné rekurzi (v případě většiny analyzátorů shora dolů) anebo protože očekávají pravidla v normální formě, která rekurzi zakazuje (jako v případě mnoha analyzátorů zdola nahoru, včetně CYK algoritmu). Proto se gramatiky často upravují, aby levou rekurzi neobsahovaly.\n\nNásledující algoritmus slouží pro odstranění přímé levé rekurze. Existuje několik jeho vylepšení.\nPro každý neterminál formula_7 s levou rekurzí, zahodíme všechna pravidla tvaru formula_23 a ostatní pravidla tvaru:\nkde:\nnahradíme dvěma množinami pravidel, jednou se symbolem formula_7 na levé straně:\na druhou s přidaným neterminálním symbolem formula_30 (obvykle nazývaným „zakončení“ nebo \"zbytek\"):\nUvedený postup se opakuje, dokud nezůstává žádná přímá levá rekurze.\n\nJako příklad uvažujme sadu pravidel\nkterou lze přepsat, aby se zabránilo levé rekurzi jako\n\nTopologickým setříděním neterminálů lze výše uvedený postup rozšířit na odstraňování nepřímé levé rekurze:\nVšimněte si, že tento algoritmus je velmi citlivý na pořadí neterminálů; jeho optimalizace se často zaměřují na správný výběr tohoto řazení.\n\nAčkoli výše uvedené transformace nemění generovaný jazyk, mohou měnit derivační strom, na kterém závisí struktura řetězce. Existují postupy, které pomocí stromových transformací mohou vést k původním výsledkům. Při vynechání tohoto kroku však rozdíly mohou změnit sémantiku analýzy.\n\nObzvláště zranitelná je asociativita; zleva asociativní operátory jsou do nové gramatiky převedeny jako zprava asociativní. Pokud například uvažujeme následující gramatiku:\nstandardní transformace pro odstranění levé rekurze dává následující:\n\nSyntaktická analýza řetězce „1 - 2 - 3“ LALR analyzátorem podle původní gramatiky (LALR analyzátor umožňuje analýzu gramatik s levou rekurzí) dává derivační strom:\n\nTento derivační strom seskupuje termy odleva, což dává správnou sémantiku \"(1 - 2) - 3\".\n\nSyntaktická analýza podle upravené gramatiky dává derivační strom\nkterý je při správné interpretaci \"1 + (-2 + (-3))\" také správný, ale méně věrný vstupu, a implementace některých operátorů může být mnohem obtížnější. Všimněte si, že se termy vpravo vyskytují hlouběji ve stromě, podobně jako v gramatice s pravou rekurzí jejich úpravou na \"1 - (2 - 3)\".\n\nFormální gramatika, která obsahuje levou rekurzi, nemůže být analyzována LL(k)-analyzátorem nebo jiným naivním analyzátorem s rekurzivním sestupem, pokud není zkonvertována na tvar slabě ekvivalentní gramatiky s pravou rekurzí. Naproti tomu, levá rekurze je upřednostňovaná pro LALR analyzátory, protože vede k menšímu využívání zásobníku než pravá rekurze. Rafinovanější analyzátory shora dolů však mohou implementovat obecné bezkontextové gramatiky pomocí omezení. V roce 2006 popsali Frost a Hafiz algoritmus, který je použitelný pro nejednoznačné gramatiky s přímou levou rekurzí. Tento algoritmus v roce 2007 rozšířil Frost, Hafiz a Callaghan na úplný algoritmus analýzy, který dovoluje nepřímou i přímou levou rekurzi v polynomiálním čase a pro vysoce nejednoznačné gramatiky generuje kompaktní reprezentaci polynomiální velikosti pro potenciálně exponenciální funkci počtu stromů analýzy. Autoři pak implementovali algoritmus jako sadu kombinátorů syntaktických analyzátorů napsaný v jazyce Haskell.\n\n\n"}
{"id": "1115903", "url": "https://cs.wikipedia.org/wiki?curid=1115903", "title": "Chorvatská liga ledního hokeje 1999/2000", "text": "Chorvatská liga ledního hokeje 1999/2000\n\nChorvatská liga ledního hokeje 1999/2000 byla devátou sezónou Chorvatské hokejové ligy v Chorvatsku, které se zúčastnily celkem 4 týmy. Ze soutěže se nesestupovalo.\n\nV základní části každé družstvo odehrálo 12 zápasů (2x venku a 2x doma). Všechny týmy po skončení základní části postoupily do playoff. Semifinále a finále se hrálo na 2 vítězná utkání, poražené týmy v semifinále hrály o třetí místo na tři vítězná utkání. Postupující do finále hráli taktéž na tři vítězná utkání.\n\n\n\n\n"}
{"id": "1115905", "url": "https://cs.wikipedia.org/wiki?curid=1115905", "title": "Dovolená v Protektorátu", "text": "Dovolená v Protektorátu\n\nDovolená v Protektorátu je historická docureality, kterou uvedla Česká televize na prvním kanále od 23. května 2015 a poslední díl byl odvysílán 13. června 2015. Účinkující jsou přeneseni do životních podmínek, jaké panovaly v českých zemích v letech existence Protektorátu Böhmen und Mähren (1939–1945). Druhá řada se vysílala v roce 2018 a tři pětičlenné skupiny účastníků byli přeneseny do období přelomu 19. a 20. století. Ve fiktivní parní manufaktuře Kohoutek si prožijí veškeré životní strasti továrních dělníků z doby krátce před vznikem samostatného Československa.\n\nPořad je volně inspirovaný podobnými zahraničními formáty jako \"Schwarzwaldhaus 1902\" nebo \"Wartime Farm\".\n\nPořad se odehrává v dobově přestavěné venkovské usedlosti ve Starých Hamrech, kterou osídlí současná sedmičlenná rodina. Rodina má v průběhu dvouměsíčního pobytu plnit denní a týdenní úkoly, za které dostávají odměnu, odpovídající historické době. Rodina s těmito penězi hospodaří a kupuje si za ně jídlo u kupce. S každým týdnem přibývá rodině část z výherní milionové částky ve zlatých mincích, které rodina získá pokud vydrží celé dva měsíce. Účinkující jsou přeneseni do podmínek, které byly v českých zemích v letech Protektorátu Čechy a Morava.\n\nPořad vznikal pod dohledem historiků a architekta, kteří dbali na dějinnou věrohodnost.\n\n\n"}
{"id": "1115907", "url": "https://cs.wikipedia.org/wiki?curid=1115907", "title": "Divize E 1991/92", "text": "Divize E 1991/92\n\nV soubojích 1. ročníku Moravskoslezské divize E 1991/92 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1991 a skončil v červnu 1992. Divize E pro moravská a slezská mužstva vznikla vyčleněním z Divize D po skončení soutěžního ročníku 1990/91.\n\n\nZdroj: \n\nPoznámky:\n\n"}
{"id": "1115909", "url": "https://cs.wikipedia.org/wiki?curid=1115909", "title": "AEGON Open Nottingham 2015 – ženská dvouhra", "text": "AEGON Open Nottingham 2015 – ženská dvouhra\n\nDo soutěže ženské dvouhry na tenisovém turnaji AEGON Open Nottingham 2015 nastoupilo třicet dva hráček. Jednalo se o obnovenou událost WTA Tour, když poslední předchozí ročník ženské dvouhry byl odehrán v roce 1973. V letech 2011–2014 byl turnaj součástí nižšího okruhu ITF.\n\nVítězkou dvouhry se stala nenasazená 17letá Chorvatka Ana Konjuhová, jež ve finále zdolala rumunskou tenistku Monica Niculescuovou po třísetovém průběhu 1–6, 6–4, 6–2. Na okruhu WTA Tour si tak připsala premiérové turnajové vítězství. Zisk 280 bodů ji v následné pondělní aktualizaci žebříčku WTA z 15. června 2015, posunul na kariérní maximum, když jí patřilo 55. místo.\n\n"}
{"id": "1115912", "url": "https://cs.wikipedia.org/wiki?curid=1115912", "title": "AEGON Open Nottingham 2015 – ženská čtyřhra", "text": "AEGON Open Nottingham 2015 – ženská čtyřhra\n\nDo soutěže ženské čtyřhry na tenisovém turnaji AEGON Open Nottingham 2015 nastoupilo šestnáct dvojic. Jednalo se o obnovenou událost WTA Tour, když poslední předchozí ročník ženské čtyřhry proběhl v roce 1973. V letech 2011–2014 byl turnaj součástí nižšího okruhu ITF.\n\nRoli favorita splnil nejvýše nasazený americký pár Raquel Kopsová-Jonesová a Abigail Spearsová, který ve finále zdolal překvapivé britské finalistky Jocelyn Raeovou s Annou Smithovou po rovnocenném rozdělení úvodních dvou sad 3–6, 6–3, až v supertiebreaku nejtěsnějším rozdílem míčů [11–9]. Obě šampionky si do žebříčku WTA připsaly 280 bodů.\n\n"}
{"id": "1115913", "url": "https://cs.wikipedia.org/wiki?curid=1115913", "title": "Maillart", "text": "Maillart\n\nPříjmení Maillart má více nositelů:\n\n"}
{"id": "1115915", "url": "https://cs.wikipedia.org/wiki?curid=1115915", "title": "Topshelf Open 2015 – ženská čtyřhra", "text": "Topshelf Open 2015 – ženská čtyřhra\n\nDo soutěže ženské čtyřhry na tenisovém turnaji Topshelf Open 2015 nastoupilo šestnáct dvojic. Obhájcem titulu byl pár Marina Erakovicová a Arantxa Parraová Santonjaová, jehož členky v deblu nestartovaly.\n\nVítězem čtyřhry se překvapivě stala nenasazená americko-německá dvojice Asia Muhammadová a Laura Siegemundová, která ve finále zdolala srbsko-ruské turnajové trojky Jelenu Jankovićovou s Anastasií Pavljučenkovovou výsledkem 6–3 a 7–5. Obě šampionky tak vyhrály premiérový titul na okruhu WTA Tour a do žebříčku WTA si připsaly 280 bodů.\n\n"}
{"id": "1115916", "url": "https://cs.wikipedia.org/wiki?curid=1115916", "title": "Topshelf Open 2015 – mužská čtyřhra", "text": "Topshelf Open 2015 – mužská čtyřhra\n\nDo soutěže mužské čtyřhry na tenisovém turnaji Topshelf Open 2015 nastoupilo šestnáct dvojic. Obhájcem titulu byla nejvýše nasazená dvojice deblových specialistů Jean-Julien Rojer a Horia Tecău, kteří v semifinále skončili na raketách Karloviće a Kubota.\n\nVítězem čtyřhry se stal nenasazený chorvatsko-polský pár Ivo Karlović a Łukasz Kubot, který ve finále zdolal francouzskou dvojici Pierre-Hugues Herbert a Nicolas Mahut dvousetovým výsledkem 6–2 a 7–6. Oba šampioni si do žebříčku ATP připsali 250 bodů.\n\n"}
{"id": "1115917", "url": "https://cs.wikipedia.org/wiki?curid=1115917", "title": "Divize E 1992/93", "text": "Divize E 1992/93\n\nV soubojích 2. ročníku Moravskoslezské divize E 1992/93 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1992 a skončil v červnu 1993.\n\n\nZdroj: \nPoznámky:\n\nPoznámky\n\n"}
{"id": "1115918", "url": "https://cs.wikipedia.org/wiki?curid=1115918", "title": "Divize E 1993/94", "text": "Divize E 1993/94\n\nV soubojích 3. ročníku Moravskoslezské divize E 1993/94 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1993 a skončil v červnu 1994.\n\nZdroj:\n\nPoznámky:\n\n"}
{"id": "1115919", "url": "https://cs.wikipedia.org/wiki?curid=1115919", "title": "Divize E 1994/95", "text": "Divize E 1994/95\n\nV soubojích 4. ročníku Moravskoslezské divize E 1994/95 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1994 a skončil v červnu 1995.\n\n\nZdroj: \n\nPoznámky:\n\n\n"}
{"id": "1115920", "url": "https://cs.wikipedia.org/wiki?curid=1115920", "title": "FK Baník Albrechtice", "text": "FK Baník Albrechtice\n\nFK Baník Albrechtice je slezský fotbalový klub z Albrechtic na Karvinsku, který byl založen roku 1961.\n\nV sezoně 1993/94 vyhrál Slezský župní přebor a nastalo nejúspěšnější období klubu, kdy se v Albrechticích nepřetržitě po třináct let hrála Divize E (1994/95 – 2006/07). Od sezony 2010/11 hraje I. A třídu Moravskoslezského kraje - sk. B (6. nejvyšší soutěž).\n\nKlubovými barvami byly v minulosti černá a zelená, současnými jsou červená, bílá a modrá.\n\nZdroj: \n\n\nK nejúspěšnějším odchovancům patří Milan Miklas a Petr Tomašák.\n\n"}
{"id": "1115921", "url": "https://cs.wikipedia.org/wiki?curid=1115921", "title": "Jaroslav Dojčák", "text": "Jaroslav Dojčák\n\nJaroslav Dojčák (28. srpna 1948, Vranov nad Topľou – 30. března 2013, Michalovce) byl slovenský fotbalista, útočník.\n\nV československé lize hrál za VSS Košice. Nastoupil ve 38 ligových utkáních a dal 5 ligových gólů. V nižší soutěži hrál za Zemplín Michalovce. V Poháru UEFA nastoupil v 1 utkání. Z 5 ligových gólů dal 3 v jediném utkání proti Slavii, které skončilo remízou 3:3.\n\n\n"}
{"id": "1115922", "url": "https://cs.wikipedia.org/wiki?curid=1115922", "title": "Poindexter", "text": "Poindexter\n\nPříjmení Poindexter má více nositelů:\n\n"}
{"id": "1115924", "url": "https://cs.wikipedia.org/wiki?curid=1115924", "title": "Joseph Greenberg", "text": "Joseph Greenberg\n\nJoseph Harold Greenberg (28. květen 1915, Brooklyn – 7. květen 2001, Stanford) byl americký antropolog a lingvista, specialista na africké jazyky. Navrhl jednotnou klasifikaci 1500 afrických jazyků do 4 skupin a publikoval knihy o jazykových univerzáliích. Dle amerického lingvisty Paula Newmana z Indiana University byl vedle Noama Chomského (MIT) nejdůležitější americký lingvista druhé poloviny 20. století, co se kvality a kvantity práce týče.\n\nNarodil se v rodině lékárníka z Polska, matčina rodina mluvila německy a Greenberg vzpomínal, že otcovi příbuzní mluvili jidiš. Zprvu se chtěl věnovat hudbě (byl nadějný klavírista), pak se rozhodl pro antropologii. Studoval u Franze Boase na Columbia University (bakalářský titul roku 1936), Ph.D. v oboru antropologie získal roku 1940 na Northwestern University v Evanstonu, Illinois, kde ho vedl Melville Herskovits. V letech 1940–1945 sloužil v americké armádě jako překladatel. Po válce učil na univerzitě v Minnesotě (1946–1948) a na Columbia University (1948–1962). Zde spolupracoval mj. s Romanem Jacobsonem, který ho uvedl do studií Pražského lingvistického kroužku, jehož učení ho velmi ovlivnilo. Nakonec se stal profesorem antropologie na Stanfordově univerzitě (1962–1985).\n\nRoku 1955 publikoval studii o lingvistickém třídění afrických jazyků (rozšířené a revidované vydání 1963), která dodnes vyvolává velké diskuse. Někteří lingvisté ji považují za originální a průlomovou studii, jiní soudí, že je to pouze modifikace staršího klasifikačního systému Diedricha Westermanna.\n\nPůvodně Greenberg navrhl 16 rodin afrických jazyků; v revidovaném vydání však hovoří již pouze o čtyřech: Nigero-konžské, afro-asiatické, nilo-saharské a koisanské, které se dále dělí. Vyvinul srovnávací metodu, která využívá podobností ve slovnících jednotlivých jazyků, které mají ukázat genetický vztah těchto jazyků. Metoda je sice často kritizována, ale řada odborníků ji přijímá.\n\nMéně kontroverzní jsou jeho studie o jazykových univerzáliích. První vydal v roce 1966 pod názvem \"Some Universals of Grammar with Particular Reference to the Order of Meaningful Elements\". Na základě údajů z asi 30 jazyků definoval 45 univerzálií, které spojují všechny známé jazyky, a roku 1978 vydal čtyřsvazkovou práci \"Universals of Human Language\".\n\n"}
{"id": "1115927", "url": "https://cs.wikipedia.org/wiki?curid=1115927", "title": "Agustinia", "text": "Agustinia\n\nAgustinia (podle objevitele Agustina Martinelliho) byl rod sauropodního dinosaura, žijícího v období spodní křídy (asi před 117 až 100 miliony let) na území dnešní Argentiny (souvrství Lohan Cura, provincie Neuquén).\n\nZkameněliny agustinie byly poprvé popsány roku 1998 paleontologem Josém F. Bonapartem pod názvem „Augustia“. Vzhledem k tomu, že toto jméno již bylo „obsazeno“ rodem brouka, muselo být v následujícícm roce změněno na nyní platné \"Agustinia\". K dispozici je dnes pouze velmi fragmentární materiál, takže přesná anatomie dinosaura není známa. Původně se předpokládalo, že tento sauropod byl vybaven výrazným tělním brněním v podobě hřbetních bodců a plátů, tato představa se ale nepotvrdila – zřejmě jde ve skutečnosti o fragmenty žeber nebo pánevních kostí.\n\nNa základě lýtkové kosti o délce 89,5 centimetru bylo spočítáno, že dinosaurus měřil na délku asi 15 metrů a vážil kolem 8 tun, patřil tedy mezi menší sauropody. Systematické zařazení dinosaura není jisté, pravděpodobně šlo však o zástupce kladu Somphospondyli.\n\n\n"}
{"id": "1115933", "url": "https://cs.wikipedia.org/wiki?curid=1115933", "title": "E-demokracie", "text": "E-demokracie\n\nE-demokracie (elektronická demokracie) je novou formou demokracie, která využívá nové možnosti informačních technologií (např. internet). Je to forma vlády, ve které můžou mít všichni občané možnost podílet se na správě věcí veřejných.\nNa rozdíl od e-governmentu nebo elektronických voleb, umožňuje přímou (bezprostřední) vládu lidu.\n\n\"\"Nesnáze velkého množství lidu a jeho geografického prostorového rozdělení, musí být podle možnosti překonány, značnou měrou pomáhají tu různé moderní komunikační prostředky.\"\" - T. G. Masaryk.\nTato forma vlády teoreticky umožňuje částečně anebo zcela nahradit stávající formu zastupitelské demokracie. Dosud však nebyla v žádné zemi plně přijata a je předmětem diskuzí. E-demokracie by mohla umožnit např. tvorbu a úpravy zákonů.\nJedním z dosavadních argumentů proti zavádění těchto prvků je především vysoká nákladovost na jejich realizaci. Tento argument však právě s příchodem nových technologií přestává platit. \nVětšina obyvatel Česka má internet. Bylo by možné vytvořit webovou aplikaci, která umožňuje hlasovat přes internet o různých politických otázkách. Jiným způsobem by mohlo být hlasování na zařízeních na městských úřadech - které by bylo přístupné všem. Existuje mnoho modelů této formy vlády a přicházejí nové.\n\nNěkteré modely e-demokracie:\n"}
{"id": "1115935", "url": "https://cs.wikipedia.org/wiki?curid=1115935", "title": "Auxon (Aube)", "text": "Auxon (Aube)\n\nAuxon je francouzská obec v departementu Aube v regionu Grand Est. V roce 2012 zde žilo 941 obyvatel.\n\nDavrey, Eaux-Puiseaux, Ervy-le-Châtel, Chamoy, Maraye-en-Othe, Montigny-les-Monts, Saint-Phal\n\n\"Počet obyvatel\"\n\n"}
{"id": "1115936", "url": "https://cs.wikipedia.org/wiki?curid=1115936", "title": "Obyvatelstvo Švýcarska", "text": "Obyvatelstvo Švýcarska\n\nPopulace Švýcarska činila v roce 2014 odhadem 8 211 700 lidí.\n\nVíce než 75 % obyvatel žije ve Švýcarské plošině mezi Alpami a Jurou. Cizinci s trvalým pobytem (což nezahrnuje cizí pracovníky, kteří jsou ve Švýcarsku jen na krátkou dobu), tvoří asi 23 % populace.\n\nCelkem lidí na území Švýcarska (čísla k 31. prosinci):\n\nData podle Statistik Schweiz a OSN.\n\nŠvýcarsko stálo na křižovatce několika významných evropských kultur. Populace se skládá ze dvou třetin z mluvčích alemanštiny (němčiny) a jedné čtvrtiny z mluvčích románských jazyků (francouzštiny, italštiny a rétorománštiny). 10 % obyvatel mluví jako mateřštinou jazyky imigrantů.\n\nPočet registrovaných cizinců ve Švýcarsku byl v roce 1970 celkem 1 001 887 (16,17 %). Tento počet do roku 1979 klesl na 904 337 (14,34 %) a od té doby stoupá, překročil hranici 20 % lidí na území Švýcarska v roce 2001 dosáhl počtu 1 524 663 (20,56 %) v roce 2004. \n\nV roce 2013 bylo ve Švýcarsku 1 937 447 cizinců s trvalým pobytem (23,8 % celkové populace, která činila 8,14 milionu). Z těchto cizinců mělo 1,65 milionu (85 % cizinců, tedy 20,2 % populace) evropské občanství (Italové: 298 875; Němci: 292 291; Portugalci: 253 227; Francouzi: 110 103; Srbové: 90 704; Kosované: 86 976; Španělé: 75 333, Makedonci: 62 633; Britové: 40 898; Rakušané: 39 494; Bosňáci: 33 002; Chorvati: 30 471). Z jiných kontinentů; 122 941 lidí bylo z Asie; 83 873 z Afriky; 78 433 ze severní a Jižní Ameriky a 4 145 z Oceánie.\n\nZdroj:\n\nKřesťanství je převažujícím náboženství, ale během desetiletí počet lidí, kteří se k němu hlásí, upadá (74 % obyvatel v roce 2010). 20 % lidí bylo v roce 2010 bez vyznání. Největším z malých náboženství byl islám: 4,5 % (2010).\n\nV roce 2000 se 5,78 milionu lidí (79,2 %, oproti 93,8 % v roce 1980) označilo za křesťany (katolíci 41,8 %, protestanti 35,3 %, pravoslavní 1,8 %). 809 800 (11,1 %, oproti 3,8 % v roce 1980) bylo bez vyznání. 310 800 (4,3 %) obyvatel byli muslimové (oproti 0,9 % v roce 1980), 17 900 (0,2 %) byli židé.\n\nČtyři národní jazyky ve Švýcarsku jsou němčina, francouzština, italština a retorománština. 64 % (4,6 milionu) lidí má jako mateřský jazyk němčinu, 20 % (1,5 milionu) francouzštinu, 7 % (0,5 milionu) italštinu a méně než 0,5 % (35 000) rétorománštinu.\n\nNeoficiálním jazykem s nejvíce mluvčími je srbochorvatština se 103 000 mluvčími (v roce 2000), pak albánština (95 000 lidí), portugalština (89 500), španělština (77 500), angličtina (73 000), makedonština (61 300) a celkem 173 000 lidí s ještě jiným mateřským jazykem, což dohromady činí asi 10 % populace s mateřským jazykem jiným, než jsou čtyři oficiální jazyky.\n"}
{"id": "1115937", "url": "https://cs.wikipedia.org/wiki?curid=1115937", "title": "Auxon", "text": "Auxon\n\nAuxon je název nebo součást názvu obcí ve Francii:\n\n"}
{"id": "1115939", "url": "https://cs.wikipedia.org/wiki?curid=1115939", "title": "Občina Prebold", "text": "Občina Prebold\n\nObčina Prebold je jednou z 212 občin ve Slovinsku. Nachází se v Savinjském regionu na území historického Dolního Štýrska. Občinu tvoří 8 sídel, její rozloha je 40,6 km² a k 1. lednu 2017 zde žilo 5 067 obyvatel. Správním střediskem občiny je vesnice Polzela.\n\nSeverní část občiny se nachází v nížině při řece Savinje, do které zprava ústí říčky Bolska a Reka. Nadmořská výška stoupá od severu k jihu přibližně od 260 metrů až k hoře Mrzlica s nadmořskou výškou 1 127 metrů, kolem které se rozkládá Přírodní park Mrzlica.\n\nObčina se dělí na sídla: Dolenja vas, Kaplja vas, Latkova vas, Marija Reka, Matke, Prebold, Sveti Lovrenc, Šešče pri Preboldu.\n\nSousedními občinami jsou: Braslovče a Polzela na severu, Žalec na východě, Trbovlje na jihu a Tabor na západě.\n\n\n"}
{"id": "1115940", "url": "https://cs.wikipedia.org/wiki?curid=1115940", "title": "Ervy-le-Châtel", "text": "Ervy-le-Châtel\n\nErvy-le-Châtel je francouzská obec v departementu Aube v regionu Grand Est. V roce 2012 zde žilo 1 226 obyvatel.\n\nAuxon, Courtaoult, Davrey, Eaux-Puiseaux, Chessy-les-Prés, Montfey, Villeneuve-au-Chemin, Vosnon\n\n\"Počet obyvatel\"\n\n"}
{"id": "1115942", "url": "https://cs.wikipedia.org/wiki?curid=1115942", "title": "Courtaoult", "text": "Courtaoult\n\nCourtaoult je francouzská obec v departementu Aube v regionu Grand Est. V roce 2012 zde žilo 96 obyvatel.\n\nObec leží u hranic departementu Aube s departementem Yonne, tedy i u hranic regionu Grand Est s regionem Burgundsko-Franche-Comté. Sousední obce jsou: Les Croûtes, Ervy-le-Châtel, Chessy-les-Prés, Montfey, Racines a Soumaintrain (Yonne).\n\n\"Počet obyvatel\"\n"}
{"id": "1115943", "url": "https://cs.wikipedia.org/wiki?curid=1115943", "title": "Carlos Kaiser", "text": "Carlos Kaiser\n\nCarlos Henrique Raposo (* 1963), známější jako Carlos Kaiser, je bývalý údajný brazilský fotbalový útočník. Ve skutečnosti se jedná o patrně největšího fotbalového podvodníka. Během více jak dvacetileté kariéry se mu podařilo napálit funkcionáře předních brazilských klubů, ale také několika klubů ze zahraničí.\n\n"}
{"id": "1115944", "url": "https://cs.wikipedia.org/wiki?curid=1115944", "title": "List (příjmení)", "text": "List (příjmení)\n\nPříjmení List má více nositelů:\n\n"}
{"id": "1115950", "url": "https://cs.wikipedia.org/wiki?curid=1115950", "title": "Athéradas ze Sparty", "text": "Athéradas ze Sparty\n\nAthéradas ( –\"Athéradas\") byl v roce 700 př. n. l. vítěz olympijských her v běhu na jedno stadion.\n\nAthéradas ze Sparty zvítězil v Olympii na 20. hrách v běhu na jedno stadion. Běh na jedno stadium (192,27 metru) byl od založení her, t. j. od roku 776 př. n. l. jedinou soutěžní disciplínou až do roku 720 př. n. l., kdy se na hrách zavedl i Běh na dvě stadia. Běh na jedno stadium se ale i později považoval za hlavní soutěžní disciplínu. Jménem jeho vítěze se označovala celá olympiáda.\n"}
{"id": "1115953", "url": "https://cs.wikipedia.org/wiki?curid=1115953", "title": "Garešnica", "text": "Garešnica\n\nGarešnica je město v Chorvatsku. Nachází se v Bjelovarsko-bilogorské župě v mikroregionu Moslavina. Žije zde 10 472 obyvatel, z nichž je 85 % Chorvatů.\n\nGarešnica se nachází v centrálním Chorvatsku na úpatí hory Moslavačka gora, severovýchodně od Kutiny. Městem prochází hlavní silnice Kutina – Veliki Zdenci – Virovitica.\n\nMěsto je složeno z několika obcí:\n\nPrvní zmínky o městě pocházejí z roku 1527. Kostel Navštívení Panny Marie byl postaven v roce 1752 a má stále většinu původního inventáře. Ve městě se nachází památník padlých obránců z války za nezávislost.\n\n"}
{"id": "1115955", "url": "https://cs.wikipedia.org/wiki?curid=1115955", "title": "Bilistiché", "text": "Bilistiché\n\nBilistiché nebo Belistiché ( –\"Bilistiché, Belistiché\") byla milenka egyptského vládce Ptolemaia II. Filadelfa, v roce 268 př. n. l. zvítězila na olympijských hrách v závodě dvoukolých vozů se čtyřspřežím hřebců a roku 264 př. n. l. závodu na vozech s dvojspřežím hřebců. \n\nBilistiché zvítězila v Olympii na 128. hrách v závodě dvoukolých vozů se čtyřspřežím hřebců (tethrippon Polonia) a na 129. hrách v závodu na vozech s dvojspřežím hřebců (synóris polonia). Tethrippon hřebců zavedli v Olympii v roce 384 př. n. l. a závody na vozech s dvojspřežím hřebců roce 268 př. n. l. Prvním vítězem závodu vozů s dvojspřežím hřebců byl neznámý Thesálčan. Na olympijských hrách býval jezdec nebo vozataj v závodech většinou anonymní a olympijský věnec si vždy odnesl jen majitel vítězného vozu nebo koně a nepřekáželo, aby tím majitelem mohla být i žena.\nBilistiché byla nejoblíbenější milenkou egyptského vládce Ptolemaia II.. Své první olympijské vítězství dosáhla jen dva roky po smrti Arsinoé II., druhé Ptolemaiovy manželky. Zřejmě v té době nabyla svůj velký majetek a stala se i držitelem nejlepších koní, které jí zajistily vítězství v Olympii. Bilistiché patří jen k několika ženám, kterým se to podařilo. Ptolemaios svou milenku Bilistiche natolik zbožňoval, že zavedl její uctívání u chrámu a oltáře s názvem \"Afrodita-Bilistiché\". Ptolemaios ale nebyl první Makedonec, který uctil svou milenku jako Afroditu. V čtvrtém století před naším letopočtem, Harpalos, druh Alexandra Velikého, dal postavit chrám a oltář své milence hetéře \"Pythioniké\".\n\nStarověký autor Pausanias uvádí, že Bilistiché pocházela z Makedonie. Dle Athénaia byl její vlastí Argos, a Plutarchos se ve svých poznámkách domnívá, že mohla mít fénický původ, neboť její jméno bylo v Řecku neobvyklé.\n"}
{"id": "1115958", "url": "https://cs.wikipedia.org/wiki?curid=1115958", "title": "Süchbátarův řád", "text": "Süchbátarův řád\n\nSüchbátarův řád () je vysoké mongolské vyznamenání. Řád byl zřízen 16. května 1941 na počest revolučního vůdce mongolského osvobozeneckého hnutí Damdina Süchbátara analogicky sovětskému Leninovu řádu.\n\nŘádem jsou vyznamenáni jednotlivci i celé kolektivy – zařízení, podniky a vojenské útvary. Ocenění je udělováno za vynikající zásluhy při upevňování nezávislosti země, v ekonomické a kulturní oblasti a také za projevy obětavosti, statečnosti a odvahy. Řád uděluje Malý churál Mongolské lidové republiky a vyznamenaný obdrží spolu s řádem i řádovou knížku, do které je zapsáno jméno a příjmení, číslo řádu a vyznačuje se zásluha, kterou si oceněný zasloužil vysoké státní vyznamenání.\n\nSüchbátarův řád je nošen na levé straně hrudi. Pokud je vyznamenaný držitelem i dalších mongolských vyznamenání, ta se nosí na za hrudi za řádem.\n\nSüchbátarův řád obdrží také ti občané Mongolska, kteří za vynikající výkony obdrželi čestný titul Hrdina Mongolské lidové republiky.\n"}
{"id": "1115959", "url": "https://cs.wikipedia.org/wiki?curid=1115959", "title": "Michelské pekárny", "text": "Michelské pekárny\n\nMichelské pekárny v Praze-Michli byly postaveny v letech 1968 až 1975 jako na svou dobu moderní podnik. Šlo o první průmyslové pekárny v Praze, svojí velikostí mohly zásobovat třetinu obyvatel metropole. Linka na produkci vek byla zakoupena z Rakouské firmy Werner Pfeiderer, dezerty Metro se vyráběly na strojích z Holandska a tři chlebové pece pocházely z Továrny mlýnských strojů Pardubice. Roku 1991 se staly akciovou společností. Roku 2014 byla pozastavena výroba chleba. V roce 2015 byl michelský areál prodán firmě Skanska a na jeho místě mají být postaveny bytové domy. Michelské pekárny by se měly přestěhovat do Ústí nad Labem, kde budou spadat pod firmu INPEKO, spol. sro.\n\n\n"}
{"id": "1115960", "url": "https://cs.wikipedia.org/wiki?curid=1115960", "title": "Brimias z Élidy", "text": "Brimias z Élidy\n\nBrimias ( \"Brimias\") byl ve starověkém Řecku olympijský vítěz v boxu. \n\nBrimias z Élidy byl ve starověké Olympii korunován věncem za vítězství v boxu. Datum jeho olympijského vítězství je neznámé. Box se stal olympijskou disciplínou na 23. hrách v roce 688 př. n. l. Antický box měl volnější pravidla než dnešní. Dovolovalo se vše kromě držení soupeře, chvatů a úderů na pohlavní orgány. Boxer měl pěsti ovinuté řemeny a zápasil ve vyhrazeném prostoru. Boj trval tak dlouho, dokud se neskončil pro jednoho ze soupeřů vítězstvím. \n\nStarověký autor Pausanias zaznamenal, že sochu Brimia viděl v posvátném okrsku olympijské \"Altidy\". Stála za sochou Filónida z krétského Chersonesu, jezdeckého posla Alexandra Velikého.\n"}
{"id": "1115962", "url": "https://cs.wikipedia.org/wiki?curid=1115962", "title": "Les Croûtes", "text": "Les Croûtes\n\nLes Croûtes je francouzská obec v departementu Aube v regionu Grand Est. V roce 2012 zde žilo 105 obyvatel.\n\nObec leží u hranic departementu Aube s departementem Yonne, tedy i u hranic regionu Grand Est s regionem Burgundsko-Franche-Comté. Sousední obce jsou: Butteaux (Yonne), Courtaoult, Flogny-la-Chapelle (Yonne), Chessy-les-Prés, Percey (Yonne) a Soumaintrain (Yonne).\n\n\"Počet obyvatel\"\n"}
{"id": "1115964", "url": "https://cs.wikipedia.org/wiki?curid=1115964", "title": "Petr Kůrka", "text": "Petr Kůrka\n\nPetr Kůrka (* 24. října 1960, Teplice nad Bečvou) je bývalý československý a později český sportovní střelec.\n\nZávodil za středisko vrcholového sportu \"SKP Rapid Plzeň\"'. Zúčastnil se olympijských her v letech 1988, 1992 a 1996. Nejlepší umístění zde bylo 11 místo v roce 1988. Po ukončení závodní činnosti\nse věnuje trénování. Do roku 2008 trénoval deset let českou reprezentaci a poté začal trénovat reprezentaci Austrálie.\n\nV roce 1994 byla Petru Kůrkovi udělena Cena Jiřího Stanislava Gutha-Jarkovského, nejvyšší ocenění ČOV.\n\nJeho rodiče Libor a Gerta Kůrkovi také reprezentovali československo ve střelbě. Jeho dcera je bývalá česká reprezentantka ve střelbě Kateřina Emmons.\n"}
{"id": "1115965", "url": "https://cs.wikipedia.org/wiki?curid=1115965", "title": "Závěsné létání", "text": "Závěsné létání\n\nZávěsné létání je letecký rekreační nebo soutěžní sport podobný plachtění, ale využívající závěsný kluzák namísto větroně.\n\nZávěsný kluzák (hovorově rogalo, často pouze křídlo, kdysi deltaplán) je jednoduchá konstrukce složená nejčastěji z kovové kostry z (duralových trubek), spojených kováním a ocelovými lanky, na které je navlečen potah (plachta) z pevné syntetické tkaniny (Mylar, Dacron). Pilot je zavěšen na tuto konstrukci prostřednictvím postroje, ve kterém sedí nebo leží. Závěsný kluzák se ovládá pouze změnou těžiště, což je vyvoláno pohyby těla pilota. Aby mohl ovládat směr pohybu kluzáku, změnu těžiště vyvolává rukama – odtlačováním se od řídící hrazdy, která je pevně spojena s konstrukcí. V případě motorového závěsného kluzáku, pilot nejčastěji sedí na lehké tříkolce s motorem, která je zavěšena na konstrukci křídla.\n\nNejnáročnější je umět bezpečně odstartovat a přistát, přičemž začátečník musí překonat přirozený strach. Samotné řízení během letu je jednoduché, neboť řízení pomocí pohybů vlastního těla je intuitivní. Podstatou startu je bezpečné rozběhnutí kluzáku tak, aby jeho rychlost vůči vzduchu byla dostatečná pro vytvoření vztlaku, který překoná tíhu pilota.\n\nStartuje se rozběhem z nohou a zásadně proti směru větru, neboť důležitá je rychlost vůči vzduchu. Potřebná hodnota této rychlosti je poměrně vysoká (22–32 km / h), takže je potřebný prudký běh. U začátečníků je normální přirozený strach, když se bojí běžet na hranici svých sil z prudkého kopce, přičemž necítí jistotu že křídlo odstartuje. Později tento nepříjemný pocit zcela zmizí a začnou aktivně vnímat co se děje během rozběhu. Nejnáročnější na zručnost jsou starty za bezvětří a starty z prudkého svahu bez možnosti řádného rozběhu.\n\nStartuje z dostatečně dlouhé rovné plochy či dokonce z vodní hladiny. Používají se čtyři způsoby:\n\nRozběh odpadá při odvíjení lana, protože kluzák je připoután na korbě auta, dokud nenabere rychlost. Při ostatních způsobech je možný rozběh z nohou, nebo bezpečnější start z vozíku.\nAerovlek je nejnáročnější způsob, protože vyžaduje největší sílu a postřeh při řízení, ale zároveň má nejmenší nároky na délku plochy ze které se startuje. Základní výhodou startu z roviny před startem z kopce je to, že lze udělat více startů za den.\n\nJsou možné i exotičtější starty, například start spuštěním z balónu, mostu, nebo start bez rozběhu ze skalnatého brala. Tyto starty jsou však rizikové, proto se používají jen výjimečně, například z balónu pro dosažení rekordní výšky, nebo dostatečné výšky pro zahájení akrobacie.\n\nStejně jako při rozběhu z nohou je důležité nasměrovat kluzák proti proudění větru, aby se co nejvíce snížila rychlost vůči zemi. Nejvýkonnější křídla mají příliš velkou rychlost při přistávání, proto vyžadují cit pro odhadnutí správného momentu podrovnání (zabrzdění).\n\nLet závěsného kluzáku je jako u každého letadla je spojen s existencí vztlakové síly na křídlech a na tu je třeba aby se křídlo pohybovalo vůči vzduchu. Jediná odlišnost je v tom že chybí motor pro dosažení tohoto pohybu. Princip bezmotorového letu je podobný pohybu auta bez motoru dolů kopcem. To znamená, že pokud se má závěsný kluzák hýbat (a neztratit tak vztlakovou sílu na křídlech), musí letět po nakloněné rovině tak, aby ho gravitace mohla táhnout. Aerodynamický odpor křídla a pilota působí jako valivý odpor kol na autě. Čím je menší, tím menší sklon dráhy letu stačí na udržení rychlosti, tím méně kluzák klesá a tím dále zaletí. Ale v každém případě zůstává pouze několik minut letu.\n\nAby bylo možné letět déle a na větší vzdálenosti, musí se využít energie přírody. Ne vždy je to však možné – pokud není dost energie ze slunce, nebo z větru, nedá se udržet ve vzduchu a takovým letem se říká pouze \"slet\". Prvním způsobem (i historicky nejprve využívaným) jak se udržet déle je vznášení se v svahové proudění před vhodně tvarovaným kopcem (hřebenem), kdy výstupní proudění větru podél svahu je větší nebo alespoň stejné jako klesání kluzáku oproti tomuto vzduchu. Druhým způsobem je zdržování se v stoupavých proudech (Stupak, termálech), které vznikají rozdílným ohřevem vzduchu od zemského povrchu a samovolným stoupáním teplejších částí. Rozdíl teplot na zemském povrchu je způsoben buď zahříváním suššího a tmavšího povrchu od slunce, nebo akmulačnou schopností lesů a jiných vlhčích oblastí při prudkém ochlazení (západ slunce). Třetím způsobem je využívání stoupavých oblastí při vlnovém proudění za horskými hřebeny při silném větru. První a druhý způsob se často kombinují, ale pro lety na velké vzdálenosti je nezbytná existence stoupavých proudů, tzn. dostatečné množství slunce. Při vyhledávání stoupavých proudů velmi pomáhá citlivý přístroj, který ukazuje okamžité stoupání / klesání, tzv. variometr (nebo pouze Vario).\n\nKromě \"normálního\" létání jsou rogala schopny i akrobacie, ale tato činnost je velmi nebezpečná. Protože neexistují speciální akrobatické kluzáky (byly by velmi těžké a neprodejné), křídlo běžného kluzáku se může při letu na zádech velmi snadno poškodit a je pak nutné použít záchranný padák. Takové létání je však jen na vlastní bezpečnost a ve většině zemí je oficiálně zakázáno.\n\nSamotný sport někteří považují za nebezpečný (hlavně díky reputaci, kterou získal v 70. letech). Kluzáky jsou ve skutečnosti stejně bezpečné jako ostatní letadla, protože musí být kvůli prodeji schváleny uznávanými autoritami jako jsou HGMA, BHPA nebo DHV.\n\nKluzák, jehož konstrukce je schválena výše uvedenými autoritami, musí být v klidných podmínkách schopen samostatného letu, čili mít takovou stabilitu, aby jeho řízení nevyžadovalo mimořádnou pozornost. Pro případy extrémních situací (let střemhlav, převrácení v turbulenci) jsou v konstrukci současných kluzáků použité stabilizační prvky, které slouží k bezpečnému návratu do normální letové polohy. Jsou to například: vyvázání odtokové hrany křídla na stožár a negativní podpěry konců křídla. Někteří zkušení piloti si tyto prvky ladí úměrně ke svým schopnostem a vylepšují tak výkon, což se však obecně nedoporučuje.\n\nPovinnou výbavou pilota je malý záchranný padák. Padák mívá plochu kolem 30 m² tak, aby zajistil rychlost dopadu rovnocennou dopadu z 1,5metrové výšky. Padáky jsou schopny se otevřít z 30 m výšky nad terénem.\n\nDruhým povinným bezpečnostním doplňkem je přilba. Přilba musí být lehká (500–800 gramů), aby nezpůsobovala únavu krku, ale zároveň musí být schopná absorbovat dostatečnou energii nárazu. \n\nDoporučeným vybavením je dále: hákový nůž (k přeřezání padákových popruhů), lehká a dlouhá šňůra (20 m) (pro případ přistání na stromech, pro vyzvednutí lana ze země).\n\nFakt, který nejvíce zlepšil bezpečnost tohoto sportu je, že dnes se výcvik provádí pouze pod vedením zkušených instruktorů, takže důležité zkušenosti jsou předávány přímo a nedochází ke zbytečným úrazům samouky. Pod vedením zkušeného instruktora se žák rychle naučí vyhýbat nebezpečným situacím, jako je překročení maximálního úhlu náběhu v zatáčce nebo letu do turbulentní oblasti za kopcem.\n\nLétat může prakticky každý, kdo je schopen získat řidičský průkaz. Zdravotní požadavky jsou podobné. Není třeba speciálně nadání pro tuto činnost. Důležitá je hlavně fyzická výdrž, protože obsahem výcviku je absolvovat dostatečný počet startů (80–120) v rozumném období (7–14 dní), což znamená vynést křídlo na kopec i 20krát za jeden den. Postupuje se od jednoduššího ke náročnějšímu, od prvních pokusů s rozjetím, přes drilování startů po jednoduché lety, až na konci jsou starty z velkého kopce (výška 300 m a více) s provedením předem stanovených manévrů (zatáčky) a dokonalým přistáním. Existují dvě úrovně pilotních zkoušek – pilot stupně A může létat samostatně pouze na poslušnejších typech kluzáků nebo pod dohledem instruktora i na výkonnějších typech, pilot stupně B může létat již zcela samostatně na všech typech kluzáků. Výcvik až do zkoušek B probíhá obvykle na levnějším, vypůjčeném vybavení, a pak si pilot kupuje nějaké výkonnější křídlo. Pilotní průkazy a dozor nad technikou na Slovensku má na starosti Letecká amatérská asociace.\n\n\n\nPrvní experimenty se závěsnými kluzáky (tehdy se jim tak ještě neříkalo) a s letem člověka vůbec probíhaly na konci 19. století. Nejznámější a nejúspěšnější byl němec Otto Lilienthal. Tento pionýr sice zaplatil za své létání svým životem, ale jeho objevy se staly pevným základem letectví.\n\nZávěsné létání bylo znovu objeveno s vynálezem amerického inženýra polského původu Francise Rogalla, který v roce 1948 pracoval v NASA na jednoduché skládací konstrukci použitelné pro návrat kosmických lodí na zem. Nakonec sice nebyla použita k původnímu účelu, ale někteří nadšenci ji začali používat jako atrakci pro vznášení se pilota ve vleku za motorovým člunem. Nejznámější z nich byl Australan Bill Moyes, který založil firmu Moyes, která jako první začala tyto kluzáky masově vyrábět a dodnes patří mezi světovou špičku.\n\nSe závěsnými kluzáky se začalo létat z kopců a toto létání se stalo velmi populární, protože představovalo úžasně jednoduchý a rychlý způsob jak zažít pocit letu. Živelný rozmach a masové stavění amatérských konstrukcí, na kterých se učili létat úplní samouci, přinesl i řadu smrtelných úrazů. Kluzáky byly díky tomu postupně zdokonalovány, co se týče bezpečnosti, ale i výkonů. Popularita závěsného létání rostla až do roku 1980, kdy se objevil paragliding, který dovedl jednoduchost létání k absolutnímu maximu a odvedl k sobě i značnou část nadšence. Od té doby je poměr zájemců o létání na závěsných kluzácích a paragliding přibližně ustálený ve prospěch paraglidingu.\n\n\n\n"}
{"id": "1115972", "url": "https://cs.wikipedia.org/wiki?curid=1115972", "title": "Pontcysylltský akvadukt", "text": "Pontcysylltský akvadukt\n\nPontcysylltský akvadukt (někdy také \"Pontcysyllteský akvadukt\", velšsky \"Traphont Ddŵr Pontcysyllte\", \"Akvadukt Pontcysyllte\") je akvadukt plavebního kanálu Llangollen Canal. Nachází nedaleko velšského města Wrexham ve Spojeném království, přesněji mezi obcemi Trevor a Froncysyllte.\n\nAkvadukt pochází z let 1795 - 1805 a autory jeho návrhu byly inženýři Thomas Telford a William Jessop. Most měl původně sloužit jako součást Ellesmerského kanálu, který měl spojovat přístav Ellesmere Port s městem Shrewsbury. Kvůli nedostatku financí však nikdy nebyl dokončen. Jeho hlavní část spolu s akvaduktem byla později přeměněna na dnešní Llangollen Canal.\n\nMost je 307 m dlouhý. Hlavní koryto je 3,4 m široké a 1,5 m hluboké a nese jej 19 cihlových dutých pilířů s oblouky z litinových nosníků s rozpětím 13,7 m. Maximální vzdálenost koryta akvaduktu od dna údolí řeky Dee je 38,7 m. Most je nejdelším a nejvyšším akvaduktem ve Spojeném království.\n\nMost spolu s kanálem je od roku 2009 zapsán na seznamu Světového dědictví Unesco.\n"}
{"id": "1115975", "url": "https://cs.wikipedia.org/wiki?curid=1115975", "title": "Občina Nazarje", "text": "Občina Nazarje\n\nObčina Nazarje je jednou z 212 občin ve Slovinsku. Nachází se v Savinjském regionu na území historického Dolního Štýrska. Občinu tvoří 15 sídel, její rozloha je 43,4 km² a k 1. lednu 2017 zde žilo 2 582 obyvatel. Správním střediskem občiny je vesnice Nazarje.\n\nSeverovýchodním cípem občiny protéká řeka Savinja, do které se u vesnice Nazarje zprava vlévá říčka Dreta. Většina vesnic občiny je soustředěna v údolí podél této říčky. Nadmořská výška v této části je zhruba od 350 do 400 m. Směrem k jihu se zvedají zalesněné kopce až do výše 1427 m n. m. (vrch Šavnice). Při soutoku řek stojí hrad Vrbovec, ve kterém je umístěno lesnické muzeum.\n\nObčina se dělí na sídla: Brdo, Dobletina, Čreta pri Kokarjah, Kokarje, Lačja vas, Nazarje, Potok, Prihova, Pusto Polje, Rovt pod Menino, Spodnje Kraše, Šmartno ob Dreti, Volog, Zavodice, Žlabor.\n\nSousedním občinami jsou: Mozirje na severu, Braslovče na východě, Vransko na jihovýchodě, Kamnik na jihu, Gornji Grad na západě a Rečica ob Savinji na severozápadě.\n\n\n"}
{"id": "1115976", "url": "https://cs.wikipedia.org/wiki?curid=1115976", "title": "Silnice II/275", "text": "Silnice II/275\n\nSilnice II/275 je silnice 2. třídy v Středočeském kraji, která spojuje Dymokury a Chotětov. Prochází okresy Nymburk a Mladá Boleslav. Její celková délka je 40 km.\n\nOkres Nymburk\n\nokres Mladá Boleslav\n"}
{"id": "1115977", "url": "https://cs.wikipedia.org/wiki?curid=1115977", "title": "Hrady a opevnění krále Eduarda I. v Gwyneddu", "text": "Hrady a opevnění krále Eduarda I. v Gwyneddu\n\nHrady a opevnění krále Eduarda I. v Gwyneddu jsou od roku 1986 památkou zapsanou na seznamu Světového dědictví Unesco. Jde o čtyři hrady, které dal vybudovat anglický král Eduard I. v Gwyneddu v severním Walesu v 13. století po dobytí Walesu:\n\n"}
{"id": "1115978", "url": "https://cs.wikipedia.org/wiki?curid=1115978", "title": "Jan Kocina", "text": "Jan Kocina\n\nJan Kocina je český advokát a vysokoškolský pedagog. Zaměřuje se především na trestní právo, kterého je docentem.\n\nV roce 1983 absolvoval právnickou fakultu Univerzity Karlovy a složil zde rigorózní řízení. V roce 2008 obhájil disertační práci na fakultě právnické Západočeské Univerzity a získal titul Ph.D. Docentem pro trestní právo byl jmenován v roce 2014 na Masarykově Univerzitě.\n\nPo ukončení studií v roce 1983 se stal advokátním koncipientem a v roce 1996 složil advokátní zkoušky. Spoluzaložil advokátní kancelář Vovsík, Rösch, Kocina a spol. Byl členem různých odborných a poradních orgánů České advokátní komory v Praze a od roku 1994 vyučuje na Západočeské Univerzitě trestní právo. Od roku 1995 je také rozhodcem u Rozhodčího soudu Při Hospodářské komoře České republiky a Agrární komoře České republiky v Praze.\n\nKocina obhajoval v letech 1997-2001 ministerstvo pro místní rozvoj v soudním sporu, s ekologickými aktivisty, o dálničním obchvatu Plzně. Případem se zabýval Vrchní soud v Praze. Sám Kocina měl na prostudování spisu jen dva týdny a žaloba proti ministerstvu byla v řadě věcí oprávněná, a tak prvotní soud ministerstvo prohrálo. Po volbách v roce 1998 se však dostavění obchvatu stalo prioritou vlády a Kocina dostal pověření zastupovat ministerstvo v dalším sporu. Kocina kvůli němu dočasně omezil své další advokátní působení, protože celý případ bral jako osobně i profesně velmi důležitý. V letech 2001 a 2002 pak soud dal ministerstvu za pravdu, díky čemuž mohla začít stavba obchvatu a k jeho otevření v roce 2006.\n\nKocina byl v souvislosti s kauzou plzeňských práv obviněn ze zmanipulování přijímacího řízení. Ivana Řápková, která čelila obvinění, že na zmíněné škole nevystudovala řádně, tvrdila, že Kocina protlačil svého syna na fakultu ačkoliv nesplnil řádně přijímací řízení. Sám Kocina dříve upozornil na některé nestandardní praktiky vedení fakulty v čele s děkanem Jaroslavem Zachariášem a zpochybnil studia Řápkové. Její obvinění Kocina odmítl s tím, že \"syn řádně vykonal přijímací zkoušku a má na základě toho doklad o přijetí ke studiu.\" Přitom prohlásil, že neměl jakoukoliv možnost přijímací řízení ovlivnit a navíc jeho syn uspěl i v přijímacím řízení na pedagogickou a filozofickou fakultu.Řápková dle něj chtěla svým obviněním pouze odvést pozornost od svého případu.\n\nKocina zastupuje miliardáře Pavla Tykače v případě takzvaných CS fondů. Policie Tykače obvinila z podvodu, kdy se měl podílet na vytunelování CS Fondů a získat tak trestnou činností 342 milionů korun. Stíhání bylo prvně zastaveno v roce 2007, ale v roce 2012 byl případ znovu otevřen, a to díky svědectví podnikatele Buška. Trestní stíhání pak bylo obnoveno v lednu 2013. Tykačovi pak byl v červenci, v souvislosti s případem, zablokován majetek v hodnotě 100 milionů Kč. V srpnu jej však soud uvolnil, kvůli nedostatku důkazů. V roce 2014 pak proti danému rozhodnutí podala stížnost ministryně spravedlnosti, Helena Válková. Tu Kocina označil za \"nepochopitelnou.\" V dubnu 2015 pak policie podala návrh na obžalování Tykače.\n\n"}
{"id": "1115980", "url": "https://cs.wikipedia.org/wiki?curid=1115980", "title": "Josef Mrázek (právník)", "text": "Josef Mrázek (právník)\n\nJosef Mrázek (* 1944) je český právník a odborník na mezinárodní právo.\n\nV letech 1961 až 1966 absolvoval právnickou fakultu Univerzity Karlovy a v roce 1967 zde získal titul JUDr. Od roku 1969 působí jako vědecký pracovník Ústavu státu a práva Akademie věd České republiky. Byl členem delegace jednající o odchodu sovětských vojsk z Československa. V roce 1993 se stal advokátem. Vyučuje mezinárodní právo na právnické fakultě ZČU a Vysoké škole aplikovaného práva v Praze. Podílel se na přibližně 200 článcích a studiích publikovaných v Německu, Kanadě, Rakousku, USA či Holandsku.\n\n"}
{"id": "1115981", "url": "https://cs.wikipedia.org/wiki?curid=1115981", "title": "Chytrý majetek", "text": "Chytrý majetek\n\nChytrý majetek (v angličtině \"Smart_Property\") je majetek, jehož vlastnictví je řízeno přes bitcoinový blockchain za pomoci kontraktů. Chytrým majetkem mohou být nefyzické věci, jako např. akcie firmy, přístupová práva k vzdálenému počítači, ale také fyzické věci, jako např. auta, mobilní telefony, domy. Když se z obyčejného majetku stane chytrý majetek, pak je umožněno jeho obchodování s podstatně menší důvěrou všech zúčastněných stran. To snižuje šance na podvod, zmenšuje zprostředkovatelské poplatky a umožňuje provádět obchody, které by se jinak nikdy neuskutečnily. Například to umožňuje půjčení peněz od cizích lidí tak, že vezmou chytrý majetek jako zástavu, čímž bude půjčování více konkurenční a tím také levnější.\n\nPrimitivní formy chytrého majetku jsou již běžné – pokud vlastníte auto, pravděpodobně je vybaveno imobilizérem. Imobilizéry rozšiřují fyzický klíč o kryptografický identifikátor (digitální klíč), který zajišťuje, že pouze vlastníci tohoto identifikátoru mohou nastartovat motor. Imobilizéry dramaticky snížily krádeže aut.\n\nMnoho dalších případů moderního majetku je chráněno proti krádeži pomocí kryptografie. \nNapříklad některé chytré telefony odmítnou spolupráci s uživatelem, pokud není zadán správný PIN kód pro odemknutí. Kryptografie je zde využívána dvojím způsobem: mění ukradená zařízení v nepoužitelná a také brání v ukradení telefonního čísla. \nI přes výše uvedené příklady nebyl celý potenciál kryptograficky aktivovaného majetku zatím plně prozkoumán. Soukromý (privátní) klíč je obvykle uložen ve fyzickém kontejneru (fyzický klíč nebo SIM karta) a není možné jej jednoduše přesunout nebo pozměnit. Chytrý majetek toto mění: vlastnictví soukromého klíče může být přesunuto pomocí Bitcoinové transakce.\nTato sekce předpokládá, že je čtenář obeznámen s protokolem Bitcoin a rozumí kontraktům.\n\nObchod s chytrým majetkem bude demonstrován na příkladu s autem. Počítač auta vyžaduje autentifikaci po vlastníkovi klíče. Digitální klíč je založen na algoritmu šifrování s veřejným klíčem, např. ECDSA-256. Auto začíná žít svým životem, když opustí brány továrny s klíčem, kterým má veřejnou část. Malé množství Bitcoinu je vloženo na tento klíč, např. (0.0001), označíme ho T. Auto je vybaveno digitálním certifikátem od výrobce a identifikačním klíčem, který je svázán s veřejnou částí v certifikátu. Toto umožňuje autu prokázat různé skutečnosti, jako např. svou existenci, stáří nebo počet najetých kilometrů.\n\nMá-li být auto prodáno, následuje tento scénář:\nV praxi může být výše uvedený postup zrealizován za pomocí chytrých telefonů s NFC hardwarem. Stačí telefon přiblížit k přístrojové desce auta, což vyvolá spuštění mobilní aplikace peněženky ve speciálním módu, který ví, jak provádět obchody s chytrým majetkem. Poté stačí na telefonu zadat (potvrdit) cenu a kupující a prodávající přiblíží své telefony k sobě, aby dokončili obchod.\nI když je kryptografie komplexní obor, účastníci obchodu o ní nemusí nic vědět. Telefon kupujícího pak může plnit další funkci – např. startování auta.\nMožnost obchodovat fyzický majetek bez rizika podvodu je velmi užitečná. Je možné však využít další možnost, kterou nám kryptografie nabízí a to realizaci půjček s nízkou úrovní důvěry zúčastněných stran. Např. žadatel shání půjčku, se kterou je možné začít malé podnikání. Místo požádání banky o úvěr, požádá lidi z celého světa, aby podávali nabídky na jeho půjčku. Tímto pravděpodobně získá nejlepší možný úrok. Aby toto fungovalo, věřitelé potřebují vědět, že když nebude půjčka splacena, získají od dlužníka zástavu – např. auto.\nToto je možné realizovat přidáním přístupových klíčů ke klíči vlastníka auta. Přístupové klíče mohou být přidány či odebrány tak, že vlastník auta podepíše svým vlastnickým klíčem zprávu (transakci). Přístupové klíče mohou být dočasné. \nPo dobu trvání půjčky se změní vlastnictví auta na věřitele, zatímco přístupové klíče bude mít stále původní vlastník (dlužník). Po úspěšném splacení půjčky je vlastnictví auta zpátky převedeno z věřitele na původního majitele (dlužníka). Přístupovým klíčům je možné přiřadit časové omezení, takže pokud dlužník nesplácí půjčku, jeho přístupové klíče přestanou fungovat a není možné s nimi nastartovat auto. Nový vlastník nyní může přijít k autu a bez problémů s ním odjet. Pokud však chce, (pochází např. z jiné země), může auto prodat užitím prodejního protokolu (je popsán v odstavci Teorie) a získat peníze za prodej auta bez osobní návštěvy.\n\n\n"}
{"id": "1115984", "url": "https://cs.wikipedia.org/wiki?curid=1115984", "title": "Ferdinand Petrovič Wrangel", "text": "Ferdinand Petrovič Wrangel\n\nFerdinand Petrovič Wrangel, celým jménem Ferdinand Friedrich Georg Ludwig, baron von Wrangel, někdy též uváděn v českém přepise Vrangeľ (9. ledna 1797, Pskov – 6. června 1870, Tartu) byl ruský námořník a polárník.\n\nNarodil se v rodině baltských Němců v Rusku. Jeho děd sloužil u carského dvora a měl rozsáhlé majetky, ale za vlády carevny Kateřiny II. o majetek přišel. Ferdinandovi rodiče tak zůstali bez prostředků a zemřeli ještě když byl Ferdinand malý. Byl poté vychován u příbuzných. \n\nJiž jako dítě se též seznámil s významným mořeplavcem Kruzenšternem, jehož vyprávění o slavných plavbách ho fascinovalo a přivedlo k rozhodnutí stát se námořníkem. Vystudoval námořní kadetní školu. Spolu se spolužákem Petrem Fjodorovičem Anžu pak odešli po studiích roku 1815 do Tallinnu, kde chtěli sloužit v místním odřadu baltské flotily. \n\nWrangel však zjistil, že kapitán Golovnin chystá cestu kolem světa na lodi \"Kamčatka\". Přemluvil Golovnina, aby ho na cestu vzal, byť jako prostého námořníka. Na palubě \"Kamčatky\" pak strávil dva roky. Během expedice se Wrangel jednak seznámil s Fjodorem Maťuškinem, s nímž později hojně spolupracoval a udělal z něj svého zástupce, a také během plavby zdokonalil své znalosti ze zeměpisu, astronomie a mořeplavby. \n\nPo skončení expedice roku 1819 Golovnin naplánoval novou výpravu, a to průzkum ústí řek Jany a Kolymy na severu Sibiře. Wrangel vedl kolymský oddíl. V roce 1821 prozkoumal sibiřské pobřeží až k Šelingovu mysu. Na saních učinil několik výprav po zamrzlém ledovém oceánu. Dospěl až k 72° severní šířky. Prozkoumal přitom Medvědí ostrovy. Jedním z cílů těchto výpadů na sever bylo objevit tajuplnou severskou zemi, o níž cestovatelům vyprávěli Čukčové. Mínili tím pravděpodobně ostrov, který o dvacet let později objevil anglický mořeplavec Henry Kellett, a který je dnes pojmenován právě po Wrangelovi. Výprava skončila v létě 1824. Jedním z Wrangelových závěrů bylo, že pro cestu na severní pól by bylo nejlepším výchozím bodem severní pobřeží Grónska. \n\nRoku 1824 se vrátil do Petrohradu, tam ale nevydržel dlouho. V srpnu 1825 už byl na další cestě, na zásobovací lodi \"Krotkij\" chtěl plout znovu kolem světa, tentokrát z Kronštadtu na Aljašku. Zastavil se přitom v Brazílii, poté plul kolem mysu Horn do chilského Valparaísa a na Markézy. Další zastávkou byl ostrov Nuku Hiva, kde vybudoval základnu. V srpnu 1826 úspěšně přistál u břehů Aljašky. V září 1827 se výprava vrátila do Kronštadtu. \n\nTato úspěšná výprava mu zajistila věhlas a dočkal se i funkcí: V letech 1829-36 byl Wrangel správcem ruských osad na Aljašce, 1838-49 ředitelem Rusko-americké společnosti v Petrohradě. Pracoval i pro Ruskou geografickou společnost. Během krymské války byl znovu povolán do služby, v letech 1855-1857 byl dokonce ministrem námořnictva. Nakonec byl povýšen do hodnosti admirála. \n\nTěsně před smrtí ostře protestoval proti prodeji Aljašky Spojeným státům americkým, ovšem neúspěšně. Na Aljašce je po něm pojmenována sopka ležící ve Wrangellově pohoří. Jeho jméno rovněž nese aljašská osada a jeden z mnoha aljašských ostrovů.\n\n\n"}
{"id": "1115985", "url": "https://cs.wikipedia.org/wiki?curid=1115985", "title": "Silnice II/279", "text": "Silnice II/279\n\nSilnice II/279 je silnice 2. třídy v Severočeském a Středočeském kraji, která spojuje Kobyly-Podhoru a Mcely. Prochází okresy Liberec, Mladá Boleslav a Nymburk. Její celková délka je 44,5 km. \n\nOkres Liberec\n\nOkres Mladá Boleslav\n\nOkres Nymburk\n"}
{"id": "1115987", "url": "https://cs.wikipedia.org/wiki?curid=1115987", "title": "Vivaldi (webový prohlížeč)", "text": "Vivaldi (webový prohlížeč)\n\nVivaldi je freewarový multiplatformní internetový prohlížeč, založený na vykreslovacím jádru Blink, vyvíjený firmou Vivaldi Technologies. Prohlížeč Vivaldi od počátku cílí především na náročné uživatele a uživatele „starého“ prohlížeče Opera 12. Vivaldi nabízí širokou škálu pokročilých funkcí a nástrojů pro přizpůsobení uživatelského rozhraní i vlastního procházení. Dostupný je zdarma z oficiálního webu vivaldi.com.\n\nV čele firmy Vivaldi Technologies stojí bývalý CEO a zakladatel prohlížeče Opera Jon Stephenson von Tetzchner, který spolu s dalšími členy společnosti Opera Software ASA nesouhlasil s tím, jak se firma vyvíjela a jakým směrem směřoval vývoj prohlížeče Opera. Z tohoto důvodu spolu s Tatsuki Tomitou opustil Operu a založili firmu Vivaldi Technologies. Firma Vivaldi Technologies, kromě vývoje prohlížeče Vivaldi, poskytuje webovou platformu pro blogy, diskuzní fórum a vlastní webovou e-mailovou službu, vše zaměřené na prohlížeč Vivaldi. Motto prohlížeče zní „Prohlížeč pro naše přátele“ („A browser for our friends“).\n\nVivaldi má řadu vestavěných funkcí, které lze používat bez nutnosti instalovat jakákoliv rozšíření z externích zdrojů. Základní funkcionalitu lze však ještě rozšířit. Vivaldi plně podporuje rozšíření určená pro konkurenční prohlížeč Google Chrome.\n\nVětšinu lišt (včetně adresního řádku, panelu listů či záložek) lze skrýt, nebo přesunout na jiné místo. Je možné skrýt i celé uživatelské rozhraní. Lze si přizpůsobit velikost rozhraní, obecné zaoblení rohů jednotlivých prvků rozhraní a také barevné zobrazení. Vivaldi umožňuje nastavit si vlastní barevné motivy a měnit je ručně či automaticky na základě času.\n\nJedna z hlavních funkcí staré Opery byl boční panel. Vivaldi nabízí stejnou funkci. Prostřednictvím postranní lišty lze získat přístup k záložkám, historii procházení, e-mailovému klientu (zatím není dostupný), kontaktům, poznámkám a seznamu stahovaných souborů. Lištu lze umístit do levé či do pravé části okna prohlížeče. Vivaldi nabízí také rychlý postranní přepínač pro zobrazení či skrytí lišty.\n\nNa postranní lištu je možné si přidat libovolnou webovou stránku, která se otevře v samostatném výsuvném panelu. Panely mohou mít různou šířku, taktéž je možné nastavit zobrazení klasické, tak i mobilní verze webu.\n\nVivaldi podporuje základní systém záložek a jejich import z ostatních prohlížečů.\n\nStejně jako stará Opera, Vivaldi podporuje funkci rychlého přístupu (speed dial). Tato funkce umožňuje uživateli rychlý přístup k odkazům na webové stránky, přičemž odkazy jsou uspořádány dlaždicově na úvodní stránce, která je dostupná při otevření nového listu. Úvodní stránka může obsahovat několik rychlých přístupů, včetně adresářů.\n\nJedna z předních funkcí prohlížeče. Pomocí této funkce lze ušetřit místo v panelu listů tím, že si seskupíte některé listy dohromady.\n\nLibovolný výběr 2 a více listů (webových stránek) si lze zobrazit vedle sebe, pod sebe či jako mřížku. V jediném okně prohlížeče lze tedy zároveň zobrazit několik stránek.\n\nProhlížeč umožňuje pořizovat snímky části či celých webových stránek. Snímky jsou ukládány dle výběru buď do schránky nebo do souboru.\n\nProhlížeč má integrovanou funkci psaní poznámek. K poznámkám lze připojit obrázek, snímek stránky nebo odkaz na webovou stránku.\n\nRežim pro čtení zjednoduší grafickou podobu webové stránky na samostatný formátovaný text, čímž může uživateli usnadnit čtení. Poskytuje možnost přizpůsobení velikosti písma, stylu písma, řádkování, šířky sloupce, barevného motivu a překlopení textu.\n\nIntegrovaný e-mailový klient zatím není dostupný, ovšem do budoucna je plánován. Jeho vývoj již probíhá.\n\nTato funkce aktuálně je aktuálně nedostupná, nicméně se na ni pracuje.\n\nNastavitelné pohybové příkazy (gesta myší) umožňují ovládat prohlížeč prostřednictvím myši nebo touchpadu. Jsou dostupné od verze Snapshot 1.0.201.2.\n\nProhlížeč je také možné plně ovládat jen prostřednictvím klávesnice. Přizpůsobit si lze klávesové zkratky nebo využít tzv. Rychlé příkazy.\n\nProhlížeč umožňuje zobrazit podrobné informace o obrázcích z takřka libovolného webu. Informace jsou získávány z EXIF metadat zvoleného obrázku a zahrnují např. rozměry, barvy, velikost, atp.\n\n\nPoslední dostupná verze prohlížeče Vivaldi pro operační systémy Windows XP a Windows Vista je verze 1.0, tyto systémy již nejsou oficiálně podporovány.\n\nOS X 10.7+\n\n\nAktuálně je prohlížeč vyvíjen ve dvou větvích: Stable (stabilní verze) a Snapshot (vývojová verze). Vývojové verze vychází každý týden. Pro hlášení chyb slouží webový formulář, diskuze je vedena na mezinárodním fóru. Bug tracker je neveřejný.\n\nČeský překlad celého prohlížeče je zajišťován komunitou dobrovolných překladatelů. Realizován je prostřednictvím překladatelského systému Weblate, provozovaného na doméně translations.vivaldi.com/.\n\n\n"}
{"id": "1115988", "url": "https://cs.wikipedia.org/wiki?curid=1115988", "title": "Lisa Robin Kelly", "text": "Lisa Robin Kelly\n\nLisa Robin Kelly (5. března 1970 – 14. srpna 2013) byla americká herečka, známá především svou rolí Laurie Forman v seriálu Zlatá sedmdesátá. Narodila se a vyrůstala v Southingtonu v Connecticutu. Poprvé se v televizi objevila v roce 1992 v seriálu Ženatý se závazky, kde hrála malou a nevýznamnou roli. Znovu se však v televizi objevila v roce 1997 v několika epizodách seriálů Charmed a Silk Stalkings.\n\nV roce 1998 hrála Laurie Formanovou, promiskuitní blondýnu a sestru Erica Formana v seriálu Zlatá Sedmdesátá. Ze seriálu náhle odešla během 3.série. V 5. sérii se znovu do seriálu vrátila, ale pouze na 4 epizody, poté byla nahrazena herečkou Christinou Moore. V interview s ABC News řekla, že seriál byla příčina jejího alkoholismu a ztráty nenarozeného dítěte a proto utekla.\n\nV srpnu roku 2010 byla zatčena v Severní Karolíně za jízdu pod vlivem alkoholu. V listopadu téhož roku byla zproštěna viny a dostala podmínku na 1 rok.\n\n31. března 2012 byla zatčena za ublížení na zdraví jejímu manželovi, byla propuštěna na kauci 50 000 dolarů (což je v přepočtu asi 850 000 korun). Poplatek byl na základě podnětu podaného jejím ex-manželem Johnem Michasem. Později prohlásila, že ona byla ten, kdo byl napaden – toto tvrzení Michas popřel. Okresní advokát v Los Angeles County odmítl podat obvinění.\n\nV listopadu 2012 byla opět zatčena za řízení v opilosti v Mooresville v Severní Karolíně.\n\nPár dní po kontrole na Pax Rehab House v Altadeně v Kalifornii, zemřela 14. srpna 2013 ve spánku ve věku 43 let. V lednu 2014 losangeleský úřad koronera uznal, že její smrt byla zapříčiněna mnohonásobným drogovým opojením.\n"}
{"id": "1115992", "url": "https://cs.wikipedia.org/wiki?curid=1115992", "title": "Kostel svatého Jiří (Vrané nad Vltavou)", "text": "Kostel svatého Jiří (Vrané nad Vltavou)\n\nKostel svatého Jiří ve Vraném nad Vltavou je nevelká barokní stavba. Nachází se v ulici V Zídkách na malém návrší ve východní části obce Vrané nad Vltavou. Kostel svatého Jiří patří do Zbraslavské farnosti. Je chráněn jako kulturní památka České republiky.\n\nJde o nevelkou jednolodní stavbu s věží na severní straně. Věž bývala zakončena gotickým jehlanem, (jak je patrno z Altmanova panoramatu Vltavy z roku 1641).\n\nPoprvé je kostelík zmíněn již v zakládací listině Břevnovského kláštera a první přímé zprávy o zdejším kostele jsou z roku 1352. Původní románskou stavbu připomíná polokruhová apsida s presbytářem na východní straně, a také zachované románské pískovcové ostění v sakristii při vstupu do věže.\n\nSvou barokní podobu dostal kostel při přestavbě v 17. století, a to nejpozději do roku 1692, o čemž svědčí nápis na mramorové kropence. V té době věž dostala novou cibulovitou báň pokrytou šindeli, jež ji zdobí dodnes.\n\nV devadesátých letech 20. století byly opraveny fasády, kopule a střecha kostela s křížem, který byl pozlacen. Dále bylo opraveno věžní schodiště a s blížícími se oslavami tisíciletému výročí vzniku obce, byl opraven interiér kostela.\n\nZ období baroka je rovněž oltář, nad nímž je obraz sv. Jiří, zabíjejícího saň. Také původní varhany, zřejmě z doby barokní přestavby kostela, byly nahrazeny novými v roce 1853. Dnes jsou v kostele dvoumanuálové varhany od firmy Medřický z Kutné Hory z roku 1942.\n\nKostelík měl původně čtyři zvony: svatého Jiří (z roku 1663, přelit roku 1842, 90 kg), svatou Markétu (z roku 1663, v roce 1915 přelit, 68,5 kg), svatou Trojici (z roku 1888, 83,5 kg) a svatého Františka Xavera (z roku 1888, 29 kg), ty však byly za první světové války v roce 1917 zabaveny a tři z nich také zrekvírovány, na své místo se vrátila pouze svatá Markéta v roce 1919. Ta přečkala dokonce i druhou světovou válku, kdy se zvony také zabavovaly pro vojenské účely.\n\nKostel stojí na upraveném travnatém pozemku s dlážděnou cestičkou a ze všech stran jej obklopují náhrobky starého hřbitova. Na něm je několik náhrobků místních obyvatel, včetně farářů a jednoho novorozeněte. Hřbitov se dnes již nepoužívá.\n\nNa severní straně v těsném sousedství kostela stojí osmiboká barokní márnice, ta však již také neplní svůj původní účel a dnes slouží již jen pro skladování nářadí pro potřeby údržby kostela a okolních pozemků.\n\nKromě bohoslužeb se konají v kostelíku i hudební koncerty, a také se tam dějí různé prohlídky.\n\n\n"}
{"id": "1115994", "url": "https://cs.wikipedia.org/wiki?curid=1115994", "title": "Britannia Bridge", "text": "Britannia Bridge\n\nBritannia Bridge (velšsky \"Pont Britannia\") je obloukový most mezi velšskou vesnicí Llanfairpwllgwyngyll a městem Bangor ve Walesu ve Spojeném království. Most se nachází nedaleko mostu Menai Suspension Bridge.\n\nMost byl dokončen 5. března 1850 a autory tohoto tubusového mostu byli William Fairbairn a Robert Stephenson. Podobně jako další Stephensonův tubusový most, nedaleký Conwy Railway Bridge, most Britannia Bridge byl také součástí železnice Chester and Holyhead Railway, která vede z přístavu v Holyheadu do Crewe. V květnu 1970 zachvátil most požár, který poškodil původní tubusy. V letech 1970 – 1971 byly původní tubusy odstraněny a mezi původními pylony byly postaveny nové ocelové oblouky. Znovu byl do provozu uveden 30. ledna 1972. Od roku 1980 slouží i pro silniční provoz.\n\nCelková délka mostu je 432 m a dvě hlavní rozpětí jsou 146 m dlouhá.\n"}
{"id": "1115996", "url": "https://cs.wikipedia.org/wiki?curid=1115996", "title": "User Data Header", "text": "User Data Header\n\nUser Data Header, UDH (uživatelská datová hlavička) je binární struktura, která může být přítomna na začátku SMS zpráv v GSM. Neobsahuje žádný text, ale určuje, jak má být zpráva zobrazována a zpracovávána.\n\nUDH nejčastěji slouží pro vytváření sřetězených SMS, kdy je zpráva s délkou více než 160 sedmibitových nebo 140 osmibitových znaků rozdělena na několik částí, které lze spojit podle informací uvedených v UDH. UDH může být použito také pro obohacení obsahu zprávy o barvy, formátování textu, malé obrázky a animace a jednoduché melodie, které se používají v Enhanced Messaging Service (EMS), dále pro indikaci, že je použita národní tabulka nebo pro přenos čísel portů, které mohou způsobit start aplikace v mobilním telefonu, což se používá např. pro příjem MMS zpráv.\n\nUDH je definováno v 3GPP 23.040 (původně GSM 03.40).\n\nPřítomnost UDH je indikována nastavením příznaku TP-UDHI (Indikátor hlavičky uživatelských dat protokolu transportní vrstvy), což je 6. bit prvního oktetu GSM 03.40 nebo 3GPP 23.040 zprávy, na hodnotu 1.\n\nObsahuje-li zpráva UDH, je UDH vždy na začátku pole TP-UD (TP-User Data) a začíná oktetem UDHL (délka UDH). Zbytek UDH je posloupnost trojic Tag-Length-Value nezývaných . Tag (návěští) se v tomto případě nazývá a je vždy 1 oktet dlouhý, Length (délka) se nazývá a zabírá také 1 oktet, a určuje délku vlastních dat () informačního prvku v oktetech.\n\nUDH ubírá prostor z datového pole zprávy. Čím je delší UDH, tím méně prostoru zbývá pro text zprávy nebo jiný obsah. Když TP-UD obsahuje sedmibitová data, délka TP-UD je udána v septetech a UDH je zarovnáno na hranici septetu pomocí 0-6 nulových bitů. Toto zarovnání mělo u starých telefonů (které neměly podporu UDH) zabránit tomu, aby se zpráva obsahující UDH stala nečitelnou. U těchto telefonů se UDH zobrazilo jako změť nečitelných znaků na začátku zprávy; pokud zpráva začínala znakem Carriage return (<CR>), byla tato změť přepsána zbytkem zprávy, takže nijak nerušila.\n\nNásledující tabulka ukazuje, jak je zakódováno pole TP-UD zprávy v sedmibitové implicitní abecedě GSM, které obsahuje text 'Hi' s předdefinovaným zvukem 'Vysoký akord':\n\nCelková délka zprávy uvedená v poli TP-UDL bude 8. UDH má 8 * (1 + 4) = 40 bitů, 2 bity jsou výplňkové, protože (40 + 2) / 7 = 6 beze zbytku, 2 * 7 = 14 bitů pro text; celková délka TP-UD je 40 + 2 + 14 = 56 bitů = 7 oktetů = 8 septetů.\n\nUDH se používá i v jiných protokolech pro přenos krátkých zpráv - Short Message Peer to Peer (SMPP), Universal Computer Protocol (UCP) a v teleservisu WEMT v CDMA2000.\n\n"}
{"id": "1115997", "url": "https://cs.wikipedia.org/wiki?curid=1115997", "title": "Silnice II/280", "text": "Silnice II/280\n\nSilnice II/280 je silnice 2. třídy v Středočeském kraji a Královéhradeckém kraji, která spojuje Židněves a Sukorady. Prochází okresy Mladá Boleslav a Jičín. Její celková délka je 53 km. \n\nOkres Mladá Boleslav \n\nOkres Jičín\n"}
{"id": "1115998", "url": "https://cs.wikipedia.org/wiki?curid=1115998", "title": "Chessy-les-Prés", "text": "Chessy-les-Prés\n\nChessy-les-Prés je francouzská obec v departementu Aube v regionu Grand Est. V roce 2012 zde žilo 529 obyvatel.\n\nObec leží u hranic departementu Aube s departementem Yonne, tedy i u hranic regionu Grand Est s regionem Burgundsko-Franche-Comté. Sousední obce jsou: Bernon, Courtaoult, Les Croûtes, Davrey, Ervy-le-Châtel, Flogny-la-Chapelle (Yonne), Lignières, Marolles-sous-Lignières a Vanlay.\n\n\"Počet obyvatel\"\n"}
{"id": "1115999", "url": "https://cs.wikipedia.org/wiki?curid=1115999", "title": "Conwy Railway Bridge", "text": "Conwy Railway Bridge\n\nConwy Railway Bridge (někdy i \"Conwy Tubular Bridge\") je železniční tubusový most ve velšském městě Conwy.\n\nArchitektem mostu byl William Fairbairn a jeho konstruktérem Robert Stephenson. Po dokončení v roce 1848 se stal prvním dokončeným tubusovým mostem na světě. Byl vystavěn jako součást železnice Chester and Holyhead Railway, která vede z přístavu v Holyheadu do Crewe. Na této železnici se nacházel i další Stephensonův tubusový most Britannia Bridge, který překlenul Menaiskou úžinu. Po rekonstrukci mostu Britannia Bridge se stal železniční most v Conwy jediným mostem svého druhu na světě.\n\nHlavní část mostu tvoří 125 m dlouhý tubus ze svářkové oceli. Na obou koncích mostu se nacházejí pylony, které mají vzhledově ladit s hradem Conwy, který se nachází v blízkosti mostu. Železniční most je jedním ze tří, které pod hradem překlenují řeku Conwy; hned vedle něj se nachází visutá lávka Conwy Suspension Bridge a moderní silniční most Conwy Road Bridge.\n"}
{"id": "1116000", "url": "https://cs.wikipedia.org/wiki?curid=1116000", "title": "Conwy Suspension Bridge", "text": "Conwy Suspension Bridge\n\nConwy Suspension Bridge (někdy i \"Conwy Castle Bridge\") je řetězová lávka ve velšském městě Conwy.\n\nMost byl postaven v letech 1822-1826 a jeho architektem byl Thomas Telford, známý zejména díky návrhu nedalekého Menai Suspension Bridge. Do dokončení vedlejšího mostu sloužil Conwy Road Bridge jako silniční spojnice obou břehů řeky Conwy. Hlavní rozpětí mostu je 99,7 m a dva pylony, které vzhledově ladí s hradem Conwy, jsou vysoké 12,2 m.\n\nPo inspekci mostu v roce 1902 bylo provedeno posílení mostní konstrukce. Kvůli přechodu přes řeku mezi visutým mostem a Conwy Railway Bridge v roce 1904 postavili další visutou lávku, která byla později odstraněna.\n"}
{"id": "1116002", "url": "https://cs.wikipedia.org/wiki?curid=1116002", "title": "Conwy Road Bridge", "text": "Conwy Road Bridge\n\nConwy Road Bridge je ocelový obloukový most ve velšském městě Conwy.\n\nMost byl dokončen v roce 1958 a stal se novým mostem silnice A55 přes řeku Conwy, čímž nahradil vedlejší řetězový most Conwy Suspension Bridge. Mostem A55 byl až do dokončení silničního tunelu Conwy Tunnel v roce 1991. Dnes slouží jako most cesty A547.\n"}
{"id": "1116005", "url": "https://cs.wikipedia.org/wiki?curid=1116005", "title": "Old Bridge (Pontypridd)", "text": "Old Bridge (Pontypridd)\n\nOld Bridge je kamenný obloukový most přes řeku Taff ve velšském městě Pontypridd. Jeho architektem je William Edwards.\n\nPrvní most, který stál na místě dnešního, byl postaven v roce 1746 a měl tři oblouky. O dva roky později byl zničen při silné bouři.\n\nVýstavba druhého mostu, který měl mít jen jeden oblouk s rozpětím 43 m, byla zahájena v roce 1748. Existují dva různé příběhy o tom, co se stalo při jeho výstavbě. Podle Thomase Morgana, který byl Edwardsovým současníkem, byl oblouk zničen těsně před dokončením. V rukopise známém jako \"Plasybrain manuscript\" je však psáno, že most byl zničen povodní až po dokončení. Dodnes není však jednoznačné, která z verzí je pravdivá.\n\nNový most, který byl později postaven na místě předešlých dvou a měl také jeden oblouk, byl zničen po 6 týdnech používání. Čtvrtý, dnešní most byl dokončen v roce 1756 a dnes slouží pouze pro chodce. Hmotnost mostu byla zredukována díky třem válcovitým otvorům z každé strany mostu s průměry 2,7 m, 1,7 m a 1,1 m. Hlavní oblouk mostu s rozpětím 42,27 m se po dokončení stal nejdelším mostním rozpětím na území Velké Británie.\n\nV roce 1857 byl vedle mostu Old Bridge dokončen nový most \"Victoria Bridge\", který dodnes slouží silničním provozu.\n"}
{"id": "1116006", "url": "https://cs.wikipedia.org/wiki?curid=1116006", "title": "Seznam dílů seriálu Zlatá sedmdesátá", "text": "Seznam dílů seriálu Zlatá sedmdesátá\n\nToto je seznam dílů seriálu \"Zlatá sedmdesátá\". Americký komediální seriál \"Zlatá sedmdesátá\" vysílala televize Fox v letech 1998 až 2006. V českém znění jej uvedla v letech 2010–2011 stanice HBO Comedy, od roku 2013 jej začala uvádět stanice Smíchov TV a v lednu 2014 seriál krátce vysílala i TV Nova.\n\n<onlyinclude></onlyinclude>\n\n"}
{"id": "1116007", "url": "https://cs.wikipedia.org/wiki?curid=1116007", "title": "Lü Siao-ťün", "text": "Lü Siao-ťün\n\nLü Siao-ťün (; * 27. července 1984, Chuang-š', Čína) je čínský vzpěrač. Na Letních olympijských hrách v Londýně získal zlatou medaili ve váhové kategorii do 77 kg celkovým výkonem 379 kg (175 kg v trhu a 204 kg v nadhozu), což znamenalo světový rekord ve dvojboji i v trhu. Je i trojnásobným mistrem světa.\n\n"}
{"id": "1116011", "url": "https://cs.wikipedia.org/wiki?curid=1116011", "title": "Niederneukirchen", "text": "Niederneukirchen\n\nNiederneukirchen je obec v rakouské spolkové zemi Horní Rakousy, v okrese Linec-venkov.\n\nK 1. lednu 2015 zde žilo 1 976 obyvatel.\n\n"}
{"id": "1116012", "url": "https://cs.wikipedia.org/wiki?curid=1116012", "title": "Second Severn Crossing", "text": "Second Severn Crossing\n\nSecond Severn Crossing je trámový most s hlavním rozpětím o délce 456 m překlenující řeku Severn na anglicko-velšských hranicích. Most je jednou ze tří spojnic přes řeku při jejím ústí.\n\nMost byl postaven v letech 1992–1996 a otevřen 5. června 1996 Princem Charlesem. Architektem mostu byl Ronald Weeks ze společnosti Percy Thomas Partnership. Most je 5125,69 m dlouhý a mostovka je 33,2 m široká. Hlavní rozpětí je s délkou 456 m nejdelší zavěšené mostní rozpětí v zemi. Hlavní rozpětí je s pevninou na obou stranách řeky spojené dvěma viadukty, které mají po 23 rozpětích s délkou 98 m. Dva hlavní pylony jsou 137 m vysoké. Mostovka se nachází 37 nad hladinou řeky Severn.\n"}
{"id": "1116018", "url": "https://cs.wikipedia.org/wiki?curid=1116018", "title": "Vladimírův panteon", "text": "Vladimírův panteon\n\nVladimírův panteon je označení pro božstva jejichž modly postavil kníže Vladimír I. v Kyjevě. Pověst dávných let o nich referuje následovně:\n\nVytvoření tohoto panteonu je zpravidla chápáno jako státotvorný čin navazující na expanzi kyjevského státu a potřebu jeho vnitřní konsolidace, jak v organizační tak ideologické rovině. V tomto smyslu je chápáno jako náboženská reforma. Nejčastějším vysvětlením jejího smyslu je zařazení božstev podmaněných území a etnik vedle kyjevského Peruna. Podle Igora Frojanova došlo k narušení dominance Peruna již za Svjatoslava což vyvozuje ze smluv s Byzantskou říší kde je jmenován i Veles. K dalšímu rozvoji kultu lokálních božstev podle něj však došlo už za Igora a následovalo především za Vladimíra. Michail Chlenov přisuzuje Polanům Peruna, Drevljanům Dažboga, Novgorodu Chorse, Polocku Striboga a Smolensku Mokoš, ovšem bez jakýchkoliv argumentů\n\nTuto teorii kritizuje Michal Téra s poukazem na to že složení panteonů v archaických náboženstvích bere ohled na jiné okolnosti než na politické zájmy, což ukazují jiné indoevropské tradice. Myšlenka lokálních božstev odvozovaná z polabského prostředí naráží na fakt že rozdílná jména můžou označovat jedno božstvo. Kromě toho v takovém případě by se v panteonu měli objevit bohové germánští, ugrofinští a baltští protože tato etnika byly součástí kyjevského státu, zatímco Íránci, ač božstva s pravděpodobně íránskými jmény se v tomto panteonu objevují, součástí Rusi nebyli.\n\nVedle této hypotézy se nabízí jiná, že Vladimír vytvořil panteon tak aby reprezentoval podobu jeho státu. Tak se vedle Peruna objevuje božstvo slunce, větru, země a prostředník mezi světem bohů a lidí. Některá z jmen ve výčtu jsou však velmi zvláštní a vyvstává tak otázka zda skutečně Vladimír vytvořil takovýto panteon. Podle Henryka Łowmiańského tento seznam vytvořil v 80. letech 11. století Nikon, redaktor Pověsti dávných let, který do něj zařadil íránské bohy, s kterými se seznámil během svého působení v Tmutarakaňi. Łowmiański však obhajoval už překonanou teorii slovanského prototeismu, ač Slované byly stejně jako ostatní Indoevropané polyteisty a o božstvech ve výčtu v Pověsti dávných let jsou zmínky i v jiných pramenech. Přesto však nelze říct zda vedle Peruna stály v Kyjevě idoly právě těchto božstev.\n\nPodle jiných badatelů, Jana Blahoslava Láška a Lea Klejna, však Vladimír panteon nevytvořil, ale pouze znovu vztyčil, idoly starší, podle této hypotézy svržených Jaropolkem. V tom případě všechny modly stály na kyjevském božišti již dříve, jen nebyly na rozdíl od Peruna zmiňovaný v písemných pramenech, podobně jako menší božstva v polabských chrámech. Zmínka o nich by tak byla výsledkem zájmu o Vladimírův křest, ne o ně samotná, a snad také zakrytím faktu že před Vladimír už v Kyjevě existoval křesťanský kníže.\n\nK zániku božiště došlo po přijetí křesťanství Vladimírem v osmdesátých letech 10. století. Po svém návratu do Kyjevě tak nechal zlikvidovat kultovní místa včetně centrálního jak o tom informuje Pověst dávných let.\n"}
{"id": "1116019", "url": "https://cs.wikipedia.org/wiki?curid=1116019", "title": "TJ Lokomotiva Petrovice", "text": "TJ Lokomotiva Petrovice\n\nTělovýchovná jednota Lokomotiva Petrovice je slezský fotbalový klub z Petrovic u Karviné, který byl založen v roce 1946. Od sezóny 2010/11 hrál Moravsko-Slezskou Divizi - skupinu E, z níž na konci ročníku 2017/18 sestoupil do Přeboru Moravskoslezského kraje (5. nejvyšší soutěž).\n\nTJ Lokomotiva Petrovice „B“ je rezervní tým petrovické Lokomotivy, hrající od sezóny 2015/16 I. B třídu Moravskoslezského kraje (7. nejvyšší soutěž).\n\nZdroj: \n\n"}
{"id": "1116022", "url": "https://cs.wikipedia.org/wiki?curid=1116022", "title": "Critérium du Dauphiné", "text": "Critérium du Dauphiné\n\nCritérium du Dauphiné je cyklistický etapový závod ve Francii. Od roku 1947 se koná každoročně na začátku června. Závod je rozdělen na 8 etap včetně jedné časovky. Vzhledem ke svému horskému profilu je většinou závěrečnou přípravou pro jezdce, kteří se v červenci účastní Tour de France. Critérium du Dauphiné je součástí UCI World Tour.\n\n"}
{"id": "1116024", "url": "https://cs.wikipedia.org/wiki?curid=1116024", "title": "Divize A 1968/69", "text": "Divize A 1968/69\n\nV soubojích 4. ročníku České divize A 1968/69 se utkalo 14 týmů dvoukolovým systémem podzim - jaro. Tento ročník začal v srpnu 1968 a skončil v červnu 1969.\n\nNa začátku sezóny bylo zrušeno striktní dodržování umisťování do Divize A pouze klubů z Jihočeského a Západočeského kraje a proto sem mohly být zařazeny i kluby z Hl.m. Prahy a Středočeského kraje.\nZ 2. ligy - sk. A 1967/68 sestoupila do Divize A mužstvo TJ Viktoria Žižkov. Z krajských přeborů ročníku 1967/68 postoupila vítězná mužstva TJ Škoda Plzeň \"B\" ze Západočeského krajského přeboru, VTJ Dukla Tábor \"B\" z Jihočeského krajského přeboru a TJ Baník Příbram ze Středočeského krajského přeboru. Také sem byla přeřazena mužstva TJ Motorlet Praha z Divize B a TJ KŽ Králův Dvůr z Divize C.\n\nZdroj: \n\nPoznámky:\n\n"}
{"id": "1116029", "url": "https://cs.wikipedia.org/wiki?curid=1116029", "title": "Leócharés z Messénie", "text": "Leócharés z Messénie\n\nLeóchares (jiná jména: Leócharés, Leochares, – \"Leóchares\" / jiný přepis: \"Leócharés\") byl v roce 736 př. n. l. vítěz olympijských her běhu na jedno stadium.\n\nLeóchares z Messénie zvítězil v běhu na jedno stadium na 11. olympijských hrách. Běh na jedno stadium byl jedinou disciplínou, v níž se od založení her v roce 776 př. n. l. soutěžilo. Hry se o další disciplínu, běhu na dvě stadia (diaulos) rozšířily v roce 724 př. n. l. Prvním vítězem běhu na dvě stadia byl Hypénos z Pisy. Délka stadia (600 stop) se pohybovala přibližně od 175 do 200 metrů. \n"}
{"id": "1116030", "url": "https://cs.wikipedia.org/wiki?curid=1116030", "title": "1-Wire", "text": "1-Wire\n\n1-Wire je sběrnice navržená firmou Dallas Semiconductor Corp. pro komunikaci zařízení nízkou datovou rychlostí, signalizaci i napájení. 1-Wire je podobná ke sběrnici I²C, jen s nižší datovou propustností a delším dosahem. Obvykle je používána pro komunikaci s malými levnými zařízeními jako jsou termometry a další různá zařízení. Síť z 1-Wire zařízení s připojeným master zařízením se nazývá \"MicroLAN\".\n\nJedním charakteristickým rysem sběrnice je možnost použití pouze dvou drátů: dat a země. 1-wire zařízení obsahují 800 pF kondenzátor k uchování náboje pro napájení zařízení během času, kdy je aktivní datový přenos.\n\nV závislosti na funkci, 1-Wire zařízení jsou k dispozici jako komponenty v integrovaném obvodu v TO-92 balení, v některých případech v přenosné formě nazývané iButton, který se podobá knoflíkové baterii do hodinek. Výrobci také vyrábějí zařízení, které používají sběrnici 1-Wire pro komunikaci a jsou složitější, než integrované komponenty.\n\n1-Wire zařízení může být jedním z mnoha komponent na desce obvodu, nebo jen jediný prvek v zařízení, jako je třeba teplotní čidlo, nebo může být připojené k zařízení, které je monitorované. Je možné připojit 1-Wire zařízení přes modulární konektor, nebo CAT-5 kabel k zařízení v socketu, k malé PCB desce, nebo k dalšímu sledovanému prvku. V tomto případě je populární konektor RJ11 (6P2C nebo 6P4C).\n\nSystém senzorů a akčních členů může být zapojen dohromady pomocí 1-Wire komponent. Každá složka obsahuje všechnu logiku nutnou k provozu na sběrnici 1-Wire. Příkladem jsou zařízení k záznamu teplot, časovače, senzory napětí a proudu, monitorování stavu baterii a paměti . Ty mohou být připojeny k PC pomocí zařízení ke změně typu sběrnice. USB, RS-232, sériové a paralelní porty rozhraní jsou populární řešení pro připojení \"MicroLan\" k hostitelskému počítači. 1-Wire zařízení mohou být také připojeny přímo na mikroprocesory od různých dodavatelů.\n\niButton (také známý jako Dallas key) je standardní obal, který umístí 1-Wire zařízení do malého „tlačítka“ z nerezové oceli, podobného kulaté hodinkové baterii. iButtons jsou napojeny na sběrnici 1-Wire pomocí drobného kontaktu umístěného v nízkém válečku. Alternativně může být iButton ve „vycvakávacím“ pouzdře, například na klíče.\n\nJava prsten je prsten s integrovaným iButton obsahující Java Virtual Machine kompatibilní se standardem Java Card 2.0 představeným v roce 1998 na JavaOne konferenci.\n\nKaždé 1-Wire zařízení má unikátní ID kód. Tato vlastnost dělá čipy, zvlášť v iButton obalu, ideální pro otevírání zámků, zakódování alarmů, autorizaci přístupu k počítači atd. iButton byl použit jako lístek hromadné dopravy v Istanbulu.\n\nV každé \"MicroLan\" sběrnici je vždy jen jeden master, kterým může být počítač, nebo mikroprocesor. Master začne činnost na sběrnici, což zjednodušuje vzniku kolizí na sběrnici. Protokoly jsou v softwaru vytvořeny tak, aby detekovaly kolize. Po kolizi se master opět pokusí o komunikaci.\n\nStejnou sběrnici může sdílet více zařízení. Každé zařízení na sběrnici má unikátní sériové 64bitové číslo. Nejméně významný bajt sériového čísla je 8bitové číslo, které určuje typ zařízení. Nejvýznamnější bajt je standardní (pro sběrnici 1-Wire) 8 bitový CRC.\n\nExistuje několik standardních příkazů pro vysílání broadcast, i pro adresaci konkrétních zařízení. Master může vyslat příkaz pro výběr a pak adresu konkrétního zařízení. Další příkaz je proveden pouze adresovanému zařízení.\n\nProtokol enumerace 1-wire sběrnice (popsáno později) je algoritmus použitý masterem ke čtení adresy každého zařízení na sběrnici. Adresa zahrnuje typ zařízení a CRC a tvoří spolehlivý soupis zařízení na sběrnici. 64 bit adresní prostor je prohledán jako binární strom, který umožňuje identifikovat až 75 zařízení za sekundu, která se nacházejí na sběrnici.\n\nDallas 1-Wire síť je fyzicky implementována jako master s otevřeným kolektorem, který je připojený k jednomu nebo více slavům, také s otevřeným kolektorem. Jeden pull-up rezistor je společný pro všechna zařízení, na sběrnici dovoluje napětí až na 3, nebo 5 voltů a může poskytnout energii pro slave zařízení. Komunikace se zahájí, když master nebo slave stáhne sběrnici k nule, tj. spojí rezistor na zem přes MOSFET výstup. Jsou k dispozici konkrétní 1-Wire zařízení pro ovládání i přemostění. Lze dosáhnout přenosové rychlosti až 16,3 kb/s. K dispozici je také režim overdrive, který urychluje komunikaci násobkem 10.\n\nMaster zahájí přenos reset pulsem, který stáhne sběrnici na 0 voltů po dobu nejméně 480 µs. To zresetuje všechna podřízená zařízení na sběrnici. Potom se jakýkoliv přítomný slave ukáže pomocí impulsu: podrží sběrnici na nule po dobu nejméně 60 µs potom, co ji master uvolní.\n\nPro poslání „1“, master vyšle velmi krátký (1-15 µs) široký puls. Pro poslání „0“, master vyšle 60 µs široký puls. Klesající (sestupná) hrana pulsu se používá ke spuštění monostabilního multivibrátoru ve slave zařízení. Multivibrátor slave zařízení čte sběrnici 30 µs po sestupné hraně. Multivibrator slave zařízení má nevyhnutelné analogové odchylky, které ovlivňují jeho přesnost časování, což je důvod, proč výstupní impuls musí být 60 µs dlouhý a počáteční puls nemůže být delší než 15 µs.\n\nKdyž není k dispozici 1-wire periferie, může UART implementovat master sběrnice. Sériové nebo USB čipy k přemostění jsou k dispozici, zvládnou požadavky na načasování a časový průběh 1-Wire sběrnice. Jsou zvláště užitečné pro efektivní využití dlouhých vedení (delších než 100 m). Až 300 m dlouhé sběrnice skládající se z jednoduché kroucené dvojlinky byly testovány výrobcem. Vyžaduje to však úpravu pull-up odporů na 5-1 kΩ.\n\nPři přijímání dat, master odešle 1-15 µs impuls 0 V na začátku každého bitu. Pokud vysílací podřízená jednotka chce poslat „1“, nedělá nic a sběrnice zvedne pull-up napětí. Pokud vysílací slave chce poslat „0“, stáhne sběrnici na nulu po dobu 60 µs.\n\nZákladní sekvence je reset puls následovaný 8 bity příkazu a potom odesílaná, nebo přijímaná data ve skupinách 8 bitů.\n\nKdyž jsou data přenášena, chyby mohou být detekovány pomocí 8 bitové CRC (slabá ochrana dat).\n\nChce-li najít master zařízení, vyšle na sběrnici příkaz a do jednotlivých bitů adresy zapisuje. Po každém bitu „naslouchá“. Pokud slavu postupně souhlasí všechny adresované bity, vrátí po každém bitu 0. Master používá tento jednoduchý způsob k systematickému vyhledání platné sekvence bitů adresy. Tento proces je mnohem rychlejší, než hrubá síla pro vyhledávání všech možných 64 bitových čísel. Jakmile je detekován jiný bit, všechny následující adresové bity jsou neplatné. Výčet 10-15 zařízení dokončí velmi rychle.\n"}
{"id": "1116031", "url": "https://cs.wikipedia.org/wiki?curid=1116031", "title": "Severn Bridge", "text": "Severn Bridge\n\nSevern Bridge je visutý most spojující Anglii a Wales u města Bristol. Most je jednou ze tří spojnic přes řeku Severn při jejím ústí.\n\nMost byl postaven v letech 1961–1966 a autory jeho návrhu byly společnosti Mott, Hay and Anderson a Freeman Fox and Partners. Celý most je složen ze čtyř částí:\n\n"}
{"id": "1116032", "url": "https://cs.wikipedia.org/wiki?curid=1116032", "title": "Divize B 1968/69", "text": "Divize B 1968/69\n\nV soubojích 4. ročníku České divize B 1968/69 se utkalo 14 týmů dvoukolovým systémem podzim - jaro. Tento ročník začal v srpnu 1968 a skončil v červnu 1969.\n\nNa začátku sezóny bylo zrušeno striktní dodržování umisťování do Divize B pouze klubů z Severočeského kraje a z Hl.m. Prahy a proto sem mohly být zařazeny i kluby ze Západočeského a Středočeského kraje.\nZ 2. ligy - sk. A 1967/68 sestoupila do Divize B mužstvo TJ Slavia Karlovy Vary. Z krajských přeborů ročníku 1967/68 postoupilo vítězné mužstvo TJ Chemička Ústí nad Labem ze Severočeského krajského přeboru. Také sem byla přeřazena mužstva TJ Baník Sokolov, TJ Škoda Ostrov a TJ Mariánské Lázně z Divize A a také VTJ Dukla Slaný a TJ Kaučuk Kralupy nad Vltavou z Divize C.\n\nZdroj: \n\nPoznámky:\n\n"}
{"id": "1116038", "url": "https://cs.wikipedia.org/wiki?curid=1116038", "title": "Dáša Zázvůrková", "text": "Dáša Zázvůrková\n\nDáša Zázvůrková (* 9. června 1981 Benešov) je česká zpěvačka a herečka. Vystudovala nonverbální a komediální divadlo na HAMU u Borise Hybnera a italianistiku na Filozofické fakultě Univerzity Karlovy. Hrála v zájezdových představeních Karla Šípa a Josefa Náhlovského \"Sanatorium\", \"Blázinec\" a \"Všechnopartička\". V letech 2003 – 2014 byla externí členkou divadla Semafor. Hrála také roli Vanilky v jazzové opeře Jiřího Suchého a Jiřího Šlitra \"Dobře placená procházka\" v Národním divadle (2007) a pak také v Klicperově divadle (2009). Hraje také v \"Kabaretu Černá myš\" v Ungeltu.\n\nKoncertuje se svým repertoárem s doprovodným triem, které vede Pavel Větrovec, či se semaforskými písničkami v představení Koncert v barvách Semaforu.\n\n\n\n\n\n\n"}
{"id": "1116039", "url": "https://cs.wikipedia.org/wiki?curid=1116039", "title": "Walter Cronkite", "text": "Walter Cronkite\n\nWalter Cronkite (4. listopadu 1916 – 17. července 2009) byl americký televizní hlasatel. \n\nNarodil se ve městě St. Joseph v Missouri. Později žil v Texasu, kde studoval politické vědy na Texaské univerzitě v Austinu. Školu však nedokončil a začal se naplno věnovat žurnalistice. Od roku 1939 pracoval pro tiskovou agenturu United Press, byl válečným zpravodajem během druhé světové války, referoval i z Norimberského procesu. V letech 1946-48 byl zpravodajem v Moskvě. Roku 1950 začal pracovat pro televizní stanici CBS. V letech 1962-1981 uváděl hlavní zpravodajskou relaci této stanice \"CBS Evening News with Walter Cronkite.\" S jeho hlasem mají miliony Američanů spojeno oznámení atentátu na prezidenta Johna F. Kennedyho nebo aktivisty Martina Luthera Kinga, přistání na Měsíci, nebo vypuknutí aféry Watergate. Zemřel v New Yorku ve věku 92 let.\n\nV roce 2010 byl jeho jménem pojmenován asteroid (6318) Cronkite.\n"}
{"id": "1116041", "url": "https://cs.wikipedia.org/wiki?curid=1116041", "title": "Křížová cesta (Chlumec)", "text": "Křížová cesta (Chlumec)\n\nKřížová cesta v Chlumci, okres Ústí nad Labem, vede z centra města severovýchodně cca 400 metrů na poutní místo na vršku Horka.\n\nKřížová cesta vede od kostela svatého Havla na Horku ke kapli Nejsvětější Trojice. Tvoří ji 14 výklenkových kapliček na kamenných soklech. V mělkých nikách byly původně umístěny keramické reliéfy, které byly vyrobeny v Meyerově uměleckém ústavu v Mnichově. Při oslavách některých významných svátků nebo výročí bitev bývají ve výklencích umístěny malované výjevy z Kristova života na dřevěných deskách.\n\nBarokní kaple Nejsvětější Trojice byla podle zakládací listiny z roku 1685 postavena v letech 1690–1691 na památku odvrácení morové epidemie chlumeckým hrabětem Janem Františkem Kolovratem Krakovským.\n\nKřížová cesta je spolu s kaplí Nejsvětější Trojice chráněna jako nemovitá Kulturní památka České republiky.\n\n\n"}
{"id": "1116048", "url": "https://cs.wikipedia.org/wiki?curid=1116048", "title": "Bykelos ze Sikyónu", "text": "Bykelos ze Sikyónu\n\nBykelos ( –\"Bykelos\") byl vítěz v boxu dorostenců na olympijských hrách v roce 396 př. n. l. \n\nBykelos ze Sikyónu zvítězil na 98. olympijských hrách v v boxu. Box dorostenců zavedli v Olympii v roce 616 př. n. l. a prvním vítězem této disciplíny byl Filótas ze Sybaridy.\n\nStarověký autor Pausanias uvádí, že Bykelos byl prvním ze sikyónu, kterému se podařilo zvítězit v pěstním souboji na hrách v Olympii. Sikyóňané později svého rodáka Bykelaa poctili mramorovou sochou, vytvořenou sikyónskym sochařem Kanachem a slavnostně ji umístili v olympijské \"Altide\". \n"}
{"id": "1116053", "url": "https://cs.wikipedia.org/wiki?curid=1116053", "title": "Filótas ze Sybaridy", "text": "Filótas ze Sybaridy\n\nFilotas (jiné názvy: Filotas, Filytas; –\"Filotas, Filytas\") byl olympijský vítěz v boxu dorostenců v roce 616 př. n. l..\n\nNa 41. olympijských hrách v roce 616 před Kr. se do programu her zařadil box dorostenců. Ze zúčastněné mládeže se v této disciplíně nejvíce dařilo Filotas ze Sybaridy, který se ve vylučovacím systému probojoval až do posledního duelu, kde opět zvítězil a získal olympijský titul. \n\nBox měl v Olympii volnější pravidla a byl tvrdší než dnešní. Rozhodčí dovolovaly vše kromě držení soupeře, hmatů a úderů na pohlavní orgány. Boxer měl pěsti ovinuté řemeny, které nemohly být tvrdé a ničím zesílené. Zvítězil ten, kdo soupeře srazil na zem, takže zůstal bezvládně ležet, nebo ten, který soupeře přinutil, aby se vzdal. Když zápas trval velmi dlouho, rozhodčí se souhlasem soupeřů nařídili tzv. \"Klimax\" (vystupňování), při kterém se losem určený boxer postavil před soupeře a přijal jeho úder bez krytí, když ho vydržel, zasadil úder za stejných podmínek soupeři. To se opakovalo tak dlouho, dokud se nenašel vítěz.\n"}
{"id": "1116055", "url": "https://cs.wikipedia.org/wiki?curid=1116055", "title": "Damagétos z Rhodu", "text": "Damagétos z Rhodu\n\nDamagétos ( –\"Damagétos\") byl v roce 452 př. n. l. a 448 př. n. l. vítěz olympijských her v pankrátionu.\n\nDamagétos z Rhodu byl syn boxera Diagorase, jednoho z nejslavnějších sportovců starověkého Řecka. Na 82. a 83. olympijských hrách zvítězil v pankrationu. Stejně úspěšnými sportovci na olympijských hrách byli i jeho mladší bratři Akousilaos, vítěz v boxu a Dórieus, trojnásobný vítěz v pankrationu. \n\nNa 83. olympijských hrách zvítězil spolu se svým bratrem Akousilaem v jednom dni. Diváci na stadionu v okamžiku propukli v obrovský jásot, vždyť vítězství dvou synů jednoho otce, který byl sám olympijským vítězem ještě nikdo neviděl. Když jim jejich otec Diagorás přišel blahopřát k úspěchu, nadšení diváci házeli k jeho nohám květiny a pak když ho synové vzali na ramena a nesli ho doprostřed stadiónu, volali: \"\"Dlouho ať žije Diagoras \"\" a když po chvíli ztichli, aby se jejich otec mohl poděkovat, z hlediska se ozval nějaký sparťan: \"\" Zemři Diagoras hned teď! \"\" Nebyla to od něj zlomyslnost ani závist, ale výraz toho , že větší blaho již smrtelník v životě nedosáhne. Diagoras přemožen štěstím v té chvíli opravdu skonal.\n"}
{"id": "1116057", "url": "https://cs.wikipedia.org/wiki?curid=1116057", "title": "Velké předělové pohoří", "text": "Velké předělové pohoří\n\nVelké předělové pohoří, také Východoaustralské pohoří (, případně \"East Australian Cordillera\") je hlavní a největší australské pohoří, a také třetí nejdelší pohoří na světě. Má délku více než 3 500 km, šířka se pohybuje mezi 160 až 300 km. Rozkládá se na východě Austrálie, od Yorského poloostrova na severovýchodě až po Tasmánii, respektive hranice států Victoria a Jižní Austrálie na jihovýchodě. Prochází přes australské státy Queensland, Nový Jižní Wales a Victoria. Nejvyšší horou pohoří je Mount Kosciuszko s 2 228 m.\n\nVelké předělové pohoří má spíše plošinný, středohorský charakter, pouze ve své jižní části v tzv. Australských Alpách, dosahuje horského reliéfu. Obvyklá nadmořská výška se pohybuje mezi 500 až 1 000 m. Pohoří se skládá z jednotlivých středohorských hřebenů a plošin, které jsou přerušovány řekami, někde s hlubokými údolími, jinde s údolími širokými a plochými. Východní svahy směrem k pobřeží jsou příkré, obvykle porostlé lesy, západní svahy naopak pozvolna přechází v pahorkatinu porostlou savanou. Vzdálenost pohoří od oceánu se pohybuje mezi 80 až 100 km.\n\nVelké předělové pohoří je tektonicky složité pásemné pohoří. V třetihorách bylo pohoří rozčleněno četnými zlomy, v současnosti se tak skládá z řady samostatných horských skupin. Horniny jsou předkambrického a paleozoického stáří. Předkambrické horniny převládají na severu a jihu Velkého předělového pohoří, paleozoické ve střední části. Starší vrstvy jsou na řadě míst překryty mladšími sedimenty. Nejvyšší horské vrcholy Australských Alp byly v pleistocénu zaledněny, což dokládá řada morén, karů a ledovcových jezer. Hlavními horninami jsou vápence, pískovce, kvarcity, svory a dolomity.\n\nVelké předělové pohoří lze rozdělit na čtyři hlavní skupiny.\n"}
{"id": "1116058", "url": "https://cs.wikipedia.org/wiki?curid=1116058", "title": "Anurognathus", "text": "Anurognathus\n\nAnurognathus (z řeckého αν = bez, ουρα = ocas a γναθος = čelist) byl rod malého pterosaura žijícího zhruba před 150 miliony let na území současného Německa, poblíž města Eichstätt. Mezi jeho vývojové příbuzné patřil rod \"Batrachognathus\" nebo \"Vesperopterylus\".\n\n\"Anurognathus\" měl krátkou, ale mohutnou hlavu s kolíkovitými zuby pro lov hmyzu. Jeho ocas byl krátký, zřejmě pro větší manévrovatelnost při letu. Rozpětí křídel u něj dosahovalo pouze 50 cm a tělo bylo dlouhé kolem 10 cm. Vážil zhruba 40 gramů.\n\n\"Anurognathus\" byl zobrazen v dokumentu \"Putování s dinosaury\", kde měl symbiotický vztah se sauropodem rodu \"Diplodocus\", kde kůži dinosaura zbavoval parazitů. Dále vystupoval v páté epizodě seriálu \"Pravěk útočí\", kde se choval jako vnější parazit.\n\n"}
{"id": "1116060", "url": "https://cs.wikipedia.org/wiki?curid=1116060", "title": "Bohemia (deník)", "text": "Bohemia (deník)\n\nBohemia byl německy psaný deník vycházející v Praze od roku 1828 do roku 1938.\n\nZačal vycházet roku 1828. Od roku 1852 se stal politickým listem. Po obnovení ústavní vlády v roce 1861 se profiloval jako hlavní tiskový orgán německého liberálního proudu politiky (tzv. Ústavní strana) v Čechách.\n\nAdolf Srb uváděl, že ještě v 60. letech 19. století Bohemia byla „\"k národu českému spravedlivou a přinášela sympatické články o českém divadle i české literatuře. Měla též hojně odběratelů v kruzích českých\".“ Později, v souvislosti s vyostřováním etnické česko-německé rivality v Čechách, se styl deníku stal více nacionálním.\n\nList vystřídal v dějinách několik názvů. Od roku 1828 nesl název \"Unterhaltungsblätter\", od roku 1830 do roku 1832 se jmenoval \"Bohemia, oder Unterhaltungsblätter für gebildete Stände\", v letech 1832–1845 \"Bohemia, ein Unterhaltungsblatt\", pak od roku 1846 až do roku 1914 to byla \"Bohemia\" a následně od roku 1915 až do roku 1938 \"Deutsche Zeitung Bohemia\".\n\n\n\n"}
{"id": "1116071", "url": "https://cs.wikipedia.org/wiki?curid=1116071", "title": "Křížová cesta (Bruntál)", "text": "Křížová cesta (Bruntál)\n\nKřížová cesta v Bruntálu se nachází na Uhlířském vrchu vzdáleném cca 2,5 kilometru jihozápadně od centra města.\n\nKřížovou cestu na Uhlířském vrchu na přístupové cestě ke kostelu Panny Marie Pomocné tvoří čtrnáct zastavení zhotovených roku 2001 bruntálským uměleckým řezbářem Františkem Nedomlelem. Podstavce jsou z různých druhů hornin z okolí, dřevěné plastiky znázorňující výjevy z Kristovy cesty na Golgotu z různých druhů dřev, které se vyskytují v Nízkém Jeseníku. Na čelních stranách kvádrů jsou umístěny mramorové desky s nápisem donátora zastavení z vyhlášené sbírky. Dne 13.10.2007 byla kompletní křížová cesta slavnostně požehnána.\nPůvodní křížová cesta byla postavena podél horní části promenádní cesty v roce 1916. Tvořilo ji 14 stojanů s obrazy křížové cesty, které namaloval malíř Franz Templer podle předloh Gebhardta Fugela z Mnichova. Zastavení vydržela jen krátce, po druhé světové válce byla torza jednotlivých zastavení odstraněna.\n\nNa vrcholu byla roku 1653 postavena dřevěná poutní kaple. Roku 1758 zde byl otevřen poutní kostel zasvěcený Panně Marii Pomocné. Kostel byl v průběhu let několikrát poškozen blesky a byl několikrát obnovován. Vedle kostela stála fara, hostinec a mramorový kříž.\n\nLipová alej je čtyřřadá a byla vysázena v letech 1766 - 1770 po výstavbě nového poutního kostela. Vysázet ji dal svobodný pán komtur von Riedheim. Alej se skládá z hlavní aleje široké 12 metrů a dvou bočních alejí širokých 4 metry. K velké aleji byla v letech 1885 - 1889 na popud okrašlovacího spolku v Bruntále vysázena lípami od Kobylího rybníka tzv. \"promenádní cesta\".\n\nRoku 1973 byly stromy aleje prohlášeny za památné. Celý areál včetně lipové aleje je Kulturní památkou České republiky.\n\n\n"}
{"id": "1116073", "url": "https://cs.wikipedia.org/wiki?curid=1116073", "title": "Julian Korb", "text": "Julian Korb\n\nJulian Korb (* 21. března 1992, Essen, Německo) je německý fotbalový obránce a mládežnický reprezentant, v současnosti hraje v německém klubu Borussia Mönchengladbach.\n\nV profesionální kopané debutoval v dresu německého klubu Borussia Mönchengladbach.\n\nKorb reprezentoval Německo v mládežnických kategoriích U15, U16, U17, U18, U19 a U21.\n\nTrenér Horst Hrubesch jej nominoval na Mistrovství Evropy hráčů do 21 let 2015 konané v Praze, Olomouci a Uherském Hradišti.\n\n"}
{"id": "1116082", "url": "https://cs.wikipedia.org/wiki?curid=1116082", "title": "AEGON International 2015", "text": "AEGON International 2015\n\nAEGON International 2015 byl profesionální tenisový turnaj ženského okruhu WTA Tour, který se hrál v areálu Devonshire Park Lawn Tennis Clubu na otevřených travnatých dvorcích. Konal se mezi 21. až 27. červnem 2015 v britském Eastbourne jako 41. ročník turnaje. Představuje poslední přípravu na grandslamový Wimbledon.\n\nRozpočet činil 731 000 dolarů a událost se řadila do kategorie WTA Premier Tournaments. Nejvýše nasazenou hráčkou singlu měla být světová dvojka a úřadující wimbledonská vítězka Petra Kvitová, která se před rozehráním odhlásila pro nachlazení. Ke zdravotnímu stavu uvedla: „\"Necítila jsem se dobře, už když jsem sem dorazila minulý čtvrtek. Bolí mě v krku. Musím zůstat v posteli, pít čaj a odpočívat\".“ Před Wimbledonem tak nenastoupila k žádnému zápasu sezóny na trávě. V roli turnajové jedničky ji nahradila pátá hráčka žebříčku Caroline Wozniacká z Dánska, která měla s Kvitovou odehrát čtyřhru.\nV letech 2009–2014 probíhala také mužská polovina turnaje, jež byla od sezóny 2015 přemístěna do obnovené události Nottingham Open. Počet singlistek byl proti minulým ročníkům navášen ze 32 na 48 hráček. Deblové soutěže se účastní 16 párů.\n\nPrvní titul na okruhu WTA Tour si připsala Švýcarka Belinda Bencicová, když ve finále soutěže dvouhry porazila ve třech setech Caroline Wozniackou. V ženském deblu triumfovala francouzsko-slovinská dvojice Caroline Garciaová a Katarina Srebotniková.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\n\nNásledující páry obdržely divokou kartu do hlavní soutěže:\n\nNásledující pár nastoupil do soutěže z pozice náhradníka:\n\n\n\n\n\n"}
{"id": "1116083", "url": "https://cs.wikipedia.org/wiki?curid=1116083", "title": "Kostel Povýšení svatého Kříže (Kadaň)", "text": "Kostel Povýšení svatého Kříže (Kadaň)\n\nDěkanský kostel Povýšení svatého Kříže je hlavní katolický chrám města Kadaně a celého někdejšího kadaňského děkanátu, v jádře gotická stavba s řadou barokních úprav a jedna z nejdůležitějších architektonických památek kadaňské památkové rezervace. Je chráněn jako kulturní památka České republiky.\n\nKadaňský farní (později děkanský) kostel byl vystavěn po polovině 13. století v souvislosti s povýšením Kadaně na svobodné královské město. Spravován byl rytíři johanitského řádu, přičemž jejich zdejší komtur býval zpravidla i farářem. Poprvé je kostel zmiňován roku 1291 v odpustkové listině krakovského biskupa Pavla a tehdy byl zasvěcen Panně Marii. K roku 1373 se tu připomíná devět johanitských bratří. Ničivý požár Kadaně roku 1362 se mu sice vyhnul, zpustošen byl však roku 1421, kdy bylo město nejprve dobyto husitskými vojsky a posléze 2. křížovou výpravou. Na přelomu 15. a 16. století došlo k opravě kostela a také k doplnění postranních oltářů, nových zvonů a varhan. V měšťanských testamentech z té doby se připomínají například oltáře Panny Marie, Božího Těla, sv. Michaela, sv. Tří králů, sv. Mikuláše, sv. Zikmunda, sv. Šebestiána nebo sv. Barbory. Na jedné z věží byly již koncem 15. století hodiny. V druhé věži pak bydlel tzv. horní kostelník.\n\nRoku 1507 byl pro děkanský chrám odlit za účasti kadaňského purkmistra Christopha Zetlitzera obří zvon „Zuzana“, který byl v následujícím roce instalován v jedné z kostelních věží. Jako první na něj tehdy zvonil měšťan Jobst Fischer. Už v roce 1512 však zvon pukl a musel být před Svatou branou nově přetaven. Krátce nato se jeho část odlomila, přesto „Zuzana“ dobře sloužila dalších více než sto let. Teprve za velkého požáru města roku 1635 se zvon zcela roztavil a z nalezené zvonoviny byl roku 1636 odlit na nádvoří Kadaňského hradu zvon nový, který byl patrně na počátku 19. století zrekvírován.\n\nBěhem třicetileté války (1618–1648) vyhořel kostel hned dvakrát, a to 26. srpna 1631 a 11. července 1635. Do roku 1638 trvaly opravy, než se v kostele opět začaly konat bohoslužby. Prameny z roku 1643 o něm již hovoří jako o děkanském kostele Povýšení svatého Kříže, z čehož vyplývá, že patronicium chrámu bylo změněno někdy před tímto datem, pravděpodobně po požáru roku 1635. V roce 1654 začala kompletní přestavba kostela, původní gotická trojlodní bazilika se změnila na barokní kostel.\n\nV roce 1746 došlo opět k požáru a kostel musel být během let 1747 až 1755 znovu zrekonstruován pod vedením kadaňského stavitele Johanna Christopha Kosche, který svůj projekt na rekonstrukci konzultoval i se slavným architektem Kiliánem Ignácem Dientzenhoferem. Do roku 1807 byl u kostela hřbitov obehnaný zdí, k níž přiléhaly dřevěné krámky trhovců v počtu zhruba dvaceti. Dnešní podobu chrám získal až po dalším velkém požáru města v roce 1811, současné věžní báně byly osazeny teprve roku 1862. Několik zvonů padlo za oběť rekvizicím za napoleonských válek. Během rekonstrukce v 19. století byl kostel uveden do současné podoby. Z původní gotické stavby se dodnes dochovala jen chrámová předsíň s gotickým vchodovým portálem a krouženou klenbou.\n\nVpravo od hlavního chrámového portálu byla roku 2013 umístěna pamětní deska připomínající františkána a vzdělance P. Jana Nepomuka Štikara (†1960), který byl v době komunistického režimu kadaňským farním administrátorem. Kněz Štikar, komunisty pronásledovaný a vězněný, se přátelil například s hudebním skladatelem Klementem Slavickým.\n\n\n"}
{"id": "1116086", "url": "https://cs.wikipedia.org/wiki?curid=1116086", "title": "Mistrovství světa v biatlonu 2009 – vytrvalostní závod žen", "text": "Mistrovství světa v biatlonu 2009 – vytrvalostní závod žen\n\nVytrvalostní závod žen na Mistrovství světa v biatlonu 2009 se konal ve středu 18. února jako v pořadí třetí ženský závod biatlonu v lyžařském středisku v Pchjongčchangu. Zahájení vytrvalostního závodu proběhlo v 10:15 hodin středoevropského času.\n\nZávodnice absolvovaly trať o délce 15 km se čtyřmi střeleckými položkami v pořadí: vleže, vestoje, vleže a vestoje; za každý minutý terč se závodnici do výsledného času započítala jedna trestná minuta.\n\nStartovalo 107 závodnic ze 32 zemí / 1 nedokončila. \n"}
{"id": "1116088", "url": "https://cs.wikipedia.org/wiki?curid=1116088", "title": "Automobil s motorem uprostřed", "text": "Automobil s motorem uprostřed\n\nUmístění motoru uprostřed je jedna z koncepcí automobilu. Motor je umístěn před zadní nebo za přední nápravou. První automobil, který tuto koncepci využíval byl vlastně první automobil na světě (1885), ale mnohem slavnější je Lamborghini Miura (1966) - první superauto s motorem uprostřed (před zadní nápravou). Umístění motoru do středu, umožňuje zlepšit jízdní a brzdné vlastnosti, lépe rozložit hmotnost a odstranit nedotáčivost nebo přetáčivost. Nevýhodou umístění motoru blíže ke středu vozidla je omezení místa v interiéru, respektive potřeba zvětšit velikost auta. Řešením tohoto problému může být příčné uložení motoru. \n\nTato koncepce využívá motor umístěný za přední nápravou - tedy vpředu uprostřed a zadní náhon. Označuje se zkratkou FMR z anglického Front-Mid engine Rear whell drive. Tuto koncepci využívají například modely Aston Martin DB9/Vantage/Vanquish/One-77, BMW Z4, Honda S2000, Mercedes-Benz SLS AMG...\n\nOd FMR se liší tím, že má hnanou přední nápravu - označuje se FMF. Aut s touto koncepcí je jen málo, využívá se zejména při velkoprostorových vozidlech. V minulosti tuto koncepcí využívali v British Leyland.\n\nOznačuje se FM4 a od FMR zda FMF se liší pouze tím, že má náhon na všechna čtyři kola. Příklady: Ferrari FF, Hummer H1, Nissan GT-R, Toyota Previa All-Track...\n\nOznačuje se zkratkou RMR a často se o něm hovoří jako o klasické či základní koncepcí (zřejmě proto, že první automobil ji využíval). Případ této koncepce nastává tehdy, když je motor uložený před zadní nápravou a hnaná jsou zadní kola. Tuto koncepci využívá mnoho automobilů: Lamborghini Miura, Lamborghini Countach, Lamborghini Diablo, Ferrri 458 Italia, Ferrari Enzo, Ferrari F50, Ferrari F40, Koenigsegg Agera, Pagani Zonda...\n\nOznačuje se jako RM4 a oproti má RMR náhon na všechna čtyři kola, např.: Lamborghini Aventador, Lamborghini Gallardo, Lamborghini Sesto Elemento...\n\n"}
{"id": "1116111", "url": "https://cs.wikipedia.org/wiki?curid=1116111", "title": "Křížová cesta (Kamenice nad Lipou)", "text": "Křížová cesta (Kamenice nad Lipou)\n\nKřížová cesta v Kamenici nad Lipou na Pelhřimovsku se nachází na vrchu Bradlo cca 1,3 kilometru jižně od centra města na cestě ke hřbitovu.\n\nKřížová cesta původně vedla na vrch Kalvárie (Melíšek) přibližně 700 metrů východně od centra města. Vznikla roku 1765 a zhotovil ji kameník Martin Brož z Jindřichova Hradce na objednávku hraběnky Marie Terezie z Golčů. Tvořilo ji patnáct kamenných pomníků podél cesty od Zámeckého rybníka.\n\nPo zrušení kaple na Kalvárii byla křížová cesta roku 1806 přemístěna na vrch Bradlo.\n\nRekonstrukce křížové cesty proběhla v letech 1991 – 1993 akademickým sochařem Krnínským, zastavení jsou doplněna výjevy provedenými technikou email – smalt od malíře Romana Brichcína.\n\n"}
{"id": "1116113", "url": "https://cs.wikipedia.org/wiki?curid=1116113", "title": "Kerblík", "text": "Kerblík\n\nKerblík (\"Anthriscus\") je rod rostlin, tvořený asi patnácti druhy, ze široké a poměrně uniformní čeledi miříkovitých. Pochází z jižní Evropy a Malé a Jihozápadní Asie, do zbytku Evropy a na sever Afriky se pravděpodobně rozšířil s rozmachem římské říše. Později byl zavezen i do Severní Ameriky.\n\nJednoleté až vytrvalé, chlupaté nebo lysé byliny s hranatými či rýhovanými, dutými lodyhami vyrůstajícími z tenkého, vřetenovitého kořene. Jemné listy s pochvami jsou v obrysu trojúhelníkovité, bývají dvou až třínásobně zpeřené a jednotlivé úzké segmenty mají obvykle zubaté.\n\nOboupohlavné květy jsou uspořádány v koncových složených okolících které někdy nemají obal, vyvinuté jsou jen obalíčky. Kališní lístky jsou drobné nebo chybějí. Bělavé nebo žlutozelené, podlouhlé nebo klínovité korunní lístky jsou na vrcholu vykrojené a dovnitř ohnuté. Rozkvétají od dubna do června, opylují se hmyzem nebo samosprašně. Plody jsou štětinaté, vejčité dvounažky obsahující po dvou drobných semenech (merikarpiích) spojených plodonošem.\n\nNěkteré druhy, např. kerblík třebule, se pěstují (hlavně ve Francii, Velké Británii a Spojených státech) pro kulinářské využití. Čerstvé listy, říká se jim „francouzská petržel“. se přidávají při ochucování nebo zdobení pokrmů obsahující zeleninu, vejce, kuřecí maso, ryby a do mnoha polévek. Ze sušených listů se vaří bylinný čaj, který chutná po anýzu a lékořici. Pro potravinářské účely se listy sklízejí ještě před květem, rostliny je možno i přirychlovat. Jiné druhy, např. kerblík lesní, se jako apofyt šíří v krajině podél cest i vodních toků a stává se významným plevelným druhem, navíc je značně odolný vůči herbicidům.\n\nV české přírodě rostou tyto čtyři druhy rodu kerblík:\nV Evropě se dále vyskytují druhy:\n\n \n"}
{"id": "1116115", "url": "https://cs.wikipedia.org/wiki?curid=1116115", "title": "Stand Watie", "text": "Stand Watie\n\nGenerál Stand Watie (12. prosince 1806 - 9. září 1871) byl americký indiánský plantážník, politik a válečník, vůdce národa Čerokíů a nejdéle v poli vzdorující generál Konfederace v americké občanské válce (kapituloval 23. června 1865). V letech 1862–1866 byl vrchním náčelníkem Čerokíjů.\n"}
{"id": "1116117", "url": "https://cs.wikipedia.org/wiki?curid=1116117", "title": "Filmografie Josse Whedona", "text": "Filmografie Josse Whedona\n\nFilmografie Josse Whedona uvádí přehled filmových a televizních děl amerického režiséra, scenáristy a producenta Josse Whedona.\n\nČinnosti, které se vztahují ke konkrétním epizodám seriálů (režie jednotlivých dílů, jejich scénáře, aj.), jsou podrobně uvedeny ve druhé tabulce.\n\n"}
{"id": "1116119", "url": "https://cs.wikipedia.org/wiki?curid=1116119", "title": "Divize C 1968/69", "text": "Divize C 1968/69\n\nV soubojích 1. ročníku České divize C 1968/69 se utkalo 14 týmů dvoukolovým systémem podzim – jaro. Tento ročník začal v srpnu 1968 a skončil v červnu 1969.\n\nNa začátku sezóny bylo zrušeno striktní dodržování umisťování do Divize C pouze klubů z Východočeského a Středočeského kraje, a proto sem mohly být zařazeny i kluby ze Severočeského kraje a z Hl.m. Prahy.\nZ 2. ligy - sk. A 1966/67 sestoupila do Divize C mužstva TJ Spartak Čelákovice a TJ Škoda Mladá Boleslav. Z krajských přeborů ročníku 1967/68 postoupila vítězná mužstva TJ VCHZ Pardubice \"B\" z Východočeského krajského přeboru a TJ Medik Košíře ze Pražského přeboru. Také sem byla přeřazena mužstva TJ Slovan Liberec, TJ Slavia IPS Praha \"B\" a TJ Admira Praha 8 z Divize B.\n\nZdroj: \n\nPoznámky:\n\n"}
{"id": "1116121", "url": "https://cs.wikipedia.org/wiki?curid=1116121", "title": "Spirakulum", "text": "Spirakulum\n\nSpirakulum je žaberní štěrbina mezi čelistním a jazylkovým obloukem, jenž se vyskytuje u paryb a má dýchací funkci. Spirakulum má u žraloků na straně k ústům redukovaný žaberní epitel bez dýchací funkce (pseudobranchia). Při pomalém plavání nasávají žraloci a rejnoci vodu poklesem a zpětným tahem spodních čelistí, čímž vznikne v hltanu podtlak a konce žaberních přepážek zvenčí uzavřou žaberní štěrbiny. Voda proudí dovnitř ústy a u rejnoků spirákulem.\n"}
{"id": "1116126", "url": "https://cs.wikipedia.org/wiki?curid=1116126", "title": "Rodelinda", "text": "Rodelinda\n\nRodelinda také Rodelenda, Rodelinde (kolem 510 – 587) byla počátkém 6. století durynská princezna, později královna Langobardů.\n\nByla dcerou durynského krále Herminafrieda a jeho manželky Amalabergy, dcery Amalafridy. Podle Prokopia z Kaisareie po smrti svého otce uprchla s matkou a bratrem do Ravenny, kde vládl její strýc ostrogótský král Theodahad. V prosinci roku 536 byla Ravenna dobyta byzantským vojevůdcem Flaviem Belisarem a král Theodahad zabit. Rodelinda s matkou byla dopravena do Konstantinopoli na dvůr byzantského císaře Justiniána I., ten Rodelindu provdal za langobardského krále Audoina, aby stmelil spojenectví mezi Langobardy a Byzancí. Králi Audoinovi porodila syna, jeho nástupce Alboina, \n\nNěkteré dochované informace o jejím životě se rozcházejí. Konání její svatby s Audoinem je nejasné. Současník Procopius z Kaisareie píše o manželství a zasnoubení ujednaném mezi Audoinem a nejmenované sestry Amalafrida, prince smíšeného království Ostrogótů a Durinků, které bylo organizováno byzantským císařem Justiniánem kolem roků 540–552, pak nejmenovaná žena mohla být Rodelinda, ale Paulus Diaconus má k tomuto výhrady, podle prosopografie římského impéria není jisté, zda k manželství s Rodelindou došlo. Problémem podle něho je skutečnost, že již v roce 552 byl jejich syn Alboin uváděn jako bojovník a ke svatbě muselo dojít před rokem 540. Britský historik Johna R. Martindale v knize \"Prosopography of the Later Roman Empire\" uvádí, že se svatba mezi Audoinem a Rodelindou konala kolem roku 530.\n"}
{"id": "1116127", "url": "https://cs.wikipedia.org/wiki?curid=1116127", "title": "AEGON International 2015 – ženská dvouhra", "text": "AEGON International 2015 – ženská dvouhra\n\nDo soutěže ženské dvouhry na tenisovém turnaji AEGON International 2015 nastoupilo poprvé čtyřicet osm hráček. Obhájkyní titulu byla americká tenistka Madison Keysová, kterou ve druhém kole vyřadila Švýcarka Bencicová.\n\nVítězkou se stala nenasazená Belinda Bencicová, jež ve finále zdolala polskou turnajovou devítku Agnieszkou Radwańskou po třísetovém průběhu 6–4, 4–6 a 6–0. V probíhající sezóně si připsala premiérové turnajové vítězství ve dvouhře, které představovalo první singlový titul na okruhu WTA Tour.\n\nVšechny nasazené hráčky měly volný los do druhého kola.\n\n"}
{"id": "1116131", "url": "https://cs.wikipedia.org/wiki?curid=1116131", "title": "Opatija", "text": "Opatija\n\nOpatija ( , ) je chorvatské město a turistické letovisko na východním pobřeží Istrie u Kvarnerského zálivu na úpatí pohoří Učka, 11 km západně od Rijeky. V roce 2011 zde žilo přes 11 500 obyvatel.\n\nJméno města Opatija vzniklo v 15. století díky benediktýnskému opatství (chorvatsky opatija), které zde bylo. Dnešní Opatija byla do roku 1844 malou a nevýznamnou. V tomto přelomovém roku ji objevil bohatý obchodník z Rijeky Iginio Scarpa. Nechal zde pro sebe postavit luxusní letní vilu jménem Angiolina. Měla velmi rozlehlý subtropický a přímořský park. Zde ho pak v letních měsících navštěvovali bohatí přátelé z habsburské monarchie. Rekreační centrum se z Opatije stalo v roce 1882 díky tehdejšímu řediteli železnice Friedrichu Schüllerovi, který si zde tehdy koupil vilu.\n\nNetrvalo dlouho a začaly se tu stavět luxusní hotely, soukromé vily a sanatoria rakousko-uherské šlechty. Status klimatických lázní získalo město v roce 1899 a tím se stalo velmi vyhledávaným místem evropské společenské smetánky. Především v zimních měsících.\n\nÚpadek města začal hlavně za italské správy, kam se Istrie a Kvarner dostaly. Návrat města nastal v 60. letech 20. století. V této době zde bylo postaveno několik nových budov. Zároveň se rekonstruovaly staré hotely, které ještě slouží k ubytování. Opatija je jedno z měst, kde se hotely opravovaly, i díky tomu se stala známou oblastí, kterou začínají vyhledávat turisté. Město se zároveň může pyšnit kongresovou halou, která slouží nejen pro konání kongresů, ale i různých besed. Opatija je dnes jedním z poměrně dosti navštěvovaných kongresových míst v Chorvatsku.\n\n"}
{"id": "1116135", "url": "https://cs.wikipedia.org/wiki?curid=1116135", "title": "MFK Trutnov", "text": "MFK Trutnov\n\nMFK Trutnov je fotbalový klub z Trutnova, účastník východočeské Divize C. Byl založen v roce 1921.\n\nKlub byl založen v roce 1921 jako Sportovní kroužek Trutnov, o rok později pozměněn název na Sportovní klub. V prvních letech existence klubu působil pouze v nižších oblastních soutěžích. Od třicátých let pod jménem SK Slavoj Trutnov, bez výraznějších úspěchů.\n\nPo roce 1949 v rámci kolektivizace sportu v zemi změnil jméno na DSO Konzum Trutnov a následně na TJ Lokomotiva Trutnov. Po většinu času klub působil na úrovni Divize či Krajských (oblastních) přeborů a to platí i v současnosti. Nejvýraznějšího úspěchu klub dosáhl v sezóně 1996/1997, když jednu sezónu působil klub ČFL, ale hned spadl. Ačkoliv klub nikdy nedosáhl výraznějších klubových výsledků, vychoval pro českou kopanou několik výrazných fotbalistů, z nichž něktěří oblékli i reprezentační dres. Mezi významná jména patří: Rudolf Skácel, Jan Blažek, Jan Kraus, Milan Matula\n\n\n"}
{"id": "1116140", "url": "https://cs.wikipedia.org/wiki?curid=1116140", "title": "AEGON Open Nottingham 2015 – mužská dvouhra", "text": "AEGON Open Nottingham 2015 – mužská dvouhra\n\nDo soutěže mužské dvouhry na tenisovém turnaji AEGON Open Nottingham 2015 nastoupilo čtyřicet osm hráčů. Jednalo se o obnovenou událost ATP World Tour, když poslední předchozí ročník mužské dvouhry byl odehrán v roce 2008.\n\nVítězem dvouhry se stal nenasazený Denis Istomin z Uzbekistánu, jenž ve finále zdolal turnajovou dvanáctku Američana Sama Querreyho po dvou tiebreacích 7–6 a 7–6. V probíhající sezóně si tak připsal premiérové turnajové vítězství, které představovalo první singlový titul na okruhu ATP Tour.\n\nVšichni nasazení hráči měli volný los do druhého kola.\n\n"}
{"id": "1116142", "url": "https://cs.wikipedia.org/wiki?curid=1116142", "title": "AEGON Open Nottingham 2015 – mužská čtyřhra", "text": "AEGON Open Nottingham 2015 – mužská čtyřhra\n\nDo soutěže mužské čtyřhry na tenisovém turnaji AEGON Open Nottingham 2015 nastoupilo šestnáct dvojic. Jednalo se o obnovenou událost ATP World Tour, když poslední předchozí ročník mužské čtyřhry byl odehrán v roce 2008.\n\nVítězem čtyřhry se stal nenasazený australsko-brazilský pár Chris Guccione a André Sá, který ve finále zdolal turnajové dvojky Pabla Cuevase z Uruguaye a Španěla Davida Marrera výsledkem 6–2 a 7–5. Oba šampioni si do žebříčku ATP připsali 250 bodů.\n\n"}
{"id": "1116144", "url": "https://cs.wikipedia.org/wiki?curid=1116144", "title": "Debbie Gibsonová", "text": "Debbie Gibsonová\n\nDeborah „Debbie“ Gibsonová, rodným jménem Deborah Ann Gibson (* 31. srpna 1970 New York) je americká zpěvačka-skladatelka, hudební producentka, herečka a bývalá osobnost televizních reality show.\n\nV roce 1988 se ve věku 17 let stala nejmladší ženskou umělkyní v historii americké hitparády \"Billboard\" Hot 100, která sama napsala, vyprodukovala a nazpívala píseň, jež vystoupala až na vrchol žebříčku. Tento primát se jí podařil s hitem „Foolish Beat“. Do roku 2015 se v první čtyřicítce této hitparády umístilo devět jejích skladeb.\n\nV následné kariéře pokračovala účinkováním na Broadwayi a muzikálovými turné, stejně jako hraním v nezávislých filmech a televizních produkcích. V hitparádě Adult Contemporary dosáhla během roku 2006 na 24. místo s duetem „Say Goodbye“ po boku Jordana Knighta.\n\nNarodila se roku 1970 v newyorském Brooklynu, jako třetí ze čtyř dcer, do rodiny Diany a Josepha Gibsonových.\n\nVyrostla na longislandském předměstí newyorského Merricku a byla vychována v duchu římskokatolické víry. Od pěti let účinkovala se sestrami Karen, Michele a Denisou Gibsonovými v divadle a složila první písničku „Make Sure You Know Your Classroom“. V osmi letech začala zpívat v dětském sboru Metropolitní opery v New Yorku. Učila se hrát na ukulele a docházela na klavírní hodiny, kde jí vyučoval také americký pianista Morton Estrin.\n\nŘadu let byla pronásledována stalkery. Robert Bardo, odsouzený za vraždu herečky Rebeccy Schaefferové z roku 1989, měl stěny v domě vyzdobené snímky Gibsonové a zpěvačky Tiffany. V květnu 1998 došlo k uvěznění Michaela Falknera před manhattanským Palace Theater, kde zpěvačka účinkovala v muzikálové adaptaci \"Kráska a zvíře\". Jednalo se o vyústění jeho výhružných dopisů, e-mailů a faxů, které jí posílal pod přezdívkou „Starcade“. Soudní proces byl však zastaven poté, co se herečka nezúčastnila projednávání případu v soudní síni.\n\nV minulosti byla zasnoubena s Jonathanem Kantermanem. Od roku 2008 udržovala partnerský vztah s Rutledgem Taylorem. V roce 2013 jí byla diagnostikována lymská borelióza.\n\nV létě 2003 se stala porotkyní pěvecké talentové soutěže \"American Juniors\", která představovala spin-off \"American Idol\", a trvala jedinou sezónu. V lednu 2006 se zapojila do krasobruslařské reality show zaměřené na celebrity \"Skating with Celebrities\", produkované televizí Fox, kde se jejím partnerem stal bývalý mistr světa v krasobruslení Kurt Browning. Diváci ji vyřadili ve třetím kole.\nSoutěžila také v páté řadě \"The Celebrity Apprentice\", vysílané od 19. února 2012. Na charitativní účely vysoutěžila 50 tisíc dolarů.\n\nV roce 2005 pózovala pro březnové číslo americké mutace \"Playboye\", jejíž vydání se krylo s uvolněním singlu „Naked“ (Nahá). K sérii snímků uvedla, že od osmnácti let ji tento magazín žádal o piktoriál pětkrát. Skladba dosáhla maxima na 35. příčce hitparády \"Billboard\" Hot Single v březnu 2005.\n\n\n\n"}
{"id": "1116150", "url": "https://cs.wikipedia.org/wiki?curid=1116150", "title": "Jermolov", "text": "Jermolov\n\nPříjmení Jermolov má více nositelů:\n\n"}
{"id": "1116151", "url": "https://cs.wikipedia.org/wiki?curid=1116151", "title": "Oxygene (programovací jazyk)", "text": "Oxygene (programovací jazyk)\n\nOxygene (dříve známý jako Chrome) je programovací jazyk vyvinutý společností RemObjects Software pro Microsoft Common Language Infrastructure a Java platformu. Oxygene je založen na Object Pascalu, ale byl také ovlivněn jazyky C#, Eiffel, Java, F# a dalšími.\n\nV porovnání s nyní zastaralým Delphi.NET, Oxygene neklade takový důraz na zpětnou kompatibilitu, ale je vyvíjen, aby byl \"znovuobjevením\" jazyka, aby vyhovoval na řízené vývojové platformy, pod vlivem všech technologií poskytovaných .NET a Java runtime.\n\nOxygene nabízí plnou integraci do Visual Studia 2010 and 2012 jako komerční produkt a zdarma dostupný kompilátor pro příkazovou řádku.\n\nOd roku 2008, RemObjects Software licencoval svůj kompilátor a IDE technologii Embarcadero Technologies k využití v jejich produktu Embarcadero Prism. Od podzimu 2011 je Oxygene dostupný ve dvou edicích, kde druhá edice přidává podporu pro Javu a Android runtime. Od verze XE4, Embarcadero Prism již není součástí RAD Studia. Několik záplat pro Prism umožňuje uživatelům přechod na Oxygene.\n\nJazyk Oxygene má obecně svůj původ v Object Pascalu, přesněji v Delphi, ale byl navržen tak, aby odrážel vzor .NET programování a vytvořil plně CLR vyhovující sestavení. Proto některé méně významné vlastnosti známé z Object Pascalu / Delphi byly odstraněny nebo upraveny, zatímco mnoho nových a moderních vlastností, jako genericita, sekvence a fronty, byly do jazyka přidány.\n\nOxygene je objektově orientovaný jazyk, takže používá třídy.\n\nOxygene poskytuje na úrovni jazyka podporu pro některé vlastnosti paralelního programování. Cílem je využít všech jader procesoru počítače pro zlepšení výkonu. K dosažení tohoto cíle musí být procesy rozděleny mezi několik vláken. Třída codice_1 z .NET frameworku nabízí cestu jak efektivně pracovat s několika vlákny. Ve verzi .NET 4.0 byla představena knihovna TPL za účelem poskytnutí více možností pro podporu paralelního programování.\n\nOperátory mohou být v Oxygenu přetíženy pomocí syntaxe codice_2:\n\nPočítejte s tím, že při přetížení operátoru má každý operátor jméno, které musí být použito v syntaxi přetížení operátoru, protože například \"+\" by nebylo validním názvem pro metodu v Oxygenu.\n\nOxygene nepoužívá \"jednotky\" (units) jako Delphi, ale používá jmenné prostory .NET pro organizaci seskupování typů. Jmenný prostor může pokrývat více souborů (a sestavení), ale jeden soubor může obsahovat typy pouze jednoho jmenného prostoru. Tento jmenný prostor je definován na úplném začátku souboru:\n\nSoubory Oxygenu jsou rozděleny na sekci codice_3 pro rozhraní a sekci codice_4 pro implementaci, což je struktura známá z Delphi. Sekce rozhraní následuje za deklarací jmenného prostoru. Obsahuje klauzuli codice_5, která v Oxygenenu importuje typy dalších jmenných prostorů:\n\nImportovaný jmenný prostor se musí nacházet ve stejném projektu nebo v odkazovaných sestaveních. Na rozdíl od C#, v Oxygenenu nemohou být definovány přezdívky jmenných prostorů. Mohou být definovány pouze pro názvy jednotkového typu (viz níže).\n\nZa klauzulí codice_5 v souboru následuje deklarace typů, stejně jak je to známé z Delphi:\n\nStejně jako v C#, metoda Main je vstupním bodem každého programu. Může mít parametr codice_7 pro zasílání argumentů z příkazové řádky do programu.\n\nDalší typy mohou být deklarovány bez opakování klíčového slova codice_8.\n\nImplementace deklarovaných metod je umístěna v sekci codice_4:\n\nSoubory jsou vždy zakončeny codice_10.\n\nJako jazyk .NET, Oxygene používá systém typů .NET: Jsou zde hodnotové typy (jako struktury) a referenční typy (jako pole nebo třídy).\n\nAčkoli neposkytuje vlastní \"předdefinované\" typy, Oxygene nabízí po vzoru Pascalu pro některé z nich generické názvy, takže například codice_11 může být použit jako codice_12 a codice_13 (codice_14), codice_15 (codice_16), codice_17 (codice_18) jsou také součástí typových jmen Pascalu. Strukturní znak těchto typů, který je součástí .NET, je zcela zachován.\n\nStejně jako všechny jazyky .NET i Oxygene má nastavení viditelnosti. V Oxygenenu je výchozí viditelnost codice_19, což je ekvivalent viditelnosti codice_20 z C#. Další možný typ viditelnosti je codice_21.\n\nViditelnost může být nastavena pro každý definovaný typ (třídy, interfejsy, záznamy, ...).\n\nPro typy mohou být definovány přezdívky, což je možné použít lokálně nebo v jiných Oxygene sestaveních.\n\nPřezdívky typu codice_21 nejsou viditelné pro jiné jazyky.\n\n.NET struktury jsou v Oxygenu nazývány záznamy. Jsou deklarovány obdobně jako třídy, ale s klíčovým slovem codice_23:\n\nProtože jsou to pouze .NET struktury, záznamy mohou mít pole, metody a vlastnosti, ale nemohou dědit a nemohou implementovat interfejs.\n\nInterfejsy jsou velmi důležitým konceptem ve světě .NET, samotný framework je hojně využívá. Interfejsy jsou specifikací malých sad metod, vlastností a událostí, které musí třída implementovat, pokud implementuje interfejs. Na příklad interfejs codice_24 specifikuje metodu codice_25, která se používá k procházení sekvencí.\n\nInterfejsy se deklarují obdobně, jako třídy:\n\nVezměte prosím na vědomí, že gettery a settery nejsou pro vlastnosti explicitně specifikovány.\n\nDelegáty definují podpisy pro metody, takže tyto metody mohou být přeposílány v parametrech (např. callback) nebo uloženy v proměnných, atd. Jsou to typově bezpečné .NET ekvivalenty k ukazatelům funkcí. Jsou také využívány v událostech. Když se metoda přiřazuje k delegátu je potřeba použít operátor codice_26, aby kompilátor věděl, že nemá metodu zavolat, ale pouze ji přiřadit.\n\nOxygene dokáže vytvářet anonymní delegáty, například metoda může být přeposlána k řídící metodě codice_27 bez deklarace delegátu:\n\nAnonymní delegát s podpisem metody codice_28 bude vytvořen kompilátorem.\n\nOxygene podporuje polymorfní delegáty, to znamená, že delegáty, které mají parametry klesajících typů jsou přidělování-kompatibilní. Předpokládejte dvě třídy codice_29 a codice_30, v následujícím kódu je codice_31 přidělování-kompatibilní k codice_32.\nPole mohou být použity k delegování implementace interfejsu, když jejich typ implementuje tento interfejs:\n\nV tomto příkladu kompilátor vytvoří public metody a vlastnosti v codice_29, která volá metody / vlastnosti codice_34, k implementaci členů codice_35. Toho lze využít pro poskytnutí funkcionality podobné \"Mixin\".\n\nAnonymní metody jsou implementovány uvnitř dalších metod. Nejsou přístupné z vnějšku metody, pokud nejsou uloženy uvnitř pole delegátů. Anonymní metody mohou používat lokální proměnné metody, ve které jsou implementovány a pole třídy, do které patří.\n\nAnonymní třídy jsou obzvlášť užitečné při práci s kódem, který má být spuštěn ve vlákně GUI, čehož je dosaženo v .NET přeposláním metody do metody codice_27 (codice_37 ve WinForms, codice_38 ve WPF):\nAnonymní metody také mohou mít parametry:\nOba zdrojové kódy používají anonymní delegáty.\n\nOznámení vlastnosti se používá především pro přiřazování dat, když GUI potřebuje vědět, kdy se hodnota vlastnosti změnila. .NET framework poskytuje pro tyto účely interfejs codice_39 a codice_40 (ve verzi .NET 3.5). Tyto interfejsy definují události, které je potřeba spustit když se vlastnost změní / byla změněna.\n\nOxygene poskytuje modifikátor codice_41, který lze použít na vlastnosti. Pokud je tento modifikátor použit, kompilátor přidá interfejsy ke třídě, implementuje je a vytvoří kód, který vyvolá události, když se vlastnost změní / byla změněna.\n\nModifikátor může být použit na vlastnosti, které mají setter metody. Kód pro vyvolání událostí bude poté přidán do této metody během kompilování.\n\nVýstup programu:\n\n\nNěkteří lidé by rádi portovali svůj Win32 Delphi kód do Oxygenu, tak jak je. To není možné, protože přesto, že Oxygene vypadá jako Delphi, je mezi nimi tolik rozdílů, že není možné jednoduše kód rekompilovat.\n\n"}
{"id": "1116153", "url": "https://cs.wikipedia.org/wiki?curid=1116153", "title": "Křížová cesta (Borová Lada)", "text": "Křížová cesta (Borová Lada)\n\nKřížová cesta v Borových Ladech na Prachaticku se nachází cca 900 metrů jihovýchodně od obce a vede k poutní kapli svaté Anny.\n\nKřížovou cestu tvoří čtrnáct zděných výklenkových kapliček stojících po obou stranách cesty vedoucí od poutní kaple svaté Anny.\n\nPůvodní kaple byla postavena roku 1860 se zasvěcením Povýšení svatého Kříže. Jejími donátory byli Franz a Dorote Müller z Borových Lad. U této kaple byla postavena zděná křížová cesta se čtrnácti zastaveními a 18. září 1864 byl poblíž na návrší vztyčen železný kříž, jehož zhotovení též zaplatili manželé Müllerovi.\n\nU kaple se pravidelně konala anenská pouť (Annafest). Roku 1944 byla tradice poutí přerušena, v roce 1950 byla odsloužena v kapli ještě jedna mše. V roce 1956 byla kaple stržena a zničeny byly i okolní kříže a zastavení křížové cesty. Zachoval se pouze železný kříž na konci křížové cesty od manželů Müllerových.\n\nRoku 2001 byly poutě obnoveny. Nově postavená kaple byla vysvěcena 30. července 2006 při slavnostní bohoslužbě Msgr. Karlem Jaroslavem Fořtem. Ten zde roku 1950 v neděli na svatou Annu sloužil poslední slavnostní mši. Nedlouho po ní, před svým připravovaným zatčením, emigroval.\n\nPoblíž kaple údajně byla studánka s křišťálovou vodou, které bývala přisuzována zázračná moc.\n\n\n"}
{"id": "1116155", "url": "https://cs.wikipedia.org/wiki?curid=1116155", "title": "Kuo Mo-žo", "text": "Kuo Mo-žo\n\nKuo Mo-žo (; 16. listopadu 1892 - 12. června 1978) byl čínský spisovatel, archeolog, komunistický politik a zakládající předseda Čínské akademie věd. Získal tradiční čínské vzdělání a roku 1914 odešel studovat medicínu do Japonska, lékařství však opustil, aby se mohl věnovat umění. Studoval západní literaturu a vydal řadu překladů evropských klasiků do čínštiny. Po návratu do Číny se ve dvacátých letech stal marxistou a roku 1927 vstoupil do komunistické strany. V důsledku své politické činnosti byl nucen strávit několik let v japonském exilu, kde se věnoval studiu archeologie a psal mimo jiné o starých čínských nápisech. Po vzniku ČLR zastával řadu vysokých vládních funkcí. Během kulturní revoluce v 60. letech byl sesazen a pronásledován, po skončení této kampaně se však směl vrátit mezi vládnoucí elitu.\n"}
{"id": "1116156", "url": "https://cs.wikipedia.org/wiki?curid=1116156", "title": "Pražský baseballový týden", "text": "Pražský baseballový týden\n\nPražský baseballový týden je jedním z nejprestižnějších baseballových turnajů v Evropě. Jeho tradice sahá až do roku 1980, kdy byl poprvé zorganizován hráči baseballového oddílu VSBH Praha.\n\nZ prvních ročníků vítězové nejsou známí nebo se pořadí neurčovalo.\n\n"}
{"id": "1116157", "url": "https://cs.wikipedia.org/wiki?curid=1116157", "title": "Křížová cesta (Čestice)", "text": "Křížová cesta (Čestice)\n\nKřížová cesta v Česticích na Strakonicku se nachází cca 400 metrů západně od obce na vrchu Kalvárie.\n\nKřížovou cestu tvoří čtyři větší zděné kaple, ve kterých jsou po dvou umístěny pašijové obrazy. Stojí spolu s kaplí Panny Marie na přístupové cestě ve svahu Kalvárie.\n\nNa kopci nad Česticemi bylo zřízeno poutní místo zřejmě roku 1626, kdy zde byly vztyčeny dřevěné kříže. Iniciátorem byl Michal Hýzrle z Chodů. Roku 1728 byly jako náhrada za ně postaveny čtyři zděné kaple a kaple Panny Marie, které nechal postavit Karel Šebastian z Říčan.\n\nHlavní svatyní poutního místa Kalvárie je Kaple povýšení Svatého Kříže. Ta je ve slohu vlašské renesance, její předsíň stojí na 12 dórských sloupech. Roku 1820 ji dala zbudovat hraběnka Reyová jako dík za své uzdravení. Kaple byla uvnitř vymalována Antonínem Velečinem, akademickým malířem ze Strakonic, který je také autorem obrazu na vnější straně kaple malovaným na omítce.\n\nPoutní místo má také svoji poustevnu, postavenou za žulovými balvany na svahu hory. Je to dřevěná, šindelem pokrytá stavba s malou věžičkou na střeše. Uvnitř má zachovalou freskovou malbou starého poustevníka. Byla postavena roku 1821 pravděpodobně jako atrakce ke zvýšení zájmu o slavné čestické poutě.\n\nPoutní místo Kalvárie je chráněno jako nemovitá Kulturní památka České republiky.\n\n\n"}
{"id": "1116160", "url": "https://cs.wikipedia.org/wiki?curid=1116160", "title": "Pustoryl panenský", "text": "Pustoryl panenský\n\nPustoryl panenský (\"Philadelphus\" × \"virginalis\") je opadavý keř z čeledi hortenziovité. Je hybridního původu, vznikl v kultuře v roce 1909, rodičovské druhy jsou pustoryl Lemoinův a \"Philadelphus nivalis\" 'Plenus'. Je pěstován v řadě kultivarů a je ceněný pro bohaté kvetení a velké, více či méně plné a silně vonné květy.\n\nPustoryl panenský je vzpřímený opadavý keř s tuhými vzpřímenými větvemi, dorůstající výšky 1 až 3 metrů. Letorosty jsou v mládí chlupaté. Starší borka je odlupčivá. Listy jsou vejčitého tvaru, oddáleně zubaté, 4 až 8 cm dlouhé a 2,5 až 4,5 cm široké, na bázi zaokrouhlené, na vrcholu krátce zašpičatělé. Na líci jsou lysé nebo olysalé, na rubu stejnoměrně přitiskle chlupaté. Květy jsou bílé, silně vonné, 4 až 5 cm široké, s částečně nebo zcela pomnoženými korunními lístky (poloplné až plné). Jsou uspořádané po 3 až 7 v chudých hroznech. Kalich i češule jsou stejnoměrně chlupaté. Tyčinky jsou delší než čnělky. Tobolky jsou elipsoidní až téměř kulovité. Kvete v červnu.\n\nJiné pustoryly s velkými květy (nad 3,5 cm v průměru) mají buď lysý kalich (\"P. coronarius\", \"P.\" × \"cymosus\", \"P.\" × \"falconeri\", \"P. inodorus\") nebo nevonné květy (\"P. floridus\", \"P. pubescens\"), případně obojí. Dobrým rozlišovacím znakem oproti ostatním běžněji pěstovaným velkokvětým druhům je také přitiskle plstnatá spodní strana listů. Pustoryl panenský má vždy více či méně plné květy, byť u některých kultivarů pouze v podobě několika úzkých korunních lístků navíc ve středu květu.\n\nPustoryl panenský byl vyšlechtěn v roce 1909 Lemoinem v Nancy zkřížením druhů \"Philadelphus × lemoinei\" (pustoryl Lemoineův) a \"Philadelphus nivalis\" 'Plenus'. Po druhém rodiči získal mj. plné květy.\n\nTento druh pustorylu je pěstován v řadě kultivarů. Z českých botanických zahrad jsou uváděny tyto (často jako \"Philadelphus hybr.\" + název kultivaru), v závorce je uveden rok vzniku:\n\n"}
{"id": "1116163", "url": "https://cs.wikipedia.org/wiki?curid=1116163", "title": "Marco Paixão", "text": "Marco Paixão\n\nMarco Filipe Lopes Paixão [marko pajšau] (* 19. září 1984) je portugalský fotbalový útočník, momentálně hrající za klub Altay SK. Mimo Portugalsko působil na klubové úrovni ve Španělsku, Skotsku, Íránu, Polsku, České republice a na Kypru.\n\nJeho bratrem-dvojčetem je útočník Flávio Paixão, se kterým nastupoval ve skotském Hamiltonu a polských klubech Śląsk Wrocław a Lechia Gdańsk.\n\n"}
{"id": "1116166", "url": "https://cs.wikipedia.org/wiki?curid=1116166", "title": "Matej Jacina", "text": "Matej Jacina\n\nMatej Jacina (* 9. března 1949) je bývalý slovenský fotbalista, levý obránce.\n\nV československé lize hrál za VSS Košice. Nastoupil v 18 ligových utkáních. Fotbalovou kariéru ukončil ve 20 letech, věnoval se studiu medicíny a pracoval jako urolog.\n\n\n"}
{"id": "1116167", "url": "https://cs.wikipedia.org/wiki?curid=1116167", "title": "Křížová cesta (Vimperk)", "text": "Křížová cesta (Vimperk)\n\nKřížová cesta ve Vimperku na Prachaticku se nachází cca 600 metrů severozápadně od centra města na zalesněném vršku.\n\nKřížovou cestu tvoří čtrnáct zastavení v podobě dřevěných očíslovaných skříněk na štíhlých kamenných sloupcích. Poutní místo je doplněno prostým dřevěným křížem na vrcholu.\n\nKřížová cesta byla postavena v 70. letech 19. století z iniciativy Johanna Steinbrenera, vysvěcena byla v roce 1884 během působení prvního vimperského děkana Jana Filipa Brunnera.\nAž do konce druhé světové války se zde konaly poutě. S odchodem německého obyvatelstva v roce 1946 a s nástupem komunismu postupně zanikala.\n\nRoku 2001 byla celá křížová cesta obnovena a opravena.\n\n\n\n"}
{"id": "1116172", "url": "https://cs.wikipedia.org/wiki?curid=1116172", "title": "Kohlstätten", "text": "Kohlstätten\n\nKohlstätten je německý název českých sídel:\n"}
{"id": "1116173", "url": "https://cs.wikipedia.org/wiki?curid=1116173", "title": "Wang Ming-ťüan", "text": "Wang Ming-ťüan\n\nWang Ming-ťüan (; * 11. října 1985, Jung-čou, Čína) je čínská vzpěračka. Na Letních olympijských hrách v Londýně získala zlatou medaili ve váhové kategorii do 48 kg celkovým výkonem 205 kg (91 kg v trhu a 114 kg v nadhozu). Je též čtyřnásobnou mistryní světa.\n\n"}
{"id": "1116181", "url": "https://cs.wikipedia.org/wiki?curid=1116181", "title": "František Josef Andrlík", "text": "František Josef Andrlík\n\nFrantišek Josef Andrlík (21. září 1852 Polička – 28. listopadu 1939 Ústí nad Orlicí) byl český učitel, spisovatel knih pro mládež a překladatel.\n\nNarodil se v Poličce Dolním Předměstí. Jeho otec Vincenc Andrlík byl krejčí a vlastník obchodu se střižným zbožím. Poté co absolvoval obecnou školu a v roce 1863 německou reálku, na přání rodičů vystudoval roku 1871 učitelský ústav v Hradci Králové. Svou učitelskou pouť započal jako podučitel v roce 1872 ve Výprachticích. V následujícím roce nastupuje již jako učitel v Ústí nad Orlicí, kde působil 39 let. V jeho literárních začátcích ponejprv přispíval do různých časopisů a kalendářů. Jeho cílová skupina byla především mládež, ale psal i prózu pro dospělé. Byl redaktorem časopisu „Přítel mládeže“ v Hradci Králové. Publikoval rovněž pod pseudonymy \"Jar. Lipovský\" a \"Josef Borek\". V roce 1880 se vydal na cesty. Procestoval celý Balkánský poloostrov. Z těchto cest vzniklo mnoho článků, které byly otištěny ve Zlaté Praze, Lumíru a dalších časopisech. Od roku 1887 redigoval „Literární věstník“ a edici „Přítel mládeže“. František Andrlík napsal a vydal 124 knih, z toho bylo 84 titulů pro mládež. Za svého života mu bylo uděleno čestné občanství města Ústí nad Orlicí. Dále obdržel uznání Zemské školní rady a vyslanectví ČSR v Bulharsku. Zemřel 28. listopadu 1939 v Ústí nad Orlicí, kde je rovněž i pohřben.\n\n"}
{"id": "1116183", "url": "https://cs.wikipedia.org/wiki?curid=1116183", "title": "Chlumecký kříž", "text": "Chlumecký kříž\n\nChlumecký kříž, též uváděn jako Kulmský kříž, () bylo pruské vyznamenání zřízené králem Fridrichem Vilémem III. po prusko-rusko-rakouském vítězství nad francouzským vojskem v bitvě u Chlumce ().\n\nPruský král Fridrich Vilém III., který v srpnu 1813 sledoval bitvu u Chlumce, oznámil, že za odolnost v boji ocení všechny ruské vojáky zúčastněné v bitvě. Avšak měl k dispozici pouze Železný kříž, vyznamenání zřízené v témže roce, které bylo určeno jen pruským poddaným za vynikající vojenské výkony. Uvědomil si, že nemůže naráz vyznamenat více než deset tisíc vojáků bez jistého znevážení Železného kříže. Železný kříž obdrželo v letech 1813–1815 okolo jedenácti tisíc Prusů, proto král založil další vyznamenání – Chlumecký kříž.\n\nV prosinci 1813 dostala jedna z berlínských textilních továren příkaz ke zhotovení 12 000 křížů, pro jejichž výrobu měla být použita černá hedvábná stuha s bílým okrajem podložená tuhým papírem. Avšak po prozkoumání vzorků byl projekt zamítnut a byla učiněna jiná objednávka: pro vojáky železné kříže se stříbrnými a bronzovými okraji a stříbrné kříže určené důstojníkům.\n\nPrvní kříže byly vyrobeny z kyrysů ukořistěných francouzskými kyrysníkům; vyrobili je samotní ocenění vojáci poté, co se dozvěděli o udělení vyznamenání. Dodnes se ve sbírkách Ermitáže zachovaly dva kusy z prvních vlastnoručně vyrobených křížů. První v Berlíně vyrobené kříže přišly do Petrohradu v květnu 1815, do Ruska bylo dodáno 443 důstojnických křížů pokrytých černým smaltem a 11 120 křížů pro mužstvo (namísto smaltu byla použita černá emailová barva). V dubnu 1816 bylo na přehlídce uděleno 7131 křížů.\n\nVelitel gardového sboru generál Miloradovič vydal tento rozkaz:\n\nV souladu se žádostí pruské strany se Chlumecký kříž nosil na levé straně hrudi („vyznamenání budiž nošeno na levé straně uniformy stejně jako řádové hvězdy“). Podle statutu byl za všemi ruskými řády, i když v Rusku byl ceněn jako znak určité výlučnosti.\n\nDoprovodné dokumenty vyznamenaní nedostávali. Nejistota ve statutu ocenění trvala dlouho, až roku 1827 jej Mikuláš I. postavil na roveň ruských medailí. Carským výnosem z 20. dubna 1827 stanovil: \n\nPo smrti vyznamenaných se kříže udělené spojeneckým vojákům nevracely a zůstávaly útvaru, kde zemřelí sloužili.\n"}
{"id": "1116184", "url": "https://cs.wikipedia.org/wiki?curid=1116184", "title": "Unter den Linden", "text": "Unter den Linden\n\nUnter den Linden („Pod lipami“) je bulvár v berlínském obvodu Mitte. Svůj název dostal podle aleje lip, které lemovaly pěší část mezi dvěma jízdními pruhy.\n\nUlice se rozprostírá od východu na západ od místa bývalého královského zámku \"Berliner Stadtschloss\" v parku Lustgarten, od místa kde stál zdemolováný Palác republiky, k náměstí Pariser Platz a Braniborské bráně. Na východě u Berlínské katedrály ulice překračuje řeku Sprévu a odtud pokračuje dále pod jménem Karl-Liebknecht-Straße. Na západě pokračuje za Braniborskou branou jako ulice Straße des 17. Juni. Hlavní severo-jižní ulice křižující ulici Unter den Linden jsou ulice Friedrichstraße a ulice Wilhelmstraße.\n\nUlice Unter den Linden vznikla v srdci historické části Berlína z koňské stezky vytvořené Janem Jiřím Braniborským v 16. století na to, aby se mohl dostat k lovištím v Tiergarten. Byla nahrazena alejí lipových stromů vysazených v roce 1647 od městského paláce k bráně do města na nařízení Fridricha Viléma. Zatímco západní část ulice si zachovala svůj charakter, oblast kolem dnešního náměstí Bebelplatz byla v důsledku Třicetileté války integrována do opevnění Berlína, což je patrné dodnes, protože se zde nenacházejí žádné stromy.\n\nDo 19. století, jak se město rozšiřovalo na západ, se ulice Unter den Linden stala nejznámější a největší berlínskou ulicí. V roce 1851 byla v centrálním pruhu vztyčená jezdecká socha krále Fridricha II., navržená Christianem Danielem Rauchem. Během budování severo-jižního tunelu pro Berlínskou rychlodráhu v letech 1934-35 byla většina lip sťata. Během posledních dnů druhé světové války byly zbývající stromy zničeny nebo použity na topení. Velení Třetí říše během bitvy o Berlín využívalo po ztrátě okolních letišť ulici jako provizorní přistávací dráhu. Dnešní lípy byly vysázeny v padesátých letech 20. století a jsou ovlivněny znečištěním ovzduší a kontaminací půdy.\n\nOd roku 1937 začíná číslování ulice od mostu Schloßbrücke, který spojuje ulici Unter den Linden s parkem Lustgarten a ostrovem muzeí. Budova Kommandantenhaus má číslo 1. Naproti ní pod číslem 2 stojí budova historické zbrojnice Zeughaus. Je to nejstarší budova na ulici, která byla postavena mezi lety 1695 a 1706. V dnešní době (2014) zde je sídlo Německého historického muzea. Další budovy, které lemují ulici z východu na západ jsou palác Kronprinzenpalais, číslo 3 a válečný památník Neue Wach, číslo 4. Dále se u náměstí Bebelplatz nachází Berlínská státní opera, číslo 7 a Katedrála svaté Hedviky s palácem \"Altes Palais\", číslo 9. Na severní straně se nachází hlavní budova Humboldtovy univerzity, číslo 6 a Berlínská státní knihovna, číslo 8. Na západním konci ulice se nachází ruská ambasáda, číslo 63-65 a maďarská ambasáda, číslo 76. Na rohu s ulicí Wilhelmstraße je Hotel Adlon, číslo 77. Na ulici jsou sochy Alexandra a Wilhelma von Humboldta před univerzitou a pruských generálů Scharnhorsta a Bülowa.\n\n"}
{"id": "1116193", "url": "https://cs.wikipedia.org/wiki?curid=1116193", "title": "Jason Collett", "text": "Jason Collett\n\nJason Collett je kanadský písničkář. Je také členem skupiny Broken Social Scene, ale taktéž se věnuje sólové kariéře, v rámci níž vydal pět studiových alb.\n\n\n"}
{"id": "1116208", "url": "https://cs.wikipedia.org/wiki?curid=1116208", "title": "Kanton Auxerre-1", "text": "Kanton Auxerre-1\n\nKanton Auxerre-1 (fr. \"Canton d'Auxerre-1\") je francouzský kanton v departementu Yonne v regionu Burgundsko-Franche-Comté. Tvoří ho tři obce a část města Auxerre. Zřízen byl v roce 2015.\n\n\n"}
{"id": "1116209", "url": "https://cs.wikipedia.org/wiki?curid=1116209", "title": "Scott Adams", "text": "Scott Adams\n\nScott Adams (* 8. června 1957, Windham) je americký komiksový kreslíř a spisovatel. Známým se stal svými komiksovými kresbami a knihami o Dilbertovi.\n\nVystudoval ekonomii a management s titulem MBA na University of California, Berkeley. Poté 17 let pracoval ve velkých kancelářích korporací, naposledy v telefonní společnosti Pacific Bell. Práce v těchto firmách, nekonečné mítinky, konflikty managementu a inženýrů se stala inspirací pro vytvoření postavy Dilberta a celého jeho světa. Hlavní postavou jeho komiksů je inženýr, který se pravidelně stává obětí svého neschopného šéfa. Jeho kolegové mu dělají život ještě těžší.\n\nAdams je rovněž vlastníkem firmy Scott Adams Foods, Inc., která vyrábí vitamínový snack \"DILBERITO\". V roce 1997 získal od National Cartoonists Society cenu Reuben Award a titul karikaturista roku (vedle Jima Davise, Charlese Schulze nebo Billa Wattersona).\n\nTrpí laryngeální dystonií, onemocněním hlasivek, které mu neumožňovala jeden čas normálně mluvit. Speciálními cvičeními dokázal svůj zdravotní problém kompenzovat.\n\n\n"}
{"id": "1116210", "url": "https://cs.wikipedia.org/wiki?curid=1116210", "title": "Kanton Auxerre-2", "text": "Kanton Auxerre-2\n\nKanton Auxerre-2 (fr. \"Canton d'Auxerre-2\") je francouzský kanton v departementu Yonne v regionu Burgundsko-Franche-Comté. Tvoří ho šest obce a část města Auxerre. Zřízen byl v roce 2015.\n\n\n"}
{"id": "1116211", "url": "https://cs.wikipedia.org/wiki?curid=1116211", "title": "Občina Rečica ob Savinji", "text": "Občina Rečica ob Savinji\n\nObčina Rečica ob Savinji je jednou z 212 občin ve Slovinsku. Nachází se v Savinjském regionu na území historického Dolního Štýrska. Občinu tvoří 12 sídel, její rozloha je 30,1 km² a k 1. 1. 2017 zde žilo 2 308 obyvatel. Správním střediskem občiny je sídlo Rečica ob Savinji. Občina vznikla roku 2006 oddělením od občiny Mozirje.\n\nJižní částí území protéká řeka Savinja. Nejvyšším vrcholem občiny je hora Medvedjak (1 564 m n. m.), na jejímž severním úbočí je lyžařská sjezdovka.\n\nObčinu tvoří 12 sídel: Dol-Suha, Grušovlje, Homec, Nizka, Poljane, Rečica ob Savinji, Spodnja Rečica, Spodnje Pobrežje, Šentjanž, Trnovec, Varpolje, Zgornje Pobrežje.\n\nSousedními občinami jsou: Mozirje na severovýchodě, Nazarje na jihovýchodě a na jihu, Gornji Grad na jihozápadě a Ljubno na západě.\n\n\n"}
{"id": "1116212", "url": "https://cs.wikipedia.org/wiki?curid=1116212", "title": "Kanovnické domy (Litoměřice)", "text": "Kanovnické domy (Litoměřice)\n\nKanovnické domy v Litoměřicích jsou původně manýristické domy na \"Dómském náměstí\" na Dómském pahorku, postavené v souvislosti se založením litoměřické diecéze po roce 1655.\n\nDomy pro kanovníky litoměřické katedrální kapituly byly postaveny při jižní straně dnešního \"Dómského náměstí\", a původně měly jak ve směru do náměstí, tak ve směru k řece Labi výrazné štíty. Na přelomu 19. a 20. století byly přestavěny, takže dnes mají podobu jednopatrových řadových domků s novobarokně-klasicistními fasádami (jde o domky č. p. 3, 4, 5, 6, 7, 8 a 13). Tvoří jeden areál spolu s katedrálou sv. Štěpána, biskupskou rezidencí, budovou kurie (č. p. 9) a proboštstvím (č. p. 10).\n\nV č. p. 3 je dnes sídlo litoměřické dómské farnosti.\n\nV rámci Programu záchrany architektonického dědictví bylo v letech 1995-2014 na opravu památky čerpáno 9 415 000 Kč.\n\n"}
{"id": "1116213", "url": "https://cs.wikipedia.org/wiki?curid=1116213", "title": "Květen 2015", "text": "Květen 2015\n\n\n\n"}
{"id": "1116214", "url": "https://cs.wikipedia.org/wiki?curid=1116214", "title": "Věra Nechybová", "text": "Věra Nechybová\n\nVěra Nechybová (* 27. listopadu 1971 Klášterec nad Ohří) je česká politička a ekonomka, v letech 2015 až 2018 primátorka města Ústí nad Labem (od roku 2018 pak náměstkyně primátora), od roku 2014 zastupitelka městského obvodu Ústí nad Labem-Střekov, členka hnutí UFO.\n\nVystudovala obor veřejná správa, regionální rozvoj na České zemědělské univerzitě v Praze (získala tak titul Ing.).\n\nTřináct let působila v neziskové organizaci Fokus, kde se vypracovala z místa asistentky na pozici finanční manažerky. Od roku 2012 pracovala na Městském úřadě v Lovosicích, kde se zabývala dotacemi a veřejnými zakázkami.\n\nVěra Nechybová je vdaná a má dvě dospělé děti. Žije v Ústí nad Labem, konkrétně v části Církvice.\n\nV komunálních volbách v roce 2014 kandidovala jako nestraník za hnutí ANO 2011, ze kterého byla následně vyloučena za účast na puči, při kterém se stala primátorkou, do Zastupitelstva města Ústí nad Labem, ale neuspěla (stala se však první náhradnicí). Městskou zastupitelkou se stala v červnu 2015. Dne 24. června 2015 složila na řádném zasedání zastupitelstva města slib zastupitelky a poté byla zvolena primátorkou města. Jejímu zvolení předcházelo odvolání dosavadního primátora města Josefa Zikmunda, náměstků primátora a radních částí vlastního hnutí ANO 2011 a opoziční KSČM, ODS, ČSSD a UFO. V dubnu 2017 se stala členkou zastupitelského klubu Ústeckého fóra občanů (UFO), nikoliv však členkou tohoto politického uskupení.\n\nV komunálních volbách v roce 2014 kandidovala také do Zastupitelstva Městského obvodu Ústí nad Labem-Střekov, rovněž však neuspěla a stala se třetí náhradnicí. Později však tři její kolegové na své funkce rezignovali a Nechybová se tak stala zastupitelkou městského obvodu. Ve volbách v roce 2018 mandát zastupitelky městského obvodu obhájila, když vedla kandidátku hnutí UFO z pozice členky hnutí.\n\nV krajských volbách v roce 2016 kandidovala z pozice lídryně jako nezávislá na kandidátní listině subjektu \"\"ProKraj\"\" (tj. nezávislí kandidáti a hnutí UFO) do Zastupitelstva Ústeckého kraje, ale neuspěla.\n\nV komunálních volbách v roce 2018 byla z pozice členky hnutí ÚSTECKÉ FÓRUM OBČANŮ (UFO) lídryní kandidátky tohoto hnutí do Zastupitelstva města Ústí nad Labem, mandát zastupitelky města obhájila. Koalici následně vytvořily vítězné hnutí ANO 2011, třetí hnutí UFO, čtvrtá ODS a osmé hnutí PRO Zdraví a Sport. Dne 19. listopadu 2018 byl novým primátorem města zvolen Petr Nedvědický z hnutí ANO 2011, sama Nechybová se stala náměstkyní primátora.\n"}
{"id": "1116215", "url": "https://cs.wikipedia.org/wiki?curid=1116215", "title": "Seznam představitelů Ústí nad Labem", "text": "Seznam představitelů Ústí nad Labem\n\nSeznam představitelů Ústí nad Labem obsahuje starosty a předsedy MěNV a primátory.\n\n"}
{"id": "1116217", "url": "https://cs.wikipedia.org/wiki?curid=1116217", "title": "Marolles-sous-Lignières", "text": "Marolles-sous-Lignières\n\nMarolles-sous-Lignières je francouzská obec v departementu Aube v regionu Grand Est. V roce 2012 zde žilo 329 obyvatel.\n\nObec leží u hranic departementu Aube s departementem Yonne, tedy i u hranic regionu Grand Est s regionem Burgundsko-Franche-Comté. Sousední obce jsou: Bernouil (Yonne), Flogny-la-Chapelle (Yonne), Chessy-les-Prés, Lignières, Roffey (Yonne) a Tronchoy (Yonne).\n\nPři jižním okraji katastru obce prochází plavební kanál – Canal de Bourgogne.\n\n\"Počet obyvatel\"\n"}
{"id": "1116221", "url": "https://cs.wikipedia.org/wiki?curid=1116221", "title": "Marolles", "text": "Marolles\n\nMarolles je název nebo součást názvu více obcí ve Francii:\n\n"}
{"id": "1116222", "url": "https://cs.wikipedia.org/wiki?curid=1116222", "title": "Albert Andréé", "text": "Albert Andréé\n\nAlbert Andreé (1806 Spechtshausen u Tharandtu – 3. října 1883 Vítkovice) představitel německé technické inteligence působící na Ostravsku, důlní rada a od roku 1870 starosta Vítkovic.\n\nPo ukončení studia na gymnáziu v roce 1822 nastoupil na horní školu, poté studoval na báňské akademii ve Freibergu obory hornictví a hutnictví. Po ukončení studií nastoupil místo horního asistenta v rudných dolech Karla Josefa knížete Salma (1750–1838), odtud byl přeložen na uhelné doly na oslavansku, kde vykonával nejdříve funkci šichtmistra a pak provozního ředitele. V roce 1836 nastoupil jako správce uhelných dolů Salomona Rothschilda (1774–1855) v Polské Ostravě a zanedlouho vykonával funkci ředitele všech uhelných dolů řízených společností Vítkovické horní a hutní těžířstvo. V roce 1841 absolvoval zkoušky u horního soudu v Kutné Hoře a stal se substitutem horního soudu pro panství Doubrava a Orlová a autorizovaným soudním báňským znalcem pro Ostravsko-karvinský revír. V roce 1869 nastoupil ve funkci inspektora důlních podniků Johanna hraběte Larisch-Mönnicha (1821–1884).\n\nV době, kdy byl ředitelem dolů S. M. Rothischilda, založil doly Jindřich, Terezie a Vizina v Polské Ostravě na Jaklovci, Důl č. I (Hrušovský důl) včetně jam č. I a č. II, dědičnou štolu Barbora v Hrušově, doly Anselm v Petřkovicích, Karolinu a Hlubinu v Moravské Ostravě, doly Mühsam a Schwabe v Orlové, Eleonoru a Versuch v Doubravě. Podílel se na přípravě nového rakouského horního zákona (1854). Byl výborným organizátorem, průkopníkem novátorských způsobů práce a autor mnoha odborných publikací. V době, kdy byl starostou ve Vítkovicích, došlo v roce 1872 během sobotní výplaty (16. března) k nepokojům zaměstnanců dolu Hlubina, které přešly ve stávku horníků a vítkovických hutníků.\n\nByl členem Rakouského ústavního spolku pro Moravskou Ostravu a okolí (Oesterreichischer Verfassungsverein für Mähr. Ostrau und Umgebung), založeného v roce 1870.\n\nZa celoživotní dílo mu byl udělen Řád Františka Josefa III. třídy.\n"}
{"id": "1116223", "url": "https://cs.wikipedia.org/wiki?curid=1116223", "title": "Puerta del Sol", "text": "Puerta del Sol\n\nNáměstí Puerta del Sol ( ) je jedno z nejznámějších a nejrušnějších míst v Madridu ve čtvrti Sol v městském obvodu Centro. Nachází se zde nultý kilometr radiální sítě španělských silnic a důležitý přestupní uzel městské hromadné dopravy. Na náměstí se také nachází slavné hodiny, jejichž odbíjení je důležitou součástí tradičního novoročního zvyku: pojídání dvanácti bobulí vína, během dvanácti úderů ohlašujících silvestrovskou půlnoc. Novoroční oslavy jsou od roku 1962 každý rok přenášeny živě státní televizí.\n\nNa místě dnešního Puerta del Sol se v 15. století nacházela jedna z mnoha bran madridského opevnění. Svůj název brána získala díky tomu, že se nacházela na východě a že její vchod byl ozdoben vycházejícím sluncem.\n\nMezi 17. a 19. století se toto místo stalo důležitým místem setkávání: jako místo, kde se setkávali kurýří přicházející ze zahaniční i z ostatních částí Španělska, se místní poštovní úřad stal cílem pro ty, kteří dychtili po nejnovějších zprávách. Schody ke kostelu sv. Filipa na Puerta del Sol byly dokonce ve své době známy jako „\"mentideros de la Corte\"“, tedy místo, „kde se klepe o královském dvoře“.\n\nBudova poštovního úřadu (\"Real Casa de Correos\") byla postavena mezi lety 1766 až 1768 a její architektem se stal Francouz Jacques Marquet. Během vlády generála Franca byla tato budova sídlem Ministerstva vnitra a státní bezpečnosti. V současnosti je budova sídlem předsedy vlády Madridského autonomního společenství.\n\nNa Puerta del Sol se nachází několik známých památek, které patří k ikonickým symbolům města. Na jižní straně náměstí se nachází budova poštovního úřadu (\"Real Casa de Correos\"), která je sídlem předsedy vlády Madridského autonomního společenství (nezaměňovat se starostou Madridu). Na jižní straně se také nachází jezdecká socha krále Karla III., který je přezdíván \"„el rey alcalde“\" (král starosta), díky rozsáhlému programu na podporu pracujících, který uvedl v chod. Na budově mezi ulicemi Calle de Alcalá a Carrera de San Jerónimo se nachází slavná neonová reklama značny Tío Pepe. Na východní straně náměstí lze nalézt sochu medvěda a planiky (\"el Oso y el Madroño\"), heraldický symbol Madridu. Na místě, kde kdysi stávala monumentální fontána, se dnes nachází \"Mariblanca\", socha Venuše, část dřívější fontány.\n\n\"Kilómetro cero\" (nultý kilometr) je plaketa umístěná v dlažbě, symbolický střed Španělska. Symbolická podstata toho místo dělá z Puerta del Sol místo četných shromáždění a protestů, zejména proti násilí a válce. Na náměstí se tak například protestovalo proti terorismu (viz madridský teroristický útok z března 2004) či proti španělské účasti na válce v Iráku.\nV roce 2011 se náměstí stal ohniskem a symbolem protestního hnutí 15-M. Demonstrace zahrnovaly táboření na náměstí (@acampadasol), které začalo 15. května, uprostřed předvolebních kampaní před obecními volbami a volbami do parlamentů autonomních společenství. Protesty byly podněcovány prostřednictvími četných sociálních sítí, zejména pomocí Twitteru a Facebooku. Demonstrace se časem rozšířily do více než šedesáti dalších španělských měst. 12. června 2011 byla na náměstí z palet postavena provizorní kupolovitá stavba, která sloužila jako informační centrum Hnutí 15-M. Takto to pokračoval dále během léta 2011 až do 2. srpna, kdy se státní policie rozhodla stavbu odstranit a protestanty vykázat.\n\nPuerta del Sol leží v samém srdci Madridu. Jen pár kroků jihozápadně od Puerta del Sol se nachází Plaza Mayor; Královský palác, oficiální sídlo královské rodiny, se nachází více na západ. Východním směrem od náměstí se nachází budova parlamentu a slavná muzea Museo del Prado a Museo Reina Sofía, na jihovýchodě se nachází železniční stanice Atocha.\n\nPod náměstím se kříží linky 1, 2 a 3 madridského metra na stanici s názvem Sol. Stanice příměstské železnice Cercancías byla otevřena 27. července 2009, o čtyři roky později, než bylo původně plánováno. Stavba se protáhla kvůli objevu pozůstatků kostela \"Iglesia de Nuestra Señora del Buen Suceso\" během ražby hlavního tunelu.\n\nNa náměstí a v jeho těsném okolí se nachází velké množství obchodů, kaváren a restaurací. Tato část města zůstává aktivní i v pozdních nočních a časných ranních hodinách; zábava v místních barech a nočních klubech mnohdy začíná teprve v jednu ráno. Přes den je zde možno potkat mnoho pouličních hudebníků.\n\n"}
{"id": "1116224", "url": "https://cs.wikipedia.org/wiki?curid=1116224", "title": "Marie Charousová-Gardavská", "text": "Marie Charousová-Gardavská\n\nMarie Charousová-Gardavská (14. února 1893, Železný Újezd – 10. ledna 1967, Praha) byla česká autorka dětských knih.\n\nMarie Charousová-Gardavská se narodila 14. února 1893 v Železném Újezdě u Blovic. Její otec, Jakub Gardavský, byl řídící učitel. Po studiích pracovala v Praze jako učitelka, v roce 1921 se vdala za pedagoga Čeňka Charouse, též autora a spoluautora dětských knih. Podle matričního záznamu se odhlásila z římskokatolické církve v roce 1921 a navrátila v roce 1923. Napsala řadu knih pro děti a dospívající mládež. Dopisovala si s Františkem Hrubínem a Václavem Trojanem, pro kterého napsala libreto k jeho jediné opeře Kolotoč a též texty ke třem jeho dětským sborům . Je autorkou řady pro děti a dospívající mládež. S manželem je též spoluautorkou knižně vydaných učebních pomůcek.\n\nZemřela 10. ledna 1967 v Praze.\n\n\nNejznámější dětská kniha Marie Charousové-Gardavské vypráví o třech vznešených angorských kočkách. Jmenují se Iza, Aťa a Polinka a žijí v zelené vile, chodí v zelených šatech a na svět se dívají zelenými lorňony. Jsou bohaté a ve všem je o ně postaráno; jen nic nevědí o životě za plotem domu. Až když jim kluci nabídnou turecký med z matějské pouti, rozhodnou se, že se na pouť musí taky podívat. Zelené auto je tam zaveze a kočky se seznámí s babičkou, která prodává kouzelné obálky, a s jejím papouškem. Taky se spřátelí se slepičkou a psem Čamčulou Ham. S jejich pomocí vykouzlí pro děti a jejich rodiče další kouzelné obálky a do nich všechno, co si děti mohou přát. („Koloběžky, harmoniky, stavebnice, velký míč …. loutky, hračky, datle, fíky, k zakletému zámku klíč.“) V poslední obálce je klíč k zakletému zámku; kočky nakonec přijdou na to, že zakletý zámek je jejich vila a podělí se o své bohatství s dětmi a babičkou z pouti.\nPůvabné celostránkové barevné ilustrace Vojtěcha Kubašty znásobily poezii této knihy.\n\n\n\n"}
{"id": "1116226", "url": "https://cs.wikipedia.org/wiki?curid=1116226", "title": "Tenisová sezóna Tomáše Berdycha 2013", "text": "Tenisová sezóna Tomáše Berdycha 2013\n\nTenisová sezóna Tomáše Berdycha 2013 začala oficiálně 27. prosince 2012, kdy v Abú Zabí na exhibičním turnaji nestačil na Španěla Davida Ferrera, se kterým prohrál ve dvou setech. Z hlediska turnajových primátů to byla jedna z jeho nejhorších sezón, protože nedokázal ze tří finálových účastí proměnit alespoň jedno vítězství. Nejblíže turnajovému triumfu byl na francouzském turnaji v Marseille, kde nestačil na domácího tenistu Jo-Wilfrieda Tsongu, se kterým prohrál 6–3, 6–7 a 4–6, přičemž v tiebreaku druhé setu měl za stavu 6:5 mečbol.\n\nNa Grand Slamu se probojoval nejdále do čtvrtfinále Australian Open a Wimbledonu, ale v obou případech nestačil na Srba Novaka Djokovića. Naopak nejkratší účinkovaní prožil na antukovém French Open, kde skončil již v prvním kole na raketě Francouze Gaëla Monfilse, který před turnajem dostal divokou kartu. I přes méně úspěšné výsledky na grandslamech se po srpnovém semifinále na americkém Cincinnati Masters poprvé posunul na 5. místo žebříčku ATP, což byl jeho dosavadní nejlepší výsledek kariéry.\n\nV polovině ledna oznámil, že se po skončení smlouvy u americké firmy Nike domluvil na úzké spolupráci se švédskou oděvní společností H&M, která ho bude oblékat hlavně na kurtu, ale i mimo něj.\n\nPočtvrté v řadě se kvalifikoval na Turnaj mistrů, kde v základní skupině vyhrál pouze jedno ze tří utkání a nepostoupil tak do semifinále.\n\nPodruhé za sebou se s českým týmem dostal do finále Davisova poháru, tentokrát proti Srbsku. V Srbsku nastoupil do dvou dvouher a čtyřhry, přižemž první dvouhru proti Dušanu Lajovićovi zvládl s přehledem a druhou s čertvým vítězem Turnaje mistrů Novakem Djokovićem snadno prohrál. Nejduležitější se tak asi ukázala čtyřhra, ve které si s Radkem Štěpánkem poradili se srbským párem Ilija Bozoljac a Nenad Zimonjić. Tomáš Berdych tak slavil obhajobu nejcennější týmové tenisové trofeje. Po konci sezóny tak obsadil konečnou 7. příčku ve světové klasifikaci.\n\nSezónu odstartoval na přelomu roku v indickém Čennají, kde v předešlém ročníku nestartoval, protože společně s Petrou Kvitovou reprezentoval Českou republiku na Hopmanově poháru.\n\nV pozici nasazené jedničky, dostal pro první kolo volný los a rovnou tak postoupil do druhé kola. V něm se utkal s domácím tenistou Somdevem Devvarmanem, které mu nedovolil možnost ani jednoho brejku a po snadném průběhu ho vyprovodil ve dvou setech z kurtu. Ve čtvrtfinále na něj pak čekal 80. tenista klasifikace Roberto Bautista Agut ze Španělska, se kterým se ještě nestřetl a jenž hrál teprve ve svém druhém čtvrtfinále na okruhu ATP. V prvním setu uspěl španělský tenista, když za stavu 6:5 využil slabší gem Berdycha. Berdych se z prvního setu rychle oklepal a po třech brejknutých podáních soupeře srovnal na 1:1. V poslední setu, ale měl více štěstí Španěl, když za stavu 4:3 a výhodě ve shodě udělal český tenista při svém podání dvojchybu a ztratil tak podání a posléze celý zápas.\n\nNa Grand Slamu Australian Open, probíhajícím v Melbourne Parku, z pozice turnajové pětky neztratil v úvodních čtyřech kolech žádný set. Nejdříve přehrál Američana z konce elitní světové stovky Michaela Russella. Poté si poradil s mladým Francouzem Guillaumem Rufinem. Ve třetí fázi zvládl duel s rakouským tenistou Jürgenem Melzerem, se kterým měl před zápasem pozitivní bilanci 3:2. Hned při úvodu měl Rakušan šanci na brejknutí soupeře, kterou ale nevyužil a toho mohlo mrzet, protože hned v další hře mu Čech prolomil servis a set už si pohlídal. Ve druhé sadě rakouský hráč ztratil dvakrát svůj servis a Berdych tak vedl 2:0. Podivuhodný začátek naplnil Melzer i v třetím setu, kdy jako v předchozích obou případech hned na úvod ztratil svůj servis a vzteky hodil raketou o zem. Berdych soupeře ve třetím pak dokázal ještě jednou brejknout a po 109 minutách postoupil do osmifinále.\n\nTomáš Berdych v sezóně 2013 zaznamenal singlový poměr výher a proher 54–25 (68,35 %), z toho měl proti hráčům první světové desítky (kteří byli její součástí v době zápasu) bilanci 6–14 (30,00 %). Níže je uveden vzájemný poměr utkání vůči jednotlivým soupeřům:\n\n"}
{"id": "1116227", "url": "https://cs.wikipedia.org/wiki?curid=1116227", "title": "Klaudia Dudová", "text": "Klaudia Dudová\n\nKlaudia Dudová (* 2. září 1988 Levice) je česká herečka romské národnosti.\n\nNarodila se ve slovenských Levicích, poté se rodiče přestěhovali do Brna a následně do Ústí nad Labem. Matka pracuje jako pekařka, otec v továrně. Dudová má sestru a bratra. Během základní školy navštěvovala taneční kroužek \"Jeketana\", se kterým vyhrála romské soutěže a festivaly. Po základní škole začala studovat obor kadeřnice, po roce přestoupila na prodavačku. Poté začala pracovat jako pokladní v obchodě se smíšeným zbožím. V roce 2012 se jí narodila dcera Patricie, po půl roce se rozešla s partnerem.\n\nNa romské zábavě si jí všiml režisér Petr Václav, který hledal herečky do svého filmu Cesta ven, a nabídl jí roli.\n\nDne 1. dubna 2015 se na titulní straně Mladé fronty DNES objevil článek s titulkem \"Romská herecká hvězda neplatila za byt\" od redaktora Artura Janouška. Redakce následně pro kritice změnila titulek na \"\"Oceněná hvězda filmu Cesta ven dluží na nájemném\"\". V článku se píše, že Dudová několikrát nezaplatila nájem a dluh činí 25 800 Kč. V bytě podle Dudové měla bydlet její matka a přítel, kteří měli platit nájem, ale nehradili jej. K 31. březnu 2015 smlouva skončila a rodina se vystěhovala, avšak dluh neuhradila. Dudová tvrdí, že majiteli nabízela úhradu dluhu ve třech splátkách, což majitel odmítl a chtěl celou dlužnou částku uhradit najednou. Zástupci jiných médií (např. Erik Tabery z Respektu, server Echo24) článek a původní titulek označovali jako rasistický. Šéfredaktor deníku, Jaroslav Plesl, titulek i umístění článku hájí.\n\n\n\n\n"}
{"id": "1116228", "url": "https://cs.wikipedia.org/wiki?curid=1116228", "title": "Kostel Nanebevzetí Panny Marie (Tachov)", "text": "Kostel Nanebevzetí Panny Marie (Tachov)\n\nArciděkanský kostel Nanebevzetí Panny Marie v Tachově se nachází na návrší blízko někdejších hradeb, severně od hlavního náměstí. Gotická trojlodní stavba s věží v průčelí vznikla za vlády Karla IV. Za své dlouhé existence byl kostel poničen mnoha požáry, po každém neštěstí byl ovšem znovu opraven. K výrazné přestavbě došlo při regotizaci v roce 1908. Od roku 1958 je kostel chráněn jako kulturní památka ČR.\n\nMěsto Tachov má dlouhou historii lidského osídlení. Už Slované se rozhodli si zde vystavět hradiště. Těmito krajinami procházela důležitá Norimberská stezka spojující Čechy a Bavorsko. První doložené zmínky o Tachovu pocházejí z počátku 12. století. V období vlády Přemysla Otakara I. byl Tachov důležitým obranným bodem.\n\nK většímu rozkvětu města došlo za vlády Přemysla Otakara II. Ve městě se do dnešních dnů dochoval malý kostelík sv. Václava, o jehož existenci pravděpodobně hovoří donační listina Jana Lucemburského z 19. října 1329. Ta kostel společně s blíže neurčenou kaplí převádí pod správu řádu Křižovníků s červenou hvězdou. Tento malý kostel ale brzy přestal stačit stále rostoucímu středověkému městu. Proto se za vlády Karla IV. začal budovat nový a větší kostel. Tuto dataci stavby dokládají tvary stavebních prvků, typické pro karolinskou dobu a také celkově převýšené proporce kostela.\n\nZe 14. a 15. století se žádné dokumenty o výstavbě kostela nedochovaly. Za husitských válek byl ovšem kostel už velmi zpustlý, dva tamější faráři ho kvůli strachu z husitů opustili. V 15. století kostel ale postihla ještě další tragédie. Na svátek sv. Jiljí (1. září) roku 1492 totiž kostel společně s celým městem vyhořel. Po požáru došlo k rozsáhlým opravám a přestavbě kostela, byla opravena loď a do oken se vložily nové kružby ve stylu pozdní gotiky. Přestavbu dokládá rozdílná profilace žeber v lodi a chóru, v prvním poli lodi u vítězného oblouku se dokonce různí profilace žeber a patek, na která žebra dosedají. Roku 1558 kostel opět poničil požár, a proto musely následovat další rozsáhlé opravy. K věži se přistavělo nové patro zvonice. Do kostela byl dán nový oltář a kůr (tehdy dřevěný). Kostel byl také zařízen novým mobiliářem. V roce 1618 kostel koupila převážně luteránská městská rada, poté okamžitě následovalo vyrabování kostela radikálními luterány. Rozlámali sedm oltářů, svaté relikvie rozšlapali a zpeněžili neponičené cennosti.\n\nKe konci Třicetileté války v roce 1646 byl kostel vypleněn také Švédy. Ti založili požár, který poničil celé město včetně obou kostelů. V letech 1647-1649 došlo tedy k dalším opravám. Nový hlavní kostelní oltář byl vysvěcen roku 1663.\n\nV roce 1883 se na schůzi, vedené architektem Josefem Mockerem, rozhodlo o opravě a přestavbě kostela, který byl tou dobou opět v havarijním stavu. Kvůli nedostatku peněz k ní ovšem došlo až v letech 1904-1908. Projekt na přestavbu vytvořil A. Cechner a byl realizován třemi staviteli – Františkem a Janem Bradnerem a inženýrem Haubnerem. Nově zrekonstruovaný kostel byl vysvěcen 28. listopadu 1908.\n\nOd 17. století měla střecha kostelní věže cibulovitý tvar. Během regotizace byla ovšem střecha změněna na vysokou valbovou se čtyřmi nárožními věžičkami. Zrušen byl také věžní ochoz. Na hřeben střechy hlavní lodi byla přidána sanktusová věžička. Uvnitř kostela byl upraven dvoupatrový kůr, na zábradlí byly přidány slepé kružby. K menším změnám došlo také v úpravě zdobení oken a portálů.\n\nRoku 1929 byl kostel povýšen na arciděkanský. Za druhé světové války kostel při náletu zasáhla bomba, poničena byla ovšem jen severní část. Její oprava byla provedena v letech 1945-1946 a věž byla poté přístupná veřejnosti. V roce 1963 zde vypukl požár, při kterém byl zničen krov věže i kostela a schodiště do věže. Kostel byl po požáru zastřešen až v letech 1967–1968. Další změnu stavba prodělala v roce 1995, kdy byly do oken jižní části presbyteria vloženy nové kružby.\n\nKostel Nanebevzetí Panny Marie nestojí na náměstí, ve středu města. Nachází se na vyvýšeném prostranství, přímo vedle někdejších hradeb. Tato poloha umožňovala použít věž kostela také jako součást obranného systému města. Celková délka kostela je 45,5 metru. Orientován je typicky, kněžištěm na východ.\n\nKostel je rozdělen na převýšenou hlavní loď a na dvě nižší vedlejší lodě.\nV místě polygonálního závěru jsou na fasádě odstupňované opěráky spojeny průběžnou podokenní římsou.\n\nNynější hlavní vchod do chrámu je na jižní straně. Je krytý předsunutou zastřešenou lodžií vyvýšenou nad terén o sedm schodů. Lodžii zdobí lomené oblouky s přetínavými profily. Skrze vysoký lomený oblouk se segmentovým ostěním se vchází dovnitř kostela. Uvnitř je u vchodu přistavěna dřevěná předsíň.\nDalší větší vchod je na severní straně, pod věží. Má také tvar lomeného portálu.\nObě schodišťové věže mají samostatné vchody.\nNa severní straně je ve středu vedlejší lodě větší lomený portál, také se segmentovým ostěním.\n\nPo obvodu kostela je řada dalších menších portálů. Jeden z nich je na severní straně, vede do oratoře a má podobu sedlového portálu s okosením. Další vchod je na východní straně, přímo v ose oltáře. Je tvořen pouze jednoduchým kamenným překladem. Ve východní části se nachází ještě jeden malý lomený portálek. Ten je ovšem zazděný. Do sakristie na jižní straně je také samostatný vchod sedlovým portálem s přetínavým ostěním.\n\nVěž dominuje západní části kostela, je vysoká 70 metrů a má osm dřevěných pater. Nynější podoba krovu věže je až z období regotizace. Střecha je valbová a do jejích rohů byly přidány čtyři nárožní věžičky. V přízemí věže je křížově zaklenutý prostor, skrze který vede přímý vstup do kostela. Žebra křížové klenby jsou svedena na konzoly jehlanového tvaru.\n\nPo stranách věže jsou umístěny dva nižší schodišťové přístavky, které mají polygonální tvar. Přes schodiště v jižním přístavku je možné vyjít do obou pater kůru a na půdu jižní vedlejší lodi. Přístup ke krovu severní věže je možný přes varhanní kůr. Severním schodištěm se dá vyjít na pěvecký kůr a je z něj přístupná věž. Do věže se vchází lomeným obloukem přes předsíň. Ta na fasádě vystupuje z hmoty věže v podobě arkýře na krakorcích. První patro věže je nyní přibližně dva metry pod úrovní schodiště, má jediné okno, na jižní straně věže. Druhé patro je osvětleno dvěma střílnovými okny, ve třetím, čtvrtém a pátém patře následují menší, nepravidelně umístěná okna. V šestém patře jsou zvony kostela a tři vysoká okna, čtvrté okno v západní části je zazděné. V sedmém patře je umístěn hodinový stroj spojený se zvony. Je zde také použito jiné rozmístění oken, na jižní a severní straně jsou dvě okna, na západní a východní stěně vždy jen jedno. V osmém patře věže byl dříve byt věžného a byl z něj možný přístup na věžní ochoz, který byl po regotizačních úpravách zrušen. Přístup do krovu věže je možný po žebřících.\n\nOkna lodí jsou lomená, dvouosá. Každá část je nahoře zakončena jeptiškami (trojlisty) a nad nimi je vždy kružba. Ve vedlejších lodích má kružba většinou tvar čtyřlistu, v hlavní lodi je ovšem každá kružba jiná.\nV části presbytáře jsou okna trojosá. Jejich díly jsou také zakončeny jeptiškami, nad nimi jsou opět kružby s trojlisty. Okna do oratoře jsou obdélníková, dvoudílná s příčníkem, a jsou zdobena přetínavými profily.\nKostel je trojlodní bazilika se značně převýšenou hlavní lodí, která je od vedlejších lodí oddělena mezilodní arkádou s lomenými oblouky. Nad nimi je pás bazilikálních oken s vitrážemi.\nPřípory vítězného oblouku, oddělujícího kněžiště a hlavní loď kostela, jsou svedeny bez přerušení až na zem.\nHlavní i vedlejší lodě jsou zaklenuty křížovými klenbami. Profilovaná (vyžlabená) žebra jsou v hlavní lodi svedena na zdobené konzoly. Na konzolách jsou vytesány erby donátorů. Na jedné se možná dokonce nachází „busta“ stavitele. Ve vedlejších lodích jsou konzoly daleko jednodušší a mají ostruhový tvar. Žebra jsou rozdílně profilovaná v kněžišti a v hlavní lodi, což ukazuje na jejich rozdílné stáří. Také svorníky jsou zdobeny, nejčastěji květinovými motivy.\nPresbytář je tvořen dvěma klenebními poli a je zakončen polygonálním pětibokým závěrem s pásem vysokých oken. Závěr je zaklenut paprsčitě a v každém poli je výseč pro vysoké okno. Přípory mezi jednotlivými okny jsou svedeny nepřerušovaně na podokenní římsu a zde končí. Pod presbytářem se nachází krypta. Vstup do ní je kryt kamennou deskou před hlavním oltářem.\n\nNa severní straně presbytáře se nachází obdélníková oratoř se dvěma vitrážovými okny směřujícími do kněžiště. Okna mají tvar lomeného oblouku, jsou zdobena přetínavými profily. Stejně jako chór je i podoba oratoře až z období regotizace.\nNa jižní straně presbyteria se nachází patrová sakristie. Oratoř i sakristie mají vlastní vstupy z ulice a vlastní vchody do presbyteria.\n\nV západní části hlavní lodě je dvoupatrový kůr. První patro je určeno pro zpěváky, druhé je varhanní. První patro kůru je otevřeno do hlavní lodi obloukovou arkádou, která má pouze plasticky naznačen oslí hřbet. Jeho zábradlí je zdobeno slepými čtyřlisty. Zábradlí druhého varhanního patra je tvořeno slepými trojlisty.\nInteriéru kostela dominuje veliký barokní oltář s obrazem Nanebevzetí Panny Marie. Po stranách hlavního oltáře jsou sochy svatého Pavla a svatého Petra a na jeho nástavci jsou sochy tří archandělů. V kostele se také nacházely dva boční oltáře. Levý z nich, Panny Marie Utěšitelky (andělíčkovský, andělský) se ztratil. Pravý boční oltář je zasvěcen svatému Kříži. Je zdoben sochami svatého Jana Nepomuckého, svatého Antonína, svatého Josefa a svatého Františka Sarafinského. Všechny tři oltáře pocházejí z období oprav kostela po třicetileté válce.\n\nKazatelna se nachází na severní straně hlavní lodi. Je zdobena sochami čtyř evangelistů. Nad kazatelnou je obvyklý baldachýn, zakončený plastikou Nejsvětějšího Srdce Ježíšova. Po stranách hlavní lodi a v presbytáři je umístěno na konzolách deset soch českých zemských patronů. Sochy jsou ze dřeva a jsou polychromované. Světce zobrazují v životních velikostech. Na podstavcích soch jsou zobrazeny znaky donátorů. Sochy nechal postavit děkan a duchovní správce Tachova Johann Franz Franchimont mezi lety 1684 a 1695. Vyrobil je barokní řezbář a sochař Jan Brokoff. Během let došlo k přemisťování soch a možná i jejich podstavců. Například pod sochou sv. Víta se prokazatelně nacházel erb Jana Antonína Losi z Losyntálu a pod sochou sv. Václava erb manželky Jana Antonína Sofie Polyxeny von Krösig.\n\n\n\n"}
{"id": "1116229", "url": "https://cs.wikipedia.org/wiki?curid=1116229", "title": "Ivan Ivanov (vzpěrač)", "text": "Ivan Ivanov (vzpěrač)\n\nIvan Ivanov ( \"Иван Иванов\"; * 27. srpna 1971, Šumen, Bulharsko) je bývalý bulharský vzpěrač. Na Letních olympijských hrách v Barceloně získal zlatou medaili ve váhové kategorii do 52 kg. Na Letních olympijských hrách v Sydney původně obsadil druhé místo, ale měl pozitivní dopingový nález a byl diskvalifikován. Stal se čtyřikrát mistrem světa.\n\n"}
{"id": "1116231", "url": "https://cs.wikipedia.org/wiki?curid=1116231", "title": "Teorie tygra", "text": "Teorie tygra\n\nTeorie tygra (2016) je český film, celovečerní debut režiséra Radka Bajgara, který také napsal scénář. Pojednává o stárnoucím veterináři, který se pokusí vymanit z vlivu své ženy tím, že finguje duševní poruchu a je přijat do ústavu. Hlavní roli hraje Jiří Bartoška, pro něhož jde o návrat před kameru po prodělané nemoci. V dalších rolích hrají Tatiana Vilhelmová, Jiří Havelka, Pavla Beretová, Jakub Kohák, Iva Janžurová, Arnošt Goldflam, Lucia Siposová, Milan Lasica, Klára Melíšková. Roli manželky hlavního hrdiny hraje Eliška Balzerová.\n\nNatáčení bylo naplánováno od 4. srpna do 15. září.\n\n\n"}
{"id": "1116232", "url": "https://cs.wikipedia.org/wiki?curid=1116232", "title": "Stuart Burrows", "text": "Stuart Burrows\n\nStuart Burrows (* 7. února 1933) je velšský operní pěvec – tenorista. Narodil se ve vesnici Cilfynydd na jihu Walesu a své hudební vzdělávání ukončil již ve věku dvanácti let. Později pracoval jako učitel ve městě Bargoed, ale v roce 1959 začal profesionálně zpívat a vystupoval v mnoha představeních. V roce 2007 získal Řád britského impéria.\n\n"}
{"id": "1116239", "url": "https://cs.wikipedia.org/wiki?curid=1116239", "title": "Fotbalová národní liga 2015/16", "text": "Fotbalová národní liga 2015/16\n\nSezóna 2015/16 byla 23. ročníkem 2. nejvyšší české fotbalové soutěže. Začal v neděli 31. července 2015 a skončil v sobotu 28. května 2016.. Každé mužstvo odehrálo celkem 28 utkání systémem každý s každým (jednou na domácím hřišti a jednou na hřišti soupeře). Vzhledem k netradičnímu lichému počtu účastníků (15) mělo v každém kole jedno mužstvo tzv. volný los, tedy v tomto kole nehrálo. V ročníku 2016/17 se počet účastníků vrátí na tradičních šestnáct.\n\nZ loňského ročníku první ligy do této soutěže sestoupily týmy SK Dynamo České Budějovice a FC Hradec Králové, naopak do 1. ligy postoupily SK Sigma Olomouc a FC Fastav Zlín. Ze soutěže z finančních důvodů sestoupil klub FK Viktoria Žižkov a tak měly z ČFL postoupit dva týmy. Vítěz soutěže FC Bohemians Praha postup odmítl, a tak byla ostatním klubům nabídnuta 2 postupová místa, ovšem většina klubů postup také odmítla a přijal jej pouze FK Slavoj Vyšehrad. Z MSFL postoupil B tým Sigmy Olomouc.\n\nPoznámky:\n\nZdroje: \n\nBranislav Pindroch (28/0/16) –\nLukáš Budínský (28/11),\nOldřich Byrtus (1/0),\nPavel Dreksa (26/1),\nLukáš Duda (3/0),\nPavel Eismann (28/0),\nMatěj Fiala (15/2),\nPetr Glaser (9/1),\nJan Hošek (13/1),\nMarek Janečka (13/2),\nMihailo Jovanović (15/2),\nVáclav Juřena (17/1),\nLukáš Kurušta (1/0),\nPeter Lupčo (4/0),\nJan Moravec (24/6),\nFilip Panák (11/1),\nZbyněk Pospěch (9/5),\nErik Puchel (23/2),\nSander Puri (9/2),\nJan Růžička (21/0),\nJan Sedlák (21/2),\nMatej Sivrić (13/2),\nJan Šisler (16/4),\nĽubomír Urgela (26/5),\nRichard Vaněk (3/0),\nJaroslav Zelený (12/0) – trenér Jozef Weber, asistent Josef Mucha\n\nJiří Lindr (3/0/0),\nAdam Ordelt (1/0/0),\nRadim Ottmar (26/0/18) –\nJiří Bederka (5/0),\nPavel Černý (20/3),\nTomáš Holeš (26/1),\nJakub Chleboun (13/0),\nJiří Janoušek (25/0),\nJan Javůrek (3/0),\nMarek Krátký (12/1),\nPavel Krmaš (23/2),\nTomáš Malinský (28/2),\nPetr Mareš (20/4),\nMartin Nosek (25/0),\nPeter Nworah (5/4),\nJan Pázler (25/17),\nMarek Plašil (19/0/1),\nJan Shejbal (2/0),\nPetr Schwarz (20/3),\nIgor Súkenník (17/2),\nDaniel Trubač (19/2),\nDavid Vaněček (11/1),\nAdam Vlkanova (25/6),\nFilip Zorvan (19/1) –\ntrenér Bohuslav Pilný\n\nJiří Doleček (9/0/2),\nVlastimil Veselý (21/0/4) –\nAli Alaca (4/0),\nTomáš Bělíček (2/0),\nPatrik Bogner (3/2),\nTomáš Cihlář (19/0),\nDavid Helísek (28/1),\nRoman Hříbek (1/0),\nOldřich Kostorek (2/0),\nPavel Lapeš (11/0),\nDavid Ledecký (26/9),\nRadek Mezlík (26/2),\nRoman Nehyba (2/0),\nRadim Nepožitek (22/4),\nStijepo Njire (24/4),\nDaniel Odehnal (25/1),\nTomáš Okleštěk (24/6),\nJakub Pokorný (11/2),\nJevgenij Serenkov (2/0),\nBronislav Stáňa (23/3),\nJindřich Stehlík (2/0),\nJaroslav Svozil (11/0),\nRostislav Šamánek (27/8),\nŠimon Šumbera (25/8),\nPetr Vavřík (1/0),\nTomáš Weber (12/2),\nKubilay Yilmaz (1/0),\nLibor Žondra (24/9) –\ntrenér Radim Kučera, asistent Roman Vojvodík\n\nMarián Tvrdoň (8/0/-),\nZdeněk Zacharda (21/0/-) –\nPetr Barnat (3/0),\nFaouzi Bourenane (6/0),\nTomáš Bubeníček (1/0),\nJosef Eliáš (26/4),\nPetr Hošek (12/0),\nAlois Hyčka (11/3),\nJan Králík (19/4),\nAntonín Křapka (11/0),\nJan Křivonoska (1/0),\nKryštof Kubný (1/0),\nMichal Leibl (20/1),\nJan Martykán (13/2),\nJiří Miškovič (28/1),\nFilip Novotný (14/2),\nJan Peterka (25/0),\nJakub Pícha (3/0),\nDaniel Procházka (10/2),\nMomčilo Rašo (4/0),\nTomáš Smola (27/9),\nIvan Šnirc (25/1),\nLukáš Vaněk (26/0),\nRichard Veverka (15/2),\nPetr Výborný (8/0),\nMichal Zeman (26/7),\nAdnan Zukić (26/1) –\ntrenér Petr Němec\n\nMatej Mihálek (15/0/4),\nPavol Penksa (3/0/0),\nOndřej Prepsl (11/0/1) –\nBello Babatounde (12/0),\nOldřich Byrtus (10/0),\nLukáš Ďuriška (20/0),\nJan Farský (1/0),\nPetr Hošek (11/3),\nTomáš Hykel (8/0),\nPavol Ilko (14/1),\nMatej Ižvolt (24/3),\nMarián Jarabica (17/0),\nMartin Klabník (14/1),\nPatrik Krčula (20/1),\nDario Krišto (24/3),\nPetr Literák (20/1),\nMartin Matúš (4/0),\nEmmanuel Mensah (2/0), \nAdi Mehremić (9/0),\nThiago Silveira da Silva (6/0),\nMichal Skwarczek (12/1),\nMartin Slaninka (12/1),\nLukáš Stratil (16/6),\nMichal Švrček (24/3),\nErik Talián (6/0),\nPavel Tobiáš (6/1),\nErik Uljaky (25/0),\nDalibor Vašenda (7/0),\nMartin Vyskočil (25/5),\nPetr Zapalač (9/0) – trenér Mikuláš Radványi, asistent Ľuboš Berešík\n\nJosef Květon (7/0/3),\nPetr Vašek (21/0/5) –\nTomáš Čelůstka (14/0),\nJosef Dvorník (18/0),\nDominik Fišer (1/0),\nRadim Grussmann (25/0),\nLuboš Horka (14/0),\nMatěj Hrabina (18/0),\nJakub Janetzký (13/2),\nVáclav Jurečka (27/4),\nTomáš Jursa (19/2),\nNemanja Kuzmanović (25/7),\nTomáš Machálek (7/0),\nFrantišek Metelka (5/0),\nVáclav Mozol (12/0),\nTomáš Mrázek (22/2),\nZbyněk Pospěch (9/5),\nZdeněk Pospěch (24/1),\nJakub Přichystal (12/1),\nJan Schaffartzik (23/3),\nDominik Simerský (27/2),\nJan Svatonský (5/0),\nJan Žídek (22/2) – trenér Jan Baránek, asistent Ludevít Grmela\n\nLukáš Paleček (28/0/8) –\nMuamer Avdić (1/0),\nImrich Bedecs (25/1),\nTomáš Benetka (1/0),\nMiroslav Ceplák (14/1),\nMarek Čelůstka (20/1),\nDaniel Černý (4/1),\nRené Dedič (24/6),\nPavel Hloch (21/1),\nJiří Janoščin (25/1),\nMartin Janošík (12/1),\nPetr Joukl (25/0),\nTomáš Knötig (8/0),\nPeter Kučera (5/0),\nMario Latocha (4/0),\nJaroslav Málek (21/1),\nPavel Malcharek (22/6),\nMartin Motyčka (15/0),\nVáclav Mozol (15/1),\nMikk Reintam (5/0),\nLukáš Salachna (21/1),\nMartin Samiec (5/0),\nMarek Szotkowski (7/1),\nPeter Šenk (1/0)\nJakub Teplý (16/4),\nVáclav Tomeček (6/1),\nFilip Tomovič (6/0),\nMichal Velner (22/0),\nBenjamin Vomáčka (10/0),\nPavol Zimka (2/0) – trenéři Radim Nečas st. (1.–15. kolo), Karel Kula (16.–30. kolo), asistenti Kamil Papuga (1.–15. kolo), Martin Zbončák (16.–30. kolo)\n\nMartin Blaha (3/0/0),\nMichal Reichl (6/0/2),\nŠtěpán Spurný (19/0/5) –\nLukáš Buchvaldek (13/1),\nDenis Cana (2/0),\nŠimon Falta (13/1),\nJakub Habusta (21/2),\nJuraj Halenár (1/0),\nJan Hladík (24/2),\nDavid Houska (2/0),\nMatěj Hýbl (19/0),\nTomáš Chorý (7/1),\nVáclav Jemelka (25/0),\nLukáš Kalvach (26/2),\nMarcel Krayzel (1/0),\nRadek Látal (3/0),\nTomáš Malec (4/2),\nPavel Moulis (13/1),\nJakub Plšek (5/4),\nUroš Radaković (1/0),\nJan Rajnoch (11/0),\nFilip Richter (12/0),\nRenars Rode (1/0),\nJakub Rolinc (11/3),\nMarek Schmidt (7/0),\nMarek Socha (1/0),\nPavel Smékal (1/0),\nJaroslav Svozil (8/0),\nAdam Ševčík (12/0),\nOndřej Ševčík (13/0),\nPetr Ševčík (12/0),\nMartin Šindelář (8/1),\nVojtěch Štěpán (5/0),\nJan Štěrba (19/0),\nJiří Texl (26/1),\nAdam Varadi (2/1),\nVáclav Vašíček (2/0),\nJakub Vichta (5/0),\nPatrik Voleský (1/0),\nJakub Yunis (8/1),\nTomáš Zahradníček (10/0),\nFarid Zato-Arouna (2/0) – trenér Augustin Chromý, asistent Jan Krajčovič\n\n\n"}
{"id": "1116240", "url": "https://cs.wikipedia.org/wiki?curid=1116240", "title": "Kanton Auxerre-3", "text": "Kanton Auxerre-3\n\nKanton Auxerre-3 (fr. \"Canton d'Auxerre-3\") je francouzský kanton v departementu Yonne v regionu Burgundsko-Franche-Comté. Tvoří ho šest obcí a část města Auxerre. Zřízen byl v roce 2015.\n\n\n"}
{"id": "1116241", "url": "https://cs.wikipedia.org/wiki?curid=1116241", "title": "Kanton Auxerre-4", "text": "Kanton Auxerre-4\n\nKanton Auxerre-4 (fr. \"Canton d'Auxerre-4\") je francouzský kanton v departementu Yonne v regionu Burgundsko-Franche-Comté. Tvoří ho dvě obce a část města Auxerre. Zřízen byl v roce 2015.\n\n\n"}
{"id": "1116245", "url": "https://cs.wikipedia.org/wiki?curid=1116245", "title": "1. BFK Frýdlant nad Ostravicí", "text": "1. BFK Frýdlant nad Ostravicí\n\n1. BFK Frýdlant nad Ostravicí je fotbalový klub z moravsko-slezského pomezí z Frýdlantu nad Ostravicí, hrající od sezony 2015/16 Moravsko-Slezskou Divizi, skupina F. Klub byl založen v roce 1931 pod názvem Sportovní sdružení Frýdlant.\n\nVyrůstal zde Petr Faldyna, který je rekordmanem druhé nejvyšší soutěže (od 1993/94 včetně) jak v počtu vstřelených branek (95), tak prvenství v tabulce nejlepších střelců ročníku (3).\n\n1. Beskydský Fotbalový Klub má ve Frýdlantě dlouholetou tradici. Počátky tohoto klubu sahají, díky pár sportovním nadšencům, pod záštitou SK Frýdlant, až do roku 1921. Ve své bohaté sportovní historii šířil místní fotbalový klub své dobré jméno po celém kraji. V roce 1953 postoupilo A mužstvo do krajského přeboru, což byla v té době třetí nejvyšší soutěž v Československu. V roce 1991 se oddíl kopané dočkal historického úspěchu, když A družstvo mužů pod hlavičkou TJ Ferrum postoupilo do divize. V roce 1994 však závod Ferrum končí se sponzorováním sportu a klub prožívá složité období. Tým mužů padá až do I.A třídy a začíná od začátku. V roce 2006 bylo založeno občanské sdružení 1. BFK Frýdlant n.O. a v květnu 2012 se pak 1. BFK Frýdlant n. O. dočkal největšího úspěchu v dějinách klubu, když z Mistrovství Evropy neprofesionálních týmů v Rakousku dovezl stříbrné medaile a stal se tak vicemistrem Evropy neprofesionálních týmů \"Mountain Village European Championship\".\n\nHistorické názvy:\n\n\n\"Aktuální k datu: 24. června 2015\"\n\nPoznámky:\n\n"}
{"id": "1116246", "url": "https://cs.wikipedia.org/wiki?curid=1116246", "title": "Time Tracking primaERP", "text": "Time Tracking primaERP\n\nTime Tracking primaERP je cloudová aplikace pro sledování času stráveného na úkolech, projektech, nebo klientech. Aplikaci vyvinula česká společnost ABRA Software a.s. a distribuuje ji do celého světa.\n\nAplikace primaERP patří do široké kategorie time tracking software. Umožňuje zaznamenávat čas a náklady s ním spojené. Byla navržena pro profese, které účtují dle hodinové sazby, např. programátoři, designeři, překladatelé a právníci. Umožňuje vytvářet výkazy práce, účty a nastavovat hodinové sazby.\n\nAplikace je zdarma bez omezení funkčnosti pro týmy až do tří členů. Velká internetová platforma Projectmanagement.com uvedla v lednu 2014 důležité vlastnosti tohoto softwaru a také ceny jeho používání pro týmy, které mají více než tři členy.\n\nprimaERP se skládá ze tří modulů: Time Tracking, Billing a Attendance. Aplikace generuje data, která mohou určit efektivitu využití času a nalézt neproduktivní činnosti. Různé typy výkazů a grafů umožňují sledovat výkonnost práce, pro zobrazení je možné vyfiltrovat důležité záznamy. Aplikaci je možné využívat jako nástroj pro time management.\n\nProgram umožňuje týmovou práci několika uživatelů v rámci jednoho účtu. Tuto funkci mohou využít projektoví manažeři jako nástroj pro kontrolu úkolů, které vykonávají jejich zaměstnanci.\n\nAplikace umožňuje import dat z Microsoft Outlook, iCal, Basecamp Classic a Google Calendar.  Prostřednictvím API je možné propojení s dalšími programy.\n\nTime tracker existuje jako webová aplikace běžící v internetovém prohlížeči. Existuje také mobilní verze aplikace pro Android a iOS, která může pracovat i v offline režimu. Data jsou uložena na zabezpečeném serveru a synchronizace mezi webovou a mobilní aplikací probíhá v cloudu. \n\n\n"}
{"id": "1116249", "url": "https://cs.wikipedia.org/wiki?curid=1116249", "title": "Carwyn Jones", "text": "Carwyn Jones\n\nCarwyn Jones (* 21. března 1967) je velšský politik. Narodil se ve Swansea a vyrůstal ve velšsky mluvící rodině ve městě Bridgend. Zde docházel na střední školu Ysgol Brynteg, později studoval na Aberystwythské univerzitě. Po dokončení právních studií odešel do Londýna, kde složil advokátní zkoušky a později se v Cardiffu a následně dalších městech věnoval této činnosti. Později opustil právní praxi a začal přednášet na Cardiffské univerzitě. Později byl krajským zastupitelem Bridgendu a roku 1999 se stal členem Velšského národního shromáždění. Roku 2009 byl zvolen Prvním ministrem Walesu, kde nahradil dosavadního ministra Rhodri Morgana.\n\n"}
{"id": "1116251", "url": "https://cs.wikipedia.org/wiki?curid=1116251", "title": "Mistrovství Evropy v zápasu řecko-římském 2012", "text": "Mistrovství Evropy v zápasu řecko-římském 2012\n\nMistrovství Evropy v zápasu řecko-římském 2012 se konalo v Bělehradě, Srbsko v březnu 2012.\n"}
{"id": "1116253", "url": "https://cs.wikipedia.org/wiki?curid=1116253", "title": "Johannes Lobkowicz", "text": "Johannes Lobkowicz\n\nJohannes princ Lobkowicz (* 22. srpna 1954 Mnichov) pochází z mělnické sekundogeniturní větve šlechtického rodu Lobkowiczů.\n\nV roce 1960 žil s rodiči v USA ve městě South Bend a zde chodil do školy. O šest let později byl poslán do Německa na jezuitské gymnázium. Ve 20 letech maturoval a v Mnichově vystudoval právnickou fakultu. Po skončení studia nastoupil do banky, kde působil v různých funkcích. Po roce 1989 mu bylo uděleno československé občanství, zažádal o navrácení majetku a po roce 1992 získal zpět zámek v Drahenicích a asi 1000 ha lesa, 26 rybníků a 100 ha zemědělské půdy.\n\nV roce 1992 zřídila bavorská banka pobočku v Praze a Jan Lobkowicz tam byl přeložen. Od roku 1993 začal opravovat vrácený zámek, který předtím užívala armáda, a už po 4 měsících se mu podařilo část zámku uvést do obyvatelného stavu. V Německu prodal rodinný dům a přestěhoval se s rodinou do Čech. Od té doby se věnuje správě majetku. Z původních 100 ha se díky nákupům a pronájmům obhospodařovaná plocha polností zvýšila na 330 ha. Po konkurzu sousedního zemědělského družstva rodina toto družstvo převzala a začala obhospodařovat asi 1200 ha půdy.\nOd roku 2013 je prokurátorem českého velkopřevorství maltézského řádu.\n\n"}
{"id": "1116257", "url": "https://cs.wikipedia.org/wiki?curid=1116257", "title": "Foolish Beat", "text": "Foolish Beat\n\n„Foolish Beat“ je čtvrtý singl, a první popová balada, americké zpěvačky-skladatelky Debbie Gibsonové. Nejdříve ji nahrála v zimě roku 1987 pro koncertní šňůru \"Dream Tour,\" měsíc předtím než došlo k zařazení písně na debutové studiové album \"Out of the Blue\".\n\nSingl vydaný v únoru 1988 labelem Atlantic vystoupal v americké hitparádě \"Billboard\" Hot 100 na první místo 25. června téhož roku. 17letá Gibsonová se tak stala nejmladší ženskou umělkyní v historii amerického žebříčku, která sama napsala, vyprodukovala i nazpívala píseň, jež dosáhla vrcholu. V britské UK Singles Chart hit nejvýše figuroval na deváté příčce.\n\nV Japonsku píseň vyšla na straně B se skladbou „Out of the Blue“ ve vydavatelství Atlantic Japan. V roce 2010 autorka nahrála novou verzi v podobě bonusu edice Deluxe alba \"Ms. Vocalist\", uvolněného exkluzivně na japonském trhu v listopadu téhož roku.\n"}
{"id": "1116260", "url": "https://cs.wikipedia.org/wiki?curid=1116260", "title": "Aymen Tahar", "text": "Aymen Tahar\n\nAymen Tahar ( ; * 2. října 1989, Sheffield, Anglie, Spojené království) je anglicko-alžírský fotbalový záložník od léta 2015 hráč rumunského klubu FC Steaua București.\n\nV červnu 2015 se jednalo o jeho příchodu do slovenského klubu ŠK Slovan Bratislava.\n\n\n"}
{"id": "1116261", "url": "https://cs.wikipedia.org/wiki?curid=1116261", "title": "Kyniska", "text": "Kyniska\n\nKyniska ( –\"Kyniska\") byla dvojnásobná olympijská vítězka v závodě čtyřspřeží v 4. stol. před Kr.\n\nKyniska ze Sparty zvítězila v tethrippu (jezdeckých závodech dvoukolových vozů se čtyřspřežím) na olympijských hrách v letech 396 a 392 př. n. l.. Zavedení tethrippa, závodů se čtyřspřežím koní se uskutečnilo na 25. olympijských hrách v roce 680 př. n. l.. Prvním vítězem této disciplíny byl Pagóndas z Théb.\n\nŽeny byly vyloučeny z účasti na olympijských hrách, nesměly soutěžit v atletických disciplínách. V jezdeckých disciplínách to bylo však jiné. Tam soutěžil majitel koně nebo zápřahu, a proto nebylo překážkou, aby tím majitelem byla i žena. Kyniska jako první mezi ženami chovala vlastní koně a první získala olympijské vítězství.\n\nKyniska se narodila v spartské královské rodině Eurypontovců. Byla dcerou spartského krále Archidama II. Dle historika Plutarcha, Kynisku soutěžit přiměl její bratr Agésilaos II. ve snaze zdiskreditovat tento sport, který byl podle něj pouze známkou bohatství majitele koní, zatímco v ostatních sportech byla rozhodující mužská statečnost a ctnost. Jezdec nebo vozataj bývall při těchto závodech většinou anonymní.\n"}
{"id": "1116263", "url": "https://cs.wikipedia.org/wiki?curid=1116263", "title": "Pagóndas z Théb", "text": "Pagóndas z Théb\n\nPagóndas ( –\"Pagóndas\") byl olympijský vítěz v závodech čtyřspřeží v roce 680 př. n. l.\n\nNa 25. hrách v roce 680 před Kr. zavedli v Olympii po výlučně atletických soutěžích \"tethrippon\" t. j. závody se čtyřspřežím koní. Prvním vítězem této jezdecké disciplíny byl Pagóndas z Théb.\n\nZávodní vůz byl dvoukolový, podobal se válečnému, ale odlišoval se od něj hlavně lehkostí. Vozataj při závodech stál a na rozdíl od účastníků atletických soutěží nebyl nahý. Koně poháněl dlouhým pevným prutem. Na rovině hipodromu vedl koně ve vyrovnaném řadě a před obrátkou, která byla vždy levosměrná, zešikmil jejich linii tak, že vnější kůň předjížděl ostatní o celou délku těla. Vítězný vozataj byl po závodě ale \"pouze tím druhým\" za majitelem vozu, který se stal olympijským vítězem ověnčeným olivovou ratolestí.\n"}
{"id": "1116266", "url": "https://cs.wikipedia.org/wiki?curid=1116266", "title": "Albatros Media", "text": "Albatros Media\n\nAlbatros Media a.s. je mediální společnost, která vznikla v roce 2008 a od roku 2009 funguje jako nástupnická společnost nakladatelství Albatros. V současnosti (2017) pod firmu patří 15 samostatných nakladatelství, distribuční síť a portály elektronických knih eReading a Palmknihy.\n\nAlbatros Media je z hlediska počtu vydaných titulů největší české nakladatelství.\n\n\n"}
{"id": "1116267", "url": "https://cs.wikipedia.org/wiki?curid=1116267", "title": "Úmluva o omezení případů bezdomovectví", "text": "Úmluva o omezení případů bezdomovectví\n\nÚmluva o omezení případů bezdomovectví ( \"Convention on the Reduction of Statelessness\") byla přijata na konferenci Organizace spojených národů (OSN) o budoucím vyloučení nebo omezení počtu osob bez státní příslušnosti v srpnu roku 1961. Cílem této úmluvy je, aby se počet osob bez státní příslušnosti snižoval tím, že smluvní státy budou udělovat své státní občanství také osobám, které se narodí na jejich území a staly by se jinak bezdomovci (apatridy). Úmluva stanovuje pravidla udělování či nezbavování státního občanství pouze pro situace, kdy by dotčená osoba zcela pozbyla jakéhokoli státního občanství.\n\nStranou Úmluvy je 63 států a 5 států Úmluvu sice podepsalo, ale neratifikovalo. Úmluva vešla v platnost 13. prosince 1975.\n\nČeská republika se připojila k Úmluvě dne 26. září 2001, kdy byla podepsána prezidentem České republiky, a vstoupila v platnost dne 19. března 2002. \n\nPodle této úmluvy se řídí organizace UNHCR (United Nations High Commissioner for Refugees – Úřad Vysokého komisaře OSN pro uprchlíky). Tato úmluva je klíčovým dokumentem sloužící k ochraně osob bez státní příslušnosti. UNHCR vypracovala také další dokumenty, které se vztahují k této úmluvě, protože počet osob bez státní příslušnosti stále eskaluje a jedná se o desítky miliony lidí. Úmluva o omezení případů bezdomovectví navazuje na Úmluvu o právním postavení uprchlíků (1951) a Úmluvu o právním postavení osob bez státní příslušnosti (1954). \n\nUprchlík je osoba, která za mimořádných okolností (válečný konflikt, přírodní katastrofa atp.) opustila území svého státu a nemůže, nebo se nechce vrátit zpět, protože má oprávněné obavy o svůj život a zdravotní stav.\n\nV kontextu mezinárodního práva je bezdomovec (také označován jako apatrida či apolita) chápán jako osoba, která není státním příslušníkem žádného státu. Tento význam slova bezdomovec (anglicky \"stateless person\") je třeba odlišovat od bezdomovce ve smyslu osoby bez obydlí (anglicky \"homeless person\"). Osoba bez státní příslušnosti nemůže používat diplomatické ochrany žádného domovského státu\".\"\n\nÚmluva se nezabývá pouze otázkami státní příslušnosti spadající do jurisdikce určitého státu, ale navrhuje také řešení problémů v oblasti státní příslušnosti mezi různými zeměmi. \"Úmluva z roku 1961 nevyžaduje po státech, aby udělovaly občanství všem dětem narozeným na jejich území (ius soli) nebo všem dětem narozeným jejich občanům (ius sanguinis). Pro získávání státního občanství při narození uznává oprávněnost kritéria místa narození i původu. Úmluva proto obsahuje záruky, aby použitím jakékoli z doktrín nevznikl stav bez státní příslušnosti\"\".\" Principy uvedené v Úmluvě tak posloužily jako efektivní rámec pro řešení sporů v oblasti státní příslušnosti. Podle mezinárodního práva by se měl každý stát snažit o vymýcení bezdomovectví a zajistit každé lidské bytosti její občanství dle Všeobecné deklarace lidských práv, kde je psáno, že \"každý má právo na státní příslušnost.\" Všeobecná deklarace lidských práv ale nestanovuje, na jaké občanství má osoba nárok a v důsledku toho, že tato pravidla chybí, by se osoba mohla ocitnout v nepříznivé sociální situaci z důvodu bezdomovectví. Vyšší počet signatářských států rovněž napomůže zlepšování mezinárodních vztahů a stability prostřednictvím konsolidace systému společných pravidel.\n\nTyto čtyři hlavní zásady pomáhají předcházet případům bezdomovectví nebo je v co nejvyšší míře omezovat:\n\nÚmluva obsahuje 21 článků, které mimo jiné stanoví následující pravidla:\n\nPodle osobního apelu Vysokého komisaře OSN pro uprchlíky:\n\nPřistoupení k Úmluvě je způsobem, jak státy mohou prokázat svůj závazek v oblasti lidských práva humanitárních norem, a to včetně práva na státní občanství, umožňuje státům řešit nedostatky vyplývající z různých přístupů k přiznávání občanství na celém světě prostřednictvím uznání společných záruk bránících vzniku bezdomovectví, aniž by tak bylo dotčeno právo suverénních států regulovat udělování občanství, podporuje transparentnost práva a předvídatelnost reakce států na hrozbu bezdomovectví prostřednictvím zavádění společných záruk, poskytuje státům nástroje k zamezení vzniku sporů v oblasti občanství a k jejich řešení, čímž zlepšuje mezinárodní vztahy a stabilitu, brání vysidlování tím, že podporuje využívání práva na státní občanství, rozšiřuje národní bezpečnost a stabilitu tím, že brání vyloučení a marginalizaci osob bez státní příslušnosti, podporuje vznik občanských práv a plnou účast jednotlivců na životě společnosti a pomáhá UNHCR mobilizovat mezinárodní podporu pro prevenci a omezování bezdomovectví.\n\n\n"}
{"id": "1116268", "url": "https://cs.wikipedia.org/wiki?curid=1116268", "title": "Archidamos II.", "text": "Archidamos II.\n\nArchidamos II. nebo také Archidámos II. ( ) byl králem Sparty od roku 469 př. n. l. do roku 427 př. n. l. Pocházel z královského rodu Eurypontovcov. Jeho spolukráli z královského rodu Agiovců byly Pleistarchos (469–458 př. n. l.), Pleistoanax ve dvou obdobích vlády (458–446 př. n. l.) a v letech (428–427 př. n. l.) a Pausanias (446–428 př. n. l.).\n\nArchidamos byl nástupcem svého děda Leótychida II., jelikož jeho otec Zeuxidamos předčasně zemřel a nedožil se nástupu na spartský trůn. Ve čtvrtém roce vlády Archidama bylo ve Spartě tak hrozné zemětřesení, jaké si Sparta nepamatovala. Následky této přírodní katastrofy Sparťané ještě ani nepřekonali a už museli čelit povstání otroků, kteří využili oslabení Sparty, aby si vydobyli svobodu. K povstání heilotů se připojil mnozí Perioikové a celá Messénie, která se po dvou prohraných válkách toužila zbavit cizího jha. Sparta se tím dostala do nezáviděníhodné postavení a nezbylo jí nakonec nic jiného jen požádat Athény o pomoc.\n\nAthény po delším váhání nakonec spartské žádosti vyhověly. Pro Athény to nebylo snadné rozhodnutí. Athény a Spartu totiž rozděloval odlišný způsob života a jeho hodnot. Athénští vojáci neskrývali své výhrady proti krutému zacházení Sparťanů k heilótům a k Messénii projevovali otevřené sympatie. Sparta se proto po krátké době rozhodla zbavit se svého problematického spojence. Za pomoc jim poděkovali a řekli jim, že si s povstalci už poradí sami. Sparta tak bez pomoci Athéňanů potřebovala k potlačení povstání ještě dlouhých osm let.\n\nMezitím se spojenectví mezi Spartou a Athénami definitivně skončilo. Perský tlak už skončil a v Řecku stály proti sobě nyní dva mocné státy, které měly ambice stát se vedoucí mocností v Řecku. Pro dosažení tohoto cíle se Sparta ve snaze oslabit pozici Athén sblížila s jejími tradičními nepřáteli, uzavřela s nimi spojenectví a podařilo se jí získat i řadu členů délského spolku. Athény byly proto nuceny zpřísnit kontrolu svých členů a od roku 460 př. n. l. bojovaly proti jednotlivým členům Peloponéského spolku. V roce 457 př. n. l. Sparta vstoupila do války a Athéňany porazila v bitvě u Tanagra v Bojótii, poté, co jim Athéňané odřízli cestu při jejich návratu z tažení proti Fókům spojencům Atén. Protože své vítězství důsledně nevyužili, Athény se rychle vzpamatovaly a o dva měsíce porazily Bojóťany spojence Sparty při Oinofyte. Po těchto událostech byla hlavně z iniciativy aténského státníka Perikla navržena Spartě mírová smlouva s trváním na 30 let a Sparta tento návrh přijala. Mír trval jen 14 let, neboť v roce 431 př. n. l. opět vypukla válka.\n\nTzv. druhá peloponéská válka (nazývaná též Archidamova) začala vpádem spartských vojsk do Attiky pod vedením spartského krále Archidama. Podnět k zahájení války dala podpora Athén Korkýře v boji proti Korintu a uzavření přístavů lodím Megary, která byla členem Peloponéského spolku. Král Archidamos ještě před vypuknutím války udělal vše, aby válce zabránil, ale argumenty Efora Sthenelaida o nezbytnosti vést válku proti Athénám přesvědčily většinu. Po vpádu Sparťanů do Attiky Periklés přesvědčil její obyvatele, aby se přestěhovali do bezpečí za hradby Atén a spolehli se na jejich námořní sílu. Vojsko Sparty vedené králem Archidamom nebylo schopno překonat hradby Athén, pustošilo krajinu Attiky a Athény jako odvetu vyslali flotilu o počtu 100 lodí, aby působily škody na Peloponésu. Na následující rok obyvatelstvo přeplněných Atén zachvátil mor a do roku této epidemii podlehl i Perikles. Sparta zatím stáhla svá vojska z dosahu moru a nadále pustošením Attiky a přepadáváním námořní dopravy narušovala zásobování Athén.\n\nPo smrti Perikla jeho místo zaujal Kleon. Kleon byl drsný, ale nadaný svou přirozenou výmluvností (demagog) a lehce přesvědčil Athéňany, aby neuvažovali o míru, ale se Spartou bojovali až do konečného vítězství. Když se v roce 428 př. n. l. Mytiléna na ostrově Lesbos pokusila zrušit spojenectví s Aténami, Kleon si vymohl na sněmu usnesení, že všechny Mytilénčany třeba za trest popravit. Druhý den sice athénský sněm toto usnesení zrušil, ale už mezitím kolem 1 000 občanů Mytilény našlo svou smrt na popravišti. Na Kleónove trestné výpravy v zájmu velmocenské politiky Athén se dívali její spojenci ne vždy s porozuměním a Atény tak ztrácely své přátele.\n\nNa tento vývoj v Aténách se Sparta dívala s uspokojením. Kolem roku 427 př. n. l. Archidamos zemřel a jeho následníkem se stal syn Agis, který již na následující rok velel armádě Sparty a jejích spojenců v pokračující peloponéské válce.\n\n\n"}
{"id": "1116270", "url": "https://cs.wikipedia.org/wiki?curid=1116270", "title": "Asociace konferenčních tlumočníků", "text": "Asociace konferenčních tlumočníků\n\nAsociace konferenčních tlumočníků (ASKOT) je profesní organizace konferenčních tlumočníků, působících v České republice, první a dosud jediná po zmařeném pokusu z roku 1968. Asociace byla založena 19. ledna 1990 jako výběrové stavovské sdružení, k jehož členství je třeba prokázat odborné i etické kvality a zkušenosti. V roce 2015 měla přibližně 100 řádných členů. V lednu 2007 se ASKOT dohodl s Jednotou tlumočníků a překladatelů (JTP) na přidružení. 1. srpna 2014 se stal členem Mezinárodní federace překladatelů (FIT) a zapojil se do práce jejího evropského střediska. ASKOT se podílí na pořádání vzdělávací akce JTP Jeronýmovy dny a v soutěži Slovník roku dotuje cenu za překladový slovník.\n"}
{"id": "1116271", "url": "https://cs.wikipedia.org/wiki?curid=1116271", "title": "Julius Lundwall", "text": "Julius Lundwall\n\nJulius Heinrich Friedrich Lundwall (10. června 1844 Wismar – 14. března 1930 Opava) byl opavský stavitel, majitel stejnojmenné stavební firmy a čestný člen Svazu německých inženýrů.\n\nNarodil se ve Wismaru v evangelické rodině meklenburského stavitele. Absolvoval gymnázium ve Wismaru a poté Akademii výtvarných umění v Mnichově. Pracoval v architektonických ateliérech v Kodani, Berlíně, Frankfurtu a Würzburgu. Podílel se na stavbě cukrovarů v Bukovině (Luzan) a Haliči (Preczworsk). V roce 1869 přizvala opavská akciová společnost \"Rafinerie cukru v Opavě\" Lundwalla k realizaci stavby cukrovaru ve Vávrovicích. Jedním z faktorů, které přiměly Lundwalla k přijetí nabídky, byla skutečnost, že v Opavě se v roce 1864 ustanovil evangelický sbor. Po svém příchodu do Opavy v roce 1869 se stal jeho aktivním členem. Nejprve se v roce 1872 spolupodílel se na stavbě evangelické modlitebny v Oblrichově ulici. V letech 1896–1899 též stavěl novogotický evangelický kostel podle projektu Ferdinanda Hickela (kostel byl v letech 1976–1979 přestavěn pro potřeby okresního archivu). Nejprve spolupracoval s opavským stavitelem Augustem Bartelem V roce 1882 obdržel vlastní stavitelskou koncesi. V roce 1884 zakoupil špitálský mlýn v dnešní Komárovské ulici, který přebudoval na rodinnou vilu a sídlo své stavební firmy.\n\nPro svou stavební firmu postupně získal:\n\nPo smrti vedli Lundwallovu firmu synové, později ji převzal stavitel Leo Seipel.\n\nArchitektura staveb sahá od historických slohů po secesi a modernu.\n\n\n\nV roce 1927 byl jmenován čestným členem Svazu německých inženýrů.\n\nV roce 1886 se oženil s Clarou Sophií Katharinou Paetow, která se narodila 26. června 1860 ve Fahrdorfu (Meklenbursko). Manželům se narodili dva synové:\n"}
{"id": "1116272", "url": "https://cs.wikipedia.org/wiki?curid=1116272", "title": "Agésilaos II.", "text": "Agésilaos II.\n\nAgésilaos II. nebo Agésiláos II. nebo Agesilaos II. ( ) byl spartský král z královského rodu Eurypontovců. Na trůn nastoupil v roce 398 př. n. l. a vládl do roku 360 př. n. l. Byl synem Archidama II. a jeho druhé manželky Eupolie. Patřil mezi nejvýznamnější krále v dějinách Sparty. Jeho spolukrálem z dynastie Agiovců byl v letech 398–394 př. n. l. Pausaniás, v letech 394–380 př. n. l. Agésipolis I., v letech 380–371 př. n. l. Kleombrotos I., v letech 371–369 př. n. l. Agésipolis II. a v letech 369–360 př. n. l. Kleomenes II.\n\nAgésilaos se stal králem Sparty po svém nevlastním bratrovi Agidovi II., neboť Agidova syna Leótychida neuznali za legitimního následníka pro podezření, že byl nemanželským synem. Sparta byla na začátku kralování Agésilaa hegemonem v Řecku, ale v letech jeho vlády pro události, které sám nemohl zvrátit tuto pozici ztratila. Ještě před nástupem Agésilaa na trůn se Sparta zamíchala do vnitřních záležitostí Persie. Když v roce 404 př. n. l. zemřel perský král Dareios II. a jeho synové Artaxerxes a Kýros se dostali do sporu o trůn, Sparťané vojenskou pomocí o počtu 13 000 žoldáků podpořili Kýra, ale tento strategický tah jim nevyšel, neboť Kýros v roce 401 př. n. l. v bitvě u Kunax padl a dlouhou strastiplnou cestu domů nepřátelskou krajinou přežilo jen 6000 Sparťanů. Trest Peršanů nenechal na sebe dlouho čekat a vítězný Artaxerxés se Spartě pomstil válkou trvající od roku 399 do roku 394 př. n. l., která skončila prohrou Sparty v námořní bitvě u Knidu, kde Sparta přišla o téměř celé své loďstvo a tím o nadvládu v Egejském moři.\n\nNa začátku války se i díky vojenským schopnostem krále Agésilaa Spartě ve válce dařilo. Agésilaos v bojích s Peršany osvobodil celou řadu maloasijských iónských měst a po významné bitvě u Sard, kde zvítězil proti Peršanům vedeným satrapou Tissafernem, hodlal proniknout hluboko do vnitrozemí Perské říše, ale tento úmysl mu zmařil rozkaz na návrat do Sparty pro vojenský konflikt, který propukl na Peloponésu.\n\nV roce 395 př. n. l. vypukla tzv. Korintská válka a to přimělo Spartu odvolat z perské fronty krále Agésilaa. Bezprostřední příčinou této války byl lokální konflikt na Peloponésu mezi Spartou a spojenci z koalice Théb, Atén, Korintu a Argu ve kterém se angažovali hlavně Sparta a Théby, ale hlubší příčinou byla expanzivní politika Sparty. Válka se vedla na dvou frontách na souši a na moři. Na souši Sparta sice zvítězila ve více významných bitvách, ale tato vítězství nedovedla využít důsledně ve svůj prospěch a proto se válka na pevnině vyvíjela nerozhodně. Na moři dominovaly s podporou Peršanů Atény, neboť Sparta v bitvě u Knidy ztratila významnou část svého loďstva. Do války se Agésilaos zapojil vítězstvím v Bitva u Koronei, kde se mu 14. srpna v roce 394 př. n. l. pokusili spojené síly Théb a Arga blokovat přechod na Peloponés. Podle historika Xenofóna to byla bitva nesmírně krvavá, ve které padlo mnoho vojáků na obou stranách a Agésilaos byl v bitvě zraněn. V další fázi korintské války navzdory vynikajícím vojenským schopnostem Agésilaa Sparta ne vždy dokázala odolávat nepříteli, protože obě strany v bojích využívaly žoldáků v čem byly řečtí soupeři Sparty zvýhodněni, protože byly podporováni zlatem z Persie. To se ale později změnilo.\nJelikož Athény po vítězství u Knidy opět vyrostly na námořní velmoc a postupně vzrostla i moc Théb, příliš velký vzrůst thébské a aténské moci nebyl v zájmu Peršanů. Tuto obavu Persie využila Sparta, která v roce 387 př. n. l. poměrně snadno přesvědčila prostřednictvím svého zmocněnce Antalkida perského krále Artaxerxa uzavřít tzv. \"Královský mír\". Podle společné dohody si perský král ponechal maloasijská města a Kypr. Athénám přiznaly ostrovy Lémnos, Skyros, Imbros a Sparta byla pověřena funkcí jakéhosi dozorce nad perskými zájmy v Řecku.\n\nV dalších letech však vypukly v Persii nepokoje, které překročily rámec obvyklých palácových spiknutí. Proti ústřední moci vystoupili sami královští místodržící a proto byl vliv na dění v Řecku perskému králi omezený. Toho využily Athény a Théby, které mohly rozšířit svou moc. Athéňané v roce 378 př. n. l. začali organizovat svůj druhý námořní spolek a uzavřeli spojeneckou smlouvu s 32 státy a zanedlouho tento počet ještě vzrostl. Sparťané se rostoucí vliv Athén snažili zastavit, ale to jim nevyšlo, neboť v roce 376 př. n. l. námořní bitvě u ostrova Naxos utrpěli porážku. Také v Thébách obnovili Bojótský spolek, který spartský král Agésilaos neuznal a po neúspěšných jednáních za zrušení spolku vpadlo spartské vojsko v roce 371 př. n. l. pod velením Agésilaova spolukrále Kleombrota do Bojótie. Pod svým velením měl 10 000 těžkooděnců a 1000 jezdců. Thébané postavili vojsko o počtu 6500 mužů. V červenci tohoto roku se pak vojska srazila na pláni nedaleko vesnice Leuktry. Thébský velitel vojsk Epameinóndas menší počet svého vojska vykompenzoval novou taktikou boje a s bojovou formací tzv. \"Kosý šik\" dosáhl ohromujícího vítězství. Sparťané ztratili v boji 4000 mužů a mezi mrtvými ležel i jejich král Kleombrotos.\n\nNásledky této porážky byly pro Spartu přímo fatální. Peloponéský spolek se jim rozpadl a proti Spartě povstali Messéňané i Arkaďané a na následující rok Epameinóndas s armádou z celé Bojótie osvobodil nejprve Messénii po téměř 350leté porobě a později Arkadii. Navzdory převaze se jim však nepodařilo dobýt Spartu, kterou ubránilo vojsko vedené Agésilaem. Hegemonie Théb však trvala krátce. Zazářila rychle jako meteor, ale tak rychle i zhasla.\n\nV roce 362 př. n. l. se spojila proti Thébám vojska tradičních nepřátel Sparty a Athén a jejich rozhodující boj se odehrál Bitva u Mantinei. I když bitva skončila nerozhodně, obě strany utrpěly velké ztráty na životech. Epameinóndas zahynul v boji a tím krátké období thébského hegemonie v Řecku skončilo. Ale i Sparta (jakož i Athény) ve svých následujících dějinách nedosáhla slávy z počátku panování Agésilaa. Agésilaos se se svým synem Archidamem ještě pokusili tento nepříznivý stav zvrátit, ale to se jim už nepodařilo. Když král Agésilaos jako 84letý ve Spartě zemřel, Sparta ho pohřbila velkolepě se všemi královskými poctami.\n\nÚpadek Sparty nelze připsat pouze na vrub spartského krále Agésilaa. Pravomoci krále byly ve Spartě v jeho době omezené. Skutečnou moc měla Gerúsia a hlavně Eforové, kteří mohli odsoudit i samotného krále v případě porušení zákona i k trestu smrti. K úpadku Sparty přispěl i Epitadeův pozemkový zákon přijatý v těchto letech. Zákon otevřel cestu ke koncentraci pozemkového vlastnictví, což mělo pro Spartu dalekosáhlé negativní následky. Během dalších dvou generaci se počet vlastníků půdy snížil z původních 9000 na 1500. Půdy zbavení Sparťané se dali najímat jako žoldáci a jejich odchodem se snížil vojenský potenciál Sparty. Během prvních let panování Agésilaa došlo také k prvnímu známému spiknutí proti spartskému státu. Vůdce spiknutí Kinadón měl za cíl zlomit moc oligarchie a dát práva chudším Sparťanům. Pokus o převrat byl ale rychle potlačen a Kinadón po mučení popraven.\n\nI přesto všemu antičtí historici popsali Agésilaa jako panovníka výjimečných kvalit, který žil svůj život jako skutečný \"Sparťan\". Známý je jeho výrok zaznamenán Plutarchem: \"\"Pokud jsem provedl jakýkoli čin, který si zasluhuje vzpomínku, tento skutek bude mým pomníkem. Pokud ne, žádný pomník nemůže zachovat mou památku.\"\n"}
{"id": "1116278", "url": "https://cs.wikipedia.org/wiki?curid=1116278", "title": "Děrsu Uzala (kniha)", "text": "Děrsu Uzala (kniha)\n\nDěrsu Uzala ( ) je kniha ruského sovětského etnografa, geografa, cestovatele a spisovatele Vladimira Klavdijeviče Arseňjeva z roku 1923.\n\nJde o nejznámější autorovo dílo, které lze žánrově označit jako dobrodružný cestopis. Obsah knihy je založen na skutečných událostech, které prožil kapitán Arseňjev jako vojenský zeměměřič se svými spolupracovníky při mapování východosibiřské tajgy v oblasti řeky Ussuri v letech 1902–1907.\n\nZážitky z výprav z let 1902–1906, popsal Areňjev ve své knize \"По Уссурийскому краю\" (1921, Ussuriským krajem). Tato kniha je považována za první díl vyprávění o Děrsu Uzala. Autor zde vylíčil, jak se s tímto domorodým lovcem a stopařem z kmene Goldů seznámil a co s ním prožil na výpravách. Kniha \"Дерсу Узала\" (Děrsu Uzala) se týká výpravy v roce 1907 a končí stopařovou smrtí.\n\nObě knihy mají nejen nespornou vědeckou ale i velkou uměleckou hodnotu. Postava lovce Děrsu Uzala přinesla do ruské, ale i světové literatury obraz člověka, který žije v dokonalé symbióze s přírodou. Jeho čistý vztah k lidem, svérázná životní filozofie a schopnost vnímat zvíře nebo strom jako rovnocenného partnera ukazují, jaká obrovská propast narůstá mezi světem panenské přírody a přetechnizované společnosti. Kromě mnoha dobrodružných příhod kniha obsahuje množství zajímavostmi o fauně a flóře tajgy, o místních obyvatelích a zvyklostech.\n\nRoku 1926 Arseňjev obě knihy přepracoval a spojil do jedné, kterou nazval \"В дебрях Уссурийского края\" (V hlubinách Ussurijského kraje).\n\nDěrsu Uzala (asi 1849–1908) prožil celý život v sibiřské tajze, byl výborný stopař a lovec. Mezi ním a kapitánem Areňjevem vzniklo velké přátelství. Děrsu Uzala jej zasvětil do všech tajemství divočiny a svou moudrostí, ušlechtilostí a statečností si získal jeho úctu a vřelou náklonnost. Také mu několikrát zachránil život.\nPo skončení výpravy se pokoušel Arseňjev svého druha, kterému se stářím zhoršil zrak, přivyknout životu ve městě. Děrsu Uzala si však nemohl zvyknout na život mezi čtyřmi stěnami. Proto se roku 1908 vydal pěšky z Chabarovska do své tajgy u řeky Ussuri. Na této cestě byl úkladně zavražděn a pochován v neoznačeném hrobě v tajze. Podle Arseňjeva se to stalo u osady Korfovskij asi 30 kilometrů od Chabarovska (v současné době tam má Děrsu Uzala památník).\n\n"}
{"id": "1116279", "url": "https://cs.wikipedia.org/wiki?curid=1116279", "title": "Šanta lesostepní", "text": "Šanta lesostepní\n\nŠanta lesostepní (\"Nepeta nuda\") je vytrvalá rostlina s modrofialovými květenstvími na vrcholech lodyh, jeden z mnoha druhů rodu šanta. V zahradnictvích bývá pěstována pro své květy a nenáročnost, v české přírodě se vyskytuje jen řídce a je považována za ohroženou rostlinu.\n\nDruh s výrazným kontinentálním původem je rozšířen od Střední Evropy přes Balkánský poloostrov, západní a střední Rusko až na Kavkaz, jihozápadní Sibiř, Blízký východ a do Střední Asie. V České republice, kde má druh severozápadní hranici rozšíření, se původně vyskytuje ve dvou teplých oblastech, ve středu a na severozápadě Čech a ve středu a na jihu Moravy.\n\nŠanta lesostepní je vázána na výslunná stanoviště, roste v pásmu nížin až pahorkatin, na místech střídavě vlhkých až suchých, obvykle na zásaditém podloží s půdou dobře zásobenou minerály. Vyskytuje se v místech stepního charakteru, jako jsou travnaté stráně, opuštěné louky a pastviny, na okrajích lesních cest, křovin a světlých lesů i na uměle vytvořených náspech.\n\nVytrvalá bylina, s přímou a nahoře rozvětvenou lodyhou, která bývá vysoká 40 až 100 cm. Lodyha vyrůstající z dřevnatějícího kořene je tlustá 3 až 5 mm, čtyřhranná, světle zelená až fialově naběhlá a někdy řídce chlupatá. Spodní listy mají delší řapíky, výše postavené listy mají řapíky kratší nebo jsou přisedlé. Listové čepele jsou elipsovité, vejčité neb kopinaté, dlouhé 3 až 6 a široké 2 až 3 cm, u báze jsou uťaté či srdčité, po obvodě vroubkovaně zubaté a špičku na vrcholu mají tupou nebo ostrou. Na spodní straně jsou světlejší a řídce porostlé tuhými chlupy. Spodní listeny jsou podobné listů, jsou jen poněkud menší, horní jsou čárkovité a dlouhé jen 2 až 3 mm. Listy, stejně jako celá rostlina, jsou aromatické a po pomnutí voní.\n\nOboupohlavné květy na krátkých stopkách vyrůstají v početných, oddálených a přerušovaných lichoklasech vytvářejících latu 3 až 8 cm dlouhou. Pětičetný kalich je trubkovitý, asi 5 mm dlouhý a jeho stejně dlouhé zuby jsou kopinaté až šídlovité. Světle modrofialová, nebo vzácně bílá, dvoupyská koruna s ohnutou trubkou bývá dlouhá 6 až 8 mm. Její horní rovný dvoulaločný pysk má laloky vejčité a po okrajích nahoru ohnuté. Sklopený dolní pysk má střední lalok vroubkovaný a vyklenutý, tmavě purpurově tečkovaný a chlupatý. Čtyři dvoumocné tyčinky nesou fialové prašníky. Květy kvetou od konce června do srpna a jsou opylovány hmyzem slétajícím se za nektarem. Ploidie druhu je 2n = 18.\n\nPlod jsou asi 2 mm velké, hnědé a výrazně bradavičnaté tvrdky rozpadající se na čtyři plůdky (semena). Rostlina se v přírodě rozšiřuje rozrůstáním nebo semeny. U vyšlechtěných kultivarů se pro zachování vypěstovaných vlastností množí vegetativně, nejjednodušeji dělením.\n\nTento méně známý druh šanty bývá také někdy vysazována jako okrasná rostlina na záhony trvalek v místech, která jsou spíše suššího charakteru. Po včasném odstranění odkvětlých květenství rostliny kvetou a voní dlouho do podzimu. Rostliny lze také pěstovat k řezu do vázy, kde vydrží poměrně dlouze. Jsou známou medonosnou rostlinou.\n\nV ČR se šanta lesostepní vyskytuje jen ostrůvkovitě a v málo početných populacích. Je ale druhem s poměrně nenáročnými ekologickými požadavky a řada jejich lokalit je územně chráněna. Pro zachování do budoucna byla v „Červeném seznamu cévnatých rostlin České republiky“ zařazena mezi druhy silně ohrožené (C2b).\n\n"}
{"id": "1116281", "url": "https://cs.wikipedia.org/wiki?curid=1116281", "title": "Polina Žerebcova", "text": "Polina Žerebcova\n\nPolina Žerebcova (* 20. březen 1985 Groznyj Čečensko) je čečenská novinářka, spisovatelka a aktivistka v oblasti lidských práv. Je autorkou knihy \"\"Deníky Poliny Žerebcovové\"\" z doby první a druhé čečenské války, která byla přeložena do mnoha jazyků. \n\n\"„Politkovská jako novinářka psala o válce zvenčí. Polina Žerebcovová popisuje válku ze samotného nitra válečných hrůz.\"“Der Spiegel\n\nPolina Žerebcova je signatářkou kampaně Putin musí odejít.\n\nPolina Žerebcova se narodila v Grozném. Během čečenských válek si jako devítiletá začala vést deník, který psala po deset let (1994–2004).\n\nPolina prožila své dospívání uprostřed čečenského pekla. Zažila zblízka válečnou realitu, opovržení i šikanu od spolužáků a učitelů. Ve svém příběhu odhaluje strhující svědectví o těžkém dětství, pubertě i mládí, během nichž proběhly tři čečenské války. Škola, první láska i hádky s rodiči – to zná každý mladý člověk. U Poliny však bezprostředně sousedily s bombardováním, hladem, zkázou a bídou. Děvčátko s ruským příjmením a s šátkem uvázaným na muslimský způsob, se ocitlo mezi dvěma ohni: vidělo smrt, a tak bojovalo o život i o to, aby zůstalo samo sebou. \n\nV roce 2013 získala v Finsku politický azyl.\n\n\n\n"}
{"id": "1116282", "url": "https://cs.wikipedia.org/wiki?curid=1116282", "title": "Občina Luče", "text": "Občina Luče\n\nObčina Luče je jednou z 212 občin ve Slovinsku. Nachází se v Savinjském regionu na území historického Dolního Štýrska. Občinu tvoří 7 sídel, její rozloha je 109,5 km² a k 1. lednu 2017 zde žilo 1 490 obyvatel. Správním střediskem občiny je vesnice Luče.\n\nStřední část občiny leží v horní části hlubokého údolí řeky Savinji. V údolí je nadmořská výška zhruba od 465 m na východě až po 580 m na západě. Z údolí směrem na jihozápad vystupuje krajina do kopců a hor Kamnicko-Savinjských Alp, kde nadmořská výška přesahuje i 2 000 m. Nejvyšším bodem je Veliki vrh (2 110 m).\n\nObčina se dělí na sedm sídel. V závorkách je uveden počet obyvatel v roce 2016: Konjski Vrh (126), Krnica (252), Luče (404), Podveža (137), Podvolovljek (226), Raduha (227), Strmec (123).\n\nSousedními občinami jsou Črna na Koroškem na severu, Ljubno na východě, Gornji Grad na jihovýchodě, Kamnik na jihu a jihozápadě a Solčava na severozápadě.\n\n\n"}
{"id": "1116286", "url": "https://cs.wikipedia.org/wiki?curid=1116286", "title": "Křížová cesta (Svatá Maří)", "text": "Křížová cesta (Svatá Maří)\n\nKřížová cesta ve Svaté Maří na Prachaticku se nachází 1,5 kilometru severovýchodně od obce na Mařském vrchu pod rozhlednou.\n\nKřížová cesta se nachází na vrcholu Mařského vrchu a vede přibližně sto metrů po cestě ke kapli svatého Václava. Čtrnáct zastavení stojí po obou stranách cesty, kamenné sloupky nesou kamennou kapličku s nikou s pašijovým obrázkem.\n\nZ iniciativy faráře a archiváře Františka Teplého byla roku 1935 postavena na vrcholu Mařského vrchu 12 metrů vysoká rozhledna a pod ní kaple svatého Václava. Obě stavby byly postaveny podle projektu Ludvíka Krejsy ze Štítkova. Slavnostní otevření a vysvěcení proběhlo 24. května 1936. Zároveň s kaplí byla postavena a vysvěcena také křížová cesta.\n\nRoku 2004 byla rozhledna rekonstruována.\n\n\n"}
{"id": "1116287", "url": "https://cs.wikipedia.org/wiki?curid=1116287", "title": "Chorvatská liga ledního hokeje 1998/1999", "text": "Chorvatská liga ledního hokeje 1998/1999\n\nChorvatská liga ledního hokeje 1998/1999 byla osmou sezónou Chorvatské hokejové ligy v Chorvatsku, které se zúčastnily celkem 4 týmy. Ze soutěže se nesestupovalo.\n\nV základní části každé družstvo odehrálo 9 zápasů. Všechny týmy po skončení základní části postoupily do playoff. Semifinále a finále se hrálo na 2 vítězná utkání, poražené týmy v semifinále hrály o třetí místo na dvě vítězná utkání. Postupující do finále hráli na tři vítězná utkání.\n\n\n\n\n"}
{"id": "1116290", "url": "https://cs.wikipedia.org/wiki?curid=1116290", "title": "Radomír Klein Jánský", "text": "Radomír Klein Jánský\n\nRadomír Klein Jánský (známý též jako Radko K Jansky či Radko Klánský) (11. června 1928 Plzeň – 8. října 2008) profesor lingvistiky a srovnávacích společenských věd na univerzitě v St. Louis, mezinárodní korespondent, publicista, literát.\n\nNarodil se v Plzni otci Bohumilu Kleinovi a matce Boženě Kleinové. V roce 1948 emigroval do Spojených států amerických, kde prožil většinu svého dospělého života v St. Louis v Missouri. 12. února 1949 byl v Československu v nepřítomnosti odsouzen k trestu smrti. Pracoval jako profesor lingvistiky a srovnávacích společenských věd na univerzitě v Saint Louis. Se svou ženou Annou Liou Jánskou rozenou Laufovou měl šest dětí: Margarita Roxana Rochowová, Anna-Maria Drahomíra Jánská, Saturnin Martin Jánský, Alexandra Tamara Riceová, Soňa Jánská-Levá, Dominik Waldemar Jánský. Ke konci života se vrátil zpět do své rodné vlasti, kde v roce 2008 zemřel.\n\n"}
{"id": "1116296", "url": "https://cs.wikipedia.org/wiki?curid=1116296", "title": "Divize E 1995/96", "text": "Divize E 1995/96\n\nV soubojích 5. ročníku Moravskoslezské divize E 1995/96 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1995 a skončil v červnu 1996.\n\n\nZdroj: \n\nPoznámky:\n\n\n"}
{"id": "1116298", "url": "https://cs.wikipedia.org/wiki?curid=1116298", "title": "Divize E 1996/97", "text": "Divize E 1996/97\n\nV soubojích 6. ročníku Moravskoslezské divize E 1996/97 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1996 a skončil v červnu 1997.\n\n\nZdroj: \n\nPoznámky:\n\n"}
{"id": "1116299", "url": "https://cs.wikipedia.org/wiki?curid=1116299", "title": "HIStory/Ghosts", "text": "HIStory/Ghosts\n\nHIStory/Ghosts je dvojitý singl od Michaela Jacksona z remixového alba z roku 1997. Původní píseň HIStory pochází z alba HIStory: Past, Present and Future - Book I z roku 1995, ale jako singl nevyšla. Ghosts je zbrusu nová píseň, kterou složil, napsal a produkoval M. Jackson a Teddy Riley v roce 1997. Pro obě skladby byl natočen videoklip. Klip pro song HIStory se odehrává ve sci-fi klubu budoucnosti a v prostřizích připomíná kariéru M. Jacksona. Klip pro Ghosts je na pět minut zkrácená verze ze 40 minutového filmu Michael Jackson's Ghosts.\n"}
{"id": "1116302", "url": "https://cs.wikipedia.org/wiki?curid=1116302", "title": "Michael Jackson's Ghosts", "text": "Michael Jackson's Ghosts\n\nMichael Jackson's Ghosts je krátký film k písním z alba . Jde o strašidelně laděný příběh, který ironicky, ale i humorně ukazuje jak lze poštvat dav proti někomu, koho příliš neznáme a komu nerozumíme. Jackson tím odkazuje na obvinění vznesená proti němu. Film byl uveden mimo soutěž na filmovém festivalu v Cannes v roce 1997. V roce 2002 byl zapsán do Guinnessovy knihy rekordů jako nejdelší videoklip v historii.\n"}
{"id": "1116304", "url": "https://cs.wikipedia.org/wiki?curid=1116304", "title": "Kongregace Šedých sester III. řádu sv. Františka", "text": "Kongregace Šedých sester III. řádu sv. Františka\n\nKongregace Šedých sester III. řádu sv. Františka ( \"Ordo Sancti Francisci Grisearum\", zkratka: OSFGr) je ženská katolická kongregace, od roku 1972 papežského práva. Sestry se řídí řeholí III. řádu sv. Františka, upravenou pro klášterní společenství, schválenou v roce 1982 papežem Janem Pavlem II. Jejich znak vychází z emblému III. regulovaného řádu sv. Františka. Kulaté logo znázorňuje kříž s paprsky a ruce patřící Kristu a sv. Františku; doplňuje ho nápis „POKOJ A DOBRO!“ První příslušnice Kongregace Šedých sester nosily černý hábit s šedým límcem a šedý plášť.\n\nKongregace byla založena 6. ledna 1856 v Praze dvěma rodnými sestrami Plaňanskými (Marií Xaverií a Annou Dulcelinou) a jejich přítelkyní Františkou Johannou Grosmannovou. Obě sestry pocházely z Kolína, odkud se rodina v roce 1824 přestěhovala do Prahy. Po smrti rodičů žily sestry v pronajatém bytě v Nerudově ulici, živily se ručními pracemi a navštěvovaly a pečovaly o nemocné chudé lidi v okolí. Jejich přítelkyně Františka Grosmannová pocházející z České Lípy, žila u své tety v Praze v Růžové ulici a často se s nimi stýkala. Společně vyhledávaly nemocné a chudé a navštěvovaly je v jejich domech.\n\nV roce 1853 se rozhodly, že založí duchovní spolek s cílem pomáhat nemocným, chudým a potřebným bez rozdílu náboženství, národnosti a sociálního postavení a bez nároku na odměnu. S pomocí kněze P. Františka Havránka se jim po delších jednáních podařilo získat potřebná povolení od církve i státu k založení kongregace a získaly do užívání kostel sv. Bartoloměje a přilehlé domy v Bartolomějské ulici. První představenou se stala Františka Johanna Grosmannová. Činnost kongregace se začala rozvíjet, sestry pracovaly v nemocnicích a v roce 1859 byly vysílány do válečné oblasti v Itálii a na Balkáně. Ošetřovaly též raněné za první světové války. V mírových letech první republiky rozšířily svoji činnost i mimo Prahu, postavily ošetřovatelskou školu v Hradci Králové a lázeňský dům v Poděbradech\n\nZa druhé světové války, díky svojí činnosti v nemocnicích a lazaretech, nemusely být deportovány do Říše a měly možnost přijímat nové členky. Jejich život byl však omezen zabráním domů v Bartolomějské ulici německou armádou a gestapem. V roce 1945 pak podle svého slibu ošetřovaly raněné bez rozdílu vyznání a národnosti. Po válce jim byl na krátkou dobu navrácen jejich majetek.\n\nPo nástupu komunismu byly sestrám postupně odebrány jejich domy v Bartolomějské ulici, kde zřídila Státní bezpečnost vězení pro odpůrce režimu. Kostel sv. Bartoloměje sloužil Ministerstvu vnitra jako skladiště. Soukromá ošetřovatelská škola v Hradci Králové byla znárodněna a sestry byly posílány do státních nemocnic (Plzeň, Klatovy, Praha, Sušice, Havlíčkův Brod, Humpolec, Kolín, Benešov, Hradec Králové aj.). Činnost řádových sester nebyla zpočátku novým režimem výrazněji omezována; státní úředníci si byli vědomi, že pro zdravotnictví představují levnou, ochotnou a dobře proškolenou pracovní sílu. Později se situace zhoršila, sestry byly odvolávány z nemocnic a převáděny do domovů důchodců, léčeben dlouhodobě nemocných, ústavů pro mentálně postižené ap. V roce 1953 byly sestry přesunuty do Broumovského kláštera, který od roku 1950 sloužil jako internační tábor pro řeholníky a řeholnice různých řádů. Část sester odešla do Charitního domova v klášteru Osek u Duchcova.\n\nV období postupující normalizace, v roce 1971, bylo kongregaci nařízeno opustit Broumov a vyhledat si nové působiště na českém území. Tehdejší generální představená kongregace Dagmar Kösslová přijala nabídku českobudějovického biskupa Josefa Hloucha přestěhovat sestry na Lomec nedaleko Vodňan a vybudovat zde na církevních pozemcích klášter.\n\nKongregace je institutem papežského práva, tj. přímo podřízena Svatému Otci. Je řízena centrálně, ustanovující zákonodárnou moc vykonává generální kapitula. Vedení kongregace je svěřeno generální představené a její radě. Činnost jednotlivých komunit řídí jejich představené. Základním konstitučním dokumentem je regule „Život klášterních společenství bratří a sester III. regulovaného řádu sv. Františka“, zaměřené v duchu serafínské milosrdné lásky, chudoby a pokory. Řeholní oděv tvoří černý hábit s pláštěnkou a bílý čepec s černým závojem.\n\nLomec, lidově Lomeček je poutní místo blízko Vodňan a Netolic, patřící katastrálně k Nestanicům, části obce Libějovice ve strakonickém okresu. Na vrchu stejnojmenného kopce (652 m n. m.) se nachází proslulý poutní Kostel Jména Panny Marie se samostatnou zvonicí a hřbitovem.\n\nNedaleko kostela je situován bývalý lovecký zámek, který nechal vystavět hrabě Albert z Buquoy v letech 1709–1710. Zámek byl později rozšířen o budovu školy a hospodu. Z původního zámku se stala fara a po příchodu Šedých sester započala přestavba fary a školy na klášter a charitní dům pro jejich staré a nemocné sestry, o které zde pečovaly. Při stavbě pomáhalo i několik dělníků z okolí v čele se stavitelem, panem Jiráněm, a v roce 1974 se sem mohlo nastěhovat 63 sester. 26. srpna 1974 byla posvěcena prozatímní kaple, ve které se denně konala mše svatá a Lomec se stal mateřincem Kongregace Šedých sester. Na jejich činnost dohlížel dosazený státní úředník tzv. tajemník. Sestry se nesměly zúčastňovat svatých poutí a měly omezený přístup do kostela. O bohoslužbách tam směla jen jedna sestra varhanice a jedna sestra, která pomáhala při mši. Po ní se musely rychle vrátit, aniž by mohly s kýmkoli promluvit.\n\nPo pádu komunismu byl Kongregaci Šedých sester vrácen zdevastovaný klášter v Bartolomějské ulici a v roce 1995 i poničený kostel sv. Bartoloměje. Po obnově byl kostel 18. dubna 1998 znovu vysvěcen kardinálem Miloslavem Vlkem a od té doby se zde konají denně mše svaté a odpoledne jsou vyhrazena adoracím v duchu smíru.\n\nV roce 1993 se sestry z Oseka vrátily do kláštera v Lomci u Vodňan. Sestry se zde starají o mariánské poutní místo a vykonávají všechny činnosti s tím spojené. Konají se zde mariánské soboty (vždy 1. sobotu v měsíci) a velmi často se pořádají náboženské poutě, které jsou hojně navštěvované. Mezi ty nejznámější patří Hlavní poutní (12. září), Růžencová, Tříkrálová, Hromniční, Boží Tělo, Dušičková, Adventní aj. Od poloviny roku 1990 vydávají sestry časopis \"Ave z Lomečku\". Od října 1992 jsou pořádány Fátimské dny (13. den v měsíci, v den výročí 1. Zjevení Panny Marie ve Fátimě). V areálu kláštera v Lomci byla zřízena meditativní zahrada, která se stala odpočinkovou zónou pro kněží z celé ČR. Dovolenou zde pravidelně tráví kardinál Vlk. Na cestě ke hřbitovu byla zbudována nová křížová cesta. Hospoda byla přestavěna na soukromý byt.\n\nKongregace Šedých sester v současnosti spravuje dvě komunity: mateřinecký klášter v Lomci u Vodňan, kde je i noviciát a sídlo generální představené, a klášter v Praze v Bartolomějské ulici.\n\n\n\n"}
{"id": "1116305", "url": "https://cs.wikipedia.org/wiki?curid=1116305", "title": "Křížová cesta (Bohutice)", "text": "Křížová cesta (Bohutice)\n\nKřížová cesta v Bohuticích na Znojemsku se původně nacházela cca 400 metrů východně od centra obce v poutním místě Lurdská jeskyně.\n\nKřížová cesta, kterou tvořilo 55 soch v životní velikosti, byla součástí venkovního Poutního místa Panny Marie Lurdské. Dochovalo se 54 soch, které jsou umístěny v Bohutickém zámku jako stálá expozice. Autory soch jsou kutnohorský řezbář Bohumilm Bek a akademicky vzdělaný malíř Eduard Neumann. Sochy byly vyrobeny z velmi kvalitního a drahého materiálu – ze dřeva libanonských cedrů. Tento odolný materiál je pomohl zachovat i přes velmi špatné uskladnění.\n\nKopii Lurdské jeskyně nechal vystavět roku 1928 místní farář. Byla to první stavba budoucího vyhledávaného poutního místa. Do skalního výklenku vzniklé jeskyně byla umístěna menza oltáře a kopie lurdské sochy Panny Marie. Následovalo vybudování velkolepé křížové cesty se sochami v životní velikosti. Podle dobových pramenů přicházely v době pouti do Bohutic tisícové davy věřících.\n\nPo zrušení poutního místa v padesátých letech 20. století byly sochy byly umístěny na různých provizorních místech, například v přístřešku u Lurdské jeskyně nebo později v kostele a hřbitovní kapli. Přes protest farníků byly se souhlasem Arcibiskupství olomouckého v roce 1991 prodány do Žarošic, kde byl záměr pro ně vybudovat kapličky. Odtud byly odvezeny do premonstrátského kláštera v Nové Říši.\n\nNavrácení 54 soch z původních 55 se uskutečnilo v roce 2007. Na dobu 25 let byly zapůjčeny bohutickému obecnímu úřadu, který zajistil jejich rekonstrukci, obnovu a umístění v zámecké expozici ve druhém patře zámku, kde je jich vystaveno 48.\n\n\n"}
{"id": "1116306", "url": "https://cs.wikipedia.org/wiki?curid=1116306", "title": "Pastrňák", "text": "Pastrňák\n\nPastrňák je české příjmení. Zastarale nebo nářečně označuje rostlinu pastiňák/pastinák, z něhož pochází Existuje více nositelů tohoto příjmení (v přechýlené podobě Pastrňáková):\n"}
{"id": "1116307", "url": "https://cs.wikipedia.org/wiki?curid=1116307", "title": "Theatre of Pain", "text": "Theatre of Pain\n\nTheatre of Pain je třetí studiové album rockové skupiny Mötley Crüe. Album je věnováno Nicholasu \"Razzle\" Dingleymu ze skupiny Hanoi Rocks který zemřel při autonehodě kterou způsobil a za niž byl také zatčen Vince Neil.\n\n"}
{"id": "1116308", "url": "https://cs.wikipedia.org/wiki?curid=1116308", "title": "Občina Rogaška Slatina", "text": "Občina Rogaška Slatina\n\nObčina Rogaška Slatina je jednou z 212 občin ve Slovinsku. Nachází se v Savinjském regionu na území historického Dolního Štýrska. Občinu tvoří 41 sídel, její rozloha je 71,5 km² a k 1. lednu 2017 zde žilo 10 994 obyvatel. Správním střediskem občiny je Rogaška Slatina.\n\nObčina se dělí na sídla: Brestovec, Brezje pri Podplatu, Cerovec pod Bočem, Ceste, Čača vas, Drevenik, Gabrce, Gabrovec pri Kostrivnici, Gradiški Dol, Irje, Kačji Dol, Kamence, Kamna Gorca, Male Rodne, Nimno, Plat, Podplat, Podturn, Pristavica, Prnek, Rajnkovec, Ratanska vas, Rjavica, Rogaška Slatina, Spodnja Kostrivnica, Spodnje Negonje, Spodnje Sečovo, Spodnji Gabrnik, Strmec pri Svetem Florijanu, Sveti Florijan, Tekačevo, Topole, Tržišče, Tuncovec, Velike Rodne, Vinec, Zagaj pod Bočem, Zgornja Kostrivnica, Zgornje Negonje, Zgornje Sečovo, Zgornji Gabrnik.\n\nSousedními občinami jsou: Poljčane a Makole na severu, Majšperk na severovýchodě, Rogatec na východě, Podčetrtek na jihozápadě a Šmarje pri Jelšah na západě. Při jižním a jihovýchodním okraji občiny protéká řeka Sutla, která zde tvoří hranici s Chorvatskem.\n\n\n"}
{"id": "1116309", "url": "https://cs.wikipedia.org/wiki?curid=1116309", "title": "Zdenko Velecký", "text": "Zdenko Velecký\n\nZdenko Velecký (* 24. listopadu 1941 Šimonovany) je bývalý slovenský fotbalista, útočník. Vystudoval medicínu a pracuje jako ortoped. Od sedmdesátých let byl více než 25 let lékařem házenkářů Prešova.\n\nV československé lize hrál za Slovan Bratislava a Tatran Prešov. Nastoupil v 71 ligových utkáních a dal 18 gólů. V Poháru vítězů pohárů nastoupil v 5 utkáních a dal 3 góly.\n\n\n"}
{"id": "1116310", "url": "https://cs.wikipedia.org/wiki?curid=1116310", "title": "Carpentier", "text": "Carpentier\n\nPříjmení Carpentier má více nositelů:\n\n"}
{"id": "1116311", "url": "https://cs.wikipedia.org/wiki?curid=1116311", "title": "Mötley Crüe (album)", "text": "Mötley Crüe (album)\n\nMötley Crüe je šesté studiové album rockové skupiny Mötley Crüe. Jde o první a také poslední album které skupina vydala se zpěvákem Johnem Corabi.Corabi nahradil Vince Neila který kvůli problémům s drogami a hlavně alkoholem ze skupiny odešel.\n\nVšechny texty napsal John Corabi a Nikki Sixx,veškerou hudbu složil J.Corabi,N.Sixx,Mick Mars a Tommy Lee\n"}
{"id": "1116313", "url": "https://cs.wikipedia.org/wiki?curid=1116313", "title": "Box muki", "text": "Box muki\n\nBox muki (box s nechráněnými klouby) je indické bojové umění podobné evropskému boxu, které bylo založeno v Benáresu. Bojový styl se zaměřuje na zdrcující údery pěstí i nohou, k čemuž patří i jejich zocelování bušením do tvrdých předmětů. Během cvičných zápasů kdy spolu soupeří dva protivníci, se často stává, že se do boje pustí i diváci a členové mužstva. Tato šarvátka trvá, dokud jedna strana není nucena odstoupit.\n"}
{"id": "1116314", "url": "https://cs.wikipedia.org/wiki?curid=1116314", "title": "Kumdang-2", "text": "Kumdang-2\n\nKumdang-2 je údajný lék proti AIDS, ebole, MERS a tuberkulóze objevený v Severní Koreji. Samotný název znamená v korejštině \"zlatý cukr\".\nPoprvé byl vyroben farmaceutickou společností Pugang a podle severokorejské tiskové agentury obsahuje ženšen a malé množství vzácných kovů včetně stopového množství zlata a platiny.\n\nNa oficiálních stránkách nové vakcíny lze pořídit dávka v ceně od 1500 rublů.\nSvětová média i odborná veřejnost se k existenci léku tváří spíše skepticky i vzhledem k tomu, že i během epidemie ptačí chřipky tato země objev účinného léku oznámila a dodnes nepředložila ke svému údajnému farmaceutického úspěchu žádné důkazy. Severní Korea jeho objev ohlásila během probíhající epidemie MERS v Jižní Koreji. Pro KLDR by lék znamenal především účinnější boj proti tuberkolóze a jiným respiračním onemocněním, která jsou podle Světové zdravotnické organizace nejčastějšími příčinami úmrtí v této zemi.\n\n"}
{"id": "1116318", "url": "https://cs.wikipedia.org/wiki?curid=1116318", "title": "Křížová cesta (Nové Hrady, okres Ústí nad Orlicí)", "text": "Křížová cesta (Nové Hrady, okres Ústí nad Orlicí)\n\nKřížová cesta v Nových Hradech, okres Ústí nad Orlicí, se nachází v severní části obce, na návrší za zámkem na cestě ke zřícenině hradu.\n\nKřížovou cestu tvoří 14 zastavení (dvanácté zastavení je dřevěný kříž), vytesaných do pískovcových ořímsovaných hranolů. Unikátní rokoková cesta byla zřízena roku 1767 nákladem 500 zlatých hraběnkou Barborou Chamaré. Vede od kostela svatého Jakuba Většího horním zámeckým parkem, kde je dančí obora, ke zřícenině hradu Boží dům.\n\nKřížová cesta je chráněna jako nemovitá Kulturní památka České republiky.\n\n\n"}
{"id": "1116319", "url": "https://cs.wikipedia.org/wiki?curid=1116319", "title": "Generation Swine", "text": "Generation Swine\n\nGeneration Swine je sedmé studiové album rockové skupiny Mötley Crüe.Na tomto albu se do sestavy vrátil zpěvák Vince Neil.\n\n"}
{"id": "1116323", "url": "https://cs.wikipedia.org/wiki?curid=1116323", "title": "Pěnový polystyren", "text": "Pěnový polystyren\n\nPěnový polystyren (EPS) je pevný a tuhý materiál s buněčnou strukturou, skládá se z 2 % polystyrenu, zbytek tvoří vzduch. Zpravidla má bílou barvu a je vyroben z napěněných polystyrenových kuliček. EPS má široké spektrum využití, používá se např. k výrobě podnosů, talířů, misek, termoboxů nebo balicího materiálu pro ochranu křehkých předmětů před nárazy. Nejčastěji se používá pro výrobu desek určených k izolaci budov. Vyrábí se rovněž ve formě izolačních panelů. Díky univerzálnosti a unikátním vlastnostem nachází uplatnění i v modelářství, při odlévání kovů či výrobě divadelních kulis.\nDíky svým vlastnostem, mezi něž patří mimo jiné nízká hmotnost, tuhost a tvárnost, je EPS vhodný pro širokou škálu různých aplikací. Očekává se, že jeho tržní hodnota do roku 2020 přesáhne 15 miliard USD.\n\nPatent na výrobu EPS perliček vlastní od roku 1949 firma BASF – autorem je brněnský rodák Fritz Stastny. Na českém území se vyrábí od roku 1963, historicky první závod byl postaven v Kralupech nad Vltavou. Prvním typem vyráběného EPS se stala značka Krasten. Nově patentovaná technologie dorazila k zákazníkům v roce 1973 pod jménem Koplen. Po změně vlastníka byl dodáván jako Synthos EPS. Od 1. 6. 2015 je dodáván s novým retardérem (bez Hexabromcyklododekanu, HBCD) a názvem – InSphere.\n\nČeský trh s pěnovým polystyrenem zaznamenal v uplynulých letech významný nárůst výroby i spotřeby. Ve stavebnictví se bílé a šedé desky aplikují nejen jako izolační obklady na domech, ale také při výstavbě mostů, železničních tratí nebo vozovek. V České republice se od roku 2008 spotřeba EPS pohybuje mezi padesáti až šedesáti tisíci tunami ročně.\n\nPoužívání pěnového polystyrenu po dobu více než 60 let dokazuje, že jeho vlastnosti zůstávají při správném použití nezměněny a že jeho životnost uvnitř stavebních konstrukcí je stejná nebo vyšší než životnost ostatních částí stavby. Je odolný vůči běžným stavebním hmotám jako cement, vápno či sádra, těžko se snáší jen s organickými rozpouštědly. Pěnový polystyren nevytváří živnou půdu pro mikroorganismy, neškodí mu ani půdní bakterie. Nehnije, neplesniví a netrouchniví. Dá se lehce zpracovat, neškodí životnímu prostředí a neohrožuje vodu. Při dodržování příslušných místních předpisů může být ukládán společně s plastovým odpadem k recyklaci, nebo být spalován ve spalovnách odpadů.\n\nZákladní surovinou pro výrobu EPS jsou polystyrenové perle nebo granule. Ty se vyrábějí suspenzní polymerací monomeru styrenu nebo extruzní technologií a výrobcům jsou dodávány v různých velikostech dle jejich požadavků (0,3 až 2,8 mm). V první fázi výroby zvětší perle působením syté vodní páry svůj objem na dvaceti až padesáti násobek svého původního. Uvnitř každé perle zároveň vznikne buněčná struktura. V další fázi následuje meziuskladnění v provzdušňovaných silech. V čerstvě vypěněných perlích se totiž během chlazení vytvoří podtlak způsobující vysokou citlivost na mechanické poškození. Difusí vzduchu do buněk perlí se podtlak vyrovnává, perle získávají větší mechanickou pružnost a současně se suší.\n\nZávěrečnou fází výroby je tvarování ve formách. Forma v požadovaném tvaru s parními tryskami ve stěnách se vyplní perlemi a vystaví se opět působení syté vodní páry. Perle změknou a dále se nafouknou. V uzavřeném prostoru se vzájemně svaří a vytvoří kompaktní výrobek. V případě bloku se rozřeže teplým drátem na desky požadovaných rozměrů.\n\nNárodní organizací, která se od roku 1998 podílí na tvorbě norem a zvyšování bezpečnosti výrobků z EPS, je Sdružení EPS ČR. Sdružení vydalo normu definující jedenáct základních typů vyráběných polystyrenů a stanovuje jejich minimální vlastnosti a způsob označování. K rychlé orientaci mezi nabídkou na trhu slouží logo Značky kvality. Tu uděluje Sdružení EPS ČR na základě pravidelného každoročního monitoringu kvality. Logo poskytuje zákazníkům na první pohled jistotu, že kupovaný pěnový polystyren splňuje vlastnosti vyžadované akreditovanou zkušebnou.\n\nPo vybalení například televize, ledničky nebo potravin stojíme před problémem, co udělat s použitým obalem z polystyrenu. Pokud nám není lhostejný stav naší přírody a nechceme hodnotnou surovinu nechat bez užitku uložit na skládku, nebo ji dát zlikvidovat jiným způsobem, můžeme využít systém separovaného sběru odpadních obalů. Jeho činnost se řídí podle zákona, který ukládá obcím a městům povinnost třídit a využívat komunální odpad, jehož součástí jsou také obaly z EPS. Stejně tak dovozci, distributoři a maloobchody, uvádějící na trh nebo do oběhu obaly případně balené výrobky, mají podle zákona povinnost obaly odebírat zpět a postarat se o jejich další využití.\n\nCelý systém vycházející z obdobných modelů v jiných evropských zemích je zastřešen firmou EKO-KOM, a. s. (www.ekokom.cz) autorizovanou Ministerstvem životního prostředí, která shromažďuje údaje o produkci obalů od firem uvádějících obaly do oběhu a na základě těchto vykázaných údajů přijímá platby a obstarává jejich rozdělování mezi obce nebo jiné subjekty provozující systémy sběru, třídění a využití obalového odpadu.\n\nPolystyren (EPS) je zařazen mezi plasty. Výrobky se označují recyklačním trojúhelníkem s číslem 6. V praxi tedy můžeme menší obaly z EPS odložit do žlutých kontejnerů na odpad určených pro plasty, odkud jsou později v k tomu zvlášť určených provozech ručně dotříděny. Objemné obaly z polystyrenu, které se do běžných nádob na plastový odpad nevejdou, nebo větší množství menších obalů, jež by zbytečně vyčerpalo kapacitu nádoby na plast a znemožnilo jiným spoluobčanům odkládat vytříděný odpad, můžeme odevzdat ve sběrných dvorech (recyklačních dvorech). Podmínky pro ukládání odpadu se mohou v jednotlivých sběrných dvorech lišit, a proto je dobré se o nich informovat předem přímo na místě, na příslušném obecním nebo městském úřadě, případně u firmy zajišťující v dané lokalitě svoz odpadu. Jestliže zvolíme možnost vrátit obal od výrobku v obchodě, kde jsme ho zakoupili, je lepší se informovat o podmínkách zpětného odběru hned při nákupu.\n\nSměs plastového odpadu je svážena do tzv. dotřiďovacích linek, v nichž je tříděna na jednotlivé druhy plastu podle možnosti jejich dalšího zpracování (recyklace). Dotříděné druhy plastů včetně zbylé směsi plastových odpadů se lisují do balíků a odváží ke zpracování na recyklační linky. Při třídění odpadového EPS se postupuje podle stupně znečištění. Znečištění vyplývá z jeho prvotního určení. Například obalové materiály bývají polepeny různými papírovými nebo plastovými štítky, lepicími páskami apod. a je žádoucí ji odstranit.\n\nPo roztřídění je pěnový polystyren komprimován na objemovou hmotnost 700-800 kg/m³, následně transportován a rozdrcen a dál využit. Neznečistěný materiál lze opět použít při výrobě nových obalů či izolací (s výjimkou izolací jako jsou desky EPS-F pro kontaktní zateplovací systémy ETICS, kde je použití cizího recyklátu vyloučeno). Již dříve se při výrobě pěnového polystyrenu do čerstvé suroviny přidávaly odřezky z vlastní výroby. Použitím moderních technologií je možné podíl recyklátu ještě zvýšit, aniž by to mělo vliv na kvalitu výrobku.. Ani znečištěný odpad nezůstane bez využití. Vyrábí se z něj lehčený beton, izolační omítky, zásypy, využívá se pro vylehčení zahradního substrátu nebo při výrobě pálených cihel atd. Tímto způsobem je možno roztřídit a zpracovat většinu odpadního polystyrenu.\n\nPoužitý pěnový polystyren lze jednoduše zakomponovat například do izolačních panelů z EPS a dalších stavebních prvků z tohoto materiálu. Při recyklaci EPS na standardní PS je tento produkt využíván k výrobě věšáků na oblečení, laviček, květináčů, hraček, pravítek, nádob pro semenáčky, fotorámečků a ozdobných lišt. Izolační prvky Rastra používané při stavbě betonových základů a stěn jsou vyráběny z kombinace betonu a EPS. Někteří američtí výrobci produkují betonové prefabrikáty se zhruba 80 % obsahem recyklovaného EPS již od roku 1993.\n\nNa stránkách organizace ACC je k plastovým produktům pro stravovací zařízení uvedeno následující:\n\nVládní orgány pro bezpečnost potravin na základě pěti desítek let vědeckých testů rozhodly, že použití polystyrenu v produktech pro stravovací zařízení je bezpečné. Polystyren například splňuje všechny standardy pro použití v obalech určených ke skladování a servírování potravin stanovené Úřadem pro kontrolu potravin a léčiv Spojených států (FDA), jakož i Evropskou komisí / Evropským úřadem pro bezpečnost potravin. Hong Kong nedávno přezkoumal bezpečnost servírování různých potravin pomocí produktů z pěnového polystyrenu a došel ke stejnému závěru jako FDA.\n\nV letech 1999 až 2002 bylo realizováno vyčerpávající posouzení potenciálních zdravotních rizik souvisejících s vystavením lidského organismu působení styrenu, ze kterého se vyrábí PS i EPS. Rizika vyhodnocoval mezinárodní panel sestávající z 12 odborníků vybraných Harvard Center for Risk Assessment. Vybraní odborníci byli vybaveni odbornými znalostmi z oblastí toxikologie, epidemiologie, lékařství, analýzy rizik, farmakokinetiky a posouzení expozice.\n\nStudie ve svých závěrech uvedla, že styren se vyskytuje přirozeně v potravinách, mimo jiné v jahodách, hovězím mase či různém kořením, a vzniká přirozeným způsobem při zpracování potravin jako například vín a sýrů. V rámci studie byly dále vyhodnoceny veškeré publikované údaje o množství styrenu, jež do lidského organismu proniká v důsledku migrace z potravinových obalů a dalších jednorázových předmětů v kontaktu s potravinami. Z posouzených informací byl vyvozen závěr, že široká veřejnost nemá důvod k obavám z negativních účinků expozice styrenu z potravin a plastových materiálů používaných k výrobě obalů určených pro kontakt s potravinami.\n"}
{"id": "1116329", "url": "https://cs.wikipedia.org/wiki?curid=1116329", "title": "Ivan Ivanov", "text": "Ivan Ivanov\n\nIvan Ivanov je jméno a příjmení více osob:\n\n"}
{"id": "1116330", "url": "https://cs.wikipedia.org/wiki?curid=1116330", "title": "Jan Javůrek", "text": "Jan Javůrek\n\nJan Javůrek (* 16. května 1989, Ústí nad Orlicí) je český fotbalový obránce či záložník a bývalý mládežnický reprezentant, od července 2018 působící v týmu FC Vysočina Jihlava.\n\nSvoji fotbalovou kariéru začal v Jiskře Ústí nad Orlicí, odkud v průběhu mládeže zamířil do Sigmy Olomouc. V klubu se v roce 2009 propracoval do prvního mužstva. V létě 2009 zamířil na hostování zpět do Ústí nad Orlicí. V červenci 2011 odešel hostovat do klubu FK Pardubice. V ročníku 2011/12 postoupil s mužstvem do 2. ligy. V zimním přestupovém období následující sezony se vrátil do Olomouce. Na jaře 2014 sestoupil se Sigmou do 2. ligy, ale po roce vybojoval celek návrat do nejvyšší soutěže.\n\nPřed sezonou 2015/16 přestoupil do mužstva FC Hradec Králové.\n\nSvůj premiérový zápas v dresu A-týmu odehrál 18. 10. 2015 v ligovém utkání 11. kola proti FK Slavoj Vyšehrad (výhra 3:0), když v 86. minutě vystřídal Tomáše Malinského. S mužstvem postoupil zpět do české nejvyšší soutěže, když jeho klub ve 28. kole hraném 17. 5. 2016 porazil FK Baník Sokolov 2:0 a 1. SC Znojmo, které bylo v tabulce na třetí pozici, prohrálo s FC Sellier & Bellot Vlašim. Celkem v ročníku 2015/16 odehrál za Hradec tři ligová utkání, ve kterých se objevil pokaždé jako střídající hráč.\n\nPřed sezonou 2016/17 byl na testech v týmu 1. SC Znojmo. V červenci 2016 do klubu přestoupil.\n\n"}
{"id": "1116332", "url": "https://cs.wikipedia.org/wiki?curid=1116332", "title": "Divize E 1997/98", "text": "Divize E 1997/98\n\nV soubojích 7. ročníku Moravskoslezské divize E 1997/98 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1997 a skončil v červnu 1998.\n\n\nZdroj: \n\nPoznámky:\n\n\n"}
{"id": "1116335", "url": "https://cs.wikipedia.org/wiki?curid=1116335", "title": "Sankt Marien", "text": "Sankt Marien\n\nSankt Marien je obec v rakouské spolkové zemi Horní Rakousy, v okrese Linec-venkov.\n\nK 1. lednu 2015 zde žilo 4 645 obyvatel.\n\n"}
{"id": "1116337", "url": "https://cs.wikipedia.org/wiki?curid=1116337", "title": "Divize E 1998/99", "text": "Divize E 1998/99\n\nV soubojích 8. ročníku Moravskoslezské divize E 1998/99 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1998 a skončil v červnu 1999.\n\n\nZdroj: \n\nPoznámky:\n\n"}
{"id": "1116340", "url": "https://cs.wikipedia.org/wiki?curid=1116340", "title": "Mistrovství Evropy dorostenců v orientačním běhu 2015", "text": "Mistrovství Evropy dorostenců v orientačním běhu 2015\n\n12. Mistrovství Evropy dorostenců v orientačním běhu proběhlo ve dnech 25. června — 28. června 2015. Mistrovství Evropy hostilo Rumunsko s hlavním centrem ve městě Kluž,které leží v Sedmihradsku, známém jako Transylvánie.\n\nProgram Mistrovství Evropy byl zveřejněn v souladu s Pravidly IOF v Bulletinu číslo dva:\n\n"}
{"id": "1116343", "url": "https://cs.wikipedia.org/wiki?curid=1116343", "title": "Aranžmá", "text": "Aranžmá\n\nSlovo aranžmá nebo aranžování znamená obecně uspořádání nebo upravení něčeho. Konkrétně může jít např. o:\n\n"}
{"id": "1116345", "url": "https://cs.wikipedia.org/wiki?curid=1116345", "title": "Bigbít (album)", "text": "Bigbít (album)\n\nBigbít je desáté studiové album české rockové skupiny Olympic. Jeho nahrávání probíhalo s již pozměněnou sestavou. Za bicí usedl Milan Peroutka a druhé klávesy obsadil Jiří Valenta. Naopak je poslední pro Miroslava Berku, který o rok později umírá. Album vyšlo v roce 1986 u vydavatelství Supraphon. Na desce najdeme hity jako Můj klid nebo metalová Jako tele na vrata.\n\nV roce 2009 vyšlo album v reedici ve Zlaté edici Supraphonu.\n\nVeškerou hudbu složil Petr Janda, na textech se podílel Pavel Vrba, Jiří Oulík a Miroslav Černý.\n\n"}
{"id": "1116346", "url": "https://cs.wikipedia.org/wiki?curid=1116346", "title": "Mungo Park", "text": "Mungo Park\n\nMungo Park (10. září 1771, Fowlshiels u Selkirku, Skotsko — asi leden 1806, okolo Bussy, Nigérie) byl skotský lékař, botanik a cestovatel.\n\nVystudoval lékařství na Edinburské univerzitě a roku 1792 se stal lékařem na východoindické lodi \"Worcester\". To ho přivedlo k cestovatelství a ke studiu flóry a fauny na ostrově Sumatra.\n\nRoku 1795 byl pověřen britskou Africkou společností, aby se vypravil do Afriky prozkoumat tok řeky Nigeru, a navázal tak na výpravu Daniela Houghtona, kterého pravděpodobně zabili muslimové kolem roku 1790 na území dnešního Mali.\n\nPark začal svou cestu v Gambii, kde se učil řeči kmene Mandingů. Z Gambie osm měsíců putoval do Mali. 20. července 1796 poblíž města Ségou prvně spatřil řeku Niger. Dále postupoval po toku Nigeru, s cílem dosáhnout Timbuktu. Asi po 300 kilometrech, u města Silla, však byl uvězněn muslimy. Z vězení se dostal a zotavoval se půl roku u přátelských nemuslimských domorodců. Poté se rozhodl pro návrat. Do Londýna dorazil v roce 1797, přičemž zjistil, že zde byl již považován za mrtvého. Ač jeho výprava neuspěla, díky knize, kterou o ní napsal – \"Cesta do vnitřních oblastí Afriky\" (1799) – se stal mimořádně populárním cestovatelem. Poté se usadil ve Skotsku a vrátil se k lékařské praxi.\n\nV roce 1805 ovšem Africká společnost zorganizovala další výpravu a Parkova proslulost vedla k tomu, že byl postaven do jejího čela. Při druhé výpravě Park zužitkoval zkušenosti z první, až příliš dobrodružné akce, a snažil se tentokrát nic nepodcenit – doprovázel ho silně ozbrojený vojenský oddíl o čtyřiceti mužích. Přesto je útrapy ve středoafrické džungli zaskočily a nakonec k břehům Nigeru v Bamaku dorazilo jen jedenáct mužů.\n\nPark si postavil člun a s přeživšími muži se vydal po proudu Nigeru. Do vlasti vyslal jednoho muže, aby referoval o postupu výpravy, a tím Park zmizel ze světa. Člen původní výpravy, který byl vyslán do Londýna s průběžnou informací, byl po čase pověřen pátráním. Našel již jen jediného člena výpravy, tlumočníka, který se prý zázrakem zachránil. Vyprávěl, že se Park plavil asi 2000 kilometrů po Nigeru, ale když dorazil k peřejím (dnes přehrada Kainji) u města Bussa v dnešní Nigérii, utkal se s místními domorodci. Park a další členové expedice po neúspěšné obraně nakonec skočili do vody a utopili se.\n\nParkovy zápisky z druhé cesty vyšly v Londýně roku 1815, což z něj učinilo ve své době legendu.\n\nParkovo jméno je však dnes považováno za kontroverzní, neboť jeho texty a východiska byly zjevně rasistické a vedení jeho výprav bylo agresivní.\n\n"}
{"id": "1116348", "url": "https://cs.wikipedia.org/wiki?curid=1116348", "title": "Cut Chemist", "text": "Cut Chemist\n\nCut Chemist, vlastním jménem Lucas MacFadden (* 4. října 1972) je americký diskžokej a hudební producent z Los Angeles. V roce 1993 založil kapelu Jurassic 5, kterou opustil v roce 2006. Se skupinou vydal celkem tři studiová alba, kapela bez něj pak vydala ještě jedno, ale již roku 2007 ukončila svou činnost. V roce 2006 Cut Chemist vydal své první sólové album s názvem \"The Audience's Listening\". V roce 2013 opět začal vystupovat s obnovenou kapelou Jurassic 5. Během své kariéry vystupoval také v několika filmech a spolupracoval s dalšími hudebníky, mezi které patří například DJ Shadow a Deantoni Parks.\n\n\n"}
{"id": "1116353", "url": "https://cs.wikipedia.org/wiki?curid=1116353", "title": "Pour une Âme Souveraine: A Dedication to Nina Simone", "text": "Pour une Âme Souveraine: A Dedication to Nina Simone\n\nPour une Âme Souveraine: A Dedication to Nina Simone je desáté studiové album americké hudebnice Meshell Ndegeocello, vydané dne 16. října roku 2012 prostřednictvím francouzského hudebního vydavatelství Naïve Records. Na albu se podílelo několik hostujících zpěvaček, například Sinéad O'Connor, Valerie June a Lizz Wright.\n\n"}
{"id": "1116356", "url": "https://cs.wikipedia.org/wiki?curid=1116356", "title": "Divize D 2015/16", "text": "Divize D 2015/16\n\nV soubojích 51. ročníku Moravskoslezské divize D 2015/16 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník odstartoval v sobotu 8. srpna 2015 úvodními čtyřmi zápasy 1. kola a skončil v neděli 12. června 2016 závěrečným zápasem přesunutého 17. kola.\n\n\n\nNejlepším střelcem ročníku se stal Petr Malata z FC Slovan Rosice, který vstřelil 20 branek ve 29 startech.\n\nPoznámky:\n\n"}
{"id": "1116361", "url": "https://cs.wikipedia.org/wiki?curid=1116361", "title": "Divize E 2015/16", "text": "Divize E 2015/16\n\nV soubojích 25. ročníku Moravskoslezské divize E 2015/16 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník odstartoval v sobotu 8. srpna 2015 úvodními pěti zápasy 1. kola a skončil v sobotu 11. června 2016 zbývajícími šesti zápasy přesunutého 17. kola.\n\n\n\nNejlepšími střelci ročníku se stali Radovan Lokša z FK Nový Jičín a Tomáš Šupák z SK Jiskra Rýmařov, oba vstřelili 25 branek (Lokša ve 29 startech odehrál 2 404 minuty, Šupák 30/2 013).\n\nPoznámky:\n\n"}
{"id": "1116364", "url": "https://cs.wikipedia.org/wiki?curid=1116364", "title": "The World Has Made Me the Man of My Dreams", "text": "The World Has Made Me the Man of My Dreams\n\nThe World Has Made Me the Man of My Dreams je sedmé studiové album americké hudebnice Meshell Ndegeocello, vydané dne 20. srpna 2007 prostřednictvím hudebního vydavatelství Bismillah Records. Několik písní z této desky vyšlo již v předchozím roce na EP nazvaném \"The Article 3\". Vedle jiných se na albu podíleli kytaristé Doyle Bramhall a Pat Metheny.\n\n"}
{"id": "1116367", "url": "https://cs.wikipedia.org/wiki?curid=1116367", "title": "Bosnian Rainbows (album)", "text": "Bosnian Rainbows (album)\n\nBosnian Rainbows je první studiové album americké rockové skupiny Bosnian Rainbows. Vydáno bylo dne 28. června 2013. Nahrávání alba probíhalo ve studiu Clouds Hill Studios v Hamburku, o produkci se staral Johann Scheerer a celá deska byla nahrána na analogové přístroje bez použití počítačů. Autorem obalu alba byl výtvarník a hudebník Sonny Kay.\n\nAutory veškeré hudby jsou členové skupiny Bosnian Rainbows, texty napsala Teresa Suárez.\n"}
{"id": "1116369", "url": "https://cs.wikipedia.org/wiki?curid=1116369", "title": "Divize E 1999/00", "text": "Divize E 1999/00\n\nV soubojích 9. ročníku Moravskoslezské divize E 1999/00 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1999 a skončil v červnu 2000.\n\n\nZdroj: \n\nPoznámky:\n\n"}
{"id": "1116373", "url": "https://cs.wikipedia.org/wiki?curid=1116373", "title": "Darování pro případ smrti", "text": "Darování pro případ smrti\n\nDarování pro případ smrti (\"donatio mortis causa\") je právním institutem, jehož právní účinky nastanou až v případě smrti dárce. Tento projev vůle dárce je velmi blízký odkazu, rozdíl mezi darováním pro případ smrti a odkazem ale spočívá v tom, že odkaz lze kdykoli odvolat, ale darování pro případ smrti odvolat nelze. Tím je posíleno očekávání obdarovaného, že dárcem uvedený dar po smrti dárce dostane do svého vlastnictví. Tedy dárce může obdarovanému dar předat již při uzavření darovací smlouvy nebo obdarovaný dar dostane až po smrti dárce. Vlastnické právo k daru nabude vždy až k smrti zůstavitele.\n\nDarování pro případ smrti upravoval obecný zákoník občanský (§ 956), poté bylo v roce 1950 z československého práva odstraněno a vrátilo se až s novým občanským zákoníkem v roce 2014. V něm je upraveno v ustanovení § 2063:\n\"„Darování závislé na podmínce, že obdarovaný dárce přežije, se posuzuje zpravidla jako odkaz. Podle ustanovení o darování se řídí, přijme-li obdarovaný dar a vzdá-li se dárce výslovně práva dar odvolat a vydá o tom obdarovanému listinu. Tím není dotčen § 2057.“\"\n\nDarování pro případ smrti je oproti odkazu dvoustranným právním jednáním, v rámci kterého se dárce výslovně vzdá práva dar odvolat a obdarovaný dar příjme.\n\nTen, kdo poskytuje odkaz, jednostranně nařídí, že zemře-li dříve než ten, komu je věc odkazována, musí být tato věc (odkaz) dědicem vydána tomu, komu ji odkázal. Za doby jeho života nepřechází vlastnictví k odkazu na toho, komu je odkaz určen (odkazovníka). V takovém případě ovšem nejde o darování, ale o jednostranné jednání (odkaz), jehož poskytnutí a přijmutí se řídí § 1594 až 1632 občanského zákoníku. Souhlas či eventuální nesouhlas odkazovníka s odkazem se řeší až po smrti zůstavitele.\n\nTakže pokud:\nnejde o odkaz, ale o darování.\n\nVěcný rozdíl mezi darováním pro případ smrti a odkazem spočívá zejména v tom, že odkaz je odvolatelný, zatímco darování pro případ smrti odvolat nelze.\n\nNáležitosti darovací smlouvy pro případ smrti jsou:\n"}
{"id": "1116374", "url": "https://cs.wikipedia.org/wiki?curid=1116374", "title": "Keaton Simons", "text": "Keaton Simons\n\nKeaton Simons (* 20. července 1978) je americký zpěvák a kytarista. Své první album nazvané \"Beautiful Pain\" vydal v roce 2013. V roce 2014 spolupracoval s bubeníkem Deantonim Parksem na projektu nazvaném Best Revenge. V roce 2015 spolupracoval s hercem a hudebníkem Davidem Duchovnym na jeho prvním albu \"Hell or Highwater\". Spolu s ním se setkal již v seriálu \"Californication\". Zde Duchovny hrál hlavní roli, Simons vystupoval v poslední epizodě šesté série.\n\n"}
{"id": "1116383", "url": "https://cs.wikipedia.org/wiki?curid=1116383", "title": "Domácí péče", "text": "Domácí péče\n\nDomácí péče (2015) je český film, celovečerní debut režiséra Slávka Horáka, který také napsal scénář. Film pojednává o zdravotní sestřičce Vlastě (Alena Mihulová), která se k nelibosti svého manžela Ladi (Bolek Polívka) začíná zajímat o alternativní medicínu.\n\nFilm byl českým kandidátem na Oscara v kategorii nejlepší cizojazyčný film, nominován ale nebyl.\n\nFilm se natáčel v Napajedlích, v Krajské nemocnici Tomáše Bati ve Zlíně, v Žítkové či v Jalubí.\n\nV letech 2015 a 2016 byl film uveden na třech desítkách festivalů, svoji cestu začal v jihokorejském Pusanu a v izraelské Haifě, byl také součástí přehlídek v Lucembursku, Španělsku, ve Francii, Egyptě, Estonsku či Chorvatsku. Dalšími zeměmi byla například Itálie, Německo, Polsko, Slovinsko, Maďarsko či USA. Režisér Slávek Horák s filmem také objel Spojené státy v rámci projektu Czech That Film.\n\nFilm získal pět nominací v Cenách české filmové kritiky (nejlepší film, režie, scénář, ženský herecký výkon pro Alenu Mihulovou a objev roku pro Slávka Horáka), Alena Mihulová ocenění získala. V cenách Český lev získal devět nominací (film, režie, scénář, kamera, střih, ženský herecký výkon v hlavní roli pro Alenu Mihulovou, mužský herecký výkon v hlavní roli pro Bolka Polívku a ženský herecký výkon ve vedlejší roli pro Tatianu Vilhelmovou i Zuzanu Kronerovou), nominaci proměnila opět Alena Mihulová. Ta také získala cenu pro nejlepší herečku na 50. ročníku Mezinárodního filmového festivalu Karlovy Vary 2015, stejnou cenu obdržela na Mezinárodním filmovém festivalu v americkém Palm Springs , na mezinárodním Neisse Film Festivalu či od české akademie distributorů NASK. Na Phoenix Film Festivalu získal film cenu World Cinema Best Picture. Dále získal Zvláštní uznání na festivalu ve francouzské Arrasu, Cenu mladého publika ve španělském Valladolidu, Cenu kinodistributorů v německém Mannheimu, Cenu pro 2. nejlepší film v italském Bergamu nebo Zvláštní uznání na festivalu Finále Plzeň. Režisér Slávek Horák byl americkým magazínem Variety vybrán mezi 10 nejzajímavších nových tváří režie z celého světa v rámci 10 Directors to Watch.\n\n\n"}
{"id": "1116387", "url": "https://cs.wikipedia.org/wiki?curid=1116387", "title": "Automobil s motorem vpředu", "text": "Automobil s motorem vpředu\n\nUložení motoru v automobilu nad přední nápravu je součástí koncepce pohonu automobilů, u které je motor ve voze uložený příčně, nebo podélně nad nebo za přední nápravou. Umístění těžkého motoru nad přední nápravou umožňuje dosáhnout vozidlu výborně brzdné vlastnosti, ale také způsobuje nedotáčivost.\n\nUložení motoru nad přední nápravu umožňuje realizovat všechny druhy pohonu: pohon přední nápravy, pohon zadní nápravy označovaný jako klasická koncepce i pohon všech kol.\n\nMotor se nad přední nápravu začal umisťovat souběžně s rapidním nárůstem zdvihového objemu agregátů. V té době nepříliš účinné motory musely být velké, aby dosahovaly dostatečného výkonu k pohonu automobilů. Takto velké motory již však nebylo možné umístit za zadní nápravu, jak tomu obvykle bylo v průkopnických automobilech. Pro přesunutí motoru dopředu tehdy ještě nebyla vyvinuta technologie pohonu přední-řízené nápravy, tudíž k pohonu zadní nápravy byl využit kardanový hřídel a takto vznikla klasická koncepce pohonu automobilů s motorem vpředu podélně a poháněnou zadní nápravou, která dominovala několik desítek let. Až v 60. letech 20. století přišla firma Renault s koncepcí předního náhonu s motorem uloženým vpředu. Tato koncepce se postupně stala dominantní při konstrukci osobních automobilů dodnes a podstatně vytlačila všechny jiné koncepce.\n\nVzhledem k umístění velké hmotnosti motoru nad přední nápravu je nutné konstruovat přední nápravu vyšší tuhosti, aby při jízdě nedocházelo ke změnám geometrie nápravy. Motor lze nad přední nápravu umístit buď příčně, což se využívá zejména u malých a středních osobních automobilů s pohonem přední nápravy nebo podélně, což se využívá u pohonu zadní nápravy nebo pohonu všech kol.\n\nVýhodou příčného uložení motoru je možnost vytvořit velmi kompaktní vůz s dobrým rozložením zastavěného prostoru, z čehož plyne možnost velkého vnitřního prostoru i v poměrně malém automobilu. Přesto tato koncepce mnohdy nebyla použita při konstrukci nejmenších automobilů, jako například vozidla Smart ForTwo nebo Fiat 600, kde malý motor mohl být umístěn vzadu.\n\nMotor uložený podélně se využíval nejvíce v počátcích automobilismu, kdy dlouhé agregáty nebylo možné do automobilu umístit jiným způsobem. V dnešní době se tento způsob uložení využívá už jen u automobilů s klasickou koncepcí pohonu, protože je výhodné na podélně uložený motor přímo v ose napojit převodovku a kardanový hřídel. Toto řešení však obvykle potřebuje větší motorový prostoru. U klasických off-road vozů je pak výhodou podélného uložení motoru více prostoru pro křížení přední nápravy. Podélně uložený motor je možné využít i s pohonem přední nápravy podobně, jako se používá podélně uložený motor k pohonu zadní nápravy.\n\nV obou případech je v případě použití motoru s vyšší hmotností nezbytné použít posilovač řízení kvůli velkému zatížení přední nápravy.\n\nMotor uložený nad přední nápravou poskytuje možnost využít náporové chlazení motoru ať už vzduchem nebo vodou. V případě vodou chlazeného motoru s náporovým chlazením není třeba táhnout automobilem dlouhé rozvodné hadice. Hmotnost motoru příznivě působí na brzdné vlastnosti vozu, protože kola přední nápravy při brzdění zvyšují vlivem hmotnosti svou adhezi. Naopak při akceleraci dochází v případě pohonu přední nápravy k odlehčování kol, což může vést k prokluzu. Při pohonu zadní nápravy, která není zatížena motorem dochází k prokluzu kvůli trvale nízkému tlaku na nápravu. Hmota motoru nad přední nápravou způsobuje přirozeně nedotáčivé chování vozidla.\n\n"}
{"id": "1116389", "url": "https://cs.wikipedia.org/wiki?curid=1116389", "title": "Ernst Gudenus", "text": "Ernst Gudenus\n\nErnst von Gudenus (8. září 1833 Horn – 28. října 1914 Štýrský Hradec) byl rakouský politik německé národnosti ze Štýrska, v 2. polovině 19. století poslanec Říšské rady.\n\nByl šlechticem s titulem barona. Působil jako statkář ve štýrském Weizu.\n\nByl aktivní i politicky. Zasedal jako poslanec Štýrského zemského sněmu, který ho v roce 1870 zvolil i za poslance Říšské rady (celostátního parlamentu Předlitavska), tehdy ještě volené nepřímo zemskými sněmy. Opětovně ho zemský sněm delegoval do parlamentu roku 1871, za kurii venkovských obcí ve Štýrsku. Jeho mandát byl 15. února 1873 prohlášen pro absenci za zaniklý. Uspěl pak v prvních přímých volbách roku 1873 za kurii venkovských obcí ve Štýrsku, obvod Hartberg, Weiz atd. V roce 1873 se uvádí jako říšský baron Ernst von Gudenus, statkář, bytem Weiz. V parlamentu zastupoval opoziční blok. V roce 1878 zasedal v poslaneckém Hohenwartově klubu (tzv. (Strana práva), která byla konzervativně a federalisticky orientována.\n\nZemřel v říjnu 1914. Pohřeb se konal v Thannhausenu.\n"}
{"id": "1116390", "url": "https://cs.wikipedia.org/wiki?curid=1116390", "title": "Kostel Nanebevzetí Panny Marie (Trhové Sviny)", "text": "Kostel Nanebevzetí Panny Marie (Trhové Sviny)\n\nKostel Nanebevzetí Panny Marie v Trhových Svinech je původně kostelem raně gotickým z konce 13. století, přestavěným ve druhé polovině 15. století do téměř dnešní podoby. Je středobodem města Trhové Sviny, o němž se první zmínka datuje do roku 1260 a nalezena byla v predikátu Ojíře ze Svinů. Samotný Ojíř je považován za stavebníka svinenského kostela Nanebevzetí Panny Marie a také zakladatele svinenského hradu, jenž se nezachoval a jeho obrannou funkci dle důkazů přebral právě samotný opevněný kostel. Město získalo svou důležitost zejména kvůli křížení dvou obchodních cest spojujících čtyři města, a to České Budějovice, Borovany, Nové Hrady a Český Krumlov. Kostel díky své přestavbě na sklonku 15. a 16. století patří mezi nejvýznačnější památky pozdní gotiky, které lze nalézt v Jihočeském kraji. Od roku 1958 je chráněn jako kulturní památka České republiky.\n\nVznik kostela je datován v druhé polovině 13. století. Přesnější určení stavebních prací neexistuje. V roce 1278 ke kostelu prezentoval kněze Přemysl Otakar II. a v roce 1280 proběhlo Patrocinium, tedy zasvěcení. Kostel patřil do doudlebského děkanátu, který spadal pod bechyňské arcijáhenství. Pozdně gotickou přestavbou prošel ve druhé polovině 15. století, což dokládá kamenná deska nad jižním portálem. Na desce je znak a latinský nápis, v překladu: „Pečeť obce Svinů léta Páně tisícího čtyřstého osmdesátého pátého“. Dnes je tato deska nahrazena kopií. Ve městě se nacházel i hrad, jenž byl při husitských taženích obsazen a při opětovném navrácení do rukou majitelů města ponechán osudu kvůli svému zchátralému stavu. Do roku 1480 byl tento hrad zcela rozebrán. Stavební materiál z něj byl použit na stavbu mnoha domů místních obyvatel, ale také zejména na přestavbu kostela. V roce 1481 bylo přiděleno Vladislavem Jagellonským městu právo trhů a právo várečné, čímž vznikl název Trhové Sviny. Za celou historii město postihlo velké množství požárů. Kostel byl nejvíce poničen v 19. století. Ke kostelu patřila již od roku 1355 kaple, která stála na místě, kde dnes lze nalézt kamenný kříž. V roce 1828 byla kvůli velkému požáru naprosto zničena. V roce 1850 musela být nahrazena po požáru báň Jižní věže.\n\nStavební vývoj v počátcích stavby je vhodné rozdělit do dvou částí. Vývoj první z nich lze zařadit do období druhé poloviny 13. století, kdy vzniklo obvodové zdivo trojlodí raně gotického kostela s téměř identickými rozměry jako dnes. Stáří těchto úprav je možné popsat důkladněji na severním lomeném portálu a dvou špaletových oknech, jejichž zastavěné záklenky dosahují svým vrcholem k parapetu pozdně gotických oken, které na stavbě nalezneme dnes. S největší pravděpodobností měla nejstarší raně gotická fáze podobu trojlodní baziliky s nižšími bočními loděmi s pultovou střechou a střední vyšší lodí, jež měla střechu sedlovou. Uvnitř trojlodí se nenacházely žádné podpěrné sloupy, a tedy je možné se domnívat, že zde nebylo využito kleneb a interiér byl uzavřen trámovým stropem. K hlavní lodi připadalo také kněžiště, jehož rozměry dokážeme popsat nalezenými zbytky dvou nároží trojbokého závěru kněžiště. Rozsah původního trojlodí je možné poznat také podle půdorysu později přistavěné, vrcholně gotické, jižní věže.\n\nKostel a jeho podoba zůstaly v období 14. století takřka nezměněny. Loď měla téměř stejný půdorys jako dnešní trojlodí, ovšem střecha nad ním byla nižší a o tupějším sklonu, než dnes, což dokládají například pozůstalé omazávky střešní krytiny. Kněžiště mělo užší a nižší tvar a neslo sedlovou střechu. Původně bylo s největší pravděpodobností zaklenuto díky cihlovým žebrům. Což je značná odlišnost oproti současným kamenným žebrům. Druhým důkazem proměny kněžiště je nález kamenného okenního prutu, který byl druhotně použit při přestavbě kostela. Jeho původ s části kněžiště dokazují všechna okna v kostele, která jsou středověká a kompletní.\n\nDruhá a hlavní stavební fáze se odehrávala v poslední čtvrtině 14. století, kdy byla mezi trojlodí a starší kněžiště přistavěna zvonice s kaplí. Datace je ověřena architektonickým tvaroslovím, zejména rozdílností a typu soklů a také návaznosti zdí s původním kněžištěm. Staří věže je možné doložit například kamenickými značkami ve tvaru písmene Y s pravoúhle zalomenou nohou. Tyto značky se v identické podobě nachází na kostele sv. Víta v Českém Krumlově, jenž byl budován právě na počátku 15. století. Dalším odkazem může být podoba kružby u velkého jižního okna, která je téměř totožná s kružbou okna v kněžišti kostela sv. Mikuláše v Němčicích, které bylo přistavěno také v poslední čtvrtině 14. století. Podoba věže vypovídá o jejím víceúčelovém charakteru. Využívána byla především městskou obcí. V přízemí se nalézá kaple sv. Barbory. Na vnitřní klenbě této kaple je k vidění kružba ve tvaru jeptišky a vrcholový svorník se zdobnou pětilistou růží, znakem Rožmberků. Podvěží je otevřeno do prostoru kněžiště a trojlodí. Další důležitou částí je kamenné schodiště, které mělo původní vchod do interiéru. Ovšem zřejmě ještě v průběhu stavby byl tento vstup zastavěn a nahrazen menším vnějším vstupem. Tento postup je přisuzován nejspíš sporu mezi obcí a farou, protože rozdílné vlastnictví samotného kostela a zvonice mohlo vytvářet rozpory v přístupu do zvonice právě skrze kotel. První patro věže společně se zvonicí je tedy po polygonálním přístavku schodiště, jež se nachází mezi východní zdí zvonice a navazující jižní stěnou presbytáře. Přístup do prvního patra věže, kde nalezneme křížovou klenbu s žebry zakončenými jehlancovými konzolami, je z točitého schodiště třemi stupni, u kterých je možné rozpoznat jasnou podobnost s jinou stavbou v blízkosti, kostelem sv. Jana Křtitel v Žumberku. Celý prostor, prosvícený úzkými zamřížovanými okny a zaklenutý křížovou klenbou s kamennými žebry, sloužil zřejmě jako depozitář městského i farního majetku. Točité schodiště je zakončeno kamenným parapetem s profilovaným madlem, navazujícím na vstup do druhého, původně zvonového patra věže. Toto patro bylo ve středověku poslední, a proto zde najdeme prázdnou zvonovou stolici. K osvětlení jsou využita tři kružbová okna. Největší z oken, okno jižní, má spodní část ostění rozšířenou do velikosti a tvaru zvonu. To zřejmě vypovídá o problémovém usazení pozdně gotického či barokního zvonu. Jedno ze zbývajících dvou oken je zazděno, můžeme jej tedy poznat pouze zevnitř.\n\nK přestavbě či stavbě trojlodí společně s patrovou předsíní došlo podle předpokladů mezi léty 1480 a 1500. Z rozboru stavby a jednotlivého tvarosloví jasně vyplývá, že přestavba probíhala v etapách, které spolu nemuseli jakkoliv souviset. Původní bazilikální trojlodí s téměř identickým půdorysem bylo přinejmenším v bočních lodích uzavřeno trámovým stropem. Proto jsou nalezeny opěráky až z dob přestavby. Zvýšena byla severní i západní stěna. Okna na severu byla zazděna a nad jejich záklenky byly postaveny parapety současných pozdně gotických oken. Stejný postup by byl logický i u stěny jižní, zde ovšem chybí opěráky starší zdi, protože ta byla zbourána a nahrazena stěnou novou. Tato stěna byla napojena v jedné linii na líc jižní věže. Proto je právě jedinou u trojlodí, která má kamenný sokl probíhající celou její délkou. Zajímavý byl postup posunutí zdi, kdy se původní zeď bourala a přibližně o metr vedle se paralelně stavěla zeď nová s využitím stejného materiálu. O etapách výstavby a zřejmě i rozdílných názorech stavitelů či problémech s podložím svědčí poloha protilehlých opěrných pilířů u jižní a severní stěny. Přestože jejich rozměry jsou identické a byly tedy stavěny podle stejného vzoru či návrhu jejich vzájemný posun činí u jednoho páru 30cm a u dalšího se zcela míjejí. Změny dosvědčují také členění opěráků, jež mají buď dvě, nebo pouze jednu okapní římsu. V koruně zdiva byly nalezeny opracované kamenné bloky, které na svém místě neplní žádnou nadbytečnou funkci. Rovněž se odlišují od ostatního materiálu použitého na výstavbu, a proto zřejmě pocházejí z přilehlého hradu, který se ve stejném časovém období rozebíral.\n\nDruhá návazná etapa dostála svého konce krátce po roce 1497, kdy byl dostavěn monumentální a dosud zcela zachovalý krov polovalbové střechy opřený do lichoběžníkových štítů. Téměř ihned po dokončení krovu bylo trojlodí zaklenuto síťovými klenbami. Tento postup odpovídá stavební praxi potvrzené dvěma svorníky s heraldickými figurami zavinuté střeli. Tento znak byl po dlouhou dobu mylně považován za označení pánů z Dubé. Nepochybně se však jedná o znaky šlechtice Petra IV. a choti za jejichž vlády byly klenby dokončeny. Základem podpory klenby trojlodí je dvojice velkých lomených arkád, Které nesou tři páry svazkových pilířů. Arkády mají dvě funkce. Za prvé podpírají konstrukci krovu a za druhé nesou vloženou klenební skořepinu. Celé síťové klenutí částečně navazuje na parléřovské klenby, které byly již v té době vystavěny v choru chrámu sv. Víta v Praze, ovšem nestandardní návaznost odkazuje spíše na určitou pozdně gotickou variaci starší sta let. Oblíbenost této klenby se projevuje i trojlodí kostela sv. Mikuláše v Horní Stropnici nebo kostela v Žumberku. Kamenické značky také dokazují podíl stejných mistrů na výstavbě augustiniánského kláštera v nedalekých Borovanech. Pro nátěr kamenných žeber a pilířů bylo využito světle šedého vápna a bílých či červených linek. Veškeré tyto nátěry byly ovšem odstraněny kolem roku 1920.\n\nKrátce před rokem 1500 byla stavba přerušena zřejmě z nedostatku financí. Pozastavila se tak realizace východního závěru, tedy nového kněžiště. To je možnost dokázat využitím zbytečného větracího otvoru čí omítnutí vnější strany východního štítu, jenž by při normálním postupu vůbec neměl být omítnut. Naopak velkoryse rozepjatý a vysoký vítězný oblouk v interiéru napoví, že s navázáním nového a většího presbytáře bylo počítáno již v té době. Tento presbytář se začal stavět o pět let později po získání financí a dokončen byl dříve než v deseti letech. Na severní straně byl ještě ke kněžišti doplněn nečleněný blok sakristie s depozitem v patře a výškou stejnou s trojlodím. Zde se nachází také křestní kaple, která se projevuje na vnější straně stavby trojbokým závěrem.\n\nZávěr kostela je obehnán soklem, stupňovitým dle profilu okolí. Po obvodu zdiva obíhá kamenná římsa se spodním výžlabkem. Lomená okna jsou společně s kamenným ostěním lemovány omítkovými paspartami. Na všech znakových polích kolem oken jsou, i díky restauračnímu procesu kolem roku 1996, vymalovány znaky pětilisté růže. Na křestní kapli je možné najít další dvě vysoká lomená okna. Na severní navazující zdi sakristie naopak šest obdélných oken s kamenným, z části zkoseným ostěním a opět paspartou po obvodu. Celý nový závěr byl stavěn během chodu kostela a liturgický provoz nebyl přerušen. Stavěné zakončení bylo tedy obestavěno nejprve kolem původního. V severní stěně presbyteria je zapuštěn velký, protínáním a diamantováním zdobený sedlový portál vedoucí do sakristie. V něm jsou zasazeny masivní oplechované dveře. Původní podoba sakristie měla být dána žebrovou klenbou, což naznačují klenební konzoly.\n\nV severozápadním koutu nalezneme schodiště vedoucí do patra. To je stejně jako samotná sakristie zakončeno valenou klenbou s hrotitými výsečemi. Sakristie i patro byly důkladně zabezpečeny, o čemž nevypovídá jen pár masivních dveří, ale i zamřížované okno otevírající se do křestní kaple. Tato kaple navazuje na sakristii směrem k východu a je ukončena polygonálním závěrem. Kaple má hvězdovou klenbu, jejíž žebra se protínají krátkými přesahy v místě styku. Kaple je ojedinělá nejenom svou dispozicí, ale i propojením s kněžištěm velkým vítězným obloukem. Kněžiště má až překvapivou výšku, což je částečný klamavý dojem pro pozorovatele vně kostela, způsobený zapuštěním kostela. Stěny presbytáře jsou hladké narušené pouze zbytkem původního závěru kostela. Celý prostor je uzavřen síťovou klenbou milevského typu, která jasně navazuje na pražskou parléřovskou architekturu a zejména na kněžiště kostela sv. Jiljí v Milevsku, či kněžiště již zmiňovaného sv. Víta v Českém Krumlově. Stejně se zde můžeme díky klenebním příponám, profilaci oblouků a zdobenými portály dostat znovu ke kostelu Nanebevzetí Panny Marie v Kájově. Ten tato řešen využíval již téměř o půl století dříve. Za zmínku stojí, že nepříliš často je k vidění, aby bylo využito obou parléřovských typů kleneb, právě jako v Trhových Svinech. Skutečné stáří klenby prozrazují zejména přípory s konzolami zdobenými zubořezem, diamantováním a obousměrně stáčenými dříky. Zachovalé omítky kostela mají okrovou barvu, získanou při posledním opravě kostela v 90. letech 20. století. Původní omítky byly ovšem celé bílé či klasické, režné, v barvě vína. \"Okrového\" omylu bylo dosaženo z důvodu zbarvení původní bílé zvětralým cihlovým zdivem.\n\nBěhem dokončování přestavby kostela bylo rozhodnuto vybudovat také obranou věž a to před západním průčelím. Ta měla zřejmě nahradit obranou funkci zbořeného hradu. Stavba v půdorysném tvaru písmene U byla vsazena mezi dva opěráky, které ji předurčili rozměr a polohu. Věž sahá přesně ke koruně polovalbové střechy a má okosený kamenný sokl, na nárožích zdobený jehlanci. Stejný profil nalézáme na všech portálech sakristie a patách arkádového oblouku z kněžiště do křestní kaple. To napovídá o vzniku věže až po vzniku všech těchto zmíněných částí. Zdivo je použité kamenné, neomítané, částečně s příměsí cihel. Dále je také děleno několika řadami otvorů zbylých po kulatině lešení. K nalezení jsou zde také dvě římsy odkazující na jednotlivá patra. V horním patře věže nalézáme klíčové kamenné střílny, které jsou díky svému natočení schopny pokrýt celý prostor kolem věže. Toto samozřejmě svědčí o hlavním úmyslu stavitelů vybudovat věž jako obrannou. Původně věž neměla zřejmě vstup z interiéru, protože neměl žádný větší smysl. Ten byl vylámán až na konci 19. století. Věž vybavena dřevěnými trámovými stropy a žebříky pro komunikaci nabízí kromě přístupu ke střílnám také přístup na půdu kostela a to probouraným vstupem do původního štítu. Celkové velmi úsporné řešení věže odkazuje na rychlou stavbu a to zřejmě z neodkladné potřeby kvůli aktuálnímu nebezpečí či riziku konfliktu.\n\nV interiéru kostela je hlavní dominantou barokní oltář vytvořený kolem roku 1730. Jeho součástí jsou sošky světců a socha Trhosvinenské Madony z roku 1520, což odkazuje na dobu dokončení celé přestavby kostela. V interiéru se dále nachází čtyři boční oltáře. Ty jsou věnovány svatému Janu Nepomuckému, svatému Josefu, svatému Vendelínu a svatému Linhartovi. Všechny pochází rovněž z 18. století. Další oltář se nachází v kapli svaté Barbory. Ta je umístěna v přízemí jižní věže. Nad lavicemi je postavena rokoková kazatelna, která je bohatá na figurální reliéfy. Doplnění kazatelny do interiéru je přisouzeno letem kolem roku 1760. Kostel je také vybaven varhany, opět s figurálním výzdobou, z počátku 18. století. Zřejmě nejdůležitější součástí interiéru kostela je tzv. Trhosvinenská archa. Jde o pozdně gotický skříňový oltář dokončený v roce 1520. Na něm lze nalézt 163 centimetrů vysokou sošku madony s Ježíškem vyrobenou z lipového dřeva. Malované desky oltáře udivují svou výzdobou, zdobností a uměleckým zpracováním.\n\nKostel má celkový problém z vlhkostí, který je způsobený zapuštěním kostela v jeho závěru do svažitého terénu bohatého na malé prameny. Místy je závěr kostela zapuštěn i do hloubky kolem 2,5 až 3 metrů. Při odkrytí podlah bylo v nedávné době nalezeno velké množství odvodňovacích kanálků pod podlahou kněžiště a trojlodí. Celý tento systém odvodnění byl založen počátkem 16. století společně s výstavbou samotného kněžiště.\n\n\n"}
{"id": "1116392", "url": "https://cs.wikipedia.org/wiki?curid=1116392", "title": "Milada Blatná", "text": "Milada Blatná\n\nMilada Blatná (* 16. ledna 1962 Zlín) je česká personalistka, pedagožka a politička, od listopadu 2014 starostka Městské části Brno-Komín (v zastupitelstvu zasedá od roku 2006), členka Strany zelených.\n\nAbsolvovala střední knihovnickou školu, později vystudovala Ekonomickou fakultu Mendelovy zemědělské a lesnické univerzity v Brně (získala titul Bc.). Studium si ještě doplnila oborem sociální pedagogika na Institutu mezioborových studií Univerzity Tomáše Bati ve Zlíně (promovala v roce 2011 a získala titul Mgr.).\n\nPo maturitě pracovala jako knihovnice. Po roce 1990 začala spolupracovat s nakladatelstvím Host, zabývala se především knižním velkoobchodem. Od roku 1992 byla zaměstnankyní České spořitelny, nejdříve na pozici marketingového pracovníka a později na pozici lektora a metodika pro retail ve spořitelní akademii. Po zrušení akademie byla necelý rok asistentkou v augustiniánském klášteře na Starém Brně.\n\nOd roku 2003 pracovala jako personalistka na Střední škole informatiky, poštovnictví a finančnictví v Brně-Komíně, na škole také čtyři roky učila. Ve škole se rovněž angažovala tak, že začala s realizací mezigeneračního komunitního vzdělávacího projektu pro seniory s názvem \"Informovaný senior\" (cílem je, aby škola fungovala jako místo, kde se budou potkávat mladí lidé a senioři a budou si vzájemně pomáhat). Je dlouhodobou členkou Regionálního sdružení personalistů.\n\nMilada Blatná je vdaná a má dvě dcery. Žije v Brně, konkrétně v městské části Komín.\n\nObčansky a politicky aktivní se stala po zastavění okolí Farské zahrady v Brně-Komíně (místní zastupitelstvo porušilo slib, že na nezastavěné ploše vznikne parčík). V roce 2003 se tak stala členkou Strany zelených a spoluzaložila základní organizaci strany v Brně-Komíně, kterou od té doby trvale vede.\n\nV komunálních volbách v roce 2006 vedla kandidátku Strany zelených do Zastupitelstva Městské části Brno-Komín a byla zvolena. Navíc působila v letech 2006 až 2010 jako neuvolněná radní pro školství. Ve volbách v roce 2010 mandát zastupitelky obhájila, když jako členka SZ vedla kandidátku subjektu \"Zelená pro Komín\" (tj. SZ a nezávislí kandidáti), byla však opoziční zastupitelkou. Po třetí se zastupitelkou městské části stala ve volbách v roce 2014, kdy opět vedla kandidátku subjektu \"Zelená pro Komín\". Protože toto uskupení volby vyhrálo (25,95 % hlasů a 5 mandátů) a uzavřelo koalici s hnutím ANO 2011 a KDU-ČSL, byla dne 5. listopadu 2014 zvolena starostkou Městské části Brno-Komín.\n\nKandidovala také do Zastupitelstva města Brna, ale ve volbách v letech 2006, 2010 a 2014 ani jednou neuspěla. Podobně dopadly i její kandidatury do Zastupitelstva Jihomoravského kraje, v roce 2004 jako členka SZ za subjekt \"Zelená pro Moravu\" a v roce 2008 na samostatné kandidátce SZ. Neuspěla ani ve volbách do Poslanecké sněmovny PČR v roce 2010 a v roce 2013 (v obou případech kandidovala v Jihomoravském kraji).\n\nV komunálních volbách v roce 2018 znovu kandidovala za Zelené do Zastupitelstva města Brna (na 5. místě kandidátky), ale neuspěla. Nicméně byla opět zvolena zastupitelkou městské části Brno-Komín, když z pozice členky Zelených vedla kandidátku subjektu \"\"Zelená pro Komín\"\" (tj. Zelení a nezávislí kandidáti). V polovině listopadu 2018 se stala již po druhé starostkou městské části Brno-Komín.\n"}
{"id": "1116394", "url": "https://cs.wikipedia.org/wiki?curid=1116394", "title": "Mezinárodní federace překladatelů", "text": "Mezinárodní federace překladatelů\n\nMezinárodní federace překladatelů (\"FIT\", \"Fédération Internationale des Traducteurs\", \"International Federation of Translators\") je mezinárodní sdružení organizací překladatelů, tlumočníků a terminologů. jejími členy je více než sto profesních spolků, zastupujících přes 80 000 překladatelů a tlumočníků v 55 zemích. Úlohou federace je podpora profesionality v disciplínách, které zastupuje. Usiluje o neustálé zlepšování podmínek pro výkon profese ve všech zemích, brání práva překladatelů a tlumočníků i svobodu projevu.\n\nFIT udržuje pracovní styky s UNESCO.\n\nNejvyšším orgánem FIT je statutární kongres, konaný v tříletých intervalech. Delegace členských sdružení na něm volí radu, která si pak volí výkonný výbor a řídí činnost FIT do příštího kongresu. K podpoře řídících orgánů jsou zřizovány výbory různého zaměření, které podávají zprávu o své činnosti kongresu a výroční zprávu radě. po statutárním kongresu následuje veřejný kongres, který představuje mimořádně významné fórum pro kontakty a informace mezi pracovníky v oborech, které FIT zastřešuje.\n\nFIT udržuje sekretariát na poloviční úvazek pro koordinaci členské administrativy a činností federace. sekretariát úzce spolupracuje s výkonným výborem, radou příslušnými pracovními skupinami.\n\nSekretariát FIT sídlí od října 2010 ve Švýcarsku (po 11 letech v Kanadě). Řídí jej výkonná ředitelka  Jeannette Ørsted.\n\n"}
{"id": "1116406", "url": "https://cs.wikipedia.org/wiki?curid=1116406", "title": "Karl von Hammer-Purgstall", "text": "Karl von Hammer-Purgstall\n\nKarl von Hammer-Purgstall (20. dubna 1817 Vídeň – 13. února 1879 Terst) byl rakouský politik německé národnosti ze Štýrska, v 2. polovině 19. století poslanec Říšské rady.\n\nJeho otcem byl diplomat a orientalista Joseph von Hammer-Purgstall. Karl byl šlechtic s titulem barona. Působil jako hejtman v armádě a statkář na štýrském zámku Hainfeld.\n\nByl aktivní i politicky. Zasedal jako poslanec Říšské rady (celostátního parlamentu Předlitavska), kam nastoupil v prvních přímých volbách roku 1873 za kurii městskou ve Štýrsku, obvod Hartberg, Feldbach, Weiz, Fürstenfeld atd. V parlamentu zasedal až do své smrti počátkem roku 1879. V roce 1873 se uvádí jako baron Karl von Hammer-Purgstall, c. k. komoří a statkář, bytem Hainfeld. V roce 1873 zastupoval v parlamentu provládní blok Ústavní strany (centralisticky a provídeňsky orientované), v jehož rámci patřil k mladoliberální skupině. Jiný zdroj ho ale po volbách v roce 1873 uvádí coby jednoho z 67 členů staroliberálního Klubu levice, vedeného Eduardem Herbstem. V roce 1878 zasedal v poslaneckém Klubu pokroku.\n\nZemřel v únoru 1879 v Terstu, kde pravidelně trávil část roku u své dcery. Několik měsíců před svou smrtí vážně onemocněl.\n"}
{"id": "1116416", "url": "https://cs.wikipedia.org/wiki?curid=1116416", "title": "Chance futsal liga 2015/16", "text": "Chance futsal liga 2015/16\n\nV soubojích 24. ročníku 1. české futsalové ligy 2015/16 (sponzorským názvem Chance futsal liga) se utkalo v základní části 12 týmů dvoukolovým systémem podzim - jaro. Do vyřazovací částí postoupilo prvních osm týmů v tabulce. Nováčky soutěže se staly týmy SK Interobal Plzeň (vítěz 2. ligy - sk. Západ) a FC Rádio Krokodýl Brno (vítěz 2. ligy - sk. Východ).\n\nTýden před zahájením soutěže se odhlásilo mužstvo FC Balticflora Teplice, a to kvůli špatné finanční situaci po ukončení minulého ročníku. Dodatečně je pak nahradilo mužstvo České Lípy, které skončilo minulou sezónu na 2. místě ve druhé lize - sk. Západ.\n\nVítězem základní části soutěže se stal tým FK ERA-PACK Chrudim. Sestupujícími se po ukončení základní části měli stát FC Démoni Česká Lípa a FK Kladno, ovšem kvůli odhlášení Rádia Krokodýl Brno z ligové soutěže se nakonec Česká Lípa dodatečně zachránila. Těsně před těmito události bylo ohlášeno ukončení činnosti dalšího brněnského oddílu, a to bývalého vicemistra Tanga. Klub se totiž po sezóně přesunul do Hodonína, kde se sloučil s druholigovou Duklou Hodonín. Vítězem soutěže se stal tým FK ERA-PACK Chrudim, který ve finále porazil tým FC Benago Zruč nad Sázavou 3:0 na zápasy.\n\n\nZdroj: \n\n"}
{"id": "1116418", "url": "https://cs.wikipedia.org/wiki?curid=1116418", "title": "Ludvíkovo křídlo", "text": "Ludvíkovo křídlo\n\nLudvíkovo křídlo je jižní část Starého královského paláce na Pražském hradě. Bylo vystavěno v rámci poslední velké přestavby Starého královského paláce po roce 1485, kdy král Vladislav Jagelonský přesídlil zpět na Hrad ze staroměstského Králova dvora. Hlavním architektem této přestavby, která se nesla v duchu pozdní gotiky s prvky renesanční architektury, byl Benedikt Rejt.\n\nSvé jméno získalo po Ludvíku Jagelonském, synovi Vladislava Jagelonského. Ludvíkovo křído je také známe díky druhé (resp. třetí) pražské defenestraci, při níž zde byli roku 1618 vyhozeni z okna místodržící Slavata a Bořita z Martinic na počátku českého stavovského povstání.\n\nLudvíkovo křídlo vznikalo během poslední přestavby Starého královského paláce. Ta započala po roce 1485, pod vedením Benedikta Reida. V díle Benedikta Reida se kombinují principy gotického dekorativismu a renesanční konstrukce v duchu Leona Battista Alberti.\nJižní křídlo není pravděpodobně postaveno na původním zdivu, jako obě severní křídla, ale bylo postaveno zcela nově. Díky tomu se zde objevují prvky renesančního paláce.\n\nStarý královský palác byl sídlem nejen královským, ale také sídlem nejvyšších zemských úřadů, což je do jisté míry velká odlišnost od budov podobného typu tehdejší střední Evropy. \n\nV roce 1490 se každodenní život Vladislava Jagelonského, zároveň krále uherského, přesunul do Budína, což znamenalo, že se zde pořádaly pouze jednorázové ceremonie – zasedání sněmu, korunovace, různé ceremonie, politické akty či moc výkonná. Funkce Ludvíkova křídla je do značné míry jasná, sloužilo především jako soukromé komnaty Vladislavovy rodiny a služebnictva. \n\nDvorský řád posledních Jagellonců neznáme. Dochovaly se pouze dva dvorské řády pro Annu Jagellonskou, dceru Vladislava Jagellonského, která žila ve Vídni a poté v Innsbrucku. Její dvůr se dělil na mužskou a ženskou část, které byly striktně sociálně i prostorově odděleny. Pokoje ženské části dvora se nacházely nad místnostmi ostatních členů dvora. Měly několik vstupů pro různé osoby. O patro níž byl pokoj pro služebnictvo. Ráno probíhala mše, poté následovalo společné stolování s rozsazením kolem tří stolů dle přesně stanoveného pořádku, princezny jedly samy u stolu čtvrtého. Muži jedli společně o patro níž. Innsbrucký dvůr měl asi 130 lidí, běžně zde jedlo 190 - 200 lidí.\nDíky tomuto dvorskému řádu lze usuzovat původní funkci Ludvíkova křídla. \n\nPřestavba celého paláce vycházela z již existující stavby, ale Ludvíkovo křídlo bylo pravděpodobně vystavěno zcela nově. Musíme si uvědomit, že palác nevznikal podle jednoho plánu, ale měnil se díky společenskému i funkčnímu vývoji. Ludvíkovo křídlo oproti severní části má daleko více společného s italskou architekturou. Celá výstavba Ludvíkova křídla tedy poukazuje na změnu ve stylu a vlivech, ale také na skvělou práci Benedikta Reida.\nKvůli propojení dvorské zóny se zónou vyhrazenou provozu zemských úřadů je skladba prostor paláce velmi ojedinělá. Celý objekt působí sebevědomě, vyjadřuje moc šlechty, která se v zemi chopila moci po přesídlení Vladislava do Budína.\n\nJedná se o pětipodlažní stavbu – 3 podlaží jsou obytná, 2 podlaží sklepů. Uspořádání vnitřního a venkovního členění dle projektu stavitele Benedikta Reida připomíná obytné místnosti Pia II v pianu nobile piccolominiovského paláce v Pienze. \n\nObslužné, především komunikační prostory byly však vcelku jasně odlišeny od velkých síní, které byly na úrovni Vladislavského sálu klenuté. Jsou zde dva méně honosné edikulové portály mezi obslužnými prostory a zdvojený portál s dekorativními prvky mezi dvěma obytnými místnosti. Je známo, jakým způsobem bylo řešeno vytápění i světelný režim celého objektu, nevíme však, jak byla rozváděna voda, a které pokoje a schodiště byly vyhrazeny pro služebnictvo.\nHlavní podlaží v úrovni Vladislavského sálu (tj. 4. podlaží) má proporce z jihu na sever 1:2, 2:2 a znovu 2:2. Vnitřní opěráky dělí hlavní místnosti na úzké poloviny vždy 1:2. Dílo Francesca di Giorgio Martiniho (1439-1501) má velmi podobný způsob proporcí. Hlavní portál do Ludvíkova křídla je zapuštěn. Edikulový portál je ohraničený římsou s odstupňovaným vlysem.\n\nTočité schodiště, které se nachází v jihozápadním nároží není striktně gotický prvek, protože točité schodiště byla součástí i velkých projektů italských mistrů - architekta Luciana Laurana (1420-1479) i malíře a sochaře Francesca di Giorgia Martiniho (1439-1501). Klenba tohoto schodiště je ale mistrovským Riedovým dílem. Je zde kroužená klenba, která má jednodušší vzor než ve Vladislavském sále či na jezdeckém schodišti. Profilovaná žebra jsou ukotvená bez konzol ve zdi. Myšlenky nové italské architektury se ale projevují na dvouramenném schodišti, které najdeme u první z velkých síní.\n\nVnitřní uspořádání hlavních podlaží odpovídá modulárnímu schématu, které připomíná vnitřní řešení italských paláců 15. století.\nPrůzkum Dobroslava Líbala poukazuje, že pod úrovní Vladislavského sálu (tj. 3. podlaží) se snad dochovala původní černá kuchyně. Vytápěly se z ní jižní pokoje a také zřejmě i 4. a 5. podlaží, která pravděpodobně obýval užší dvůr královny.\n\nVstup do první hlavní místnosti je zapuštěným edikulovým portálem. Typické pro edikulové portály je předsazení od stěn. Zde je však portál zapuštěn. Tento portál s odstupňovaným ostěním je méně zdobný než vstupní portál do druhé hlavní místnosti.\n\nMístnost je zaklenuta síťovou klenbou s přetnutými žebry, která je typická pro pozdní gotiku. \nV první místnosti jsou žebra profilovaná a na některých úsecích navíc stočená. Nestýkají se v jednom styčníku, ale jsou zde přesahy žeber. Přetínající se žebra jsou typická pro pozdní gotiku. Tento typ klenby je staticky nevýhodný a uchvacuje svým vzhledem. Klenební žebra jsou svedena do konzol s motivem hlav - maskarónů nebo vegetabilního listového motivu. U některých ukotvení žeber konzoly chybí a žebra, která se protínají těsně před zapuštěním, jsou uchycena ve zdi. \n\nDruhý portál je už honosnější. Pilastry s patkou i hlavicemi jsou bohatě zdobené vegetabilním a florálním motivem v provedení jemné kamenické práce. Nesou profilovaný architráv doplněný odstupňovanou římsou, ve vlysu jsou dva lvi držící erb s písmenem L opatřeným korunkou, což odkazuje na iniciály Ludvíka Jagelonského. Toto řešení je velmi podobné interiérům italských paláců, především katolických, což odpovídá kulturní, politické i náboženské orientaci Vladislava Jagellonského i předních panských rodin.\n\nV druhé místnosti žebra nejsou použita, jsou pouze naznačena barevně. \n\nNalezneme zde také tříosé okno, ze kterého byli vyhozeni královští místodržící během druhého stavovského povstání.\n\nVnější stěny jsou z mohutných, pečlivě opracovaných kvádrů. Ludvíkovo křídlo nemá tradiční opevňovací prvky. Jeho nejnižší patra jsou směrem k městu výrazně zkosena. Průčelí Ludvíkova křídla připomíná projekty Francesca di Giorgio Martini (1439-1501).\nVýšky hlavní a mezipatrové římsy v úrovni podlahy Vladislavského sálu jsou dány diagonálními obdélníky, vepsaných do systému velkých dvouosých oken paláce. Velmi nápadným znakem je také výška Ludvíkova křídla, která je velmi podobná římským palácům.\nVnitřní uspořádání je vyjádřeno na všech třech průčelích paláce. Na východním průčelí nalezneme dvouosé křížové okna s nadokenními římsami. Okna nejnižšího obytného podlaží jsou výrazně zmenšena a jsou posazena na nadokenní římsy.\n\nNejsevernější osa průčelí je obsazena dochovanými křížovými okny. Dvouramenné schodiště má na průčelí sdružená okénka, která jsou navíc posunuta dle úrovně podest. \n\nJižní průčelí je osazeno velkými tříosými okny, umožňující vyhlídku na Prahu. Tato okna se objevovala severně od Alp jen velmi zřídka a to hlavně u hodně náročných projektů. Na západním průčelí jsou pouze dvě jižní osy osazeny velkými okny. Jedno z oken není navrženo jako obdélné křížové, ale je uzavřeno obloukem, také nápadný znak římské i florentské architektury 15. století.\n\nVýchodní průčelí je nadřazeno západnímu. Díky nižší intenzitě osvětlení, ale i proto, že východní průčelí je přikloněno k Vladislavskému sálu a proto je vnímáno jako důležitější. \nHlavním tématem Palazzo Piccolomini v Pienze je vztah člověka a přírody. V Praze se ale otvíral výhled na panorama Prahy, tedy na architekturu coby výsledek lidské činnosti.\n\n"}
{"id": "1116419", "url": "https://cs.wikipedia.org/wiki?curid=1116419", "title": "Prázdniny v Provence", "text": "Prázdniny v Provence\n\nPrázdniny v Provence (2016) je česká filmová komedie režiséra Vladimíra Michálka. Z větší části se odehrává na jihu Francie v Provence.\n\n\n"}
{"id": "1116420", "url": "https://cs.wikipedia.org/wiki?curid=1116420", "title": "Lidové obranné jednotky", "text": "Lidové obranné jednotky\n\nLidové obranné jednotky (kurdsky Yekîneyên Parastina Gel, zkráceně YPG) jsou ozbrojeným křídlem Sjednocené demokratické strany (PYD) v Rojavě. Skupina jedné z kurdských jednotek v Sýrii, které původně zaujaly obranné postavení během syrské občanské války, bojovaly proti každé skupině která se snažila převzít kontrolu nad kurdskými územími. Později postoupili i na území kontrolovaná Islámským státem a osídlená převážně sunnitskými Araby, jako pohraniční město Tel Ajád dobyté v červnu 2015. Skupina byla založena kurdskou Sjednocenou demokratickou stranou po nepokojích v Kámišlí v roce 2004.\nLidové obranné jednotky jsou tvořeny muži a ženami z komunit v kurdském regionu (Rojava) Sýrie. Skupina sebe sama považuje za demokratickou lidovou armádu a praktikuje vnitřní volby jako metodu výběru důstojníků. Většinu bojovníků tvoří Kurdové, ale přitahuje i další etnické skupiny včetně Arabů přecházejících od opozičních sil, stejně jako lidi z místních vesnic, kteří jsou základem místní bezpečnosti. V říjnu 2015 založila milice společně se skupinami sunnitských Arabů, Turkmenů a křesťanů tzv. Syrské demokratické síly.\n\nŽenské obranné jednotky (YPJ) jsou ženské jednotky založené v roce 2012. Skupina hrála klíčovou roli při osvobození Jezídů z pohoří Sindžár stejně jako při obraně Kobaní před bojovníky Islámského státu.\n\nV říjnu 2015 obvinila Amnesty International milice YPG z válečných zločinů, konkrétně ze zastrašování, demolice domů a nuceného vysidlování místních obyvatel v oblastech na severu Sýrie. \n\nTato obvinění byla prověřena a vyvrácena ve zprávách Human Rights Council A/HRC/31/68 a A/HRC/34/CRP.3\n\n93. Though allegations of “ethnic cleansing” continued to be received during the period under review, the Commission found no evidence to substantiate claims that YPG or SDF forces ever targeted Arab communities on the basis of ethnicity, nor that YPG cantonal authorities systematically sought to change the demographic composition of territories under their control through the commission of violations directed against any particular ethnic group.\n\nhttps://www.ohchr.org/EN/HRBodies/HRC/IICISyria/Pages/Documentation.aspx\n\n\n"}
{"id": "1116423", "url": "https://cs.wikipedia.org/wiki?curid=1116423", "title": "Josef Alfred Heilsberg", "text": "Josef Alfred Heilsberg\n\nJosef Alfred Heilsberg (1840 Vídeň – 12. července 1894 Vídeň) byl rakouský politik německé národnosti ze Štýrska, v 2. polovině 19. století poslanec Říšské rady.\n\nNarodil se ve Vídni roku 1840. Vystudoval lékařství a pak i práva na Vídeňské univerzitě. Získal titul doktora a usadil se ve Stübingu. Byl zde zvolen do obecního výboru a okresního výboru, později se stal i okresním starostou ve Frohnleitenu. Působil jako předseda místní pobočky zemské zemědělské společnosti. Zastával funkci náměstka předsedy okresní školní rady.\n\nByl aktivní i ve vysoké politice. Zasedal jako poslanec Štýrského zemského sněmu, kam poprvé usedl roku 1870 a kam byl opakovaně znovu volen. Zasedal i v zemském výboru, ale této funkce se vzdal pro časové zaneprázdnění kvůli souběžnému výkonu funkce poslance Říšské rady. Aktivně na sněmu působil ještě ve volebním období od roku 1890 a zemským poslancem byl až do své smrti. Zasedal rovněž v státní železniční radě.\n\nTaké byl poslancem Říšské rady (celostátního parlamentu Předlitavska), kam nastoupil v prvních přímých volbách roku 1873 za městskou kurii ve Štýrsku, obvod Bruck, Leoben, Aflenz, Frohnleiten atd. Mandát obhájil ve volbách roku 1879, volbách roku 1885 a volbách roku 1891 a poslancem byl až do své smrti roku 1894. V roce 1873 se uvádí jako Dr. Josef Alfred Heilsberg, praktický lékař, bytem Stübing.\n\nV roce 1873 zastupoval v parlamentu provládní liberální blok Ústavní strany (centralisticky a provídeňsky orientované), v jehož rámci patřil k mladoliberální skupině. V roce 1878 zasedal v poslaneckém Klubu pokroku. Rovněž po dalších volbách se v říjnu 1879 na Říšské radě uvádí jako člen mladoněmeckého Klubu sjednocené Pokrokové strany (\"Club der vereinigten Fortschrittspartei\"). Od roku 1881 patřil do klubu Sjednocené levice, do kterého se spojilo několik ústavověrných proudů německých liberálů. Za tento klub uspěl i ve volbách roku 1885. Po rozpadu Sjednocené levice přešel do frakce Německý klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice. V 90. letech zasedal v předsednictvu parlamentního klubu Sjednocené německé levice.\n\nZemřel náhle 12. července 1894 ve Vídni, \"jsa raněn mrtvicí\". Do Vídně přicestoval jen tři dny před svým úmrtím a hodlal brzy odjet na svůj statek Stübing ve Štýrsku. 11. července večer si stěžoval na bolest hlavy, která zesilovala. Přivolaní lékaři mu nedokázali pomoci a o půl 1. ráno po záchvatu mrtvice zemřel.\n"}
{"id": "1116425", "url": "https://cs.wikipedia.org/wiki?curid=1116425", "title": "Zátopek (film)", "text": "Zátopek (film)\n\nZátopek (2020) je chystaný český hraný film režiséra Davida Ondříčka o Emilu Zátopkovi.\n\nČeská televize uvedla 5. srpna 2016 (v době kolem Olympijských her v Riu) Ondříčkův dokumentární film \"Zátopek\" o délce 52 minut.\n\nPůvodní scénář napsal Ondříček s Janem P. Muchowem, dostali se ale do slepé uličky a vznik filmu byl odložen. Pak oslovili Alici Nellis, která scénář přepracovala a projekt poté získal 15milionovou podporu od Státního fondu kinematografie a práce na filmu byla obnovena.\n\nJe plánováno natáčení mj. na olympijském stadionu v Helsinkách.\n\n"}
{"id": "1116427", "url": "https://cs.wikipedia.org/wiki?curid=1116427", "title": "Martin Kučera (historik)", "text": "Martin Kučera (historik)\n\nMartin Kučera (* 6. září 1958 Praha-Košíře) je český historik.\n\nRodák z pražských Košíř začínal po gymnaziální maturitě z kádrových důvodů v dělnické profesi a při zaměstnání vystudoval na Filozofické fakultě Univerzity Karlovy historii, filozofii a češtinu, poslouchal též přednášky z dějin umění a slovakistiky, externě absolvoval sedm semestrů bohosloví na Husově teologické fakultě. Od 1979 byl knihovníkem v Československé akademie věd, od 1986 vědecký aspirant a posléze vědecký pracovník dnešního Historického ústavu Akademie věd České republiky. V polovině 90. let pracoval v Památníku odboje a v Masarykovu ústavu. Od 2009 v invalidním důchodu, dlouhodobě spolupracuje s oddělením biografických studií Historického ústavu Akademie věd České republiky a autorsky i redakčně se podílí na Biografickém slovníku českých zemí. Badatelsky se od raného mládí orientoval na dějiny československého odboje za první světové války, později na dějiny české politické diferenciace na přelomu 19. a 20. století a otázky rozpadu rakousko-uherské monarchie, nakonec u něho převážil zájem o kulturní dějiny 19. a 20. století se zvláštním zřetelem k dějinám po druhé světové válce. Paralelně sleduje problematiku teorie historického poznání (vlastní metodologie dialektické strukturální hermeneutiky). Celoživotně se zabývá historickou prozopografií a dějinami slovenského básnictví. Dosáhl pozice nezávislého historika, který se důsledně řídí devizou historické práce jako služby nežijícím aktérům minulého dění.\n\n\n\n\n"}
{"id": "1116430", "url": "https://cs.wikipedia.org/wiki?curid=1116430", "title": "Leótychidas II.", "text": "Leótychidas II.\n\nLeótychidas II., nebo Leótychidás II. ( ) z královského rodu Eurypontovců byl spartský král přibližně od roku 491 př. n. l. do roku 469 př. n. l. Jeho spolukráli z královského rodu Agiovců byly Kleomenés I. (cca 491–490 př. n. l.), Leónidás I. (490–480 př. n. l.) a Pleistarchos (480–469 př. n. l.).\n\nLeótychidas se stal králem Sparty hlavně s přičiněním spartského krále Kleomena I., který Leótychidova předchůdce Demarata po osobních sporech obvinil z nelegitimity vlády. Kleomenes tvrdil, že Démaratos není synem krále a to si dal potvrdit i v delfské věštírně. Podle historika Herodota si získal v Delfách přízeň vlivného muže jménem Kobon, který pak přemluvil Pýthii, aby řekla to, co chtěl Kleomenes slyšet a po potvrzení tohoto obvinění byl Démaratos zbaven trůnu a za krále zvolili Leótychida. Leótychidas Demarata nenáviděl, protože mu v minulosti přebral snoubenku a oženil se s ní. Démaratos proto před možnou pomstou volil útěk do Persie, kde se uchýlil pod ochranu perského krále Dareia I. Po krátkém čase však vyšlo najevo, že Pýthie byla podplacená a tentokrát Kleomenes ze strachu před soudem uprchl do Arkádie. V roce 490 př. n. l. byl Kleomenes přilákán zpět do Sparty, kde ve vězení spáchal sebevraždu.\n\nŘecký svět byl v době vlády Leótychida II. poznamenán významnými událostmi. Hned v druhém roce panování Leótychida ve Spartě se začala řecko-perská válka na evropské pevnině. Terčem útoku Peršanů byly Athény, protože v roce 498 př. n. l. poskytly pomoc maloasijských Řekům v povstání proti jejich nadvládě. Vojsko perského krále Dareia I. přistálo u Marathonu nedaleko Athén a tam přestože mělo velkou početní převahu utrpělo od Athéňanů vedených vojevůdcem Miltiadem drtivou porážku. Herodotos píše, že Sparta vyslala Athéňanům na pomoc oddíl těžkooděnců o počtu 2000 mužů, ale ti přišli kvůli pověrčivosti až tři dny po bitvě, protože čekali na úplněk měsíce, který jim měl zaručit úspěšnost této výpravy.\n\nČtyři roky po této vojenské výpravě perský král Dareios zemřel a jeho následník Xerxes považoval za svůj hlavní úkol pokračovat v dobyvatelské politice svého otce. Na válku se lépe připravil a postavil obrovskou armádu (možná až o počtu 300 000 mužů) a v roce 480 př. n. l. zaútočil na Řecko, ale Řekové ho po čtyřech velkých bitvách přinutili ustoupit.\n\nPrvní bitva se odehrála v průsmyku u Thermopyl v jižní Tesálii, kde Leótychidův spolukrál Leónidas v strategicky výhodné pozici s 300 spolubojovníky ze Sparty a 7000 bojovníky ze středního Řecka zadrželi vojsko Peršanů po celé tři dny . V třetí den, kdy řecký zrádce převedl Peršany do jejich týlu, Leónidas přikázal většině svým spojencům ustoupit a v následné krvavé bitvě padli všichni Sparťané a asi 1000 Tespijců a Thébanů. Padl i sám Leónidas a perský král Xerxes dal zneuctít jeho mrtvolu. Další, ale tentokrát už vítěznou bitvu vybojovali Řekové v námořní Bitva u Salamíny. Řecké flotile velel athénský vojevůdce Themistoklés, který v strategicky skvěle vedené bitvě porazil mnohonásobně početnější perskou flotilu v mořské úžině.\n\nO rok později v rozhodující bitvě u Platají spojenecká řecká vojska vedené spartským velitelem Pausaniem zvítězily nad perským vojskem a v ten samý rok vedli spartský král Leótychidas a athénský nauarchos Xanthippos flotilu 110 lodí, aby vypátrali místo pobytu zbytku perského loďstva a zničili ho. V úžině mezi ostrovem Samos u mysu Mikalé jejich loďstvo spálili a perské vojsko, které se opevnilo na pevnině porazili. Porážka perského vojska u Mykalé byla pro Řeky významné vítězství, neboť otevřela cestu ke svobodě maloasijských Řekům, Xerxes byl definitivně zahnán do defenzívy a jeho hegemonie ve Středomoří skončila.\n\nV roce 476 př. n. l. Leótychidas po přijetí úplatku od vlivné rodiny Aleuadai z Larisy předčasně ukončil trestnou výpravu, která byla vedena proti Tesálčanům pro jejich bývalou kolaboraci s Peršany a vrátil se do Sparty. Po návratu byl proto zbaven trůnu, jeho dům spálili a odsoudili ho do vyhnanství. Poslední roky dožil v Tegei, kde kolem roku 469 př. n. l. zemřel. Jelikož Leótychidov syn Zeuxidamos předčasně zemřel, jeho nástupcem se stal vnuk Archidamos.\n\n"}
{"id": "1116432", "url": "https://cs.wikipedia.org/wiki?curid=1116432", "title": "Mihael Hermann", "text": "Mihael Hermann\n\nMihael Hermann (24. září 1822 Gersdorf an der Feistritz – 15. nebo 16. prosince 1883 Štýrský Hradec) byl rakouský politik ze Štýrska německého původu, který se ale přiklonil k slovinské národnosti. V 2. polovině 19. století působil jako poslanec Říšské rady.\n\nVystudoval práva na Univerzitě ve Štýrském Hradci a v letech 1848–1849 pak působil jako soudce na panství Thannhausen. V letech 1850–1870 byl soudním adjunktem, soudcem a soudním radou na různých místech ve Štýrsku. Roku 1870 se usadil ve Štýrském Hradci. Ačkoliv byl rodem německého původu, během působení v Ptuji se stal stoupencem slovinského národního hnutí, naučil se slovinsky a zapojil se do slovinských spolků. Byl tajemníkem ptujského slovinského čtenářského spolku.\n\nByl aktivní i politicky. Zasedal jako poslanec Štýrského zemského sněmu. Poprvé sem byl zvolen již ve volbách roku 1861. Zastupoval kurii venkovských obcí, obvod Ptuj, Rogatec, Ljutomer. Od roku 1870 zasedal i v zemském výboru. Byl kandidátem slovinských a německých konzervativců. Na sněmu přeložil v roce 1863 návrh na zavedení slovinštiny do úřadů a škol. Zemským poslancem byl až do své smrti.\n\nPůsobil i jako poslanec Říšské rady (celostátního parlamentu Předlitavska), kam nastoupil v prvních přímých volbách roku 1873 za kurii venkovských obcí ve Štýrsku, obvod Ptuj, Rogaška Slatina, Ljutomer atd. Mandát zde obhájil ve volbách roku 1879. Poslancem byl až do své smrti v roce 1883. V roce 1873 se uvádí jako Michael Herman, c. k. okresní soudce a člen zemského výboru, bytem Štýrský Hradec. V parlamentu zastupoval opoziční blok. V roce 1878 zasedal v poslaneckém Hohenwartově klubu, který byl konzervativně a federalisticky orientován. Patřil do konzervativní staroslovinské strany. Dlouhodobě se zasazoval o federalistické uspořádání Rakouska. Podporoval práva církve, odmítal liberální zákonodárství a brojil proti židovským liberálním novinářům. Pro dlouhodobé zdravotní problémy se v závěru svého působení v Říšské radě jen zřídka účastnil sněmovních schůzí.\n\nZemřel v prosinci 1883.\n"}
{"id": "1116433", "url": "https://cs.wikipedia.org/wiki?curid=1116433", "title": "Démaratos", "text": "Démaratos\n\nDémaratos nebo Démarátos ( ) byl spartský král z královské dynastie Eurypontovců. Vládl přibližně od roku 515 př. n. l. do roku 491 př. n. l.. Jeho spolukrálem z královského rodu Agiovců byl Kleomenes I.\n\nDémaratos byl následníkem (možná i synem) krále Aristona, který byl po dvou manželstvích bezdětný a syn Démaratos se mu narodil až třetím manželství. Ariston měl však zpočátku pochybnosti, zda je jeho, protože se narodil dříve než předpokládal, ale nakonec ho uznal za svého. Panování Demarata bylo z části možná i proto poznamenány neshodami s jeho spolukrálem Kleomenem I.\n\nV roce 514 př. n. l. v Athénách zavraždili nenáviděného tyrana Hipparcha a jeho místo zaujal Hippias, který však nevedl o nic lepší politiku a již v roce 510 př. n. l. ho Athéňané i za pomoci Sparťanů vyhnali z Athén. Hippias poté odešel do Persie, kde byl později králi Dareiovi I. důležitým vojenským poradcem. Dalším Archonem (Archon eponymos) se v Aténách stal Isagoras za podpory jeho starého přítele spartského krále Kleomena. Obyvatelé Atén se ale opět vzbouřili, protože jejich podporu měl Kleisthenes (reprezentant lidu) a Isagoras i Kleomenes museli nedobrovolně Atény opustit. Následná vojenská výprava Sparty proti Aténám skončila fiaskem pro neshody při jejím vedení mezi králi Sparty Demaratem a Kleomenem. Po těchto událostech se ve Spartě přijal zákon zakazující vést vojenskou výpravu současně oběma králi.\n\nAsi o deset let později se maloasijští Řekové vzbouřili proti perské nadvládě. Povstání vypuklo v Milétu a do jeho čela se postavil tyran Milétu Aristagorás, který požádal o vojenskou pomoc Spartu i Atény. V Spartě nepochodil, ale Athény mu poskytly dvacet lodí. Tuto skutečnost si perský král Dareios I. zapsal do paměti a Athény se tím dostaly na seznam potenciálních cílů vojenské výpravy Peršanů v blízké budoucnosti. V dalších letech ještě během potlačování povstání Řeků v Malé Asii Peršané postupně dobyli území Bosporu a Thrákie a v roce 494 př. n. l. povstání maloasijských Řeků v Milétu definitivně krvavě potlačili. Dalším cílem Dareia I. se už tentokrát stalo Řecko a to hlavně Athény, proto rozeslal posly do řeckých států s požadavkem o \"\"vodu a zem\"\" tj. podřídit se perské moci. Poslové přišli i do Sparty, která již tehdy svůj postoj k Peršanům změnila. Dokud Spartě nehrozilo bezprostřední nebezpečí, snažila se z opatrnosti nezasahovat do perských záležitostí, ale tentokrát rozhořčený dav dva posly hodil do studny. Podle zákonů Sparty byla však vražda posla činem nepoctivým, proto se dobrovolně přihlásili dva Sparťané, aby za to zaplatili svými životy.\n\nNedaleký řecký ostrovní stát Ejina perské žádosti vyhověl a spartský král Kleomenes se je za to rozhodl potrestat. Spolukrál Démaratos byl ale zásadně proti a tím se nepřátelství mezi králi ještě více prohloubilo. Kleomenes na to obvinil Demarata, že vládne neprávem, protože není synem krále. Celá tato záležitost se dostala až do Delf, kde bylo toto obvinění potvrzeno a Démaratos byl zbaven trůnu a jeho místo obsadil Leótychidas syn Menarea z královského rodu Eurypontovcov (stalo se to v roce 491 př. n. l.). Leótychidas nenáviděl Demarata, protože mu v minulosti přebral snoubenku Perkalu dceru Chilóna a oženil se s ní. Démaratovi proto nezbývalo nic jiného jen utéci a své útočiště hledat u perského krále Dareia.\n\nHistorik Herodotos nám zanechal zajímavou informaci týkající se Demarata, píše, že byl jediným spartský králem, který dosáhl olympijské vítězství a to v soutěži čtyřspřeží. Demarate odeslaná utajená zpráva na dřevěné tabulce zalitá voskem ze Sús do Sparty je zaznamenána také Hérodotem. Démaratos na ní oznámil svým rodákům rozhodnutí perského krále Xerxa I. zaútočit na Řecko. Herodotos se ale zamýšlí nad tím, jaké úmysly vedly Demarata při jejím odesílání, protože v té době byl psancem.\n\nKdyž v roce 480 př. n. l. Xerxes zaútočil na Řecko píše opět Herodotos, Démaratos doprovázel perského krále. Na otázku krále, že co si myslí o vojácích se Sparty odpověděl: \"\"Pokud nebudu pravdou šetřit, nebudou se ti moje slova líbit, ale donutil si mě abych ty nejpravdivější slova pronesl.\"\"A v pokračujícím rozhovoru popisujícím morální sílu Sparťanů řekl Xerxovi tato slova:\"\"Sparťané když bojují za sebe po jednom nejsou o nic lepšími bojovníky od jiných, ale společně jsou nejlepší ze všech mužů. I když jsou svobodní, nejsou svobodní ve všem, jejich pánem je zákon a toho se obávají více než tebe. Konají co jim káže a když jim káže, aby neutíkali před jakýmkoli množstvím nepřátel, vytrvají na svém místě ať zvítězí nebo zahynou.\"\"\n\n\n"}
{"id": "1116434", "url": "https://cs.wikipedia.org/wiki?curid=1116434", "title": "Conky", "text": "Conky\n\nConky je svobodný software pro X Window System, sloužící k monitorování systému a dostupný pro Linux, FreeBSD, a OpenBSD. Je vysoce konfigurovatelný a umožňuje sledovat mnoho systémových proměnných – jako je stav CPU, RAM, swapu, pevného disku, dále teplotu, procesy, síťová rozhraní, výdrž baterie, systémové zprávy, e-maily, aktulizace Arch Linuxu, mimo jiné dokáže sledovat stav popularních multimedialních přehrávačů (MPD, XMMS2, BMPx, Audacious, atd.), zobrazovat počasí, nebo aktuální zprávy. Conky je vykreslován přímo do X Window System, což umožňuje menší spotřebu systémových zdrojů.\n\nProgram nabyl popularity především mezi nadšenci Linuxu a BSD a byl označen časopisem \"Linux Magazine\" za jeden z nejlépe udržovaných a nejužitečnějších programů ve světě otevřeného softwaru.\n\nConky byl vytvořen jako fork monitorovací aplikace Torsma. Tato aplikace sice již není udržována, ale své využití nachází v systémech, kde je kladen důraz na malé využití systémových zdrojů. Torsmo můžeme najít třeba na ploše roota v základní instalaci Live CD Damn Small Linuxu. Conky získalo své jméno po osobě z kanadského sitkomu \"Trailer Park Boys\".\n\nConky je dodáván v základu operačních systémů jako Pinguy OS, nebo CrunchBang Linux.\n\nPřestože byl program Conky původně vytvořen pro monitorování systému, našel své využití i v oblasti sběru dat a zobrazování různých informací. Conky může být přenesen na prakticky jakýkoliv systém s GCC a implementací X11 a byl portovaný například na Nokii N900. Rozlišitelnost programu je potom zajištěna pomocí programovacího jazyka Lua.\n\nUživatelé vytvářejí a sdílí vlastní skripty, které jsou důkazem přizpůsobivosti a všestrannosti jeho fungování a vzhledu. Vlákno na fóru Ubunta obsahuje více než 2,000 konfiguračních skriptů, zaslaných příznivci po celém světě.\n\nJednoduché nastavení zobrazující aktuální čas počítače.\n\nVýchozí umístění konfiguračního souboru je $HOME/.conkyrc, nebo ${sysconfdir}/conky/conky.conf. Na většině systémů je \"sysconfdir\" /etc. Můžete zde nalézt i ukázkový soubor (/etc/conky/conky.conf).\n\n\n"}
{"id": "1116438", "url": "https://cs.wikipedia.org/wiki?curid=1116438", "title": "Jindřich Trpišovský", "text": "Jindřich Trpišovský\n\nJindřich Trpišovský (* 27. února 1976) je český fotbalový trenér, který působí v týmu SK Slavia Praha. Jeho trenérským vzorem je Němec Jürgen Klopp.\n\nS trenéřinou začínal u mládežnických týmů AC Sparta Praha a Bohemians 1905. Poté působil jako asistent trenéra v FK Viktoria Žižkov a v létě 2013 nahradil na lavičce pražského týmu Itala Favarina. U týmu působil jako hlavní trenér v letech 2013–2015. V sezoně 2014/15 dovedl Viktorii ve druhé lize i přes ekonomické problémy v klubu ke konečnému 4. místu.\n\nV červnu 2015 převzal v první lize místo hlavního trenéra v FC Slovan Liberec, kde u týmu nahradil Davida Vavrušku. Šlo o jeho první prvoligové angažmá. Asistenty se mu stali Zdeněk Houštecký a Jaroslav Köstl, koučem brankářů Štěpán Kolář, tedy lidé, kteří s ním spolupracovali již dříve. Z Viktorie Žižkov si přivedl jako posily i fotbalisty Zdeňka Folprechta, Lukáše Bartošáka a Davida Hovorku (hostoval ze Sparty Praha). Jeho velkým úspěchem byl postup s klubem do základní skupiny Evropské ligy 2015/16 poté, co Liberec vyřadil izraelský Hapoel Kirjat Šmona a chorvatský Hajduk Split. I přes senzační výhru 1:0 na hřišti Olympique Marseille se nakonec umístil na nepostupovém 3. místě za francouzským klubem a portugalskou Bragou.V prosinci 2017 převzal po odvolaném Jaroslavu Šilhavém A-tým SK Slavia Praha. Ve své první sezóně Slavii dovedl k vítězství v domácím poháru, v lize ke druhému místu za vítěznou Plzní. Slavia si tak vybojovala v účast v třetím předkole Ligy mistrů 2018/19, kde vypadla s Dynamem Kyjev a hrála základní skupinu Evropské ligy. Z ní coby druhý tým postoupila ze skupiny do jarních vyřazovacích bojů. Ve vyřazovací části Evropské ligy si Slavia nejdříve poradila s belgickým Genkem, poté v prodloužení porazila favorizovaný tým FC Sevilla a její cesta se zastavila až ve čtvrtfinále, kde ji vyřadil britský tým Chelsea FC. V nakonec Slavia získala mistrovský titul. Vyhrála také domácí pohár, čímž poprvé od roku 1942 získala tzv. \"double\". Následně poprvé ve své historii vyhrála i Česko-slovenský Superpohár.\n\nVe 4. předkole Ligy mistrů 2019/20 Slavia vyřadila rumunský celek CFR Kluž, a po dvanácti letech tak postoupila do základní skupiny Ligy mistrů.\n\nJe také členem týmu Real TOP Praha, v jehož dresu se zúčastňuje charitativních zápasů a akcí.\n\n"}
{"id": "1116439", "url": "https://cs.wikipedia.org/wiki?curid=1116439", "title": "Plaza de España (Madrid)", "text": "Plaza de España (Madrid)\n\nPlaza de España ( ) je velké náměstí a populární turistická destinace v centru španělského Madridu. Leží na západním konci ulice Gran Vía a východním konci ulice Princesa ve čtvrti Argüelles. Se svými 36 900 m² je Plaza de España jedno z největších španělských náměstí. Na náměstí se nachází pomník spisovatele Miguela de Cervantese y Saavedry a dva významné madridské mrakodrapy (Torre Madrid a Edificio España). Nedaleko od náměstí se rovněž nachází Královský palác ( ).\n\nPlaza de España se nachází na kopci jménem Príncipe Pío. Na tomto místě v roce 1808 Francouzi popravovali vězně zajaté během povstání proti francouzské invazi z 2. května téhož roku.\n\nUprostřed náměstí stojí památník španělského novelisty, básníka a dramatika Miguela de Cervantese y Saavedry. Autory památníku jsou architekti Rafael Martínez Zapatero a Pedro Muguruza a sochař Lorenzo Coullaut Valera. Většina památníku byla postavena mezi lety 1925 a 1930. Stavba byla dokončena mezi lety 1956 a 1967 a jejím vedoucím byl Federico Coullaut-Valera Mendigutia, syn původního sochaře.\n\nV ústřední části památníku se nachází kamenná socha samotného Cervantese, která hledí na bronzové sochy Dona Quijota a Sancho Panzy. Po stranách jsou dvě kamenné sochy žen, reprezentace „pravých lásek“ Dona Quijota: jedna je prostá vesnická žena Aldonza Lorenzo a druhá krásná imaginární Dulcinea del Toboso.\n\nNa náměstí lze nalézt dvě z nejvyšších madridských staveb: Torre Madrid a Edificio España. Torre de Madrid (142 m) se nachází na rohu Plaza de España při začátku ulice Calle Princesa. Byla postaven mezi lety 1954 a 1957 a svého času byla nejvyšší betonovou stavbou na světě a až do roku 1982, kdy byla postavena Torrespaña, byla nejvyšší budovou ve Španělsku. Edificio España (117 m) tvoří dominantu náměstí a byla postavena roku 1953. Dnes je osmou nejvyšší stavbou v Madridu, nicméně zůstává nevyužitá.\n\nNachází se zde také Casa Gallardo, dům postavený roku 1911 a považovaný za jednu z nejpřednějších ukázek secesní architektury ve městě.\n\nNáměstí je obsluhovány mnohými denními i nočními autobusovými linkami. Kromě toho se ve východním rohu náměstí nachází vstup do stejnojmenné stanice metra. Stanice je obsluhována linkami 3 a 10 a je propojená se stanicí Noviciado linky 2.\n"}
{"id": "1116440", "url": "https://cs.wikipedia.org/wiki?curid=1116440", "title": "Guido Kübeck", "text": "Guido Kübeck\n\nGuido Kübeck von Kübau (13. ledna 1829 Vídeň – 22. listopadu 1907 Štýrský Hradec) byl rakouský vysoký státní úředník a politik německé národnosti ze Štýrska, v 2. polovině 19. století poslanec Říšské rady a dlouholetý místodržící Štýrska.\n\nByl šlechticem s titulem barona. Nesl též titul tajného rady. Jeho otcem byl správní úředník Alois Kübeck (1787–1850), dvorní rada u dvorní kanceláře.\n\nGuido studoval práva na Vídeňské univerzitě a na Innsbrucké univerzitě. Roku 1850 nastoupil do státní správy. Působil na různých postech v Bolzanu, Innsbrucku, Milánu, Lublani, Gorici, Terstu a Vídni. Byl konceptním praktikantem v Tyrolsku, později se stal radou u zemské vlády v Lublani. V roce 1868 nastoupil do úřadu místodržícího (nejvyšší představitel státní správy) v Korutanech, který zastával do roku 1870, kdy byl jmenován místodržícím Štýrska. V této funkci setrval až do roku 1895. Snažil se vyvažovat obě zemské národnosti (Němci a Slovinci) v jižním Štýrsku. Zasadil se o rozvoj školství a zemědělství. Za jeho úřadování došlo k výstavbě vysoké školy technické a nových budov univerzity ve Štýrském Hradci.\n\nTaké byl poslancem Říšské rady (celostátního parlamentu Předlitavska), kam nastoupil v prvních přímých volbách roku 1873 za kurii venkovských obcí ve Štýrsku, obvod Štýrský Hradec, Voitsberg atd. V roce 1873 se uvádí jako baron Guido von Kübeck, c. k. tajný rada a místodržící, bytem Štýrský Hradec. V roce 1873 zastupoval v parlamentu provládní blok Ústavní strany (centralisticky a provídeňsky orientované), v jehož rámci patřil k staroliberální skupině. V roce 1878 zasedal v poslaneckém Klubu levého středu.\n\nZemřel po delší nemoci v listopadu 1907, \"raněn byv náhle mrtvicí\".\n"}
{"id": "1116441", "url": "https://cs.wikipedia.org/wiki?curid=1116441", "title": "Szilágyság", "text": "Szilágyság\n\nSzilágyság je maďarský etnografický region na území rumunské Transylvánie. Do konce 9. století zde žilo slovanské obyvatelstvo, poté region obsadili Maďaři. V 15. a 16. století na území začali pronikat Rumuni. Od roku 1920 je region (s výjimkou let 1940–1944) součástí Rumunska. Patří k němu město Simleu Silvaniei (v němř žije ovšem převážná většina Rumunů) a dále obce Bogdand, Boghis, Camar, Carastelec, Cehu Silvaniei, Coseiu, Crasna, Dobrin, Hereclean, Hodod, Ip, Nusfalau, Pericei, Salatig, Samsud, Sarmasag a Varsolt. V roce 2011 zde žilo 69 137 lidí, z toho 54 % Maďarů.\n"}
{"id": "1116442", "url": "https://cs.wikipedia.org/wiki?curid=1116442", "title": "Michal Vitanovský", "text": "Michal Vitanovský\n\nMichal Vitanovský (* 3. května 1946 Klatovy) je český medailér a sochař a publicista zaměřený na problematiku numismatiky a kachlů.\n\nV letech 1961 – 1965 vystudoval Střední odbornou školu výtvarnou v Praze. Po dokončení studoval v letech 1965-1971 na Vysoké škole uměleckoprůmyslové v Praze v ateliéru Jana Kavana, obor užitá plastika.\n\nOd roku 1990 je členem Asociace umělců medailérů, od r. 1992 Umělecké besedy a společně s Miladou Othovou a Jiřím Vlachem tvoří uměleckou skupinu Trojkolka. V současné době žije a tvoří v Praze. Náleží k předním českým medailérům.\n\nBěhem studií pracoval s mnoha různými materiály, jako například dřevo, kovy, keramika, kámen i plasty. Již během let jeho studia lze v jeho práci najít inspiraci díly mnoha moderních sochařů, jako je například Pablo Picasso, Alexander Calder, Henry Moore nebo Jacques Lipchitz. Závěr jeho vysokoškolského studia se dějově proťal s nástupem normalizace, což se také projevilo v jeho závěrečné práci – do plastiky Prométhea vtělil všechny své pocity z dusné atmosféry oné doby.\n\nPo absolutoriu školy se Vitanovský věnoval převážně tvorbě medailí a soch jako umělec ve svobodném povolání. Inspirací mu byla žena díky fyzickým proměnám a vnitřní život. Během 80. let se mimo odlévaných medailí věnoval také medailím raženým. Celkem jich zrealizoval již přes osm set.\n\nJe autorem návrhu československého Řádu T. G. Masaryka (1990) a českého Řádu Bílého lva (1994), dále pomníku zimního krále Fridricha Falckého v Pyšelích-Nové Vsi (2010), pamětní desky Josefa Hlávky ve Vídni (2016) či bronzové pamětní desky zakladatele Josefa Hlávky na Zemské porodnici v Praze (2016). Celoživotní tvorba autora byla představena v monografii \"Michal Vitanovský\", Regulus, Praha 2011 (ISBN 978-80-86279-99-2).\n\n\n\n\n"}
{"id": "1116448", "url": "https://cs.wikipedia.org/wiki?curid=1116448", "title": "Julius Magg", "text": "Julius Magg\n\nJulius Magg (22. dubna 1837 Vídeň – 15. listopadu 1914 Merano) byl rakouský právník a politik německé národnosti, v 2. polovině 19. století poslanec Říšské rady.\n\nStudoval právo na Vídeňské univerzitě a v roce 1860 získal titul doktora práv. V letech 1863–1873 vyučoval obchodní a směnečné právo na nově založené obchodní akademii ve Vídni. Kromě toho absolvoval praxi jako advokátní koncipient. V roce 1864 složil advokátní zkoušky a v roce 1869 se stal advokátem v Dolních Rakousích. V letech 1869–1908 působil jako dvorní a soudní advokát. V období let 1870–1875 zasedal ve výboru dolnorakouské advokátní komory. V letech 1893–1899 vykonával funkci člena disciplinární rady.\n\nByl aktivní i politicky. Od roku 1871 zasedal jako poslanec Dolnorakouského zemského sněmu za města Neunkirchen a Pottendorf. Také byl poslancem Říšské rady (celostátního parlamentu Předlitavska), kam nastoupil v doplňovacích volbách roku 1876 za kurii obchodních a živnostenských komor ve Štýrsku, obvod Štýrský Hradec. Slib složil 19. října 1876. Mandát obhájil ve volbách roku 1879. Ve volbách roku 1885 byl zvolen za městskou kurii ve Štýrsku, obvod Leibnitz, Radkersburg atd. V roce 1873 se uvádí jako Dr. Julius Magg, advokát, bytem Vídeň.\n\nZastupoval v parlamentu blok Ústavní strany (centralisticky a provídeňsky orientované). V roce 1878 zasedal v poslaneckém Klubu pokroku. V říjnu 1879 je zmiňován na Říšské radě coby člen mladoněmeckého Klubu sjednocené Pokrokové strany (\"Club der vereinigten Fortschrittspartei\"). Od roku 1881 byl členem klubu Sjednocené levice, do kterého se spojilo několik ústavověrných (liberálně a centralisticky orientovaných politických proudů). Za tento klub uspěl i ve volbách roku 1885. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. Zasedal v předsednictvu parlamentního klubu Sjednocené německé levice.\n\nPo konci své parlamentní kariéry působil až do roku 1908 v advokacii. Napsal studii o akciových společnostech.\nJeho synem byl technik Julius Magg (1884–1931).\n"}
{"id": "1116449", "url": "https://cs.wikipedia.org/wiki?curid=1116449", "title": "Římskokatolická farnost Jablonec", "text": "Římskokatolická farnost Jablonec\n\nŘímskokatolická farnost Jablonec je územním společenstvím římských katolíků v rámci českokrumlovského vikariátu českobudějovické diecéze.\n\nV osadě byla v roce 1787 postavena dřevěná kaple, na jejímž místě byl v roce 1789 postaven pozdně barokní kostel Nalezení sv. Kříže. Roku 1857 byla při kostele zřízena samostatná farnost, jejíž obvod zahrnoval však pouze samotnou obec Jablonec. Po druhé světové válce byla obec zahrnuta do Vojenského újezdu Boletice a celá obec byla i s kostelem srovnána se zemí. Jablonecká farnost existuje administrativně dodnes a je spravována ex currendo z Českého Krumlova.\n\n\n"}
{"id": "1116451", "url": "https://cs.wikipedia.org/wiki?curid=1116451", "title": "Ženské obranné jednotky", "text": "Ženské obranné jednotky\n\nŽenské obranné jednotky (Kurdsky: Yekîneyên Parastina Jin‎), známé také pod zkratkou YPJ jsou kurdská vojenská organizace a ženské křídlo Lidových obranných jednotek (YPG), založené roku 2012. YPG a YPJ jsou ozbrojené křídlo Sjednocené demokratické strany, hlavní vojenskou složkou SDF a Syrského Kurdistánu (Rojava).\n\nOrganizace vznikla z Kurdského hnutí odporu a v roce 2014 měla 7 000–10 000 dobrovolných členek ve věku od 18 do 40 let. YPJ se sloučila se svou sesterskou organizací YPG a bojovala proti všem skupinám pokoušející se zatáhnout kurdská území do občanské války. Účastnily se také bitvy o Kobani proti Islámskému státu.\n\nSkupina není mezinárodně financována a v oblasti zásobování spoléhá na místní komunity. Každopádně v průběhu bitvy o Kobani obdržely YPG a YPJ až 24 tun lehkých zbraní a 10 tun lékařské pomoci od USA a Iráckého Kurdistánu.\n\nSkupina sehrála důležitou roli v záchraně tisíců Jezídů z Islámským státem obklíčeného pohoří Džabal Sindžár (provincie Ninive) v srpnu roku 2014.\n\nSkupina byla chválena feministy za to, že se dokázala postavit tradičnímu smýšlení o ženách v regionu a zcela otočila očekávání o účasti žen v konfliktu. Podle fotografa Erina Trieba obecně feministická organizace, i když to v současnosti není jejich primární úkol.\n"}
{"id": "1116454", "url": "https://cs.wikipedia.org/wiki?curid=1116454", "title": "Římskokatolická farnost Boletice", "text": "Římskokatolická farnost Boletice\n\nŘímskokatolická farnost Boletice je územním společenstvím římských katolíků v rámci českokrumlovského vikariátu českobudějovické diecéze.\n\nKostel sv. Mikuláše v Boleticích pochází již ze 12. století, roku 1263 věnoval ves Boletice král Přemysl Otakar II. zlatokorunským cisterciákům. Tehdy již zřejmě v místě existovala plebánie. Kostel byl v pozdějších stoletích upravován, zůstalo však zachováno jeho románsko-gotické jádro. Od roku 1644 byly vedeny matriky. Po roce 1949 se farnost stala součástí vojenského újezdu Boletice a de facto zanikla. Později byly Boletice z vojenského újezdu vyčleněny, což obnovilo možnost kostel eventuálně opět používat (vzhledem k jeho stavu by ovšem byly potřebné rekonstrukční práce). Farnost je spravována ex currendo z Českého Krumlova.\n\n\n"}
{"id": "1116465", "url": "https://cs.wikipedia.org/wiki?curid=1116465", "title": "Y Gwyddoniadur Cymreig", "text": "Y Gwyddoniadur Cymreig\n"}
{"id": "1116468", "url": "https://cs.wikipedia.org/wiki?curid=1116468", "title": "Šanta", "text": "Šanta\n\nŠanta (\"Nepeta\") je rod tvořený asi 250 druhy vytrvalých nebo jednoletých rostlin z čeledi hluchavkovitých, kde je řazen do podčeledi \"Nepetoideae\". Pocházejí z mírného podnebného pásma Euroasie a severní Afriky. Některé druhy jsou používané jako ozdobné nebo léčivé rostliny a byly rozšířeny i do Severní Ameriky.\n\nJednoleté nebo víceleté aromatické rostliny, které bývají různě chlupaté. Lodyhy mívají přímé nebo vystoupavé a zpravidla rozvětvené. Listy mají vstřícné, jednoduché nebo vzácně peřenosečné, řapíkaté či přisedlé, trojúhelníkovitě vejčité až podlouhle eliptické a vroubkovaně zubaté, po lodyze jsou rovnoměrně rozdělené.\n\nV horní části lodyhy vyrůstají květy z paždí vstřícných listenů a vytvářejí více či méně řídké, často stopkaté lichopřesleny nebo víceramenné vrcholíky. Pětičetné květy bývají nejčastěji oboupohlavné, někdy se mezi nimi vyskytují neplodné samčí. Pětizubý kalich s patnácti žilkami bývá trubkovitý nebo zvonkovitý, rovný nebo ohnutý, zuby mívá trojúhelníkovité nebo šídlovité a horní často bývají o něco delší než spodní. Souměrná modrá, fialová, růžová, žlutá nebo bílá, výrazně dvoupyská koruna má trubku přímou nebo zakřivenou. Horní dvoulaločný pysk je rovný, plochý a spodní je sehnutý, trojlaločný, s nápadně velkým, lžícovitě vně vyklenutým a po okraji zpravidla zubatým středním lalokem; oba pysky jsou relativně krátké. Čtyři rovnoběžné, dvojmocné tyčinky jsou těsně u sebe a souběžně vybíhají pod horní pysk, dvě zadní jsou delší. Svrchní, čtyřkomůrkový semeník je srostlý ze dvou plodolistů. Čnělka s dvouklanou bliznou vyčnívá z koruny. Květy obsahují dostatek nektaru a lákají množství opylujícího hmyzu.\n\nPlod je poltivá tvrdka, která se rozpadá se na čtyři elipsoidní plůdky (semena) asi 1 až 2 mm velké. Ty jsou podlouhlé nebo vejčité, povrch mívají bradavičnatý, hladký či žebrovaný a na bázi mají bílou rýhu.\n\nRostliny obsahují množství silic a flavonoidů, mezi jejích množstvím a typem jsou rozdíly jak mezidruhové, tak i geografické a fenologické. Protože k objasnění vztahů mezi jednotlivými druhy širokého rodu šanta nejsou vždy k dispozici neproměnné morfologické znaky, jsou využívány i rozdíly ve spektru obsahových látek. Informace využitelné pro taxonomii jsou získávány i z flavonoidů v listech.\n\nNěkteré druhy šanty se v Asii používají jako koření pro speciální omáčky nebo nápoje, jiné se pro vysoký obsah silic a flavonoidů využívají v lidové medicíně. Pro své antiseptické a stahující účinky se užívají v lihových extraktech při kožních vyrážkách nebo štípnutí hmyzem. Čerstvé listy se žvýkají při bolestech zubů, alkoholový macerát je vhodný při pohmožděninách a revmatických bolestech. Rostliny obsahují také látky působící antibakteriálně, fungicidně i antivirově. Používají se na zklidnění horečnatých stavů či nervového vypětí, při trávicích problémech a nepravidelné menstruaci; nedoporučují se těhotným ženám.\n\nListů a kvetoucích vrcholků, v Česku rostoucí šanty kočičí, se používalo k přípravě zklidňujících čajů nebo jsou z nich vyráběny repelenty. Z téže rostliny je, při podráždění žláznatých chloupků na listech, uvolňována silice nepetalakton (feromon pro některé kočkovité) a halucinogenní alkaloid aktinidin beta-fenylethylalkohol, které společně způsobují u koček krátkodobé nevypočitatelné chování. Tento alkaloid může při velkém množství působit i na člověka.\n\nRozšíření šanty na nová území je následek využívání některých jejích druhů pro zahradní a krajinářskou tvorbu. Používají se hlavně pro trvalkové záhonovy, jsou vhodné pro městské prostředí, snášejí sucho a nejsou náročné na údržbu, dlouho kvetou a vypadají svěží od jara až do zámrazu.\n\n \n"}
{"id": "1116470", "url": "https://cs.wikipedia.org/wiki?curid=1116470", "title": "Občina Vodice", "text": "Občina Vodice\n\nObčina Vodice je jednou z 212 občin ve Slovinsku. Rozkládá se ve Středoslovinském regionu. Je jednou z 25 občin regionu. Rozloha občiny je 31,4 km a v lednu 2014 zde žilo 4820 lidí. V občině je celkem 16 vesnic. Správním centrem občiny je vesnice Vodice.\n\nPrůměrná nadmořská výška občiny je zhruba 350 m. Z Vodice, správního centra občiny, je vzdálenost do centra Lublaně jen 10 km. \n\nSousedními občinami jsou: Cerklje na Gorenjskem na severu, Komenda na severovýchodě, Mengeš na východě, Lublaň na jihu, Medvode na západě a Šenčur na severozápadě.\n\nObčinou prochází od severu k jihu velmi frekventovaná dálnice A2.\n\nBukovica pri Vodicah, Dobruša, Dornice, Koseze, Polje pri Vodicah, Povodje, Repnje, Selo pri Vodicah, Skaručna, Šinkov Turn, Torovo, Utik, Vesca, Vodice, Vojsko, Zapoge.\n\nSlovinské regiony v číslech 2014.\n"}
{"id": "1116478", "url": "https://cs.wikipedia.org/wiki?curid=1116478", "title": "Křížová cesta (Vyskeř)", "text": "Křížová cesta (Vyskeř)\n\nKřížová cesta ve Vyskeři v okrese Semily v Libereckém kraji vede z obce na sever na kopec Vyskeř, místně zvaný též Hůra.\n\nKřížová cesta z roku 1825 má čtrnáct zastavení v podobě pískovcových sloupků s nikou, ve které jsou pašijové obrázky. Cesta vede z obce od kostela Nanebevzetí Panny Marie lesní pěšinou ke kapli svaté Anny z roku 1830, která stojí na vrcholu kopce. Spolu s kaplí jsou na vrcholu též tři kříže a Boží hrob - umělá jeskyně v čedičové skále, od kaple na jihozápad.\n\nRoku 1999 byla zastavení restaurována, opískované sloupy byly osazeny novými reliéfy, zhotovenými podle dochovaných podkladů. Rekonstrukci křížové cesty provedl akademický sochař J. Marek.\n\n\n"}
{"id": "1116488", "url": "https://cs.wikipedia.org/wiki?curid=1116488", "title": "Ferdinand Portugall", "text": "Ferdinand Portugall\n\nFerdinand Portugall (3. srpna 1837 Oberpremstätten – 18. května 1901 Štýrský Hradec) byl rakouský právník a politik německé národnosti, v 2. polovině 19. století poslanec Říšské rady a starosta Štýrského Hradce.\n\nByl synem pekaře a hostinského. V letech 1858–1862 studoval právo na Univerzitě ve Štýrském Hradci a v roce 1863 získal titul doktora práv. Od roku 1864 působil jako dvorní a soudní advokát ve Vídni, od roku 1869 ve Štýrském Hradci. Byl veřejně a politicky aktivní. Od roku 1869 zasedal v obecní radě ve Štýrském Hradci, v letech 1872–1879 pak působil jako náměstek starosty města.\n\nV letech 1870–1877 a 1886–1900 zasedal jako poslanec Štýrského zemského sněmu za městskou kurii, obvod Radkersburg, Mureck, Straß a Gnas. Také byl poslancem Říšské rady (celostátního parlamentu Předlitavska), kam nastoupil v prvních přímých volbách roku 1873 za kurii městskou ve Štýrsku, obvod Štýrský Hradec, předměstí. Mandát obhájil ve volbách roku 1879. V roce 1873 se uvádí jako Dr. Ferdinand Portugall, advokát, bytem Vídeň.\n\nV parlamentu zastupoval blok Ústavní strany (centralisticky a provídeňsky orientované). V jeho rámci představoval mladoněmecké křídlo. V roce 1878 zasedal v poslaneckém Klubu pokroku. Rovněž v říjnu 1879 je zmiňován na Říšské radě coby člen mladoněmeckého Klubu sjednocené Pokrokové strany (\"Club der vereinigten Fortschrittspartei\").\n\nRoku 1885 usedl na post starosty Štýrského Hradce. Zůstal jím do roku 1897, kdy zde zdravotních důvodů odstoupil. Město za jeho starostování prodělalo značný rozmach, došlo k výstavbě nové radnice, univerzity, technické vysoké školy, státních gymnázií nebo kasáren.\n"}
{"id": "1116489", "url": "https://cs.wikipedia.org/wiki?curid=1116489", "title": "Detekt", "text": "Detekt\n\nDetekt je freewarový nástroj vyvinutý ve spolupráci společnostmi Amnesty International, Digitale Gesellschaft, EFF a Privacy International na odhalení sledovacích programů na počítači s operačním systémem Microsoft Windows.\n\nJe vyvinutý zejména pro aktivisty a žurnalisty na odhalení známého spywaru.\n\nDetekt je dostupný k bezplatnému stažení.\n\nProgram nezaručuje detekci veškerého spywaru, ani nemá dávát uživateli falešný pocit bezpečnosti a měl by být používán v kombinaci s jinýma metodama ochrany proti malwaru a spywaru.\n\nCAUSE odhaduje, že celosvětový trh ve sledovacích technologiích má cenu více než 3 miliardy GBP ročně.\n\nDetekt je lokalizovaný a dostupný v ahmaric, arabštině, angličtině, němčině, italštině a španělštině.\n\nNástroj nepotřebuje instalaci a je navržený k odhalení sledovacího softwaru na systému Windows od XP po Windows 8.1.\n\nNástroj vyhledá spyware a následně zobrazí souhrn, oznamující zda byl škodlivý software nalezen a vytvoří log soubor obsahující detaily.\n\nNástroj nezaručuje absolutní ochranu proti sledovacímu softwaru, jelikož vyhledává pouze známý spyware k datu vydání, který může být upraven tak, aby obešel odhalení, případně nový spyware může být dostupný. Tím pádem nenalezení škodlivého softwaru nemusí znamenat jeho absenci.\n\nWebové stránky projektu doporučují uživateli se před spuštěním programu odpojit od internetu, zavřít všechny aplikace a nezapínat připojení k internetu pokud byl spyware nalezen.\n\nDetekt je vydán pod licencí GPLv3.\n\nProgram byl vyvinut Claudiem Guarnierim. Dále se na vývoji podílel Bill Marczack, Morgan Marquis-Boire, Eva Galperin, Tanya O'Carroll, Andre Meister, Jillian York, Michael Ligh a Endalkachew Chala.\n\nMomentálně Detekt odhaluje následující malware: DarkComet RAT, XtremeRAT, BlackShades RAT, njRAT, FinFisher FinSpy, HackingTeam RCS, ShadowTech RAT, Gh0st RAT.\n\n\n"}
{"id": "1116490", "url": "https://cs.wikipedia.org/wiki?curid=1116490", "title": "Marie Kodovská", "text": "Marie Kodovská\n\nMarie Kodovská (21. ledna 1912 Korytná, okr. Uherské Hradiště – 12. listopadu 1992 Rýmařov) byla česká naivní malířka a básnířka.\n\nMarie Kodovská malovala od roku 1964, měla několik samostatných výstav; zastoupena je na stálé výstavě ve Visq u Paříže. Povoláním byla textilní a zemědělská dělnice.\n\nV roce 2015 byla v Rýmařově otevřena Galerie Marie Kodovské, vybudovaná v domě na Mlýnské ulici, v němž žila.\n\n\n"}
