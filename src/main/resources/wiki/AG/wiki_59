{"id": "1096914", "url": "https://cs.wikipedia.org/wiki?curid=1096914", "title": "Word of Mouth marketing", "text": "Word of Mouth marketing\n\nWord of Mouth marketing (zkráceně WOMM) je každá ústní komunikace v rámci spotřebitelského chování. Takový marketing se odkazuje na ústní sdělení informací o produktu mezi přáteli, rodinou a kolegy. Jde také o jeden ze způsobů, kterými je přenášen buzz marketing.\n\nJedná se tedy o osobní upřímné doporučení produktu, služby či značky. V tomto případě se jedná o typ osobního kontaktu, považovaného za autentický a především je iniciován samotným zákazníkem.\n\nDave Blater dále zdůrazňuje, že v případě WoMM nemůžeme tvrdit, že se jedná o totožnou praktiku, jako buzz marketing nebo viralní marketing. Nejde ani o marketing, v němž je nasazena osoba, která za úplatu o společnosti a jejím produktu hovoří na veřejnosti. WoMM je čestný marketingový nástroj, který sdílí skutečné názory a informace, týkající se značky, firmy či produktu. Nedostatkem je však jeho nemožnost urychlení, nebo zpomalení.\n\nCílem WoMM je tvorba či podpora aktivit, které se snaží pozitivně pomoci produktu tak, aby se o ní co nejvíce mluvilo. Důležitým prvkem je vytvoření WoMM příběhu. Tento příběh je důležitý především z toho důvodu, že buduje důvěryhodnost produktu, na rozdíl od reklamy klasické. Klasická reklama bývá často vnímaná s nadsázkou a nedůvěrou.\n\nWoMM ovšem funguje také ve sdělování negativních zážitků. Výstižně tuto skutečnost popsal Sergio Zyman ve své knize Konec reklamy, jak jsme ji dosud znali: \"„Udělejte něco senzačního a lidé to mohou, ale nemusí říct svým přátelům. Udělejte nějakou chybu a řeknou to všem lidem, co znají, a to tak rychle, jak jen to bude možné \".\" Negativní WoMM má pro firmu výbornou zpětnou vazbu, díky které může reagovat a zaměřit se tak na nedostatky, které zákazníci vnímají. Negativní WoMM může také vyvolat silný rozruch a vytvořit ve společnosti nežádoucím způsobem. To se však často obrací do pozitivní stránky, protože lidé, kteří mají produkt v oblibě, mají potřebu na záporné komentáře reagovat a díky nim je tvořen WoMM pozitivní. \n\nZdroje WoMM komunikace zpravidla probíhá mezi třemi segmenty lidí:\n\nZkušenosti s produktem či službou lze získat přímou nebo nepřímou cestu. V případě přímé cesty je zakoupení a vyzkoušení daného výrobku. Jedná se však o riskantní, finančně nákladnou metodu, která může vést ke zklamání spotřebitele. Proto je v mnoha případech lepší nepřímá cesta, která souvisí s WoMM a to tak, že koupíme produkt na základě doporučení. Spotřebitel má dopředu představu o produktu a proto ví, do čeho jde a co má očekávat. Silverman navíc uvádí: „Když člověk zvažuje nákup produktu, hledá možnosti, jak produkt vyzkoušet. Propagace je často informativní, abstraktní a působí, jako by nebyla z reálného světa. Člověk zde musí zapojovat svoji představivost. Proto je ideální s minimálním rizikem produkt vyzkoušet v reálném světě.\"\n\nDle Outbreak se WoMM dělí dále na: \n\nMezi techniky, vyvolávající komunikační rozruch ohledně propagovaného produktu lze řadit:\n\nÚčinnosti WoMM mají na svědomí následující charakteristické vlastnosti a důvody:\n\nStejně jako každá forma propagace i WoMM má své limity. Lidé začnou o produktu hovořit nejčastěji ve spojitosti s novým výrobkem nebo při zvláštní modifikaci stávajícího produktu. To potvrzuje i tvrzení Laurina: „Tato forma komunikace je nejvhodnější pro propagaci nových produktů na trhu, výrobků zastoupených velkým množstvím ambasadorů nebo pro produkty a služby, jejichž spotřeba či užití lze spojit s nějakým silným zážitkem.“ Mezi další limity, WoMM lze zařadit nemožnost řízení, ovládání nebo zastavení. Jediné, čeho jsou marketéři schopni je nastartování kampaně, které rozhodně není jednoduché. Dalším závažným limitem pro WoMM je jeho obtížná měřitelnost.\n\nMěření WoMM kampaní je takřka nemožné. WoMM komunikace totiž může probíhat ve formě intimního rozhovoru dvou známých lidí na ulici, ale může jít také o prezentaci mezi pěti tisíci lidmi na fotbalovém stadionu. WoMM tak není obsažen pouze v jednom médiu, jeho rychlost šíření je proměnlivá, nepřichází pravidelně v určeném čase a nelze vypnout. Ve WoMM kampaních lze měřit pouze první interakci, a to prostřednictvím zpětné vazby od první linie zákazníků, se kterými společnost udržuje kontakt. Pokud však oslovení zákazníci z druhé linie osloví další, společnost se o tom již nedozví a zpětnou vazbu tak nemá.\n\nK tomu, aby uživatel byl schopen využít WoMM, jako komunikaci se svými klienty je nezbytné věnovat se následujícím šesti bodům:\n"}
{"id": "1096915", "url": "https://cs.wikipedia.org/wiki?curid=1096915", "title": "Kameník (přírodní památka)", "text": "Kameník (přírodní památka)\n\nKameník je přírodní památka, která se rozkládá v oblasti Staré obory u Hluboké nad Vltavou v katastrálních územích Hluboká nad Vltavou a Olešník, a to od vrcholu Velký Kameník přes Malý Kameník až ke Zlatěšovickému rybníku, kde tvoří výběžek k levému břehu Vltavy. Předmětem ochrany je zejména populace vzácného mechu dvouhrotce zeleného a dále čtyř druhů brouků, kterými jsou kriticky ohrožený kovařík fialový, kriticky ohrožený páchník hnědý, ohrožený roháč obecný, kriticky ohrožený rýhovec pralesní a jejich biotopy. \n\nÚzemí přírodní památky Kameník včetně jejího ochranného pásma bylo zařazeno nařízením vlády 318/2013 Sb., kterým se stanoví národní seznam evropsky významných lokalit, ve znění pozdějších předpisů, ze dne 21. srpna 2013 mezi evropsky významné lokality (EVL), tvoří část EVL s názvem Hlubocké obory.\n\nCelý areál spravuje ministerstvo zemědělství a je pro veřejnost nepřístupný.\n"}
{"id": "1096917", "url": "https://cs.wikipedia.org/wiki?curid=1096917", "title": "Best friends forever", "text": "Best friends forever\n\nBest friends forever ( \"Nejlepší přátelé navždy\") nebo BFF je anglická fráze, která popisuje blízké přátelství typické pro dospívající dívky nebo mladé ženy. Taková přátelství jsou charakterizována pocitem intimity, důvěry a stálosti. Kontakty mezi blízkými přáteli jsou časté a založené na společných zážitcích jako je návštěva stejné školy. Tyto popisované vztahy jsou běžné na střední škole, při odchodu na vysokou školu mají tendenci se zhoršovat.\n\nNa základní a střední škole nejlepší přátelství (BFF) často trvají kratší dobu než jeden celý akademický rok.\n\nEileen Kennedy-Moore doporučuje rodičům, aby pomohli svým dětem vyrovnat se s trhlinami v těchto přátelstvích různými strategiemi, jako jsou vciťováním se, odrazením od odvety a povzbuzením k nápravě vztahu.\n\nPojem „BFF“ se používá přinejmenším od roku 1987. Na základě širokého výzkumu BFF ve Velké Británii v roce 2003 bylo zjištěno, že lidé měli průměrně devět blízkých přátel. V roce 2009 zahájila sociální síť Myspace serii online her zaměřené na BFF, která testovala, jak se nejlepší přátelé navzájem znají. V roce 2010 zněla koncepce BFF na základě smlouvy o BFF: „Povzbudit signatáře, aby pracovali, i přes své odlišnosti, předtím než se rozejdou“.\n\n"}
{"id": "1096918", "url": "https://cs.wikipedia.org/wiki?curid=1096918", "title": "Quido Thun-Hohenstein", "text": "Quido Thun-Hohenstein\n\nQuido Thun-Hohenstein, též Kvido z Thun-Hohenštejna (19. září 1823 Žehušice – 7. září 1904 Horní Libchava), byl rakouský šlechtic z rodu Thun-Hohensteinů, diplomat a politik německé národnosti z Čech, v 2. polovině 19. století poslanec Říšské rady a velkopřevor maltézského rytířského řádu.\n\nJeho starším bratrem byl politik Joseph Oswald von Thun und Hohenstein. Quido vystudoval práva ve Vídni. Dlouhodobě působil v diplomacii. Byl atašé v Mnichově a Turíně a legačním tajemníkem v Bruselu. Roku 1859 byl povolán do Haagu. 17. června 1860 se stal legačním radou. Roku 1863 byl jmenován vyslancem v Sankt Petěrburgu. V roce 1865 a zčásti i roku 1866 zastával funkci mimořádného a zplnomocněného vyslance v Mexiku, kde tehdy existovalo Mexické císařství s panovníkem z řad Habsburků. Od poloviny roku 1866 byl zplnomocněným ministrem a vyslanecem u hanzovních měst.\n\n12. května 1859 byl přijat do maltézského rytířského řádu a působil jako jeho velkopřevor a první zemský prelát. Podle jiného zdroje složil řeholní slib u maltézského řádu až 18. května 1874. Funkci velkopřevora v Čechách a Rakousích zastával od 6. února 1887.\n\nPo návratu z Mexika se zapojil do politického života. V zemských volbách v březnu 1867 byl zvolen na Český zemský sněm za kurii velkostatkářskou, nesvěřenecké velkostatky. Zastupoval provídeňskou a centralistickou Stranu ústavověrného velkostatku. Zemský sněm ho 13. dubna 1867 zvolil i do Říšské rady. Na mandát v Říšské radě rezignoval v roce 1869. V zemských volbách v roce 1872 se vrátil na Český zemský sněm, opět za velkostatkářskou kurii, za svěřenecké velkostatky. Mandát obhájil v zemských volbách v roce 1878. Nadále patřil mezi ústavověrné velkostatkáře.\n\nZemřel v noci ze 7. na 8. září 1904 na zámku v Horní Libchavě. Už 28. července se u něj projevily zdravotní obtíže a nechal se proto převézt z místa pobytu ve Štýrsku do Libchavy. Příčinou smrti byla \"sešlost věkem\".\n"}
{"id": "1096920", "url": "https://cs.wikipedia.org/wiki?curid=1096920", "title": "Rie Mastenbroeková", "text": "Rie Mastenbroeková\n\nHendrika Wilhelmina Mastenbroeková (26. února 1919 — 6. listopadu 2003) byla nizozemská plavkyně, trojnásobná olympijská vítězka.\n\nByla členkou tréninkové skupiny Ma Braunové, která vychovala řadu špičkových plavkyň. Jako patnáctiletá získala na mistrovství Evropy v plavání 1934 v Magdeburgu tři zlaté a jednu stříbrnou medaili. Ve stejném roce také vytvořila první ze svých devíti světových rekordů, 1:16,8 na 100 metrů znak. Na olympiádě 1936 v Berlíně vyhrála oba volnostylařské závody na 100 metrů i 400 metrů a byla členkou vítězné štafety. Na 100 m znak skončila druhá za krajankou Nidou Senffovou. Byla druhým nejúspěšnějším účastníkem her po Jesse Owensovi.\n\nPo olympiádě si našla práci jako plavecká instruktorka a tím podle tehdejších pravidel ztratila amatérský status. V roce 1968 byla uvedena do Mezinárodní plavecké síně slávy a v roce 1997 obdržela Olympijský řád.\n\n"}
{"id": "1096921", "url": "https://cs.wikipedia.org/wiki?curid=1096921", "title": "Artašat", "text": "Artašat\n\nArtašat, arménsky Արտաշատ je arménské město, hlavní město provincie Ararat. Leží na řece Araks, 30 kilometrů jihovýchodně od Jerevanu. Bylo založeno teprve roku 1962 arménskou vládou (v éře Sovětského svazu) a pojmenováno dle nedalekého, asi 8 kilometrů vzdáleného, starověkého města Artašat, které bylo založeno roku 176 př. n. l. králem Artašesem I., a které bylo ve starověku hlavním městem Arménie (185 př. n. l. - 120), avšak z něhož zbyly jen ruiny. Podle odhadu z roku 2009 má dnešní Artašat 25 000 obyvatel.\n\nVe městě působil fotbalový klub FC Dvin Artašat, avšak roku 1999 kvůli finančním problémům zanikl.\n\n"}
{"id": "1096923", "url": "https://cs.wikipedia.org/wiki?curid=1096923", "title": "Výfuk (korespondenční seminář)", "text": "Výfuk (korespondenční seminář)\n\nVýfuk, neboli Výpočty fyzikálních úkolů, je fyzikální korespondenční seminář, jenž je určen pro žáky 6. až 9. tříd ZŠ a odpovídajících ročníků víceletých gymnázií. \n\nOdborným garantem tohoto semináře je Katedra didaktiky fyziky Matematicko-fyzikální fakulty Univerzity Karlovy a zastřešuje ho Oddělení pro vnější vztahy a propagaci Matematicko-fyzikální fakulty Univerzity Karlovy. Na tvorbě úloh a organizaci semináře se podílejí studenti bakalářských programů z různých vysokých škol a studenti středních škol se zájmem o fyziku, kteří zároveň každoročně připravují matematicko-fyzikální soutěž Náboj Junior, která je taktéž určena pro žáky 6. až 9. tříd ZŠ a odpovídajících ročníků víceletých gymnázií.\nNa začátku školního roku řešitelům přijde poštou zadání první série úloh (nebo jej mohou nalézt na webu). Řešitelé mají na vypracování řešení zhruba měsíc a svá řešení pošlou poštou nebo přes webové rozhraní. Po termínu odeslání první série se zveřejňuje zadání druhé série, které řešitelům přijde opět i poštou, avšak se zadáním další série dostanou i jejich opravené řešení z předchozí série, mohou si prohlédnout, za co a proč dostali kolik bodů.\n\nV průběhu celého školního roku se řeší šest sérií a případně jedna série prázdninová. Na řešení každé série mají řešitelé zhruba pět týdnů. Každá z nich se skládá ze sedmi úloh, které jsou obodovány podle obtížnosti. Obecně ale platí, že za jednu sérii lze získat zhruba 40 bodů. \n\nS každou sérií Výfuku je zveřejněno jedno Výfučtení. Jedná se o krátký studijní text, ve kterém je rozebrán a vysvětlen nějaký zajímavý fyzikální problém. Všechny Výfučtení jsou dostupné v archivu, takže v případě zájmu si mohou řešitelé přečíst i starší texty. Samozřejmě čtení Výfučtení není povinné, avšak je velmi doporučováno, neboť nejen že si řešitelé mohou rozšířit obzory a dozvědět se něco nového, ale může jim to velmi pomoct při řešení poslední úlohy v sérii, která se k textu Výfučtení přímo váže.\n\nOrganizátoři připravují v průběhu roku pro řešitele i neřešitele Výfuku různé akce, na nichž se mohou účastníci potkat s nejen organizátory semináře, ale i s vrstevníky s podobnými zájmy. V rámci těchto akcí se řešitelé mohou těšit na různé zajímavé aktivity, hry a přednášky.\n\nJarní a podzimní setkání řešitelů Výfuku je třídenní akce, která probíhá od pátku do neděle a koná se na jaře a na podzim. Setkání se uskutečňuje v nějakém českém městě a během něj účastníci navštíví zajímavé instituce v dané lokalitě (např. elektrárnu, zajímavé muzeum, atp.), jsou pro ně přichystány přednášky z fyziky a matematiky a v neposlední řadě si zahrají spoustu her s dalšími řešiteli.\n\nDalší akcí, kterou pořádá Výfuk pro své řešitele, je letní tábor. Tábor trvá dva týdny během hlavních prázdnin, každý rok v nějakém jiném malebném koutě České republiky. Účastníci tábora se zde mohou potkat s organizátory semináře, stejně tak jako s dalšími řešiteli, a prožít dva týdny plné her, dopoledních přednášek z fyziky a matematiky a hlavně zábavy. Celý tábor je provázen nějakou legendou, ke které se vážou i hry.\n\nNáboj Junior je soutěž určená čtyřčlenným týmům žáků druhého stupně základních škol (a odpovídajících ročníků víceletých gymnázií). Týmy řeší úlohy z matematiky a fyziky a vždy mají k řešení právě 7 úloh, neboť za každou vyřešenou úlohu dostanou úlohu novou. Celkem na soutěžící čeká zhruba 40 úloh, z nichž se týmy snaží vyřešit co nejvíc v daném časovém limitu. Náboj Junior probíhá najednou na několika místech v České i Slovenské republice, a v Polsku současně.\n\n"}
{"id": "1096931", "url": "https://cs.wikipedia.org/wiki?curid=1096931", "title": "Karl Wilhelm von Tinti", "text": "Karl Wilhelm von Tinti\n\nKarl Wilhelm von Tinti (19. května 1829 Vídeň – 22. srpna 1884 Wildbad Kreuth) byl rakouský šlechtic a politik z Dolních Rakous, v 2. polovině 19. století poslanec Říšské rady.\n\nJeho otec Karl Valentin von Tinti byl majitelem panství a státním radou. Karl v roce 1845 absolvoval studium filozofie. Karl Wilhelm v letech 1847–1850 studoval práva na Vídeňské univerzitě, ale nedokončil je. Chtěl nastoupit do státní služby. V roce 1852 ovšem převzal po smrti otce správu dolnorakouských panství Schallaburg, Sichtenberg a Plankenstein. V roce 1855 se oženil s Mathilde von Lederer-Trattern. Podnikl cesty do Německa, Itálie a Francie, kde se seznamoval s moderními metodami hospodaření. Byl aktivním členem zemědělské společnosti ve Vídni a jejím prvním viceprezidentem. V roce 1859 se podílel na založení Vlastenského podpůrného spolku ve Vídni. Jako ocenění jeho aktivit mu byl toho roku udělen Císařský rakouský řád Leopoldův. Na podzim 1859 usedl do dolnorakouské zemské komise zřízené za účelem provedení reformy obecní samosprávy. Zásluhy si získal i svou veřejnou činnosti během prusko-rakouské války, za což získal Řád Františka Josefa.\n\nPo obnově ústavního systému vlády se zapojil i do politického života. V březnu 1861 byl zvolen na Dolnorakouský zemský sněm za kurii velkostatkářskou. Zemský sněm ho roku 1861 delegoval i do Říšské rady. Zde patřil k velkorakouské straně. V listopadu 1865 navrhl na zemském sněmu projednání tzv. zářijového manifestu, který císař pozastavil činnost Říšské rady a otevřel možnost státoprávního řešení rakousko-uherského sporu. V roce 1867 obhájil mandát na zemském sněmu a byl pak opět delegován i do Říšské rady. Po roce 1867 se připojil v parlamentu k německé levici (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik, respeklive s ní spojená Strana ústavověrného velkostatku). Odmítal konkordát. V roce 1870 kritizoval tyrolského poslance Josefa Greutera jako podléhajícího Římu a řekl, že není pravým Rakušanem. Kontroverze pak vedla k Tintiho dočasnému odchodu z politiky. V květnu 1870, když byli poraženi dosud vládnoucí liberálové, ztratil mandát na zemském sněmu a musel odejít i z Říšské rady.\n\nKoncem roku 1871 se nicméně vrátil do zemského sněmu i Říšské rady. Na Říšské radě obhájil mandát i v prvních přímých volbách roku 1873 (za velkostatkářskou kurii v Dolních Rakousích). a jejím poslancem byl až do roku 1879. V zemském sněmu setrval do roku 1874. Vedl zde tzv. ministerskou stranu, která v 60. letech podporovala politiku Antona von Schmerlinga. Podporoval nepřímé volební právo pro ženy v kurii velkostatků a prosazoval zřízení volených okresních zastupitelstev. Roku 1879 usedl do Panské sněmovny (horní jmenovaná komora Říšské rady), kde byl členem klubu Ústavní strany.\n\nI během svého působení v zákonodárných sborech byl aktivní v četných spolcích a korporacích. V letech 1874–1884 například zastával funkci viceprezidenta společnosti Jižní dráhy a působil i jako prezident rakouského Červeného kříže.\n"}
{"id": "1096934", "url": "https://cs.wikipedia.org/wiki?curid=1096934", "title": "Mistrovství světa juniorů v orientačním běhu 1996", "text": "Mistrovství světa juniorů v orientačním běhu 1996\n\n7. Mistrovství světa juniorů v orientačním běhu proběhlo v Rumunsku ve dnech 8. až 14. července 1996. Centrum závodů JMS bylo poblíž lázeňského města Băile Govora, které leží v rumunském valašsku – župě Vâlcea.\n\n"}
{"id": "1096946", "url": "https://cs.wikipedia.org/wiki?curid=1096946", "title": "Procesuální archeologie", "text": "Procesuální archeologie\n\nProcesuální archeologie (také nová archeologie) je teoretický směr v archeologii, který vznikl počátkem 60. let v USA, jako reakce na kulturně-historický přístup. Jeho zastánci věří, že důslednou aplikací vědeckých metod jsme schopni za archeologickým záznamem postihnout a rekonstruovat živou kulturu. Procesualismus do archeologie vnesl principy a myšlenky inspirované přírodními vědami, přijal za svoji jejich systematičnost a rozvinul tak metodologický potenciál celé vědy. Součástí archeologického bádání se staly statistika, modelování dat, chemické a fyzikální analýzy, inovovány byly metody stratigrafie a exkavační techniky. Procesualisté tak navázali těsnější vazby s empirickými vědami, zejména s antropologií. Věnovali se především studiu ekonomických faktorů, technologie, ekologie a sociální organizace.\n\nPojmy, se kterými se v rámci procesualismu často operuje jsou deduktivní přístup, teorie středního dosahu, analogie a kulturní evoluce.\nDeduktivní přístup je proces, ve kterém vycházíme z obecných předpokladů, přes konkrétní předpoklady k určitým závěrům. Jeho hlavní princip spočívá ve vytvoření a testování hypotéz pomocí empirických dat, čímž se liší od induktivního přístupu, který nejdříve zpracovává samotná data a až poté podle nich vytváří obecné hypotézy. Tato metoda se rozvinula v první polovině 20. století na základě práce dvou přírodovědců, a to Carla Gustava Hempela a Paula Oppenheima. Pro potřeby archeologie ji v 70. letech přeformuloval John M. Fritz a Fred T. Plog. Důležité pojmy využívané v tomto modelu jsou:\n\nZákon: Prohlášení o vztazích mezi dvěma nebo více proměnnými, které platí v každém čase a prostoru.\n\nHypotéza: Slouží k ověřování pravdivosti či nepravdivosti dané teorie.\n\nVysvětlení: Objasnění vztahů mezi dvěma nebo více proměnnými na základě obecného zákona; prokázání, že vztah byl předvídatelný daným zákonem.\nHypotéza je testována pomocí explanandum a explanans. Explananty jsou obecné a specifické zákonitosti, kdežto explanandy jsou empirická data získaná výzkumem. Výsledkem tohoto procesu je vysvětlení empirických dat a ověření hypotéz. Empiristický nebo úzce induktivistický popisuje Carl Gustav Hempel jako:\nProblémem tohoto modelu je empirická pravdivost daných proměnných.\nNa rozdíl od induktivního přístupu je deduktivní přístup v principu zaobírající se testováním hypotéz. Vychází vždy z nějaké konkrétní hypotézy. Induktivní přístup vychází z analýzy dat a hledání skrytých struktur, které vedou k formulování hypotéz. Problém je, že deduktivní přístup nebere v úvahu skryté struktury v datech a pouze je predikuje. A proto je na jeho konci třeba se vrátit k indukci a definování nových teorií, které opět začneme ověřovat na základě empirických dat. V ideálním případě výzkumu se dostaneme do jakéhosi cyklu, kdy indukci a dedukci v podstatě kombinujeme a oba dva postupy uplatněné dohromady jsou pro nás větším přínosem než spoléhání se pouze na jeden postup.\n\nTermín Teorie středního dosahu (middle-range theory) byl představen sociologem Robertem R. Mertonem ke konci 40. let 20. století. Tato teorie byla reakcí na strukturální funkcionalismus Talcotta Parsonse (1948), která ve svém důsledku příliš vzdálila teorii od empirických dat. V sociologii byla terminologie teorie středního dosahu využitelná jak k tomu, aby teorii přiblížila empirickým datům, tak i k tomu, aby empirická data byla lépe využitelná pro tvorbu teorií.\n\nV archeologii se tento pojem začal používat od 60. let, kdy Lewis R. Binford poukázal na to, že vztah mezi živým systémem (= dynamickou měnící se kulturou) a archaeologickým (statickým, neměnným) kontextem není dosud teoretizován. Aplikace teorie středního dosahu v archeologii byla rozvinuta jako teorie formativních procesů, kterou se ponejvíce zabýval Michael B. Schiffer.\n\nFormativními procesy prochází cokoliv opouštějící živou kulturu (Schiffer používá pojem systémový kontext) a přecházející do mrtvé kultury, tj. archeologického kontextu.\nTyto procesy lze v zásadě rozdělit do dvou druhů transformací, a to c-transformací a n-transformací.\n\nC-transformace (culture transformations) jsou změny způsobené činností lidí, tj. jedná se o aktivní zacházení s předměty. Nejčastějším projevem kulturních transformací je zacházení s odpadem (z nedávných výzkumů např. tzv. Garbage project Williama J. Rathje)\n\nN-transformace (nature transformations) lze charakterizovat jako změny nezpůsobené člověkem, ale přírodními procesy. Jedná se tedy o jevy jako eroze, sedimentace, klimatické změny, apod.\n\nTeorie středního dosahu umožňuje postulovat zákonité n-transformace (využití přírod. věd), ovšem při c-transformacích je nutné postupovat jinak (převážně využití etnoarcheologie a analogií). Tento teoretický přístup vyžaduje interdisciplinaritu.\n\nProblémem tohoto přístupu je, že archeologický pramen nemáme možnost pozorovat v systémovém kontextu, ale vždy musí dojít k interpretaci a rekonstrukci (= c- transformace ze strany archeologů) a to i v případě vztahu n-transformací ke c-transformacím.\n\nKritikou interdisciplinarity je, že přes nesporný význam zájmu o multioborovou spolupráci, jednostranně zatěžuje vznik archeologických teorií v nutnosti znát a zapojovat takto širokou škálu disciplín. Následný vznik velkého množství odnoží archeologie a jejich subdisciplín je v zásadě také důvodem odklánění mnohých badatelů od procesualismu.\n\nAnalogie obecně představuje způsob uvažování o obdobnosti objektů na základě některých jejich společných charakteristik. V archeologii úzko souvisí s etnoarcheologií, protože se uplatňuje zejména ve smyslu pozorování současných archaických společností s cílem pochopení minulých společností.\n\nProcesuální přístup koncept analogie reinterpretuje a snaží se o vytvoření akademicky akceptovatelné solidní metodologie. Robert Ascher definuje dvě podmínky, které je třeba dodržet v obou kontextech, aby analogie mohla být použita: stejné přírodní prostředí a stejné technologie při adaptaci na toto prostředí.\n\nJeho koncept kritizuje Lewis R. Binford. Podle něj je v duchu logického pozitivismu nepřijatelný každý předpoklad, který nemůže být ověřen; a Ascherovo uvažování o \"B\" na základě \"b\" je takovým předpokladem. Binford však vidí východisko v jiné pozici analogie. Analogie je pro něj přijatelná, pokud bychom ji uplatnili na začátku procesu jako podklad pro počáteční hypotézu a otázky, které jsou následně jinými metodami zkoumány a ověřovány.\nTo vše vedlo v 60. letech k větší osobní angažovanosti archeologů v etnografických pozorováních, k vzniku etnoarcheologie jako samostatného odvětví archeologie s vlastní metodologií v rámci procesuálního teoretického rámce.\nPříkladem etnoarcheologických studií je například výzkum Lewisa R. Binforda v prostředí inuitské společnosti Nunamiutů na Aljašce, nebo výzkum Iana Hoddera v prostředí kmene Baringo v Africe.\n\nV relativně krátkém čase se strhla vlna kritiky a někteří autoři (např. Gould a Watson) zcela odmítli použití analogie z důvodu přílišné arbitrárnosti a nevědeckosti. Hlavní nedostatek viděli v tom, že takto definované použití analogie je projekcí přítomnosti do minulosti. Limitujeme tak své vidění minulosti, kterou jsme schopni vidět jen v intencích přítomnosti. Minulost ale mohla být diametrálně odlišná.\nAlison Wylie se snaží nedostatky vyřešit použitím několika analogií zároveň, a to na různé oblasti pozorované v rámci jedné a téže kultury tak, že kombinace těchto analogií bude novým originálním obrazem minulé skutečnosti.\n\nVe vnímání procesuální archeologie je lidská kultura systémem, který reaguje na svoje prostředí. Zpočátku opomínanou rovinou výzkumu procesualistů byla změna vnitřní společnosti, která se nedala vždy odvodit od vnějších přírodních činitelů. Tuto strukturní změnu, označovanou jako sociální evoluce, vnímali procesualisté jako postupný nárůst komplexity mezilidských vztahů, tedy narůst vztahů mezi jednotlivými částmi systému.\nAby bylo možné tento nárůst komplexity zkoumat, snažili se vědci zaobírající se tímto směrem, definovat fáze tohoto vývoje. Významnými členy tohoto teoretického myšlenkového proudu byli Elman Service a Morton Fried.\nNa základě kulturně-antropologických a etnologických výzkumů a vzájemném porovnávání zkoumaných společností byli vyčleněny čtyři stupně společenského vývoje podle narůstající komplexity: tlupa, kmen, náčelnictví a stát.\nTlupu charakterizuje nižší počet členů, jejich vzájemná příbuznost, neusedlý způsob života a lov a sběr. Tlupa je nejvíce rovnostářský model společnosti.\nKmen se skládá obyčejně z několika stovek příslušníků, kteří svůj původ odvozují od společného předka. Kmeny se mohou živit polno-hospodářstvím i chovem a můžou tedy být kočovné i usedlé. V rámci kmene se projevují rozdíly ve společenském postavení jen dočasně – na základě schopností jednotlivce.\nV náčelnictví může žít až několik tisíc jednotlivců a nejsou vázáni na jedno sídliště. Ekonomika je založena na přerozdělování. Pojivem jsou předci a postavení lidí v rámci společnosti odráží jejich vztah ke společným předkům – čím přímější potomci jsou (čím bližší je jejich linie původu k linii nejstarších potomků) – tím vyšší je jejich společenské postavení. Linie původu nemusí nutně odrážet skutečný stav; obyčejně je společný předek polomýtická postava a na základě zvyků se dědí přednostní postavení ve společnosti.\nStát je nejkomplexnějším typem společnosti a zahrnuje největší množství jedinců. Vztahy ve státě jsou založené na přístlušnotsi ke společenské třídě. Ekonomika státu je založená na polno-hospodářství a tržním obchodu. Moc ve státě se zakládá na právu, je tedy formalizována. Výkon moci zprostředkují úředníci, kteří mají taktéž zformalizované úlohy a společenské postavení.\nSpolečenské vztahy byly zpočátku vyhodnocovány na základě dvojic protichůdných pojmů, jako egalitářství a stratifikace, rovnost a nerovnost, hierarchie a heterarchie, jednoduchost a komplexnost. Jak popisuje Chapman, pojmy v jednotlivých dvojicích představují spíše doplňující se než protichůdné aspekty společnosti, je tedy možno najít oba pojmy příslušící té které dvojici v libovolné společnosti; lišit se bude jejich míra.\nToto pozorování vedlo badatele k dalšímu, podrobnějšímu rozčlenění zavedených obecných kategorií. Například náčelnictví bylo rozdělené na jednoduché a komplexní. Členění jednotlivých kategorií vycházelo z předpokladu, že tzv. zákon nutné varianty se dá aplikovat na lidské kultury. Toto pravidlo hovoří, že čím více je úrovní hierarchie částí systému (v tomto případě určité lidské kultury), tím větší je varianta jejich prvků v rámci jedné úrovně a naopak. Další výzkumy, například indiánského střediska Cahokia, však ukázaly, že ani taková úroveň členění nestačí.\nKritické hlasy vůči tomuto směru teoretického uvažování zdůrazňují, že vybrané etnoarcheologické příklady předpokládají – pokud vezmeme v úvahu, že jediný způsob společenského vývoje je vývoj k vyšší komplexitě – že skupiny vzaté za příklad s nižším stupněm společenské složitosti, se vyvíjely pomaleji a jsou tedy na nižší úrovni, než složitější společnosti, především západní. Takový pohled je v dnešní době neetický. Druhou podstatnou námitkou je, že bez ohledu na to, jak podrobně členíme jednotlivé typy společenské organizace, nedostáváme se v argumentaci dále a zůstáváme jen při jiném označování. Výzkum společenské změny tak postrádá vysvětlení právě toho, co si předsevzal vyřešit – změnu jednoho stavu společnosti na druhý.\n\nPříkladem propojení jednotlivých vědních oborů a následné využití může být například spojení etnoarcheologie a statistiky. Lewis Robert Binford s pomocí těchto dvou vědeckých metod zkoumal opuštěné osady a místa, na kterých dlouhodobě žili lidé v Mladém paleolitu. Konkrétně se jednalo o místa, která obývali lovci a sběrači z kmene Inuitů právě v tomto období. Pomocí nalezených předmětů či pozůstatků obydlí se snažil přijít na důkaz, že tito lovci opakují určité vzorce a postupy např. při výrobě obydlí či jiných nástrojů, které se objevují i na jiných místech, která obývali lovci a sběrači v Mladém paleolitu. \n\n\n"}
{"id": "1096957", "url": "https://cs.wikipedia.org/wiki?curid=1096957", "title": "Třída Pattani", "text": "Třída Pattani\n\nTřída Pattani (či též třída P15T) je třída oceánských hlídkových lodí Thajského královského námořnictva. Celkem ji tvoří dvě jednotky postavené pro Thajsko v ČLR. Třída je ve službě od roku 2005.\n\nČínská loděnice China State Shipbuilding Corporation (CSSC) postavila v Šanghaji celkem dvě jednotky této třídy. Do služby byla plavidla přijata v letech 2005–2006.\n\nJednotky třídy \"Pattani\":\nVýzbroj plavidel tvoří jeden 76mm kanón OTO Melara Super Rapid v dělové věži na přídi, dva 20mm kanóny a dva 12,7mm kulomety. Na zádi se nachází přistávací plocha a hangár pro jeden vrtulník. Pohonný systém tvoří dva diesely Ruston 16RK270, pohánějící dva lodní šrouby. Nejvyšší rychlost dosahuje 25 uzlů. Dosah je 3500 námořních mil při 15 uzlech.\n"}
{"id": "1096960", "url": "https://cs.wikipedia.org/wiki?curid=1096960", "title": "Johann Tomanek", "text": "Johann Tomanek\n\nJohann Tomanek, česky Jan Tománek, plným jménem Jan Emanuel Tománek, později se šlechtickým predikátem von Beyerfels, z Beyerfelsu, (10. srpna 1818 Hodonín – 30. dubna 1876 Hodonín) byl rakouský politik z moravského Hodonína. Byl českého původu, ale později se přiklonil k německé kultuře a jazyku, v 2. polovině 19. století poslanec Říšské rady.\n\nPocházel z chudé měšťanské rodiny. Otec Tobiáš Tománek byl mydlářem. V letech 1823–1828 vystudoval školu v rodném Hodoníně, pak do roku 1832 studoval na piaristickém gymnáziu ve Strážnici. Další vzdělání již nemohl získat kvůli nedostatku peněz. Vyučil se obchodníkem v Hodoníně, do roku 1842 potom působil v Brně a po návratu do rodného města si zřídil kupeckou živnost (provozoval obchod se smíšeným zbožím, v roce 1856 si v sousedství otevřel i kavárnu). V červenci 1847 byl jmenován poštmistrem. Od 10. srpna 1850 do 17. ledna 1854 působil v Hodoníně jako obecní radní. Od roku 1861 trvale zasedal v hodonínském obecním zastupitelstvu. Mandát v něm obhájil pětkrát, naposledy v roce 1873.\n\nBěhem revolučního roku 1848 se podílel na tažení generála Baltazara Šimuniće. Společně s hodonínským lékárníkem Janem Přikrylem ustavili městskou dobrovolnickou gardu, která měla hájit zemskou hranici před revolučním maďarským neklidem. 1. ledna 1850 mu za to byla udělena záslužná medaile.\n\nPo obnovení ústavní vlády se zapojil i do zemské a celostátní politiky. 15. prosince 1863 byl zvolen na Moravský zemský sněm za kurii městskou, obvod Hustopeče, Hodonín, Slavkov a D. Kounice. V zemských volbách v lednu 1867 zvolen nebyl, ale do sněmu se vrátil již v krátce poté vypsaných nových volbách 26. března 1867, opět za svůj původní volební obvod. Zemský sněm ho 10. dubna 1867 zvolil i do Říšské rady. Zemský sněm ho do Říšské rady delegoval rovněž roku 1870 a 1871. Mandát zemského poslance pak obhájil i v zemských volbách roku 1870, zemských volbách v září 1871 a opakovaných zemských volbách v prosinci 1871 a setrval zde až do své smrti.\n\nAčkoliv byl českého (slovanského) původu, politicky a kulturně se přiklonil k německému táboru. Své jméno uváděl jako Johann Emanuel Tomanek. Vyznával zemské moravské vlastenectví a nepřipojil se k českému hnutí. V zákonodárných sborech byl členem liberálně a centralisticky orientované Ústavní strany, která odmítala federalistické aspirace neněmeckých národností.\n\nJeho manželkou byla Maria Anna Beyer z Brna. Měli pět synů a šest dcer. 16. srpna 1873 byl povýšen do šlechtického stavu. Získal predikát von Beyerfels (podle dívčího jména své manželky). Postavil dům na nynějším Masarykově náměstí č. 393/8.\n\nZemřel 30. dubna 1876 v Hodoníně.\n"}
{"id": "1096969", "url": "https://cs.wikipedia.org/wiki?curid=1096969", "title": "Seznam démonů a magických postav seriálu Čarodějky", "text": "Seznam démonů a magických postav seriálu Čarodějky\n\nToto je seznam démonů a magických postav v seriálu Čarodějky.\n\nBarbas zvaný také jako Démon strachu, je starobylý démon vyšší třídy. Jeho hlavní síla je číst obavy svých obětí a použít je proti nim. Původně byl vázán k cyklu který mu umožnil vrátit se na zem jednou za 1300 let. Tento cyklus šlo ukončit pouze tehdy, když zabil 13 svobodných čarodějek 13. v pátek. Nicméně Barbas našel jinou cestu a utekl. Mnohokrát bojoval se sestrami.\n\nV paralelním světě je démonem naděje.\n\nObjevil se v dílech \"Strach\", \"Pekelnice\", \"Pomoc pro démona\", \"Tribunál\", \"Špatný, špatný svět\" a \"Volání do zbraně\".\n\nHerec: Billy Drago\n\nSchopnosti\nAktivní síly:\n\nOstatní síly:\n\nBubák je démon připomínající oblak černého kouře. Je vězněm Nexu pod domem Halliwellů a je také označován jako \"stín\". Jeho cílem je každého přivést na temnou stranu. Pohybuje se velmi pomalu.\n\nObjevil se v díle \"Máme v domě bubáka?\", \"Zkouška\", \"Jak je důležité míti Phoebe\", \"Démoni v domě\" a \"Děje se tu cosi čarodějného\".\n\nSchopnosti\nAktivní síly:\n\nOstatní síly:\n\nCynda byla démonka která se přeměnovala. Přestěhovala se přes ulici čarodějek spolu s dalšíma dvěma démony, a vydávali se za sourozence, byl to Fritz a Marshall. Chtěli získat moc čarodějek ale byli zničeni na konci dílu.\n\nObjevil se v díle \"Návrat\".\n\nHerec: Mariah O'Brien\n\nSchopnosti\nAktivní síly:\n\nFritz byl démon který se přeměnoval. Přestěhoval se přes ulici čarodějek spolu s dalšími dvěma démonami, a vydávali se za sourozence, byl to Marshall a Cynda. Chtěli získat moc čarodějek ale byli zničeni na konci dílu.\n\nObjevil se v díle \"Návrat\".\n\nHerec: Eric Matheny\n\nSchopnosti\nAktivní síly:\n\nGavin byl zaklínač který byl poslán zpět z budoucnosti aby zničil vakcínu která měla odstranit všechny zaklínače.\n\nObjevil se v díle \"Pohled z budoucnosti\".\n\nHerec: Brad Greenquist\n\nSchopnosti\nAktivní síly:\n\nNeaktivní síly:\n\nHannah Webster byla zaklínačka a asistentka Rexe Bucklanda mějitele Buckland Auction House. Posla ji s Rexem Zdroj všeho zla aby potvrdil existenci čarodějek. Spolu s Rexem sledovali Prue v jeho podniku. Byl zabita dvěma zaklínači spolu s Rexem.\n\nObjevila se v dílech \"Až na kůži\", \"Ďábelský sňatek\", \"Pohled z budoucnosti\", \"Návrat čarodějky\" a \"Závist\"\n\nHerec: Leigh-Allyn Baker\n\nSchopnosti\nZákladní síly:\n\nAktivní síly:\n\nOstatní síly:\n\nHekaté je královna podsvětí, která přichází na Zemi po 200 letech aby našla nevinného muže z urozené rodiny a použít na něj kouzlo a proměnit ho v démona. Byla první démon vyšší třídy se kterým se sestry potkaly. Než Hekaté promění muže musí si ho napřed vzít.\n\nObjevila se v díle \"Ďábelský sňatek\".\n\nHerec: Sarah Rose Peterson\n\nSchopnosti\nZákladní síly:\n\nAktivní síly:\n\nOstatní síly:\n\nJavna byl démon nižší třídy, který kradl sílu mnoha mladých žen aby získal jejich mládí. Mezi smrtelníky používal jméno Stefan. Aby přilákal mladé ženy říkal že je slavný fotograf a že by je chtěl vyfotografovat.\n\nOdstraněn sestrami kouzlem Ruka Fatimy, jež bylo nezbytné k vyhnání Javny.\n\nObjevil se v díle \"Až na kůži\".\n\nHerec: Michael Philip\n\nSchopnosti\nAktivní síly:\n\nDalší síly:\n\nJeremy byl zaklínač, který žil v utajení jako zpravodaj \"San Francisco Chronicle.\" Byl prvním zlým kterého sestry zničily. Chodil s Piper se kterou se setkal v nemocnici. Potají zabíjel čarodějnice a čtvrtou byla Serena Fredrick. Od první chvíle věděl že Piper je čarodějka. Poté co sestry zjistily že je zlý, použily na něj kouzlo, které způsobilo vyrůstání trnů z jeho těla ale nezničilo ho to. Poté je přišel zabít a požily kouzlo Moci tří které ho zničilo.\n\nPřesně o rok později ho démon Abraxas přivedl zpět k životu čtením z Knihy stínu pozadu. Jeremy napadl Piper v klubu P3. Poté byl opět zničen.\n\nObjevil se v dílech \"Všechno zlé pro něco dobré\" a \"Zkouška\".\n\nHerec: Eric Scott Woods\n\nSchopnosti\nZákladní síly:\n\nAktivní síly:\n\nNeaktivní síly:\n\nKali je démonická čarodějka nižší třídy, která byla vykázána do jiné dimenze. Objevuje se v lesklých povrchách. Láká osoby aby se dotkli jejího odrazu a ona se přesune do jejich těla.\n\nObjevil se v díle \"Čtvrtá sestra\".\n\nHerec: Rebekah Carlton\n\nSchopnosti\nZákladní síly:\n\nAktivní síly:\n\nOstatní síly:\n\nMarshall byl démon který se přeměnoval. Vydával se za bratra dalších dvou démonů Cyndy a Fritze. Přestěhovali se přes ulici čarodějek aby získali jejich sílu. Přeměnil se na jejich otce ale tento plán selhal když se objveil pravý otec sester. Byli zničeni na koncil dílu.\n\nObjevil se v díle \"Návrat\".\n\nHerec: Markus Flanagan\n\nSchopnosti\nAktivní síly:\n\nMatthew Tate byl mocný zaklínač ze 17. století se silou napodobování. Během Salemského pronásledování čarodějnic, svedl Melindu Warrenovou a okopíroval její síly. Použil síly aby Melindu zajali, a byla odsouzena k upálení. On jí navštívil ve vězení, a nečekaně Melinda použila svou sílu a uvěznila ho v medailonku. Zaklínači Rex Buckland a Hannah Webster dali záměrně Prue medailonek a ona ho osvobodila. Poté byl zničen pomocí povolání Melindy.\n\nObjevil se v díle \"Návrat čarodějky\".\n\nHerec: Billy Wirth\nSchopnosti\nZákladní síly:\n\nAktivní síly:\n\nNeaktivní síly:\n\nNicholas je zaklínač, který šel po sestrách roku 1999, poté co přinutil jejich matku aby použily kouzlo kterým připraví sestry o moc ale byl zničen přesunem sester do minulosti.\n\nObjevil se v díle \"Návrat\" a \"Zkouška\".\n\nHerec: Andrew Jackson a Rick Cramer\n\nSchopnosti\nZákladní síly:\n\nAktivní síly:\n\nNeaktivní síly:\n\nRex Buckland byl zaklínač který měl za úkol zničit sestry. Byl majitelem Buckland Auction House, který se specializuje na cenné starožitnosti. Poslal ho Zdroj všeho zla aby potvrdil existenci čarodějek. Do svého podniku najal Prue kterou celou dobu sledoval. Byl zabit dvěma zaklínači se svojí spolupracovnicí Hannah Webster.\n\n´Objevil se v dílech \"Až na kůži\", \"Čaroděj snů\", \"Ďábelský sňatek\", \"Pohled z budoucnosti\", \"Návrat čarodějky\" a \"Závist\"\n\nHerec: Neil Roberts\n\nSchopnosti\nZákladní síly:\n\nAktivní síly:\n\nStrážce urny je kouzelná bytost která chrání neocenitelnou egyptskou urnu, která byla majetkem starověkého čaroděje. Po jeho smrti byla urna ukradena a na urnu byla hozena kletba. Zloděj navštívil krásnou ženu ale nemilosrdnou strážkyni aby byla potrestána za svoji chamtivost. Živí se chamtivostí druhých.\n\nObjevil se v díle \"Na hliněných nohou\".\n\nHerec: Stacy Haiduk\n\nSchopnosti\nAktivní síly:\n\nOstatní schopnosti:\n\nWendigo je démonický tvor, který si může změnit podobu. Loví v průběhu tří nocí za úplňku a snaží se pohltit srdce svých obětí. Ti kdo přežijí jeho poškrábání stanou se Wendigem. Jeho jediná slabina je oheň. Nejvíce hledají své oběti v krevní skupině AB a jsou zamilovaní.\n\nObjevil se v díle \"Wendigo\".\n\nHerec: Jocelyn Seagrave\n\nSchopnosti\nAktivní síly:\n\nOstatní síly:\n\nWoogyman je démon připomínající černý oblak. Je udržován v Nexu, v domě sester. Ochromuje lidi strachem a vstupuje do jejich těl. Jeho slabinou jsou pomalé pohyby.\n\nObjevil se v dílech: \"Máme v domě bubáka?\", \"Zkouška\", \"Jak je důležité míti Phoebe\", \"Démoni v domě\" a \"Děje se tu cosi čarodějného.\"\n\nYama je strážce brány v Del Huoy, která vede do čínského pekla. Je vojákem s černým koněm a zelenýma očima. Snaží se chytit duše, napíchat je na své kopí a nestaráse jestli to jsou duše zlé nebo dobré. Na Zemi se objeví poté kde někdo zemře a má příležitost k chycení duše než je tělo řádně pohřbeno.\n\nSnažil se získat duši Marka Chaoa nevinného mladého muže který byl zabit Tony Wongem. Mark našel čarodějky, které mu pomohli najít své tělo. Poté byl Yama zahnán.\n\nObjevil se v díle \"Rande s duchem\".\n\nHerec: Todd Newton\n\nSchopnosti\nAktivní síly:\n\nOstatní síly:\n"}
{"id": "1096970", "url": "https://cs.wikipedia.org/wiki?curid=1096970", "title": "Kozinec písečný", "text": "Kozinec písečný\n\nKozinec písečný (\"Astragalus arenarius\") je nízká, většinou poléhavá bylina rostoucí na písčitých stanovištích. Je to reliktní druh ze širokého rodu kozinec, v České republice je ohrožen vyhynutím.\n\nDruh pochází z písečných stepí ve Středním Rusku, ze sarmatské oblasti zahrnující území okolo dnešního Černého a Kaspického moře včetně jižní Ukrajiny. Odtamtud se v teplém boreálu (asi v létech 7000 až 5000 př. n. l.) dostával na západ koridorem severně od Karpat. Jako vzpomínka na tuto dobu zůstal řídce rozšířen od povodí Kamy na východě po střední Odru na západě. Mimo tato území se dostal na jih Švédska i Finska a do Pobaltí.\n\nV České republice roste na západní hranici svého areálu. Vyskytuje se pouze na několika málo místech v Čechách kde osídluje suché písčité půdy a přesypy vátých písků. V poslední době byl zjištěn pouze na přechodně chráněné ploše v obci Zdelov u Týniště nad Orlicí a poblíž železniční tratě v Borohrádku v okrese Rychnov nad Kněžnou, v Hradčanských stěnách u Mimoně v okrese Česká Lípa a v národní přírodní památce Semínský přesyp v okrese Pardubice.\n\nVytrvalá rostlina s lodyhou 15 až 35 cm dlouhou která je větvená, poléhavá nebo vystoupavá. Střídavě vyrůstající řapíkaté zpeřené listy, asi 5 cm dlouhé, mají čtyři až osm párů čárkovitě podlouhlých lístků. Lodyhy i lístky jsou porostlé jemnými bílými chloupky.\n\nZ úžlabí listů rostou na přímých, 2 až 5 cm dlouhých stopkách řídká hroznovitá květenství složena se čtyř až osmi krátce stopkatých květů s úzce trojúhelníkovitými listeny. Oboupohlavné květy mají lysý kalich s pěti nestejnými úzkými laloky a světle fialovou neb červenofialovou korunu až 1,5 cm dlouhou. Její pavéza je podlouhlá, na vrcholu vykrojená a člunek je kratší než křídla. Ve květech je dále po deseti tyčinkách a jednom pestíku. Rozkvétají v červnu a červenci a jsou opylovány hmyzem kterému poskytují nektar.\n\nPlody jsou okolo 2 cm dlouhé, jemně chlupaté lusky. Obsahují 5 až 12 tmavě hnědých ledvinovitých semen asi 2 mm dlouhých a 1,5 mm širokých. Ploidie druhu je 2n = 16.\n\nKozinec písečný je konkurenčně slabá rostlina a snadno ze stanoviště vymizí, např. pokud dojde k zastínění statnějšími rostlinami. Vhodných míst mu stále ubývá, mnoho písčin bylo přeměněno na borové lesy nebo zarostly bylinnou vegetaci či náletovými dřevinami. Je proto v „Seznamu zvláště chráněných druhů rostlin“ stanoveném vyhláškou Ministerstva životního prostředí ČR č. 395/1992 Sb. ve znění vyhl. č.175/2006 Sb. i v „Červeném seznamu cévnatých rostlin České republiky“ považován za druh kriticky ohrožený (§1,C1t).\n\n\n \n"}
{"id": "1096987", "url": "https://cs.wikipedia.org/wiki?curid=1096987", "title": "Druhý pražský vikariát", "text": "Druhý pražský vikariát\n\nDruhý pražský vikariát je územní část pražské arcidiecéze, tvoří jej 23 farností. Okrskovým vikářem je vdp. Mgr. Josef Ptáček. Vikariát se rozléhá převážně v západní části Prahy (Praha 5, Praha 6), ale farnostmi v Roztokách u Prahy, Tuchoměřicích, Hostivici, Zbraslavi, Třebotově a Ořechu zasahuje i do Středočeského kraje. Vikariát sousedí na severovýchodě se čtvrtým pražským vikariátem, na východě s prvým pražským vikariátem, na jihovýchodě s třetím pražským vikariátem, na jihu s vikariáty jílovským a příbramským, na jihozápadě s vikariátem berounským a na severozápadě s vikariátem kladenským.\n\nOsobami ustanovenými ve vikariátu jsou:\n\n\n\n"}
{"id": "1096993", "url": "https://cs.wikipedia.org/wiki?curid=1096993", "title": "Massagetové", "text": "Massagetové\n\nMassagetové byl starověký východoíránský kočovný kmenový svaz, který obýval stepi střední Asie, severovýchodně od Kaspického moře v dnešním Turkmenistánu, západním Uzbekistánu a jižním Kazachstánu, zhruba v oblasti Aralského jezera a na severovýchodní hranici Perské říše. Patřili mezi širší skytské kultury a jsou řazeni k íránské jazykové skupině, jejich příbuzní a sousedi byli patrně Skytové.\n\nAntičtí autoři popisují Massagety jako kočovný pastevecký národ, který neznal zemědělství ani výrobu železa. Jako jediného boha uctívali Slunce, kterému obětovávali koně. Žili v monogamních, ale dosti volných svazcích. Provozovali rituální pohřební kanibalismus. Byli zdatnými jezdci a obávanými bojovníky, používali luky, bronzová kopí a válečné sekery. Hérodotos zmiňuje válku, kterou vedla okolo roku 530 př. n. l. proti Peršanům massagetská vládkyně Tomyris a její syn Spargapises a v níž byl zabit perský král Kýros II. \n\nS Massagety se setkal i Alexandr Veliký, poté však tento národ z historie mizí. Předpokládá se, že část Massagetů se podílela na invazi Saků do Indie. Ammianus Marcellinus tvrdil, že Alani jsou potomky Massagetů.\n\nMnoho učenců má za to, že Massagetové byli příbuzný se starověkými východoevropskými Gety. Práce Rabanuse Mauruse z 9. století, De Universo, říká: “Massagetové jsou původem z kmene Skytů a říkají si Massagetové, jakoby těžcí, tzn., silný Getové.” Ve středoasijských jazycích jako střední perština a dílo avesta, znamená předpona \"massa\" “velký”, “těžký” nebo “silný”. \n\n"}
{"id": "1097003", "url": "https://cs.wikipedia.org/wiki?curid=1097003", "title": "Seznam naučných stezek v okrese Pelhřimov", "text": "Seznam naučných stezek v okrese Pelhřimov\n\nSeznam naučných stezek v okrese Pelhřimov zahrnuje naučné stezky, které jsou celé či alespoň svou částí na ploše okresu Pelhřimov.\n\n"}
{"id": "1097006", "url": "https://cs.wikipedia.org/wiki?curid=1097006", "title": "Deng", "text": "Deng\n\nDeng může být:\n"}
{"id": "1097007", "url": "https://cs.wikipedia.org/wiki?curid=1097007", "title": "Aljaksandraŭka (Naraŭljanský rajón)", "text": "Aljaksandraŭka (Naraŭljanský rajón)\n\nAljaksandraŭka (bělorusky Аляксандраўка, rusky Александровка) je vesnice v Kiraŭském selsovětu Naraŭljanského rajónu v Homelské oblasti Běloruska.\n\nVesnice se nachází 41 km jižně od Naroŭlje, 44 km od vlakového nádraží v Jelsku (na lince Kalinkavičy—Oŭruč) a 219 km od oblastního města Homel. Vesnice leží 1,5 km od hranic s Ukrajinou. Poblíž funguje mezistátní hraniční přechod Aljaksandraŭka—Vilča.\n\nNa severu protéká řeka Ilja (přítok řeky Už).\n\nVesnicí prochází dálnice P 37, která spojuje vesnici s sídlem Naroŭlja směrem k ukrajinské hranici. Stavební řešení se skládá ze dvou částí oddělených řekou: jižní (kde je přímá ulice s dvěma postranními ulicemi s orientací na jiho-západ na severovýchod) a severní (kde jsou 2 krátké ulice s postranní ulicí do tvaru písmene „A“). Zástavba je oboustranná, s dřevěnými zemědělskými usedlostmi.\n\nVe 19. a na začátkem 20. století byla vesnice známá pod jménem „Rudnia-Aljaksandraŭka“. V roce 1860 měla venice 18 domů. V roce 1930, byla vesnice centrem Aljaksandraŭského selsovětu, měla 110 domů. V roce 1981 ve vesnici žilo 210 lidí.\n\nPodle písemných pramenů z počátku 19. století je vesnice vedena ve Dzjornavické farnosti Rečyckého újezdu v Minské gubernii. V roce 1825 vesnici koupil S. I. Gorvat od Golstova. Od roku 1925 do 21. srpna 1937 byla vesnice centrem Aljaksandraŭského selsovětu. V roce 1929 byl založen kolchoz „Prvního srpna“.\n\nBěhem druhé světové války v červnu 1942 německé okupační jednotky zabili 21 obyvatel vesnic Aljaksandraŭka a Habrylejeŭka. Celkem 33 obyvatel zemřelo na frontě. Podle sčítání lidu z roku 1959 byla součástí hospodářství „Selchozchimija“ (centrem byla vesnice Kiraŭ). Ve vesnici se nachází knihovna, záchranářské a porodní středisko, klub a pošta.\n\n\n"}
{"id": "1097009", "url": "https://cs.wikipedia.org/wiki?curid=1097009", "title": "Edward C. Stone", "text": "Edward C. Stone\n\nEdward Carroll Stone (* 23. ledna 1936, Knoxville, Iowa, USA) je americký vědec, astrofyzik, profesor fyziky na Kalifornském technologickém institutu a bývalý ředitel laboratoří Jet Propulsion Laboratory (JPL) při Národním úřadu pro letectví a kosmonautiku\n\nJako vědecký pracovník se účastnil od roku 1972 projektu mise bezpilotních sond Voyager 1 a Voyager 2, které zkoumaly vnější sluneční soustavu a poté do se vydaly do mezihvězdného prostoru. Také byl hlavním mluvčím vědeckého týmu Voyager. Díky tomuto projektu se stal v roce 1980 známý pro veřejnost. Od té doby byl hlavním výzkumným pracovníkem na devíti vesmírných misích NASA.\n\nNarodil se v Knoxville ve státě Iowa. Po získání vysokoškolského vzdělání na \"Burlington Junior College\" navštěvoval Chicagskou univerzitu, kde získal tituly M.S. a Ph.D. ve fyzice. Kariéru astrofyzika započal v roce 1961 prvními studiemi kosmického záření v programu Discoverer. V roce 1976 byl jmenován profesorem fyziky a od roku 1983 do roku 1988 byl předsedou oddělení fyziky, matematiky a astronomie. V současné době je profesorem fyziky v astrolaboratořích Davida Morrisroe a místopředseda představenstva pro teleskop Thirty Meter Telescope na Mauna Kea Observatories. Od roku 1991 do roku 2001 byl ředitelem Jet Propulsion Laboratory v Pasadeně v Kalifornii. Během svého funkčního období se uskutečnily dva úspěšné projekty bezpilotních robotů na planetu Mars. Prvním byl Mars Pathfinder s poté Sojourner. Za jeho působení v úřadu ředitele JPL se uskutečnily i mise Mars Global Surveyor, Deep Space 1, TOPEX/Poseidon, Scatterometer, a startů Cassini, Stardust a Mars Odyssey.\n\n"}
{"id": "1097010", "url": "https://cs.wikipedia.org/wiki?curid=1097010", "title": "Projektový trojimperativ", "text": "Projektový trojimperativ\n\nMáme projekt, který byl naplánován na čtyři týdny a měli na něm pracovat tři lidé. Pokud je například jeden z nich přeřazen na jinou práci – dochází ke změně jednoho z projektových omezení.\nUvedená teorie potom nabízí tři základní možnosti řešení:\nV některých zdrojích bývá přidáván jako čtvrtý parametr kvalita, která bývá uváděna jako obsah uvedeného trojúhelníku, nebo dokonce jako čtvrtý vrchol. \nNáklady, lidské zdroje a dokonce i rizika projektu bývají také odlišovány jako samostatná omezení a graficky zachycovány jako druhý trojúhelník. \n\n\n"}
{"id": "1097012", "url": "https://cs.wikipedia.org/wiki?curid=1097012", "title": "Křížová cesta (Petřín)", "text": "Křížová cesta (Petřín)\n\nKřížová cesta na Petříně v Praze byla zbudována roku 1738. Čtrnáct výklenkových kaplí stojí podél horní části cesty od Malé Strany ke kostelu svatého Vavřince na vrcholu Petřína, z větší části v parku u rozhledny. Spolu s kaplemi byla postavena také kaple Kalvárie a kaple Božího hrobu jako součást \"areálu Křížové cesty\".\n\nV kostele svatého Vavřince byla sloužena první pobožnost křížové cesty v Čechách roku 1733. Na cestě ze Strahova poté bylo postaveno šest barokních kapliček, „jejichž vzdálenost od sebe byla 10 kroků, stejně velká jako u původní Křížové cesty na vrchu Kalvarii v Jeruzalémě.“ Pět kaplí bylo oboustranných, jedna kaple měla jen jeden výklenek, dvanácté zastavení bylo na zdi kostela ve výklenku, kde je dnes socha svatého Vojtěcha, a třináctým a čtrnáctým zastavením byly kaple Kalvárie (1735) a kaple Božího hrobu (1738).\n\nRoku 1836 byly zpustošené kaple zbořeny a zásluhou hraběte Karla Chotka nahrazeny čtrnácti novými, vzdálenými od sebe v průměru 35 metrů. Vysvěceny byly 16. září 1838 a do své správy je převzala obec pražská. Byl ustanoven spolek, který se staral o její údržbu. Výchozím místem této nové cesty byl kostel svatého Karla Boromejského pod Petřínem.\n\nKaple mají toskánskou edikulu uzavřenou trojúhelníkovým štítem. Na jeho vrcholu je kamenný křížek. Nové kaple stavěl Josef Kranner, obrazy v kaplích namaloval malíř Josef Führich, jejich obnovu provedl roku 1884 malíř Jakub Schikaneder. Spolu s malbami bylo obnoveno i sgrafito Kristova vzkříšení na fasádě kaple Kalvárie, které je zhotoveno podle kartonu Mikoláše Alše z roku 1898.\n\n\nBiskup v Českých Budějovicích Arnošt Růžička byl donátorem opravy Kaple Kalvárie (kaple svatého Kříže).\n\nKaple Kalvárie stojí na východní straně od kostela svatého Vavřince. Byla postavena spolu s Křížovou cestou roku 1735 jako její předposlední zastavení. Na její čelní stěně je sgrafito Zmrtvýchvstání Krista, které maloval Jaroslav Reidl v roce 1936 podle předlohy od Mikoláše Alše. U kaple je sousoší Kalvárie a klec symbolizující Kristovo věznění – Žalář Kristův.\n\nKaple Božího hrobu byla postavena roku 1738 jako poslední zastavení původní křížové cesty. Stavba podle svatyně uvnitř chrámu Božího hrobu v Jeruzalémě stojí mezi Petřínskou rozhlednou a Bludištěm. Jejími autory byli kněz Norbert Saazer a architekt Jan Ferdinand Schor, který zřejmě navrhl také vnitřní výmalbu.\n\nSeverojižně orientovaná kaple stojí ve svažitém terénu. Má obdélný půdorys ukončený polygonálním presbytářem o pěti stranách dvanáctiúhelníka. Průčelí kaple je členěno reliéfními pásy s ornamenty, které symbolizují závory na Kristově hrobě, znak Pilátovy pečetě, pečetě Annáše a Kaifáše a také pole se znakem devět křížů.\n\nVnitřní půlkruhová hrobová komora je zvenku zdobena slepou arkádou devíti lomených oblouků, ve kterých jsou štukové reliéfní ornamenty: jednoramenný kříž, trojice pěticípých hvězd, Davidova hvězda (Šalamounova pečeť), obdélný rám se třemi čtverci, v hlavní ose presbytáře je osmicípá hvězda, dál jsou tři hvězdy v rámu, zvíře se stromem, motiv akantu a posledním zobrazením je opět jednoramenný kříž. Nad středem hrobové komory je baldachýnová edikula tvořená arkádou na půdorysu šestiúhelníku. Ta je zakončená římsou a nad ní je helmicová střecha s bání a půlměsícem s hvězdou.\n\nUvnitř kaple jsou dvě oddělené místnosti: obdélnou Andělskou kaplí osvětlenou třemi okny se se prochází do půlkruhového prostoru uložení těla Krista, kde hrob je symbolizovám kamenným kvádrem. Nad místem hrobu je další oddělený prostor přístupný zespodu vřetenovým schodištěm. Klenba Andělské kaple je valená. Má proražen otvor, který ústí ven do středu základny baldachýnové edikuly a kterým byl odváděn kouř z lamp zavěšených nad oltářem a umístěných za sochou Krista.\n\nKilián Ignác Dientzenhofer kontroloval stavbu v srpnu 1738, protože se na ní objevila trhlina. Kaple byla několikrát opravována, například v roce 1883 musela být odstraněna pro havarijní stav baldachýnová edikula a nahrazena kopií. V roce 1935 byla při rekonstrukci kaple odhalena původní fresková výzdoba. Poslední rekonstrukce proběhla v roce na přelomu let 2018 a 2019.\n\nKřížová cesta je spolu s kostelem, kaplí Kalvárie a kaplí Božího hrobu chráněna jako kulturní památka České republiky.\n\n\n\n"}
{"id": "1097014", "url": "https://cs.wikipedia.org/wiki?curid=1097014", "title": "Kolumnea", "text": "Kolumnea\n\nKolumnea (\"Columnea\") je rod rostlin z čeledi podpětovité. Zahrnuje asi 200 druhů a je rozšířen v tropické Americe. Kolumney jsou většinou epifyty se vstřícnými listy a trubkovitými květy. Plodem je bobule. Některé druhy kvetou velmi nápadně a jsou pěstovány ve sklenících botanických zahrad nebo i jako pokojové rostliny. Byla vyšlechtěna také řada okrasných hybridů.\n\nKolumney jsou pozemní nebo epifytní, polodřevnaté nebo sukulentní byliny nebo malé keře. Stonky jsou přímé, plazivé či převisavé, často v uzlinách kořenující. Listy jsou vstřícné, rozličného tvaru, více méně řapíkaté. Protistojné listy v párech mohou být stejné až výrazně nestejné (tzv. anisofylie), u některých druhů je jeden list z páru redukovaný natolik že listy vypadají jako střídavé.\nKvěty jsou úžlabní, u některých druhů velmi nápadné, stopkaté. Kalich je více méně pravidelný, složený z 5 téměř až k bázi volných lístků. Kališní lístky jsou celokrajné nebo na okraji zubaté až hřebenité. Koruna je slabě až silně dvoustranně souměrná, s trubkovitou až nafouklou korunní trubkou zakončenou laloky. Horní 2 laloky bývají srostlé. Tyčinky jsou 4 a jsou přirostlé u báze korunní trubky. Vyčnívají z květů nebo jsou zanořené. Semeník je svrchní, jednokomůrkový. Čnělka je asi stejně dlouhá jako tyčinky a nese dvoulaločnou bliznu. Plodem je bílá nebo různě zbarvená bobule obsahující mnoho drobných semen vřetenovitého tvaru. U některých druhů (např. \"C. dielsii\") jsou plody pukavé.\n\nRod kolumnea zahrnuje asi 200 druhů. Je rozšířen v tropické Střední a Jižní Americe od Mexika po Peru a Bolívii a na Karibských ostrovech.\nKolumney se vyskytují v nížinných až horských deštných lesích. Vyžadují celoročně vlhké klima, v sezónně suchých lesích nerostou. Nejvíce druhů se vyskytuje ve středních nadmořských výškách. Většina druhů jsou epifyty rostoucí v korunách pralesních stromů, některé andské druhy však rostou terestricky.\n\nPřevážná většina druhů kolumneí má žlutě, oranžově nebo červeně zbarvené trubkovité, nevonné květy, které jsou opylovány ptáky, zejména kolibříky. U některých druhů jsou květy málo nápadné a ptáky k nim lákají jasně červené skvrny na listech. U některých druhů jsou tyto skvrny pouze na spodní straně listů a na líci jsou listy celé zelené, u jiných mají podobu průsvitných červeně zbarvených okének. Neobvyklé, žluté nebo oranžové květy druhu \"Columnea strigosa\" visí na dlouhých stopkách, které mohou dosahovat délky až 20 cm. Má se za to, že tyto květy jsou opylovány netopýry.\nKolumney jsou schopné samoopylení, které je však ztíženo tím, že prašníky obvykle dozrávají o 1 až 3 dny dříve než blizny. Poté se nitky tyčinek stáčejí a odklánějí prašníky od zrajících blizen.\nMnohé druhy kolumneí jsou atraktivní rostliny, zdaleka ne všechny se však dají s úspěchem pěstovat. V kultuře jsou zejména druhy ze sekce \"Columnea\": \"Columnea hirta\", \"C. erythrophaea\", \"C. gloriosa\", \"C. raymondii\" a \"C. nicaraguensis\", z jiných sekcí pak zejména \"C. orientandina\" a \"C. minor\". Pěstuje se také řada vyšlechtěných hybridů.\n\n"}
{"id": "1097017", "url": "https://cs.wikipedia.org/wiki?curid=1097017", "title": "Sü Ťing-lej", "text": "Sü Ťing-lej\n\nSü Ťing-lej (, 16. dubna 1974 Peking) je herečka, režisérka a redaktorka z Čínské lidové republiky. V roce 1997 absolvovala Pekingskou filmovou akademii.\n\nV roce 2014 natáčela v Praze romantický film \"Jen my víme kde\", historicky první česko-čínský celovečerní snímek.\n"}
{"id": "1097018", "url": "https://cs.wikipedia.org/wiki?curid=1097018", "title": "Jen my víme kde", "text": "Jen my víme kde\n\nJen my víme kde () je čínský romantický film z roku 2015 režisérky Sü Ťing-lej, která v něm i hraje jednu z významných rolí.\n\nFilm se natáčel z velké části v Praze, kde čínští filmaři utratili přibližně 39 miliónů korun, přičemž necelých osm miliónů dostali pobídkou od Státního fondu kinematografie. Česká strana si od filmu slibovala výrazný nárůst počtu čínských turistů cestujících do Prahy.\n\nMladé Číňance Ťin Tchien (hraje ji Wang Li-kchun) se život láme v okamžiku, kdy zároveň přijde o snoubence i o milovanou babičku Čchen Lan-sin (hraje ji Sü Ťing-lej). V pozůstalosti po babičce najde dopis z doby, kdy babička pobývala v Praze, a vypraví se hledat jeho odesilatele. V Praze se přitom seznámí s Pchengem Ce-jangem (Kris Wu), který jí pomáhá v pátrání po Josefu Novákovi (hraje ho Gordon Alexander), bývalém snoubenci zesnulé babičky.\n"}
{"id": "1097024", "url": "https://cs.wikipedia.org/wiki?curid=1097024", "title": "Antonín Pechanec", "text": "Antonín Pechanec\n\nAntonín Pechanec (* 19. březen 1991, Havířov) je český hokejový útočník v současné době působící v české 1. lize, kde nastupuje za tým VHK Vsetín.\n\n\n"}
{"id": "1097026", "url": "https://cs.wikipedia.org/wiki?curid=1097026", "title": "Turecká vojenská akademie", "text": "Turecká vojenská akademie\n\nTurecká vojenská akademie () byla založena v Istanbulu v roce 1834. Od roku 1936 sídlí v Ankaře.\n\nAkademie byla založena v roce 1834 maršály Ahmedem Fevzi Pachou a Mehmedem Pachou Namıkem. První důstojníci absolvovali v roce 1841. Její vznik byl součástí modernizace Osmanské říše.\n\nModernizaci armády začal sultán Mahmut II. a pokračoval v ní jeho syn Abdülmecid I.. Janičáři, tradiční vůdci osmanské armády, byli propuštěni. Po 1. světové válce a po turecké válce za nezávislost se akademie dočasně přestěhovala do Ankary. První absolventi z akademie v listopadu v roce 1920 už sloužili nové Turecké republice. Po smlouvě v Lausanne (1923) byla akademie opět převedena do Istanbulu. 25. září 1936 se natrvalo usídlila v nové budově v Ankaře.\n\n\n"}
{"id": "1097033", "url": "https://cs.wikipedia.org/wiki?curid=1097033", "title": "Joseph Orbeli", "text": "Joseph Orbeli\n\nJoseph Orbeli, arménsky Հովսեփ Աբգարի Օրբելի, (20. března 1887 Kutaisi, Gruzie – 2. února 1961, Leningrad) byl ruský orientalista arménského původu a ředitel Ermitáže v letech 1934-1951.\n\nSyn ze starého šlechtického rodu vyrůstal spolu se starším bratrem Leonem Orbelim u Petrohradu. V roce 1914 se stal univerzitním profesorem. Zabýval se především historií jižního Kavkazu ve středověku a podnikal vykopávky v Ani a Bagaranu. Spolu s Nikolajem Marrem se účastnil průzkumu v tureckém Toprakkale. Jako ředitel Ermitáže budoval orientální sbírku a řídil muzeum přes složité období stalinismu. Založil arménskou akademie věd a byl jejím prvním prezidentem. V Norimberském procesu vystoupil 65. den jako svědek zničení památek Leningradu.\n"}
{"id": "1097035", "url": "https://cs.wikipedia.org/wiki?curid=1097035", "title": "Kostel svatého Vavřince (Chodov)", "text": "Kostel svatého Vavřince (Chodov)\n\nKostel svatého Vavřince v Chodově je farní kostel chodovské farnosti. Stojí na výšině severně od původní vesnické zástavby a je chráněn jako kulturní památka České republiky.\n\nPůvodní chodovský kostel byl vystavěn díky působení mnichů z kláštera ve Waldsassenu pravděpodobně už ve 12. století. První zmínky o chodovském kostele máme ovšem až ze 14. století, kdy je již kostel veden jako farní. Tento kostel byl zničen požárem v roce 1654 a na jeho místě byl postaven o čtyři roky později malý kostelík, který brzy přestal vyhovovat potřebám rozrůstajícího se Chodova. \n\nSoučasný kostel svatého Vavřince nechal vystavět v letech 1725 - 1733 majitel Horního a Dolního Chodova Franz Flamin von Plankenheim, který tak chtěl nahradit nevyhovující starší kostel. Jako stavitele kostela vybral Wolfganga Braunbocka. Přes technické i finanční obtíže se v roce 1731 povedlo zastřešit presbyterium a první mše svatá byla v novém kostele sloužena jen několik týdnů po smrti zakladatele chrámu Franze Flamina von Plankenheim a to 10. srpna roku 1733. \n\nZcela dokončen byl ovšem kostel teprve v první polovině 19. století, kdy se podařilo dokončit vnější úpravy chrámu a byla vybudována žulová terasa na jižní straně. Teprve v roce 1846 lze považovat kostel v Chodově za úplně dokončený. Slavnostní vysvěcení se konalo 8. listopadu 1846. \n\nVelké problémy byly po celou dobu existence kostela se statikou budovy. Kostel byl vystavěn na nestabilním jílovém podloží, což negativně ovlivnilo stabilitu stavby. Vážně se situace zhoršila v 19. století, kdy se v okolí kostela začalo ve větším množství těžit a v důsledku toho došlo k poklesu spodní vody, která chránila dřevěné piloty pod kostelem. Velké opravy proto proběhly v letech 1865, 1890 a 1930.\n\nPo druhé světové válce a vysídlení původního německého obyvatelstva začal kostel rychle chátrat a koncem 60. let byl v katastrofálním stavu. Společně s výstavbou panelových domů v ulici pod kostelem se dalo podloží znovu do pohybu a začalo hrozit zřícení kostela. V sedmdesátých letech proběhla nákladná rekonstrukce a pilotáž kostela. Od roku 2005 je kostel v majetku města Chodova a probíhají další rekonstrukce.\n\nKostel svatého Vavřince je barokní jednolodní chrámová stavba, jejíž kněžiště je orientováno k východu. Na západní straně kostela, pod věží, byl původně plánován vstupní portál, odkud by vedlo schodiště na úpatí kostelního návrší. Z finančních důvodů však byl nakonec vchod zbudován na jižní straně lodi. Nad západním průčelím je hranolová věž vysoká 35 mětrů.\n\nVnitřek kostela je opticky rozčleněn pilastry, které jsou umístěny po jeho obvodu. Nad presbytářem byla vynesena kupole s freskou a po jeho stranách se nacházejí čtvercové prostory panské oratoře a sakristie. V zadní části kostela je nově zpřístupněný prostor pod kruchtou, kterému dominuje kříž s ukřižovaným Kristem v životní velikosti. V přední části kostela se pod podlahou nachází krypta s ostatky šlechtické rodiny Plankenheimů.\n\nStrop hlavní lodě dříve zdobily nástěnné malby s novozákonními výjevy, byly však nenávratně zničeny během rekonstrukce kostela v druhé polovině 20. století. Vitrážová okna pocházejí z počátku 20. století a kostelu je darovali významní chodovští podnikatelé.\n\nHlavní oltář pochází z roku 1835 – řezbářská práce je dílem Josefa Fischera z Plané. Umělecky nejzajímavějším prvkem celého hlavního oltáře je ústřední obraz umučení svatého Vavřince od Mauruse Fuchse z Tirschenreuthu.\n\nU stěn hlavní lodi kostela jsou pak čtyři boční oltáře. Na severní straně stojí dva mariánské oltáře a na jižní straně oltář svatého Aloise a oltář Nejsvětějšího srdce Páně.\n\n"}
{"id": "1097038", "url": "https://cs.wikipedia.org/wiki?curid=1097038", "title": "Jan Tomuś", "text": "Jan Tomuś\n\nJan Tomuś (15. května 1822 – ???) byl rakouský politik ukrajinského (rusínského) původu z Haliče, v 2. polovině 19. století poslanec Říšské rady.\n\nPůsobil jako hospodář v Chłopech (dnes nazýváno Peremožne na Ukrajině) poblíž Komarna. Vystudoval čtyři třídy gymnázia a sloužil v rakouské armádě u pěchotního regimentu. Po návratu do domovského regionu se věnoval správě svého statku. Etnickým původem byl Ukrajinec (Rusín).\n\n1. února 1867 byl zvolen na Haličský zemský sněm za kurii venkovských obcí, obvod Komarno, Rudky. Zemský sněm ho 2. března 1867 zvolil i do Říšské rady. Dopisem z 31. března 1870 rezignoval na mandát v Říšské radě v rámci hromadných rezignací federalistických poslanců. V květnu 1869 ještě v rámci uskupení polských poslanců z Haliče hromadné složení mandátů odmítal.\n"}
{"id": "1097039", "url": "https://cs.wikipedia.org/wiki?curid=1097039", "title": "IS-637", "text": "IS-637\n\nIS-637 je původní označení standardu, který popisuje formát SMS v CDMA sítích. Organizace 3GPP2 jej vydává pod názvem C.S0015, verze z listopadu 2012 nese název C.S0015-C v1.0.\n\nKapitola 3 dokumentu C.S0015-C popisuje formát PDU, které se přenáší mezi mobilním telefonem a MSC. Mezi jednotlivými MSC a mezi MSC a MC se zprávy přenášejí jako parametry MAP protokolu, popsané v X.S0004; kapitola 4 C.S0015-C platí pro přenos SMS celou mobilní sítí mezi telefonem a MC\n\nV IS-41 sítích není cesta SM tak jednoduchá jako v GSM sítích:\n\nZ MO mobilu je zpráva zaslána do Serving MSC, odtud může být poslána přes několik Tandem MSC až dorazí do Anchor MSC. Pro posílání MO zprávy mezi\nMSC se používá operace SMSDeliveryBackward. Teprve Anchor MSC pošle zprávu do střediska textových zpráv, které se v ANSI\nstandardech anglicky nazývá Message Center (MC), pomocí operace SMSDeliveryPointToPoint. Zpráva pak může být poslána do druhého MC pomocí SMSDeliveryPointToPoint. Odtud další operací SMSDeliveryPointToPoint Anchor MSC. Z něho přes případná Tandem MSC operací SMSDeliveryForward až do Serving MSC. A teprve z něj do MT mobilu.\n\nPokud má být zpráva doručena mobilnímu zařízení, použije MC zprávu SMSRequest pro získání adresy, na kterou má zprávu poslat (routing address). Žádost obvykle obsahuje MobileDirectoryNumber příjemce, ve staré verzi standardu však bylo uvedeno, že zpráva musí obsahovat MIN, které nemá MC kde získat.\n\nV dokumentech se pro žádosti (INVOKE) používají zkratky psané velkými písmeny (např. SMDPP), pro odpovědi (RETURN RESULT) zkratky psané malými písmeny (smdpp).\n\nZatímco v GSM sítích prochází standardně zpráva pouze střediskem krátkých textových zpráv odesilatele, a možnost, aby zpráva procházela i SMS centrem příjemce zprávy byla doplněna dodatečně a stále vypadá jako přílepek, IS-41 umožňuje v MO zprávě v IS-41 parametru SMS_OriginationRestrictions určit, zda má být zpráva poslána na SMS centrum odesilatele ( ), nebo přímo na SMS centrum příjemce ( ). Při indirect routing (který je doporučován) zpráva prochází i SMS centrem příjemce. Pro dopravu zpráv mezi SMS centry při indirect routingu se často používá protokol SMPP.\n\nMAP parametry týkající se SMS mají následující BER (ASN.1) kódy:\n\nHodnoty SMS_AcessDeniedReason (ve Wiresharku použít filtr frame contains 9F:81:18:01:xx):\n\nPostponed může mít následující důvod:\n\n\nPokud pokus o přenos SM skončil chybou, vrátí příjemce TCAP response package obsahující Return Result pro příslušnou MAP zprávu (např. SMSDeliveryPointToPoint) obsahující na MAP úrovni parametr SMS_CauseCode, který nabývá následujících hodnot (ve Wiresharku použít filtr frame contains 9F:81:19:01:xx):\n\nSMSC vyšle TCAP package queryWithPerm obsahující komponentu invokeLast s operation code 2359 (SMSRequest). Starší standardy až po N.S0005-0 v1.0 uvádějí, že SMSRequest INVOKE musí obsahovat MobileIdentificationNumber. MC však nemá žádnou možnost, jak tuto hodnotu získat, což po zavedení Mobile Number Portability (kdy MIN se nemusí rovnat MDN) vedlo k různým krkolomným řešením používajícím nestandardizované dotazy na různé databáze. X.S0004-540-E v2.0 již připouští, aby SMSRequest INVOKE posílaný z MC na HLR obsahoval MSID (tj. MIN nebo IMSI) nebo MobileDirectoryNumber, které je známé z SMS_OriginalDestinationAddress nebo obdobné adresy při použití jiného protokolu než CDMA pro submit původní zprávy.\n\nHLR vrátí odpověď v TCAP package response se stejným identifier, jaký měl dotaz, obsahující komponentu returnResultLast, ve které je electronicSerialNumber a adresu anchor MSC příjemce v parametru sms-Address; v USA sms-Address obvykle obsahuje PC a SSN.\n\nSMSC pak vyšle TCAP package queryWithPerm obsahující komponentu invokeLast s operation code 2357 (SMSDeliveryPointtoPoint) obsahující získané electronicSerialNumber, původní mobileIdentificationNumber na SCCP adresu vrácenou jako sms-Address (např. PC + SSN).\n\nNa což bude odpovězeno pomocí TCAP package response obsahující komponentu returnResultLast; pokud operace skončila úspěchem, bývá MAP prázdný (tvořený pouze tagem F2 a oktetem obsahujícím délku s hodnotou 0), může však obsahovat i SMS_BearerData; pokud operace selhala, obsahuje SMS_CauseCode s číslem chyby.\n\nDalší operace, která se týká SMSC, je (2358) SMSNotification, kterou posílá HLR nebo MSC na MC nebo OTAF. Tato operace slouží k oznámení, že stav MS týkající se schopnosti přijímat SMS se změnil.\n\nRozlišují se následující typy SMS zpráv:\n\nJednotlivé teleservisy podporují následující typy zpráv:\n\nPojmenování teleservisů je poněkud rozkolísané; další teleservisy (včetně historických TDMA) jsou uvedeny v X.S0004-550 v části SMS_TeleserviceIdentifier.\n\nV závislosti na teleservisu a typu zprávy obsahuje parametr Bearer Data následující parametry (M = povinný subparametr, O = nepovinný subparametr):\n\nKaždý subparametr začíná osmibitovým polem SUBPARAMETER_ID, které obsahuje číslo subparametru, a osmibitovým polem SUBPARAM_LEN, který obsahuje délku subparametru (bez polí SUBPARAMETER_ID a SUBPARAM_LEN) v oktetech. Pak následují další pole závislá na konkrétním subparametru, jak je popsáno dále. Jednotlivá pole nemusí být tvořena celistvými oktety, každému poli je přidělen buď pevný počet bitů, nebo lze jeho délku odvodit z hodnot jiných polí a hodnoty SUBPARAM_LEN. Bity jsou polím přidělovány v tom pořadí, v jakém jsou pole uvedena v tabulkách, vždy od nejvyšších bitů, takže například pole MESSAGE_ENCODING subparametru User Data zabírá pět horních bitů v bytu následujícím za SUBPARAM_LEN; ve zbývajících třech nejnižších bitech jsou tři horní bity následujícího pole MESSAGE_TYPE nebo NUM_FIELDS, zatímco spodních pět bitů pole je umístěno v horních pěti bitech následující bytu. Celý subparametr je vždy doplněn na celistvý počet bytů polem RESERVED, které musí být tvořeno nulovými bity.\n\nSubparametr Message Identifier je jediný povinný subparametr u všech typů zpráv a teleservisů. Umožňuje rozlišit typ zprávy, odhalovat duplicitní zprávy, a pro WEMT teleservis obsahuje informaci, zda zpráva obsahuje UDH.\n\nCDMA telefony by měly duplicitní doručené zprávy zahazovat (C.S0015-C část 4.3.1.6). Pro odhalení duplicitních zpráv by měl telefon u vybraných teleservisů (podporujících unikátní identifikaci zpráv) používat následující pole:\n\n\nJedinou výslovně uvedenou výjimkou je teleservis WAP, u kterého všechny segmenty segmentované části mají mít stejné MESSAGE_ID, protože duplicitní segmenty lze odhalit pomocí pole SEGMENT_NUMBER.\n\nNastavování MESSAGE_ID podle C.S0015-C kap. 4.3.1.5 Setting of Message Identifier Field:\n\nHodnota v MESSAGE_ID poli subparametru Message Identifier slouží k identifikaci odesílaných SMS zpráv.\n\nPokud zpráva používá WAP Teleservis, mobilní stanice použije pro nastavení hodnoty pole\nMESSAGE_ID postup uvedený v části 6.5.3 dokumentu \"WAP-259-WDP-20010614-a\".\n\nJinak mobilní stanice použije hodnotu MESSAGE_ID o jedničku větší než v předchozí zprávě.\nPo svém spuštění by měla mobilní stanice vybrat hodnotu MESSAGE_ID pro první zprávu tak, aby se minimalizovala pravděpodobnost použití stejné hodnoty MESSAGE_ID v následujících zprávách SMS Submit.\n\nVe WAP-259-WDP-20010614-a se píše:\n\n6.5.3. Use of MESSAGE_ID Field\n\nPři posílání WDP datagramu v IS-637 SMS zprávě, MUSÍ odesílající koncový bod IS-637 nastavit hodnotu pole MESSAGE_ID subparametru Message Identifier takto:\n\n\nPraktické zkušenosti ukazují, že není vhodné používat MESSAGE_ID s hodnotou 0.\n\nStruktura subparametru User Data:\n\nMožné hodnoty pro kódování zprávy (MESSAGE_ENCODING) jsou popsány v C.R1001:\n\nJednotlivé znaky v poli CHARi jsou ukládány podle pravidel popsaných výše, jako kdyby se jednalo o samostatná pole. Velmi komplikované je ukládání znaků v sedmibitovém kódování ASCII nebo IA5, v případě, že zpráva obsahuje UDH (User data Header). UDH je uloženo jako by se jednalo o osmibitová data (tzn. horní tři bity jednoho bytu UDH ve spodních třech bitech jednoho bytu subparametru a spodních pět bitů v horních pěti bitech následující bytu subparametru). Pak následuje 0-6 nulových bitů, které zarovnávají délku UDH na celistvý počet septetů, za nimiž následují sedmice bitů jednotlivých znaků textu. Celý subparametr je pak doplněn 0-7 nulovými bity na celistvý počet oktetů. V případě kódování UNICODE obsahuje pole NUM_FIELDS počet šestnáctibitových položek v CHARi. Pokud v tomto případě obsahuje zpráva UDH liché délky, je za poslední znak přidáno 8 nulových bitů, které doplňují CHARi na sudý počet bytů.\n\nNejkomplikovanější je struktura CHARi při použití kódování GSM 7bit default alphabet s UDH. V tomto případě je UDH spojeno se zbytkem textu stejným způsobem jako v případě GSM pole TP-UD, doplněno na celistvý počet oktetů a pak umístěno do CHARi. Při vytváření TP-UD se na rozdíl od polí v CDMA subparametrech přidělují bity od nejnižších.\n\nWAP teleservis používá vždy MSG_ENCODING=0. Wireless Application Protocol rozlišuje protokoly WDP a WCMP. Protokol WDP je obdobou internetového UDP. WCMP se používá pro služební funkce a je obdobou internetového protokolu ICMP. Pro WAP WDP má pole CHARi subparametru User Data následující strukturu:\n\nPro WAP WCMP pole začíná CHARi jednobytovým polem MSG_TYPE s hodnotou 1, za ním následují WCMP data (WCMP_MESSAGE). Pole NUM_FIELDS obsahuje počet oktetů WCMP_MESSAGE zvětšený o 1 pro MSG_TYPE.\n\nUser Response Code se používá ve zprávách \"SMS User Acknowledgment Message\", které se posílají jako odpověď na doručenou zprávu. Subparametr má následující strukturu:\n\nStruktura subparametru Message Centre Time Stamp:\n\nVšechna pole data a času obsahují dvě čtyřbitová BCD čísla. Na rozdíl od adres jsou ve vyšším půlbytu desítky, v nižším půlbytu jednotky.\nNapř. rok 1996 bude v poli YEAR reprezentován binárním číslem ‘10010110’.\n\nSubparametr Message Center Time Stamp může být obsažen v SMS zprávách zaslaných z Message Centra (MC). Pokud má účastník nakonfigurováno, že se má používat UTC SMS timestamp režim, čas v tomto subparametru bude UTC. Jinak by měl být čas v tomto subparametru nastaven na čas, který se má uživateli zobrazovat na displeji mobilního telefonu. Viz kapitola 3.4.29 dokumentu 3GPP2 C.S0023-D v2.0 pro mobilní stanice vybavené R-UIM.\n\nDoba platnosti zprávy. Platnost zprávy je omezena globálním nastavením MC. Existují 2 subparametry; v subparametru se SUBPARAMETER_ID 4 je doba platnosti zadána absolutním časem pomocí stejných polí jako u Message Center Time Stamp; v subparametru se SUBPARAMETER_ID 5 je doba platnosti zadána relativně a subparametr má následující strukturu:\n\nČas, do kdy se má odložit doručení zprávy; podobně jako u Validity Period lze použít buď subparametr udávající absolutní čas (SUBPARAMETER_ID 6) nebo relativní čas (SUBPARAMETER_ID 7).\n\nStruktura subparametru Priority Indicator:\n\nHodnoty pole PRIORITY:\n\nStruktura subparametru Privacy Indicator:\n\nHodnoty pole PRIVACY:\n\nStruktura subparametru Reply Option:\n\nNumber of Messages je subparametr číslo 00001011 = 0x0B = 11 Bearer Data.\nJe to počet zpráv uložených ve Voice Mail System. Do paketu se ukládá jako BCD číslo (max. 99); horní půlbyte obsahuje desítky, spodní jednotky.\ncdma_add_number_of_messages z položky b_bd_number_of_messages. Podle C.S0015-C je Number of Messages povinné pro SMS Deliver pro teleservis VMN,\nvolitelné pro SMS Deliver pro teleservis WPT, WEMT a WMT. Nezaměňovat s MAP parametrem SMS_MessageCount (SMSMSGCNT), který má podobný význam jako More Messages to Send v GSM.\n\nStruktura subparametru Alert on Message Delivery:\n\nHodnoty pole ALERT_PRIORITY:\n\nStruktura subparametru Language Indicator:\n\nKódy jazyků jsou následující:\n\nCall-Back Number je jediná adresa (telefonní číslo), která se vyskytuje v parametru Bearer Data; všechny ostatní adresy jsou IS-41. Struktura subparametru Call-Back Number je popsána v IS-637/C.S0015:\n\nZpravidla se používá DIGIT_MODE=0. Zajímavé je, že DIGIT_MODE=1 znamená, že pro CHARi je použito sedmibitové kódování ASCII, ale pro jednotlivé znaky jsou použity osmice bitů. Hodnoty většiny polí jsou popsány v C.S0005:\n\nHodnoty číslic v DTMF režimu se liší od GSM číslic! Toto kódování se při přenosu zpráv pomocí IS-41 používá pouze pro Call-Back Number – IS-41 adresy SMS_OriginalOriginatingAddress a SMS_OriginalDestinationAddress používají jiné kódování!\n\nStruktura subparametru Message Display Mode:\n\nHodnoty MSG_DISPLAY_MODE:\n\nStruktura subparametru Message Status:\n\nHodnoty MSG_STATUS_CODE jsou podle následující tabulky:\n\nStruktura subparametru TP-Failure Cause:\n\nHodnoty pole VALUE jsou shodná s hodnotami parametru TP Failure Cause (TP FCS) podle dokumentu 3GPP TS 23.040:\n\nPoužíváno pro teleservis VMN sloužící k zasílání zpráv o obsahu hlasové schránky.\n"}
{"id": "1097040", "url": "https://cs.wikipedia.org/wiki?curid=1097040", "title": "František Hájek (1935)", "text": "František Hájek (1935)\n\nFrantišek Hájek (* 18. prosince 1935, Záhorská Ves) je bývalý slovenský fotbalista, záložník.\n\nV československé lize hrál za Jednotu Košice a Lokomotívu Košice. V lize nastoupil ve 125 utkáních a dal 9 gólů.\n\n\n"}
{"id": "1097041", "url": "https://cs.wikipedia.org/wiki?curid=1097041", "title": "Peter Tunner", "text": "Peter Tunner\n\nPeter Tunner (10. května 1809 Deutschfeistritz nebo Untergaden u Köflachu – 8. června 1897 Leoben) byl rakouský hutnický odborník a politik ze Štýrska, v 2. polovině 19. století poslanec Říšské rady.\n\nV roce 1824 absolvoval nižší reálnou školu ve Štýrském Hradci. Potom získával zkušenosti u otce, který tehdy pracoval coby správce dolu a hutě v Turrachu. Od roku 1827 Peter Franz působil v soukromých železárnách v korutanském Frantschachu, kde se zasloužil o zdokonalení výrobních procesů. Následně studoval na vídeňské polytechnice. Po jejím absolvování navštívil ze studijních důvodů řadu důlních a hutních podniků. Roku 1832 se stal ředitelem hutě v Mauterndorfu, později působil coby správce hutě v Katschi. Roku 1835 byl jmenován profesorem v oboru hornictví a hutnictví na technické škole Joanneum ve Štýrském Hradci. Podnikl další studijní cesty do mnoha evropských hutních závodů. Roku 1840 se přestěhoval do Vordernbergu, kde vyučoval na tamní báňské škole, jejímž ředitelem se stal roku 1849. Roku 1850 byl tento ústav přesunut do Leobenu a roku 1861 povýšen na hornickou akademii. Roku 1855 obdržel Tunner titul sekčního rady, roku 1861 Řád železné koruny a roku 1864 povýšen do rytířského stavu. Město Leoben mu roku 1863 udělilo čestné občanství. Podílel se na založení několika průmyslových podniků a stál za technologickými inovacemi v metalurgii. Podílel se na četných mezinárodních výstavách rakouského průmyslu. Roku 1871 byl jmenován ministerským radou a roku 1874 získal Řád Františka Josefa.\n\nRoku 1867 byl zvolen na Štýrský zemský sněm za kurii měst a průmyslových míst, obvod Leoben, Vordernberg, Eisenerz a Trofaiach. Zemský sněm ho 10. dubna 1867 zvolil i do Říšské rady. Poslancem zemského sněmu byl do roku 1871.\n\nZemřel v červnu 1897.\n\nJeho švagrem byl železářský odborník, pedagog a politik Franz Sprung (1815–1890).\n"}
{"id": "1097043", "url": "https://cs.wikipedia.org/wiki?curid=1097043", "title": "Povondra", "text": "Povondra\n\nPovondra je příjmení těchto osobností:\n\n\n"}
{"id": "1097053", "url": "https://cs.wikipedia.org/wiki?curid=1097053", "title": "Viktor Mlejnek", "text": "Viktor Mlejnek\n\nViktor Mlejnek (7. prosince 1880, Ratíškovice – 7. července 1969, David City) byl český římskokatolický kněz působící mezi americkými Čechy v lincolnské diecézi a papežský prelát.\n\nNarodil se jako sedmé ze 14 dětí Františka Mlejnka, chalupníka a později hlídače v rohateckém cukrovaru, a jeho manželky Anežky rozené Čajkovské. Vystudoval gymnázium ve Strážnici a vstoupil do brněnského kněžského semináře, v němž strávil tři roky. V roce 1908 odjel do Spojených států amerických a v Baltimoru dokončil svá teologická studia. Po kněžském svěcení, které přijal 2. června 1910, působil až do srpna 1914 v Plasi. Na podzim 1915 se stal farářem v Touhy a v září 1919 byl přeložen do Abie, kde provedl parkovou úpravu okolí tamějšího kostela sv. Petra a Pavla, nechal přestavět faru, zakoupil farní dům a založil katolickou sokolskou jednotu.\n\nDne 19. května 1932 jej papež Pius XI. jmenoval tajným komořím Jeho Svatosti a dne 1. července 1935 papežským prelátem. Od října 1932 do roku 1946 byl Viktor Mlejnek farářem ve Westonu. V roce 1934 koupil pozemek před tamním kostelem sv. Jana Nepomuckého a daroval jej farnosti a během jeho westonského působení došlo také k pořízení budovy, která byla přeměněna na farní dům. Ve stáří žil v David City, pochován byl na Kalvárském hřbitově v Lincolnu.\n\n\n"}
{"id": "1097055", "url": "https://cs.wikipedia.org/wiki?curid=1097055", "title": "Seznam naučných stezek v okrese Třebíč", "text": "Seznam naučných stezek v okrese Třebíč\n\nSeznam naučných stezek v okrese Třebíč zahrnuje naučné stezky, které jsou celé či alespoň svou částí na ploše okresu Třebíč.\n\n"}
{"id": "1097057", "url": "https://cs.wikipedia.org/wiki?curid=1097057", "title": "Ladislav Turanský", "text": "Ladislav Turanský\n\nLadislav Turanský (* 24. srpna 1942) je bývalý slovenský fotbalista, útočník.\n\nV československé lize hrál za Lokomotívu Košice. Nastoupil v 35 ligových utkáních a dal 3 góly. V nižší soutěži hrál i za ZVL Považská Bystrica.\n\n\n"}
{"id": "1097058", "url": "https://cs.wikipedia.org/wiki?curid=1097058", "title": "Sestry od Dítěte Ježíše", "text": "Sestry od Dítěte Ježíše\n\nSestry od Dítěte Ježíše (francouzsky Sœurs de l'Enfant-Jésus) je ženská katolická řeholní kongregace, jejíž zkratkou je S.E.J.\n\nKongregace byla založena roku 1667 v Le Puy-en-Velay a to řeholnicí Anne-Marie Martel. \n\nRoku 1846 šest sester z Le Puy, v čele s Marie-Reine Antier, se usadily v Chauffailles a vytvořily tu další komunitu, která byla roku 1859 uznána biskupem Autunu.\n\nKomunita v Chauffailles získala papežský souhlas 6. března 1921 a konečné schválení 7. června 1931.\n\nŘeholnice se věnují výchově mládeže, péči o chudé, nemocné a staré lidi.\n\nPůsobí v Evropě (Francie, Belgie), v Africe (Burkina Faso, Pobřeží slonoviny), v Americe (Argentina, Kanada, Chile a Ekvádor) a také v Asii (Vietnam); generální sídlo je v Paříži.\n\nK roku 2008 měly 196 sester v 36 domech. \n\n"}
{"id": "1097059", "url": "https://cs.wikipedia.org/wiki?curid=1097059", "title": "Ľubomír Vyskoč", "text": "Ľubomír Vyskoč\n\nĽubomír Vyskoč (* 15. srpna 1943) je bývalý slovenský fotbalový brankář.\n\nV československé lize hrál za Spartak Trnava. Nastoupil v 1 ligovém utkání (3.9.1967), v němž udržel čisté konto. V Trnavě byl brankářskou dvojkou. Se Spartakem Trnava dobyl titul Mistra Československa (1968) a vítězství v Československém poháru (1967).\n\n\n"}
{"id": "1097060", "url": "https://cs.wikipedia.org/wiki?curid=1097060", "title": "Seznam naučných stezek v okrese Havlíčkův Brod", "text": "Seznam naučných stezek v okrese Havlíčkův Brod\n\nSeznam naučných stezek v okrese Havlíčkův Brod zahrnuje naučné stezky, které jsou celé či alespoň svou částí na ploše okresu Havlíčkův Brod.\n\n"}
{"id": "1097063", "url": "https://cs.wikipedia.org/wiki?curid=1097063", "title": "Obyvatelstvo evropských zemí", "text": "Obyvatelstvo evropských zemí\n\nČísla vystihující populační situaci v Evropě se liší podle definice evropských hranic. Populace Evropy podle standardních fyzických geografických hranic byla podle Spojených národů v roce 2007 731 milionů. Některé současné a minulé problémy evropské demografie zahrnují náboženskou emigraci, etnické vztahy, nízkou porodnost a stárnutí populace.\n\nPopulace zelý\n\nV posledních několika desetiletích upadá praktikování náboženství v Evropě. Evropské země zažili pokles návštěv kostelů, stejně jako počtu lidí vyjádřujících víru v boha. V roce 2010 podle Eurobarometru v průměru 51 % občanů Evropské unie vyjádřilo víru v boha, 26 % věří v nějakou formu duše nebo životní síly, zatímco 20 % nevěří v žádnou formu duše, boha nebo životní síly a 3 % obyvatel neodpovědělo. \n\nI přes pokles věřícíh je křesťanství stále nejrozšířenějším náboženstvím v Evropě. Podle průzkumu z roku 2011 se 76,2 % Evropanů považovalo za křesťany. \n\nPodle studie z roku 2003 se 47 % Francouzů považovalo za agnostiky. Podle průzkumu z roku 2012 tvoří agnostici a ateisté 18,2% evropské populace. Podle stejného průzkumu lidé bez náboženského vyznání tvoří většinu jen ve dvou evropských zemích – Česku (75 %) a Estonsku (60 %).\n\nPodle jiného průzkumu o náboženství v EU z roku 2012, bylo křesťanství nejrozšířenějším náboženstvím (72 % populace EU), katolíci byli se 48 % největší skupinou křesťanů, protestantů bylo 12 %, pravoslavnou církev vyznávolo 8 % lidí a ostatní křesťané tvořili 4 % obyvatel EU. Agnostici tvořili 16 % obyvatel, ateisté 7 % a muslimové 2 %.\n"}
{"id": "1097065", "url": "https://cs.wikipedia.org/wiki?curid=1097065", "title": "Kostel svatého Václava (Nové Veselí)", "text": "Kostel svatého Václava (Nové Veselí)\n\nBarokní kostel svatého Václava se nachází v městysi Nové Veselí v okrese Žďár nad Sázavou v Kraji Vysočina.\n\nPrvní zmínka o kostele v Novém Veselí pochází již z roku 1393. Tento gotický kostel byl zasvěcen svatému Václavu a nacházel se na dnešním starém hřbitově. V roce 1709 byl veselský statek zakoupen žďárským klášterem. Opat Bernard Hennet, nástupce známého žďárského opata Václava Vejmluvy, nebyl spokojený se stavem veselského kostela, a proto se rozhodl nechat vystavět kostel nový. Základní kámen nového kostela byl posvěcen v roce 1751, samotná stavba započala pravděpodobně o rok později. Kostel byl dokončen v roce 1757, ve stejném roce byl i vysvěcen. Nový kostel byl zasvěcen opět svatému Václavu. Starý kostel byl zbořen v roce 1760. \n\nKostel byl výrazně upravován po požáru roku 1831, tehdy byla jehož věž o třetinu snížena (původně byla vysoká 68 metrů).\n\nUvnitř kostela je vyobrazený opatský znak s červeným kohoutem, jako památka na stavebníka Bernarda Henneta. Po stranách znaku se nachází nápis: „\"Svatý Wáclave, nedej zahynouti nám ni budoucím!\"“ Jednolodní barokní stavba byla pravděpodobně vystavěna dle projektu brněnského architekta a inženýra Františka Antonína Grimma (1710–1784). Původní věž kostela byla vysoká 68 metrů, ale po požáru v roce 1831 byla snížena na 36 metrů. Vlastní průčelí kostela je po stranách mezi pilastry prolomeno dvěma nikami se sochami (sv. Antonín Paduánský a neurčitelný světec bez atributu). Kostel je obehnán ohradní zdí, na západní straně se nachází hlavní vstupní brána. Na jejích pilířích stojí sochy svatého Jana Nepomuckého a Panny Marie Karlovské. Nalevo od hlavní brány stojí kamenný kříž, který je vysoký asi 7 metrů. Zajímavostí je, že je celý vytesán z jednoho kusu kamene. U bočního vstupu se nachází socha svatého Václava, kterou vytvořil akademický sochař a místní rodák Julius Pelikán (1887–1969). Socha byla odhalena v roce 1965.\n\nDle pověsti byl veselský kostel založen opatem žďárského kostela Bernardem Hennetem. Opat se během honu oddělil od družiny a zabloudil v hustých lesích. Marně se snažil najít nějaké známé místo nebo lesní cestu, byl hladový, unavený a zacházel stále hlouběji do lesů. Uprostřed temné noci padl opat na kolena a začal se modlit k Bohu, aby mu ukázal cestu a vyvedl ho z noci do dne. Slíbil, že pokud ve zdraví vyvázne, postaví v Novém Veselí nový kostel namísto starého kostela a zasvětí ho svatému Václavu. Modlil se celou noc, a když začalo svítat, opět se vydal na cestu. Najednou uslyšel zakokrhání kohouta. Ihned zapomněl na hlad, šrámy i únavu a bežel směrem, odkud kokrhání přícházelo. Kdykoliv zaváhal nebo ztratil směr, kokrhání kohouta se znovu ozvalo a ukázalo mu správnou cestu. Nakonec se opat dostal na okraj lesa a pak už snadno došel do veselského dvora. Veselští poddaní ho potom zavezli do kláštera, kde opat zjistil, že v lesích ztratil svůj vzácný opatský prsten s ostatky svatých. Slib ale dodržel. Nechal v Novém Veselí postavit krásný nový barokní kostel. Uvnitř chrámové lodi je vyobrazen rodový erb opata Bernarda Henneta, ve štítu se nachází červený kohout na zeleném pahorku, který v zobáku drží zlatý prsten.\n"}
{"id": "1097077", "url": "https://cs.wikipedia.org/wiki?curid=1097077", "title": "Antonaŭ (Naraŭljanský rajón)", "text": "Antonaŭ (Naraŭljanský rajón)\n\nAntonaŭ (bělorusky Антонаў, rusky Антонов) je vesnice ve Vjerbanickém selsovětu Naraŭljanského rajónu v Homelské oblasti Běloruska.\n\nVesnice se nachází 15 km na jihozápadě od Naroŭlje, 20 km od vlakového nádraží v Jelsku (na lince Kalinkavičy—Oŭruč), 193 km od oblastního města Homel, poblíž hranic s Ukrajinou.\n\nVesnice leží na řece Slavečna (přítok řeky Pripjať).\n\nDopravní spojení po komunikaci v obci navazuje na dálnici do Naroŭlje. Zástavba je oboustranná, s dřevěnými zemědělskými usedlostmi.\n"}
{"id": "1097079", "url": "https://cs.wikipedia.org/wiki?curid=1097079", "title": "SteelSeries", "text": "SteelSeries\n\nSteelSeries je dánská firma vyrábějící hardware se zaměřením na počítačové myši, klávesnice, podložky pod myši a sluchátka.\n\nSteelSeries byla založena v roce 2001 Jacobem Wolff-Petersenem. Společnost se původně jmenovala Soft Trading, na SteelSeries se přejmenovala v roce 2007. Soft Traing vyráběl IceMat a SteelPad – podložky pod počítačové myši. Právě ze SteelPad se poté odvodil název SteelSeries.\n\nV roce 2008 SteelSeries odkoupil společnost Ideazon zabývající výrobou polohovacích herních zařízení. V roce 2012 získal SteelSeries investici od firem Catterton Partners a ClearVue. Výška investice nebyla zveřejněna.\n\nV současné době má SteelSeries zastoupení v Severní Americe, Evropě a Asii. Firemní filozofie je reinvestování části zisku zpět do herního průmyslu pro podporu a urychlení růstu.\n\nSteelSeries sponzoruje několik progamingových týmů a hráčů, například Major League Gaming a Natus Vincere.\n\nSteelSeries je partnerem Blizzard Entertainment, Electronic Arts, Gunnar Optiks a Valve Corporation.\n\n"}
{"id": "1097082", "url": "https://cs.wikipedia.org/wiki?curid=1097082", "title": "Gohar Gasparjan", "text": "Gohar Gasparjan\n\nGohar Gasparjan, arménsky Գոհար Գասպարյան, (14. prosince 1924 Káhira, Egypt – 16. května 2007, Jerevan) byla arménská operní pěvkyně přezdívaná \"arménský slavík\".\n\nNarodila se v arménské rodině v Káhiře a studovala na místní hudební akademii. V roce 1948 se přestěhovala do sovětské Arménie spolu s tisíci dalšími Armény z Blízkého východu. V roce 1949 začala vystupovat v arménské opeře a nastudovala během své kariéry 23 oper. Koncertovala a učila v Jerevanu na státní konzervatoři. Získala ocenění \"Národní umělec SSSR\", \"Hrdina socialistické práce\" a řád Mesropa Maštoce.\n\nJe pohřbena na Pantheonu v centru města Jerevan.\n"}
{"id": "1097093", "url": "https://cs.wikipedia.org/wiki?curid=1097093", "title": "Slovanský ústav Akademie věd České republiky", "text": "Slovanský ústav Akademie věd České republiky\n\nSlovanský ústav AV ČR, v. v. i., je veřejnou výzkumnou institucí v rámci Akademie věd České republiky, která se zabývá studiem slovanských jazyků a literatur. V rámci slavistiky se zaměřuje jak na studium nejstarších literárních památek Slovanů, tak na současné vývojové trendy slovanských jazyků nebo na vztahy slovanských literatur s okolním evropským prostředím. Vnitřně se ústav člení na tři oddělení: paleoslovenistiky a byzantologie, slavistické lingvistiky a lexikografie, dějin slavistiky a slovanských literatur. Ústav vydává tři odborné časopisy, \"Byzantinoslavica\", \"Germanoslavica\" a \"Slavia – časopis pro slovanskou filologii\".\n\nSlovanský ústav byl v Praze založen roku 1922 na základě impulsu a finanční podpory tehdejšího československého prezidenta T. G. Masaryka, svou činnost však zahájil až roku 1928. Jeho smyslem bylo pěstovat a rozvíjet vědecké i hospodářské styky s ostatními slovanskými zeměmi, kromě toho také vědecky zkoumal oblast Slovenska a Podkarpatské Rusi. Jeho prvním představeným se stal profesor Lubor Niederle, v tehdejší době však neměl vlastní kmenové zaměstnance, pouze sdružoval československé odborníky v oboru slavistiky. Členil se na komise, např. pro vydávání staroslověnských literárních památek nebo pro germánsko-slovanské vztahy. Kromě vydávání slovníků a dalších publikací organizoval přednášky pro veřejnost nebo spolupořádal různé výstavy. Německá okupace znamenala pro ústav značná omezení, ještě roku 1941 se stal jeho ředitelem profesor slavistiky na Německé univerzitě Gerhard Gesemann, ale už o dva roky později byl formálně začleněn do Reinhard-Heydrich-Stiftung, čímž fakticky zanikl.\n\nPo válce byl Slovanský ústav obnoven a jeho ředitelem se stal profesor Albert Pražák. Ještě před uchopením moci komunisty z něj byli nuceni odejít představitelé předválečné ruské emigrace, práce ústavu, např. na přípravě velkého staroslověnského slovníku přesto pokračovala. V roce 1953 byl začleněn do nově vzniklé Československé akademie věd, o deset později byl nicméně zrušen a jeho pracovníci byli převedeni do Ústavu dějin evropských socialistických zemí a Ústavu jazyků a literatur. K dalšímu obnovení došlo v roce 1992, a to zčásti z Ústavu pro českou literaturu a Ústavu pro český jazyk a zčásti připojením byzantologického oddělení Ústavu pro klasická studia. Tehdy šlo ještě jen o autonomní sekci Archivu AV ČR, úplné osamostatnění Slovanského ústavu znamenal až rok 1998.\n"}
{"id": "1097101", "url": "https://cs.wikipedia.org/wiki?curid=1097101", "title": "David Cienciala", "text": "David Cienciala\n\nDavid Cienciala (* 1. prosinec 1995, Česká republika) je český hokejista hrající v klubu BK Mladá Boleslav. Hraje na postu centra nebo pravého křídla. V sezóně 2018/2019 získal mistrovský titul s týmem HC Oceláři Třinec. \n\nStatistiky David Cienciala\n\n\n"}
{"id": "1097109", "url": "https://cs.wikipedia.org/wiki?curid=1097109", "title": "Milník (řízení projektu)", "text": "Milník (řízení projektu)\n\nMilník (anglicky \"Milestone\") v oboru řízení projektů je jednoznačně definovanou významnou událostí v průběhu projektu. Jde o časový okamžik, kdy se obvykle ověřuje a měří, jaká část výsledků projektu byla dokončena. V harmonogramu projektu mívá milník obvykle nulovou délku trvání. Účelem milníku je obvykle kontrola projektu, přijetí rozhodnutí, nebo přejímka dílčí části, nebo hotového produktu.\n\nMilníky jsou zařazovány do harmonogramu projektu v souladu se svým účelem (viz definice) a podle potřeb konkrétního projektu.\n\nMilníky lze také využít pro jednoduché sledování postupu projektu. V takovém případě je doporučeno zařadit milníků více, tak aby umožnily požadovanou frekvenci sledování. Sledování a reportování postupu podle milníků projektu je popsáno v tzv. Milníkové metodě. Pro tuto metodu je používána zkratka MTA (Milestone Trend Analysis) . Metodu lze vylepšit kombinací s metodou EVM.\n\nTato metodika je implementována v některých významných softwarech a informačních systémech řešících danou problematiku. Z oboru velkých ERP je to například SAP .\nV oblasti specializované na řízení projektů jde například o MS Project a MS Project Server, kde je dostupná tato metoda jako produkt třetí strany.\n\nMilníkovou metodu, ještě dále rozšířenou využívá i \"Star Gate Model\". Zde jsou milníky chápány jako brány (gates) a součástí milníků takového typu je potom rozhodování o úplném zastavení, pozastavení nebo pokračování v projektu.\n\n"}
{"id": "1097110", "url": "https://cs.wikipedia.org/wiki?curid=1097110", "title": "Jan Loevenstein", "text": "Jan Loevenstein\n\nJan Loevenstein (20. října 1886 Hradec Králové – 1. května 1932 Brno) byl český národohospodář a vysokoškolský učitel, jeden z představitelů brněnské normativní školy, stoupenec myšlenek Karla Engliše a později jejich kritik. Jeho bratrem byl průmyslník Karel Loevenstein.\n\nPo absolvování gymnázia v Truhlářské ulici v Praze vystudoval Právnickou fakultu Univerzity Karlovy, roku 1911 zde získal titul doktora práv. Poté díky pražské obchodní a živnostenské komoře cestoval po USA a seznamoval se zde s ekonomickou teorií i praxí, což zúročil v práci \"Cedulové bankovnictví ve Spojených státech a jeho nejnovější úprava\". Následně chvíli působil v justici, advokacii a jako ředitel Komunální ústředny v Praze. Po první světové válce působil jeden rok jako první tajemník obchodní a živnostenské komory v Olomouci, ale hned poté zahájil akademickou dráhu. Po Karlu Englišovi převzal místo profesora národního hospodářství, národohospodářské politiky a finanční vědy na České vysoké škole technické v Brně a zároveň se habilitoval právě u Engliše na Právnické fakultě Masarykovy univerzity. Roku 1923 se oženil se Sylvou, rozenou Valentovou, se kterou měl dceru Sylvu. O tři roky později již na brněnské právnické fakultě získal místo řádného profesora finanční vědy a v letech 1928–1929 ji dokonce jako děkan vedl.\n\nJan Loevenstein ovládal mnoho jazyků (němčinu, angličtinu, francouzštinu, italštinu a částečně také ruštinu a španělštinu). Hojně publikoval, často ve vědecké ročence právnické fakulty nebo ve Sborníku věd právních a státních, samostatně vyšly např. práce \"O jednotnou konstrukci finanční vědy. Poznámky ku Englišově kritice\" (1929), \"Diagnosa a léčení světové krise. Kapitalismus na rozcestí\" (1932) nebo \"Formální vědní odvětví teleologického myšlení\" (1932). Základ jeho díla tvoří národohospodářská teorie Karla Engliše, zároveň však kriticky vycházel i z filosofie Arthura Schopenhauera. Národohospodářskými otázkami se zaobíral především z širšího teoretického hlediska, kromě finanční vědy se věnoval metodologii ekonomie a zvláště obecné teorii poznání. V ní se pak začal s Englišovými přístupy postupně rozcházet, což vedlo až k poměrně ostrým osobním sporům. Hlavní dílo, \"Velká teleologie\", bylo vydáno až po Loevensteinově předčasné smrti.\n\n"}
{"id": "1097112", "url": "https://cs.wikipedia.org/wiki?curid=1097112", "title": "Demet Akbağ", "text": "Demet Akbağ\n\nDemet Akbağ (* 23. prosince 1959, Denizli) je turecká divadelní a filmová herečka.\n\nJejí otec byl novinář a fotograf Oktay İybar a studovala na istanbulské dívčí škole İstanbul Kız Lisesi a poté na Erenköy Kız Anadolu Lisesi. Svou profesionální kariéru začala nejprve v divadle na začátku 80. let, a od roku 1987 v televizi. Ve stejném roce byla vybrána jako televizní hvězda roku tureckou novinářskou asociací. Demet byla oceněna řadou dalších cen. Také spolupracovala s \"BKM Actors\". Byla dvakrát vdaná a má syna.\n\n"}
{"id": "1097115", "url": "https://cs.wikipedia.org/wiki?curid=1097115", "title": "Nový Athos", "text": "Nový Athos\n\nNový Athos (abchazsky: Афон Ҿыц, výslovnost: \"Afon Tčüc\") je město v Abcházii v okresu Gudauta 22 kilometrů severozápadně od Suchumi na pobřeží Černého moře. Je to významné turistické středisko díky jeskyni, která leží nedaleko města a historickému klášteru. Ve městě žije 1 518 obyvatel, z nich je 59,6 % Abcházci.\n\nPřed válkou, v letech 1992 - 1993 zde žilo 3235 obyvatel z nichž 44,0 % byli Rusové a 23,1 % Abcházci a 7,6 % Gruzíni. Po válce spousta lidí město opustila a v roce 2003 zde žilo pouze 1308, ale od té doby počet obyvatel stoupá a v roce 2011 zde žilo už 1518 obyvatel, z nichž 59,6 % byli Abcházci, 24,0 % Rusové, 8,1 % Arméni, 1,6 % Ukrajinci, 1,4 % Řeci, 1,2 % Gruzíni.\nPrvní zmínky o městě, tehdy známém jako Anakopije, se objevují už ve 3. století našeho letopočtu. Tehdy to byla významná řecká obchodní stanice. V 5. století zde byla postavena Iverská pevnost, která se pak v 7. století rozrostla o druhou linii hradeb. Na konci 8. století se vládce Abcházie, Leon II. rozhodl vyhlásit nezávislé království a Byzanc, pod kterou Abcházie tehdy spadala proti němu nemohla zasáhnou, kvůli vnitřním problémům. Anakopije se stala hlavním městem nového království. V 11. století po vytvoření Gruzínského království, bylo hlavní město přesunuto a Anakopije ztratila na významu. Úpadek města pokračoval i v následujících stoletích pod tureckou nadvládou.\n\nV roce 1874 přišli do města ruští kněží z kláštera Athos v Řecku a v roce 1875 zde založili klášter s názvem nový Athos. Od toho pochází nový název města. Během rusko - turecké války v letech 1877 - 1878 přešla Abcházie pod ruskou správu. Výstavba kláštera byla v těchto letech pozastavena a postavené budovy byly zničené Turky. Stavba byla obnovena v roce 1879 s podporou Ruského státu a z velké části byla dokončena až v roce 1896. Ale už kolem roku 1890 se město stalo nejvýznamnějším náboženským centrem na pobřeží Černého moře. Ve městě byla spolu s klášterem postavena železnice a i vodní elektrárna. Po revoluci byl klášter zavřen a v průběhu let sloužil jako sklady, penzion nebo kino. Otevřen byl až v roce 1994 a v letech 2004 - 2010 byl zrestaurován za peníze ruské pravoslavné církve. Za sovětské éry město profitovalo z turismu a roku 1975 byla jeskyně zpřístupněna podzemní železnicí. Během Abchazsko - Gruzínské války v letech 1992 - 1993 bylo město těžce poškozeno gruzínským ostřelováním.\n\n\n"}
{"id": "1097129", "url": "https://cs.wikipedia.org/wiki?curid=1097129", "title": "Vojtěch Frič (producent)", "text": "Vojtěch Frič (producent)\n\nVojtěch Frič (* 1980 Praha) je český střihač a filmový producent.\n\nNarodil se ve filmařské rodině, ale vystudoval marketing. V 15 letech začal pracovat jako střihač v TV a reklamě. V roce 2005 pak založil vlastní produkci, která postupem času z TV, reklamní a postprodukční práce přešla i k vlastním filmům. V letech 2011-2016 byl členem představenstva APA - Asociace producentů v audiovizi. V roce 2007 získal za spot Uroše Trefalta na ČT+ ocenení Silever PROMAX/BDA v Berlíně, v roce 2012 pak nominaci s Lukášem Veverkou na PROMAX/BDA v Paříži za rebrand TV ÓČKO. Má několik reklamních ocenění Louskáček a Zlatá Pecka. Film Krásno získal jednu Cenu filmové kritiky a ze tří nominací na Českého lva proměnil také jednu. Film Já, Olga Hepnarová proměnila z šesti nominací na Cenu filmové kritiky čtyři. Na Českého lva byl tento film nominován v osmi kategoriích a získal cenu za filmový plakát a za hlavní i vedlejší ženskou roli. Film získal celkem 25 cen, byl distribuován ve 40 zemích a promítán na více než 100 festivalech po celém světě. Příležitostně publikuje a přednáší. Má dvě dcery.\n\n"}
{"id": "1097133", "url": "https://cs.wikipedia.org/wiki?curid=1097133", "title": "Hrál jsem, tančil jsem", "text": "Hrál jsem, tančil jsem\n\nHrál jsem, tančil jsem (v lotyšském originále ) je opera o třech dějstvích a čtyřech obrazech lotyšského skladatele Imantse Kalniņše na libreto Imantse Ziedonise podle stejnojmenné Rainisovy činohry. Premiéru měla 30. prosince 1977 v Lotyšské národní opeře (tehdy Státní akademické divadlo opery a baletu Lotyšské SSR) v Rize.\n\nSymbolicko-folklórní drama lotyšského básníka Jānise Pliekšānse (Rainise) vzniklo roku 1921, v době překotných politických a sociálních změn. S námětem na operní zpracování básně se Rainis sám obrátil na skladatele Alfredse Kalniņše, autora první lotyšské národní opery \"Baņuta\", ale s nepořízenou; hozené rukavice se chopil až mnohem později Kalniņšův jmenovec Imants. Spisovateli Imantsu Ziedonisovi se podařilo původní veršované drama zkrátit a adaptovat pro operní účely se zachováním jeho mnohorozměrnosti a filosoficko-morálního podtextu.\n\nImants Kalniņš se stal na přelomu 60. a 70. let známým jak jako skladatel vážné hudby, tak jako člen folk-rockové skupiny 2xBBM a autor první lotyšské rockové opery \"Ei, jūs tur!\" (\"Hej, ty tam!\"). Skutečnou kontroverzi vyvolala roku 1973 jeho 4. symfonie, v níž poprvé synteticky spojil principy symfonické a rockové hudby. I v reakci na ni získal roku 1975 zakázku na operu od rižského operního divadla.\nVýsledné dílo skladatel dokončil v prosinci 1976. Pokračuje v linii 4. symfonie, zejména tím, že je postaveno na souhře symfonického orchestru (obohaceného o některé nezvyklé nástroje – celesta, cembalo, jonika, varhany, preparovaný klavír) a rockové skupiny. (Toto spojení je pro hudebníky obou skupin dosti náročné.) V souladu se svými zkušenostmi z folk-rocku využívá Kalniņš řadu prostředků, které mají své obdoby v rockové i lotyšské lidové hudbě, jako jsou rytmická mnohotvárnost a současně prostota, bohaté melodické figurační a rozvojové techniky, nepravidelná metra, sborové muzicírování vokálních a nástrojových skupin, sólistické traktování nástrojů střídající se s pasážemi pro celý orchestr, hymnická gradace scén. Hojně využívaná ostinátní technika odkazuje nejen na lidovou a rockovou hudbu, ale i na soudobé prostředky amerického hudebního minimalismus. Podle Ulricha Schreibera Kalniņš ve svém díle „spojuje s neakademickou svěžestí ostinátní sekvencování ve stylu archaické církevní hudby s moderním rockem, jakož i rysy lidového divadla a fantastické pohádky s rysy lyrické opery“.\n\nV lotyšské hudební kultuře znamenala tato inscenace značnou novátorskou událost. Hrála se celkem 55krát a divadlo ji s úspěchem představilo i na hostování ve Vilniusu a Moskvě. Kalniņš se k opernímu žánru vrátil už jen jednou, v opeře \"Ifigenie v Aulidě\" (\"Ifigēnija Aulidā\") z roku 1982.\n\nNově byla nastudována, a to pouze v koncertním provedení, až roku 2011 Lotyšskou národní operou při příležitosti 70. narozenin skladatele. Dirigentem byl opět Alexander Viļumanis.\n\nDěj opery se odehrává v dávných bájných časech.\nNa lotyšské vesnici se slaví svatba Lelde a Zemguse. Mezi hosty jsou vedle matek obou snoubenců také tři jasnovidci – vědma, slepec, chromý. K poveselení všech hraje na svou kokles (lotyšský drnkací nástroj) muzikant Tots.\n\nLelde se loučí se svým nevinným životem, mládím a dívčími sny. Tots jí dokáže zazpívat tak jímavou píseň (\"Spēlēju, dancoju visu cauru mūžu\" – \"Zpíval jsem, tančil jsem celý život\"), že vzbudí nevoli a žárlivost i u ženicha. Vědma předpovídá Lelde smrt. Tu se objeví nezvaný host – Pán. Nechává se obsluhovat a vyžaduje zvláštní výslužku: tři kapky krve od nevěsty. Lelde se brání, ale Pán se jí zmocní násilím a poslouží si sám. Lelde umírá, na Totsově kokli popraskají struny. Čarodějnice objasňuje, že neznámý Pán byl pán mrtvých, a radí, jak jej porazit.\n\nZatímco Zemgus lamentuje nad hrobem své nevěsty, Tots lituje svých strun. Obrací se o pomoc pro Lelde i pro svou kokli na Matku Zemi. Z hlíny se mu ozve krtonožka a daruje mu kořínky, jimiž může zpřetrhané struny nahradit, protože, jak mu říká, v jeho hudbě je skryto veškeré štěstí a síla světa.\n\nKdyž se jeho nástroj znovu rozezní, vzpomene si Tots na všechny umlčené, mrtvé duchy své země. Ti jsou jeho hrou a vzpomínkou oživeni a radí mu, jak zachránit mrtvou Lelde. Musí získat čarovné světlo – Svíci mrtvých, která je může provázet na cestu z podsvětí. Aby však mohla Lelde ožít, musí získat zpět ony tři kapky krve, které jí Pán uzmul.\n\nZ hrobu vstává Pán, kterého na nějakou dobu posílila krev nebohé Lelde. Chystá se na slavnost k Tříhlavému (tj. Satanovi). Tots předstírá, že je rovněž oživlý mrtvý, a přesvědčí Pána, aby jej vzal do pekla s sebou.\n\nNa slavnosti u Tříhlavého hraje Tots do skoku. Čerty a čarodějnice jeho hudba nesmírně baví; Tots získává i čertovský ocas, který použije jako další strunu na své kokli, protože čím více strun kokles má, tím lépe zpívá. Tots nachází i Lelde, která spí stranou. Protože ještě nestrávila v pekle noc, nemá nad ní ďábel plnou moc a musí ji na Totsovo přání nechat odejít; ale Lelde je slaboučká a živá jen napůl.\n\nTotsovi se zdá, že je svému cíli čím dál více vzdálen: jako vždy v zoufalství se vrací ke svému nástroji a své staré písni. Čerti a čarodějnice jsou jeho hrou pohnuti, obklopí Pána a v šarvátce mu uzmou ukradené tři kapky Leldiny krve, ale upustí je na zem, která je vpije. Tots stále hraje a Tříhlavý najednou slábne a ztrácí svou moc: nyní je to muzikant, který vládne nad živly a dokáže zkrotit temnotu.\nMrtví pomáhají Totrovi tím, že mu odlijí Svíci mrtvých. S její pomocí může Tots odvést Lelde nazpět mezi živé. Mrtví jej upomínají, že na zem nemá živým lidem jen přivést nešťastnou dívku, ale i přinést vzpomínku na ně všechny.\n\nPo třech jasnovidcích, kteří prostředkují mezi světy živých a mrtvých, už do vsi dorazila zpráva o tom, co se v pekle událo. Leldini příbuzní napjatě očekávají její a Totsův návrat a chystají oslavu. Ale jásot je předčasný, Tots sice Lelde přivádí, ale dívka je jen pohybující se, spící tělo bez lidského vědomí, protože stále nezískala chybějící tři kapky krve. Zoufalý Tots zapálí Svíci mrtvých a hraje na svůj nástroj. Náhle zasvítí slunce a Lelde se probudí, avšak chybí jí životní síla. Slepec dokáže poradit, co by bylo třeba učinit: aby se mohla Lelde skutečně vrátit ze světa mrtvých do světa živých, musí získat krev někoho živého, kdo ji tak mezi mrtvými nahradí. Všichni se obracejí na Leldina ženicha Zemguse, ale ten se zdráhá obětovat život pro svou nevěstu. Když to vidí Tots, rozhoduje se dát Lelde vlastní krev, bodne se nožem do prsou a tři kapky své krve nechá skápnout na Leldinu ránu. Lelde ožívá, ale Totsova píseň utichá. Je slyšet jen krtonožku, jak zpívá, že muzikant žije dál.\n\nPikola, dvě flétny, dva hoboje, anglický roh, dva klarinety, dva fagoty, kontrafagot, tři lesní rohy, tři trubky, tři pozouny, tuba, dvě bastuby, bicí souprava, jazzový stroj, sólová kytara, rytmická kytara, xylofon, celesta, dvě harfy, cembalo, jonika, varhany, preparovaný klavír, smyčcové nástroje jako doprovod z nahrávky.\n"}
{"id": "1097138", "url": "https://cs.wikipedia.org/wiki?curid=1097138", "title": "Chorapuc", "text": "Chorapuc\n\nChorapuc (bělorusky Хорапуць) je řeka v Dobrušském rajónu v Homelské oblasti a levý přítok řeky Ipuť v povodí Dněpru. Délka toku je 45 km s povodím 528 km². Průměrný průtok v ústí je 2,06 m³/s. Průměrný sklon vodní hladiny je 0,8 ‰. Mezi hlavní přítoky patří Hrazliŭka (pravý přítok), Žhuň a Čačora (levé přítoky).\n\nŘeka pramení 2 km jihozápadně od obce Čyrvony Arol a ústí na západním okraji města Dobruš. Řeka protéká Homelským Polesím. V ústí se spojuje s řekou Ipuť. Údolní niva má většinou luční charakter. Tok je splavný po celé své šířce 2 až 3 metry na horním toku, při ústí až 12 m. Břehy jsou strmé a až 1,2 m vysoké. Příjmá vodu z odvodňovacích kanálů.\n"}
{"id": "1097142", "url": "https://cs.wikipedia.org/wiki?curid=1097142", "title": "Barelová bomba", "text": "Barelová bomba\n\nBarelová bomba je typem improvizovaného výbušného zařízení vyrobeného z velkých kovových barelů naplněných výbušninami, šrapnely, ropou nebo jinými chemikáliemi, které je shazováno z letadel nebo helikoptér. Kvůli vysokému obsahu výbušnin, nízké přesnosti a úžíváni těchto prostředků v hustě zalidněných oblastech (včetně uprchlických táborů), mohou být následky výbuchu devastující. Kritikové tyto zbraně charakterizují jako teroristické a nelegální z hlediska mezinárodního práva.\n\nPrvní zdokumentované užití barelových bomb v jejich současné podobě pochází z chorvatské války za nezávislost, kde jich několik bylo shozeno ze zemědělských letadel Antonov An-2 na srbské jednotky během bitvy o Vukovar. Jejich použití bylo zaznamenáno také během válek v Súdánu včetně konfliktu po rozdělení země v roce 2011. K masivnímu rozšíření užívání barelových bomb došlo během syrské občanské války a sunnitského povstání v provincii Anbár.\n"}
{"id": "1097143", "url": "https://cs.wikipedia.org/wiki?curid=1097143", "title": "Centrum Walzel", "text": "Centrum Walzel\n\nCentrum Walzel je víceúčelové centrum, které vzniklo revitalizací bývalé mechanické tkalcovny Josefa Walzela, nacházející se uvnitř urbanizovaného území Meziměstí. Proměna prázdné, zchátralé mechanické tkalcovny naplnila tuto budovu novým obsahem. V Centru Walzel tak mohou návštěvníci najít restauraci, střelnici, posilovnu, víceúčelový sál, vinotéku, prodejnu potravin apod.\n\n\n"}
{"id": "1097145", "url": "https://cs.wikipedia.org/wiki?curid=1097145", "title": "Pavel Tuleja", "text": "Pavel Tuleja\n\nPavel Tuleja (* 31. března 1971 Ostrava) je český ekonom a pedagog, od března 2015 rektor Slezské univerzity v Opavě.\n\nV letech 1989 až 1994 vystudoval obor národohospodářství na Ekonomické fakultě Vysoké školy báňské - Technické univerzitě Ostrava (získal titul Ing.). Na téže fakultě pak v letech 1995 až 2001 absolvoval doktorské studium (studijní program Ekonomické teorie) v oboru ekonomie (získal titul Ph.D.). V oboru ekonomie se pak v roce 2008 též na VŠB-TUO i habilitoval (tj. stal se docentem).\n\nSvou odbornou praxi začínal po absolvování vysoké školy a náhradní vojenské služby od ledna 1996 do srpna 1997 jako asistent a později odborný asistent na Katedře národohospodářské EkF VŠB-TUO. V září 1997 nastoupil jako odborný asistent na Katedru ekonomie Obchodně podnikatelská fakulty v Karviné Slezské univerzity v Opavě, kde dodnes působí – od roku 2008 jako docent (od roku 2014 Katedra ekonomie a veřejné správy). Od roku 2000 byl zástupcem vedoucího katedry, později se stal i jejím vedoucím. Od září 2012 až doposud též působí jako docent na FVP SU. V letech 2013 až 2015 byl také děkanem karvinské Obchodně podnikatelské fakulty.\n\nVe své odborné práci se zaměřuje na makroekonomickou analýzu a prognózu, mezinárodní komparace, národní účetnictví a obecnou ekonomii.\n\nAngažuje se také jako předseda správní rady obecně prospěšné společnosti TyfloCentrum ČR v Karviné, byl členem Výboru sociálního Zastupitelstva Moravskoslezského kraje a členem Komise sociální Rady města Havířova. Mimo jiné též působí jako předseda správní rady UnicaCentrum, o.p.s. (Karviná).\n\nV listopadu 2014 jej Akademický senát Slezské univerzity v Opavě zvolil svým rektorem. Prezident Miloš Zeman jej do funkce jmenoval na začátku února 2015, vedení univerzity se ujal od 1. března 2015. Ve volbách do Poslanecké sněmovny PČR v roce 2017 kandidoval jako nestraník za TOP 09 v Moravskoslezském kraji, ale neuspěl.\n\nV říjnu 2018 byl akademickým senátem opět zvolen rektorem Slezské univerzity v Opavě, v lednu 2019 jej pak do funkce jmenoval prezident Miloš Zeman.\n\nPavel Tuleja je ženatý a má dva syny. Žije v Havířově.\n"}
{"id": "1097146", "url": "https://cs.wikipedia.org/wiki?curid=1097146", "title": "Kostel Čtrnácti svatých pomocníků (Louny)", "text": "Kostel Čtrnácti svatých pomocníků (Louny)\n\nKostel Čtrnácti svatých pomocníků a Nejsvětější Trojice je římskokatolický kostel ve městě Louny na bývalém Žateckém předměstí v okrese Louny. Jeho stavitelem byl lounský architekt Ludvík Naymayer, projekt byl konzultován s Pavlem Ignácem Bayerem. Stavba kostela byla dokončena v roce 1718. Roku 1789 dočasně přestal sloužit bohoslužebným účelům. V roce 2010 byl kostel opraven a znovu benedikován. Je chráněn jako kulturní památka České republiky.\n\nPrvotním popudem ke stavbě nové svatyně v Lounech byla v roce 1713 obava z blížící se epidemie moru. Z tohoto důvodu bylo pro kostel vybráno jeho patrocinium, protože Čtrnáct svatých pomocníků mělo chránit proti nemocem, zejména moru. Městská rada vypsala na financování projektu sbírku, na niž přispěla většina lounských měšťanů. V květnu 1714 byly finanční prostředky shromážděny a získán souhlas pražského světícího biskupa Daniela Josefa Mayera. Lounští radní pověřili vypracováním projektu místního stavitele Ludvíka Naymayera. Oponenturu k projektu vypracoval Pavel Ignác Bayer a další nejmenovaný pražský architekt. Zatímco Bayerovo dobrozdání není známo, pražský stavitel na projektu nalezl řadu chyb. Z tohoto důvodu i vzhledem k vypuknutí morové epidemie ve městě v létě 1714 bylo třeba zahájení stavby odložit.\n\nKe stavbě bylo vybráno spáleniště po bývalém městském hospodářském dvoře, který v listopadu 1620 vypálilo vojsko Albrechta z Valdštejna. Stavbu kostela provázely potíže, během ní se část klenby zřítila. K jejímu dokončení byl proto přizván polír z Postoloprt Michael Maggi. Dostavěn a vysvěcen byl kostel roku 1718. Jeho výzdoba byla svěřena místním umělcům: Oltářní obrazy namaloval Jan Jakub Smicheus, oltář a plastiky Čtrnácti svatých pomocníků vyřezal Jan Jakub Char. Dochované fresky jsou dílem Antonína Smichea. Po zrušení kostela v roce 1789 byl mobiliář převezen do Malého Háje. V roce 1738 je u kostela poprvé písemně doložená poustevna. Poustevníkovým úkolem bylo zvonit klekání, hlídat hřbitov a vykonávat práce hrobníka. Roku 1782 byla poustevna zrušena a rok nato i kostel. Zbytky budovy byly odstraněny v prvním desetiletí 21. století.\n\nNa žádost lounského magistrátu však bylo konání bohoslužeb – s ohledem na okolní velký hřbitov – roku 1791 opět povoleno. V roce 2010 byl kostel opraven a znovu vysvěcen.\n\nKostel je jednolodní orientovaná stavba. Loď konkávně přechází v užší presbytář na jedné a předsíň na druhé straně. Presbytář a předsíň jsou sklenuté oválnými kupolemi, loď nepravou plochou kupolí. Okna kostela jsou zakončena segmentovými oblouky. Kruchta je podklenuta valenou klenbou.\n\nHřbitov kolem kostela je ohrazen původní zdí. Na hřbitově je řada kvalitních náhrobků z 19. století. Jsou zde pohřbeny významné osobnosti z historie Loun včetně několika starostů.\n\n\n"}
{"id": "1097148", "url": "https://cs.wikipedia.org/wiki?curid=1097148", "title": "Ota (pražský biskup)", "text": "Ota (pražský biskup)\n\nOta, pražský biskup (někdy též \"Otta\", zemřel 10. července 1148) byl pražský biskup.\n\nOta pocházel z české urozené rodiny, která později používala predikátu ze Švábenic (\"von Schwabenitz\"). Byl kanovníkem pražského katedrálního kláštera a proboštem kolegiátního kláštera Sadská a později též chrámovým proboštem v Praze.\n\nOtův předchůdce, biskup Sylvestr, ze svého úřadu odstoupil ještě před vysvěcením, jen několik dní po svém zvolení, a Ota byl zvolen za jeho nástupce. Po světské investituře od římskoněmeckého krále Konráda III. získal 25. června 1140 v Mohuči biskupské svěcení od metropolity Adalberta II.\n\nDoba do níž spadalo působení biskupa Oty byla politicky neklidná. Údělná moravská spoluknížata Konrád II. Znojemský, Vratislav Brněnský a Ota III. Dětleb a ještě někteří další moravští páni usilovali o svržení knížete Vladislava II. V roce 1142 vytáhli proti Praze, kterou se svými vojsky obsadili. chrám svatého Víta, Václava a Vojtěcha a sousední klášter svatého Jiří zachvátil požár. Římskoněmecký král Konrád III., který přišel Vladislavovi na pomoc, se svým vojskem útočníky porazil. K usmíření a uklidnění situace ovšem vedl až zásah papežského legáta Kvida v roce 1143, vyslaného do Čech.\n\nKe zvýšení duchovního povědomí mělo napomoci i zřízení kláštera Cîteaux založeného cisterciáckého řádu roku 1098, který již spravoval vícero pobočných klášterů v Bavorech a Frankách. Během úřadování biskupa Oty vznikly následující kláštery:\n\nZ důvodu zlepšení efektivity duchovní práce, rozčlenil biskup Ota svou farnost na několik menších oblastí duchovní správy. Inicioval také obnovu katedrály poškozenou při bojích roku 1142.\n\nKřížové cesty v roce 1147 se již nemohl zúčastnit z důvodu vysokého věku. Zemřel 10. července 1148 ještě před návratem vojska z výpravy.\n\n"}
{"id": "1097152", "url": "https://cs.wikipedia.org/wiki?curid=1097152", "title": "Kyselina ricinolejová", "text": "Kyselina ricinolejová\n\nKyselina ricinolejová (systematický název (9\"Z\",12\"R\")-12-hydroxyoktadec-9-enová kyselina) je omega-9 nenasycená mastná kyselina.\n\nTato mastná kyselina je hlavní složkou ricinového oleje a asi 90 % z něj tvoří triglyceridy kyseliny riconolejové.\n\nKyselina ricinolejová se vyrábí zmýdelněním nebo frakční destilací hydrolyzovaného ricinového oleje..\n\nPrvní pokus o přípravu této kyseliny provedl roku 1888 Friedrich Krafft.\n\nZinečnatá sůl kyseliny ricinolejové se používá ve výrobcích pro osobní hygienu, jako jsou například deodoranty.\n"}
{"id": "1097157", "url": "https://cs.wikipedia.org/wiki?curid=1097157", "title": "Pan (příjmení)", "text": "Pan (příjmení)\n\nPan je příjmení v několika jazycích – čínštině (), korejštině ():\n\n\n"}
{"id": "1097158", "url": "https://cs.wikipedia.org/wiki?curid=1097158", "title": "Pej", "text": "Pej\n\nPej je čínské příjmení ():\n\n\n"}
{"id": "1097168", "url": "https://cs.wikipedia.org/wiki?curid=1097168", "title": "Lovehatetragedy", "text": "Lovehatetragedy\n\nLovehatetragedy je třetí studiové album kalifornské rockové skupiny Papa Roach. Album bylo vydáno 18. června 2002 a obsahuje celkem 11 písniček. Je to zároveň poslední album, které skupina vydala pod křídly DreamWorks Records.\n\nSkupina na své třetí desce pomalu upouští od rapování a začleňuje více běžného zpěvu, čímž se přiklání spíše k alternativnímu rocku a alternativnímu metalu než k dosavadnímu nu metalu. I přes to můžeme na albu najít songy, kde se rap nachází, například v songu \"She Loves Me Not\" nebo \"Time and Time Again\".\n\nVšechny skladby byly sepsány členy Papa Roach.\n\nPapa Roach\n"}
{"id": "1097169", "url": "https://cs.wikipedia.org/wiki?curid=1097169", "title": "Antonín Vaněk", "text": "Antonín Vaněk\n\nAntonín Vaněk byl rakouský politik české národnosti z Moravy, v 2. polovině 19. století poslanec Říšské rady.\n\nProfesí byl statkářem v Blízkově.\n\nV zemských volbách v lednu 1867 byl zvolen na Moravský zemský sněm za kurii venkovských obcí, obvod Jihlava, Velké Meziříčí, Třebíč. Mandát zemského poslance obhájil i v krátce poté konaných zemských volbách v březnu 1867 a zemských volbách roku 1870. Poslanecký slib skládal v únoru 1867 v češtině.\n\nZemský sněm ho 10. dubna 1867 zvolil i do Říšské rady. Patřil mezi české federalisticky orientované poslance (Moravská národní strana), kteří odmítali centralistický vývoj v Předlitavsku po roce 1867. Mandát v Říšské radě proto fakticky nepřevzal. 19. června 1867 byl spolu s dalšími českými poslanci vyzván k udání důvodů pro nepřevzetí mandátů. 26. září 1868 pak byly mandáty těchto poslanců v zemském sněmu a tudíž i v Říšské radě prohlášeny za zaniklé.\n\n8. listopadu 1880 zemřel v Blízkově jistý Antonín Vaněk, výměnkář z čp. 11 ve věku 58 let.\n"}
{"id": "1097171", "url": "https://cs.wikipedia.org/wiki?curid=1097171", "title": "Franz Viktorin", "text": "Franz Viktorin\n\nFranz Leo Viktorin (26. července 1813 Pacov – březen 1889 Pacov), byl rakouský politik německé národnosti z Moravy, v 2. polovině 19. století poslanec Říšské rady.\n\nV letech 1823–1829 studoval na gymnáziu v Moravské Třebové. V roce 1830 navštěvoval kurzy filozofie na univerzitě ve Štýrském Hradci. Pak se zabýval zemědělstvím. Roku 1843 se stal obecním rychtářem. Od roku 1850 do konce června 1864 zastával funkci voleného starosty. Mezi jeho přátele patřil sudetoněmecký politik Karl Giskra.\n\nV zemských volbách roku 1861 byl zvolen na Moravský zemský sněm za kurii venkovských obcí, obvod Moravská Třebová, Svitavy, Jevíčko. V zemských volbách v lednu 1867 a krátce poté i ve vypsaných zemských volbách v březnu 1867 mandát obhájil. Zemský sněm ho 10. dubna 1867 zvolil i do Říšské rady. Byl členem liberálně a centralisticky orientované Ústavní strany, která odmítala federalistické aspirace neněmeckých národností.\n\nZemřel v březnu 1889.\n"}
{"id": "1097175", "url": "https://cs.wikipedia.org/wiki?curid=1097175", "title": "Józef Młynarczyk", "text": "Józef Młynarczyk\n\nJózef Młynarczyk (* 20. září 1953, Nowa Sól, Polsko) je bývalý polský fotbalový brankář.\n\nJe odchovancem klubu Dozamet Nowa Sól, během následujícího působení v BKS Stal Bielsko-Biała byl jeho trenérem Antoni Piechniczek, který ho v roce 1977 přivedl do prvoligového týmu Odra Opole. V roce 1980 přestoupil do Widzewu Łódź, s nímž získal polský titul v letech 1981 a 1982 a hrál v semifinále PMEZ 1982/83. V roce 1984 odešel do Francie, kde chytal Ligue 1 za SC Bastia. Od roku 1986 hrál za FC Porto, s nímž se stal mistrem Portugalska 1986 a 1988, vítězem PMEZ 1986/87, Superpoháru UEFA 1987 a Interkontinentálního poháru 1987. Kariéru ukončil v roce 1989.\n\nZa polskou reprezentaci odehrál v letech 1979 až 1986 42 zápasů. Byl brankářskou jedničkou na mistrovství světa ve fotbale 1982 (třetí místo) a mistrovství světa ve fotbale 1986 (osmifinále). Po ukončení aktivní kariéry působil u národního týmu jako trenér brankářů.\n\nByl hlavním aktérem tzv. aféry na Okęciu. Před zápasem kvalifikace MS na půdě Malty se 30. listopadu 1980 ráno dostavil na sraz týmu ve varšavském hotelu Vera v podnapilém stavu. Trenér Ryszard Kulesza ho za to na místě vyřadil z reprezentace. Čtyři Młynarczykovi spoluhráči (Stanisław Terlecki, Zbigniew Boniek, Włodzimierz Smolarek a Władysław Żmuda) se za svého brankáře postavili, odjeli spolu s ním Terleckého automobilem na letiště Okęcie a tam trenéra donutili, aby Młynarczykovi dovolil odcestovat, jinak zůstanou doma i oni. Kulesza ustoupil, ale po příletu na Maltu zasáhl předseda fotbalového svazu generál Marian Ryba a ještě před zápasem poslal všechny provinilce zpět do Polska. Následovala vlna trestů, Młynarczyk dostal osmiměsíční zákaz činnosti, který mu byl prominut před květnovým kvalifikačním zápasem proti NDR.\n\nV roce 1983 byl zvolen polským fotbalistou roku.\n\n"}
{"id": "1097178", "url": "https://cs.wikipedia.org/wiki?curid=1097178", "title": "Izraelská hokejbalová reprezentace", "text": "Izraelská hokejbalová reprezentace\n\nIzraelská hokejbalová reprezentace je výběrem nejlepších izraelských hráčů v hokejbale. První mistrovství světa bylo v Kanadě na Mistrovství světa 2013 kde obsadili 15.místo. Tým je řízen Israeli StreetBall Hockey Federation, která je členem ISBHF. V prvním zápase v Mistrovství světa tým remizoval s Itálii 3 - 3.\n\n"}
{"id": "1097179", "url": "https://cs.wikipedia.org/wiki?curid=1097179", "title": "Francesco Vidulich", "text": "Francesco Vidulich\n\nFrancesco Vidulich, původně Franjo Vidulić, v německých pramenech též Franz Vidulich (12. ledna 1819 Mali Lošinj – 23. ledna 1889 Poreč), byl rakouský politik italské národnosti z Istrie, v 2. polovině 19. století poslanec Říšské rady.\n\nAč jeho jméno poukazovalo na chorvatský (někdy uváděno též slovinský) původ po otci, hlásil se k italské národnosti a kultuře. Český tisk ho nazýval \"odrodilým Slovanem\".\n\nVychodil obecnou školu v rodné obci, gymnázium vystudoval v Zadaru a pak práva na vysoké škole ve Vídni a v Padově. Roku 1846 získal titul doktora práv. Působil jako notář v Lošinji.\n\nBěhem revolučního roku 1848 se pak zapojil do politického dění. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Cres. Uvádí se jako doktor. Patřil ke sněmovní levici.\n\nV roce 1861 byl zvolen na Istrijský zemský sněm za kurii městskou, obvod Mali Lošinj, Cres, Krk. Ve volbách v roce 1867 mandát obhájil. Působil jako náměstek zemského hejtmana. V prosinci 1866 mu byl udělen Řád železné koruny. Zemský sněm ho 22. února 1867 zvolil i do Říšské rady. Zemský sněm ho do Říšské rady delegoval opět roku 1870. 19. září 1870 složil slib. Opětovně byl zemským sněmem do vídeňského parlamentu vyslán i roku 1871. Uspěl rovněž v prvních přímých volbách do Říšské rady roku 1873, kdy byl zvolen za kurii měst a obchodních a živnostenských komor, obvod Istrie, Rovinj. Mandát zde obhájil i ve volbách do Říšské rady roku 1879 a volbách do Říšské rady roku 1885. Od roku 1873 do roku 1879 a znovu v období let 1879–1885 zastával funkci místopředsedy Poslanecké sněmovny Říšské rady. Poslancem ve Vídni byl až do své smrti. Až do své smrti zasedal rovněž na zemském sněmu.\n\nByl liberálně orientován. Na Říšské radě se v říjnu 1879 uvádí jako člen \"staroněmeckého\" Klubu liberálů (\"Club der Liberalen\"). V prosinci 1882 se přidal k nově ustavenému poslaneckému Coroniniho klubu, oficiálně nazývanému Klub liberálního středu, který byl orientován vstřícněji k vládě Eduarda Taaffeho. Za člena Coroniniho klubu se uvádí i po volbách do Říšské rady roku 1885.\n\nPo dlouhou dobu zastával funkci zemského hejtmana Istrie. Byl do ní jmenován mj. v roce 1883. Když roku 1888 navrhli chorvatští poslanci na zemském sněmu podávat návrhy a interpelace jen v chorvatštině, odmítl Vidulich jejich podání přijmout, pokud nebudou doprovázena i italským překladem.\n\nZemřel v lednu 1889.\n"}
{"id": "1097182", "url": "https://cs.wikipedia.org/wiki?curid=1097182", "title": "Bimini", "text": "Bimini\n\nBimini je nejzápadnější administrativní jednotka státu Bahamy. Je tvořena ostrovy North Bimini, South Bimini, East Bimini a Cay Sal Bank. Má rozlohu 23 km² a žijí zde zhruba dva tisíce obyvatel. Hlavním městem je Alice Town na ostrově North Bimini.\n\nPodle domorodé legendy se na ostrovech nacházely prameny věčného mládí, které zde roku 1513 hledal Juan Ponce de León. Ostrovy jsou oblíbeným cílem amerických turistů, především sportovních rybářů. Dovolenou zde trávil i Ernest Hemingway. Na Bimini provozuje Samuel H. Gruber stanici pro výzkum žraloka citrónového nazvanou Bimini Biological Field Station. Žije zde endemický hroznýšovec \"Epicrates striatus fosteri\".\n\nU pobřeží ostrova North Bimini v hloubce přes pět metrů byla v roce 1968 objevena takzvaná \"Biminská cesta\" (\"Bimini Road\"), 800 metrů dlouhý kamenný val. Jeho hladký povrch a členění do zhruba pravidelných bloků vedlo k dohadům o jejím umělém původu. Vzhledem k tomu, že objekt se nachází pod mořskou hladinou více než pět tisíc let, byl spojován s legendární Atlantidou. Geologický průzkum však odhalil původ útvaru přirozenou sedimentací hornin.\n\n"}
{"id": "1097184", "url": "https://cs.wikipedia.org/wiki?curid=1097184", "title": "Čirůvka tygrovaná", "text": "Čirůvka tygrovaná\n\nČirůvka tygrovaná (\"Tricholoma pardinum\" (Pers.) Quél.) je vzácná jedovatá stopkovýtrusá houba z čeledi čirůvkovitých (Tricholomataceae), vyznačující se šedočerným, šupinatým kloboukem; od srpna do listopadu. Jde o kriticky ohrožený druh vápenitých půd.\n\nPlodnice je kloboukatá, dosti masitá.\n\nJejí klobouk je okrouhlý, v průměrů měřící 5–12 cm, vzhůru oble vypouklý, v mládí až polokulovitý. Svrchu je povrch klobouku špinavě až ocelově šedý až šedočerný, kruhovitě rozpraskaný v nepravidelné šupiny, mezi nimiž je podklad bílý.\n\nNa spodní straně klobouku se nalézá hymenofor, jenž je tvořen bělavými lupeny.\n\nTřeň je dlouhý 4–10 cm, silný, na bázi často ztlustlý a otlačením nahnědlý, jinak zbarvený bělavě.\n\nDužnina je bílá, masitá, moučné vůně i chuti.\n\nVýtrusy, nesené na bazidiích, jsou eliptické, velké 8–10 × 6–7 μm.\n\nČirůvka tygrovaná roste velice vzácně v listnatých či jehličnatých lesích, zejména pod bukem nebo jedlí, majíc těchto dřevin za mykorrhisní symbionty, a to v teplých vápencových oblastech. Je zařazena jako kriticky ohrožený druh (CR) do Červeného seznamu hub (makromycetů) České republiky.\n\nČirůvka tygrovaná je prudce jedovatá houba, působící po požití silné zvracení a další potíže zažívacího ústrojí. Otrava může výjimečně skončit i smrtí postiženého.\n\n\n"}
{"id": "1097188", "url": "https://cs.wikipedia.org/wiki?curid=1097188", "title": "Sylvestr (pražský biskup)", "text": "Sylvestr (pražský biskup)\n\nSylvestr, OSB (zemř. 10. února 1161) byl zvoleným pražským biskupem, ze svého úřadu však odstoupil ještě před svým biskupským svěcením.\n\nSylvestr byl opat benediktinského kláštera v Sázavě. Na přání knížete Soběslava I. byl v roce 1139 po smrti pražského biskupa Jana I. zvolen jeho nástupcem. Soběslav však 14. února 1140 zemřel a Sylvestr, jenž dosud nepřijal biskupské svěcení, se již 17. téhož měsíce vzdal biskupského úřadu. Zalekl se budoucích politických střetů, na něž se necítil být dostatečně silným.\n\nPoslední roky svého života prožil v klášteře, kde 10. února 1161 skonal.\n\n"}
{"id": "1097189", "url": "https://cs.wikipedia.org/wiki?curid=1097189", "title": "Kartouza svatého Huga", "text": "Kartouza svatého Huga\n\nKartouza svatého Huga (anglicky \"St. Hugh's Charterhouse\") je jediný kartuziánský klášter v Anglii, vzniklý po „reformaci“ krále Jindřicha VIII. Tudora. Nachází se v hrabství Západní Sussex.\n\nKlášter byl založen v roce 1873 tak, aby do sebe pojal exilní komunity mnichů ze dvou kartouz v kontinentální Evropě. Budovy kláštera byly postaveny v letech 1876-1883 podle projektu francouzského architekta Clovise Normanda. Na stavbu byl k dispozici velkorysý rozpočet. Početní stav komunity se postupem let měnil. Roku 1883 zde žilo 30 mnichů, 70 v roce 1928 a 22 v roce 1984.\n\nAreál kláštera je ve stylu francouzské novogotiky, v jádru kláštera se nachází konventní kostel, zasvěcený sv. Hugovi z Lincolnu, sv. Bonifáci a Panně Marii. Dalšími součástmi areálu jsou knihovna, celly (samostatné domky, propojené křížovou chodbou se zbytkem kláštera) pro 34 mnichů a kapitulní síň. V té jsou obrazy, znázorňující mučednictví kartuziánů za „reformace“ Jindřicha VIII. v 16. století (viz např. Augustin Webster, Jan Houghton, Robert Lawrence ...). Klášterní areál má na délku více než kilometr a řadí se tak k největším klášterním stavbám na světě. Jeho součástí je také klášterní hřbitov, určený k pohřbívání mnichů a čtyři akry ovocných sadů. Areál je v souladu s kartuziánskými zvyklostmi zcela nepřístupný laickým návštěvníkům a turistům. Je možné navštívit pouze kapli, která je určena pro lidi vně klášterní komunity.\n\nO Kartouze sv. Huga se zmiňuje ve své knize \"Jonášovo znamení\" na několika místech americký trapistický mnich Thomas Merton, který jistý čas uvažoval o přechodu od trapistů ke kartuziánům. S některými mnichy z této kartouzy udržoval v rámci řeholními pravidly daných možností písemný kontakt.\n\n"}
{"id": "1097193", "url": "https://cs.wikipedia.org/wiki?curid=1097193", "title": "20. ročník udílení Nickelodeon Kids' Choice Awards", "text": "20. ročník udílení Nickelodeon Kids' Choice Awards\n\n20. ročník Nickelodeon Kids' Choice Awards se konal 31. března 2007 v Pauley Pavilion na UCLA v Los Angeles\". \"Ceremoniál moderoval Justin Timberlake. V průběhu večera vystoupili Gwen Stefani (s Akonem) a Maroon 5.\n\nOnline hlasování začalo 5. března 2007. Speciál \"A Name That Nominee\", vysílaný 11. března, moderoval Lil' JJ. Další speciál \"Deep Inside the KCA's\", vysílaný 18. března), vysílala Emma Roberts.\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1097195", "url": "https://cs.wikipedia.org/wiki?curid=1097195", "title": "Charles Dibdin", "text": "Charles Dibdin\n\nCharles Dibdin (15. března 1745 – 25. července 1814) byl anglický básník, spisovatel, dramatik, hudebník a autor písní. Láska k hudbě ho již v dětství odvedla od studia kněžského povolání - působil jako zpívající herec v Royal Opera House Covent Garden v Londýně, později v dalších divadlech. Je autorem románů, dramat a operet, z nichž některé písně zlidověly. Nesmrtelnou se stala píseň Tom Bowling, kterou složil po smrti svého nejstaršího bratra, kapitána Thomase Dibdina.\n\nCharles se narodil jako syn stříbrníka. Byl soukromě pokřtěn dne 04.3.1745 v Southamptonu a je často popisován jako nejmladší dítě z 18, které se narodilo 50leté matce. Jeho rodiče jej poslali do Winchesterské školy, aby se stal duchovním, ale jeho láska k hudbě byla silnější. V mladém věku měl pozoruhodně dobrý hlas a na koncertech byl vyžadován již jako chlapec. Hymny pro něho skládal pan Kent a jeho nástupce pan Fussell, varhaníci katedrály Winchester, kde byl sbormistrem v letech 1756 až 1759.\n\nVe věku 15 let odešel na pozvání svého bratra do Londýna, kde byl zaměstnán nejprve jako ladič cemball v hudebním skladu v Cheapside. Panem Berengerem byl představen Johnu Richovi a Johnu Beardovi a brzy se stal zpívajícím hercem v divadle Royal, Covent Garden. Vzhledem k tomu, že v té době nebyl jeho hlas dosud usazen, dostával Dibdin zejména pantomimické role. Po smrti Riche v roce 1761, kdy na jeho místo nastoupil Beard a stal se managerem a částečným vlastníkem, vznikly pro Dibdina nové příležitosti. A právě za podpory Bearda napsal své první dílo – slova a hudbu k \"„Pastýřově rafinovanosti“\", operetě o dvou dějstvích, která byla uvedena v Covent Garden dne 21. května 1762 a opakovala se až do roku 1763.\n\nCharles Dibdin se oženil v raném dětství, ale od své ženy záhy odešel a nechal ji samotnou. Delší dobu potom tvořil neoficiální pár s paní Harriet Davenet, sborovou pěvkyní v Covent Garden Theatre, se kterou měl i několik dětí. Po čase ale opustil i ji a začal žít se slečnou Wyld, se kterou již zůstal. V průběhu jejich společného soužití se jim narodilo několik dalších dětí. Když Dibdinova první žena zemřela, vzali se. Paní Dibdinová a jedna z jejich dcer Charlese přežily. Díla jeho dvou synů - Charlese a Thomase John Dibdinových (synů, které měl se svou první ženou Harriet Davenet) jsou často zaměňována za díla jeho otce. Oba byli rovněž populární dramatici.\n\nKromě svého \"Hudebního turné po Anglii\" v roce 1788, publikoval v roce 1803 ve 4 svazcích autobiografii \"Profesní život\" , dále \"Kompletní historii britské scény\" (5sv., 1795), \"Připomínky k turné po Anglii a Skotsku\" (2sv., 1803) a několik menších prací. Napsal více než 1400 písní a asi třicet dramatických kusů. Romány: \"Ďábel\" (2 svazky, 1785); \"Hannah Hewitt\" (3sv., 1792); \"Mladší bratr\" (3sv., 1793) a \"Henry Hooka\" (3sv., 1806). Vydání jeho písní G Hogarth (1843) obsahuje monografii jeho života.\n\n\nTom Bowling, chuďas — pouhý trup — z všech nejlepší to muž, řev bouře neuslyší, v lup kles dravé smrti juž.\n\nVzor krásy mužné, srdcem dítě a měkký na mou čest, své povinnosti konal hbitě; teď se vším hotov jest.\n\nVždy dostál slovu, takou ctnost jsi věru zřídka zřel, a přátel dobrých, statných dost a hezkou ženu měl.\n\n"}
{"id": "1097199", "url": "https://cs.wikipedia.org/wiki?curid=1097199", "title": "300: Vzestup říše", "text": "300: Vzestup říše\n\n300: Vzestup říše je americký historicko-fantastický film. Film se odehrává z větší části na moři, kde řecký generál Themistokles usiluje o sjednocení Řecka a přitom se snaží zachránit Řecko před invazí perské armády vedené \"Xerxem\" a \"Artemisií\". Film natočil režisér Noam Murro. Předlohou pro film byl komiks Franka Millera, \"Xerxés\".\n\nVe filmu účinkují:Sullivan Stapleton, Eva Green, Lena Headey, Jack O'Connell, Rodrigo Santoro, Hans Matheson, David Wenham, Callan Mulvey, Andrew Tiernan, Mark Killeen, Ashraf Barhom, Luke Roberts, Yigal Naor, Wayne Dalglish, George Georgiou, Peter Ferdinando, Julian Stone, Andrei Claude, Gregor Truter, Peter Mensah.\n\nPříběh začíná vyprávěním spartské královny Gorgo o bitvě u Marathonu, která se odehrála deset let před aktuálním dějem filmu, kde byl perský král Dareios zabit athénským generálem Themistoklem. Dareiův syn Xerxés se rozhodne pomstít svého otce a vytáhne o deset let později znovu do Řecka. V té době mu pomáhá a radí Řekyně jménem Artemisia, které hoplité (řečtí vojáci) zabili rodinu a která se rozhodla se pomstít. Zatímco Xerxés velí armádě u Thermopyl, Artemisia velí loďstvu, se kterým se setkává Themistoklés.\nPrvní bitvu pošle své lodě, aby bouraly do perských lodí z boku, čímž perské lodě ničí. Ale zničené lodě ihned nahradí nové, protože jich Peršané mají nepřeberně mnoho. Druhý den (a tedy i za druhé bitvy) zavede Themistoklés Peršany do soutěsky, kde na ně čekají jeho spolubojovníci. Třetího dne vyšle Artemisia lodě, které do moře vypustí hořlavou látku, čímž zničí většinu Themistoklovy flotily.\nPo bitvě se sejde Arthemisia a Xerxés a Arthemisia mu chce dokázat, že Themistokla porazí, a tak proti jeho zbývající flotile pošle všechny své lodě. Na poslední chvíli ale přijedou Sparťané a Řekové válku vyhrají.\n\n"}
{"id": "1097200", "url": "https://cs.wikipedia.org/wiki?curid=1097200", "title": "Sarcobatus vermiculatus", "text": "Sarcobatus vermiculatus\n\nSarcobatus vermiculatus je opadavý listnatý keř z polopouštních oblastí Spojených států amerických. Je jeden ze dvou druhů rodu \"Sarcobatus\" který je jediným rodem čeledi \"Sarcobataceae\".\n\nV nedávné minulosti byl u rodu \"Sarcobatus\" rozeznáván pouze jediný druh a rod by zařazen v čeledi merlíkovitých, ke změně došlo s nástupem moderních molekulárně biologických metod.\n\nDomovskými místy tohoto druhu jsou jihozápadní oblasti Spojených států amerických. Jsou to teplé, téměř pouštní a bezodtokové pánve s vnitrozemským podnebím které jsou uzavřené mezi horské hřbety Kordiller. Rostou hlavně ve státech Arizona, Kalifornie, Nevada, Nové Mexiko, Oregon, Utah a dále v Mexiku.\n\nOblast je charakteristická velkými teplotními rozdíly mezi létem a zimou i mezi dnem a nocí. Dešťové srážky jsou tam málo četné a většina jich přichází v zimě ve formě sněhu. Jsou to místa kde převažují nelesní formace stepních a polopouštních druhů křovin. Druh je udáván jako původní také z kanadských provincií Alberta a Saskatchewan.\n\n\"Sarcobatus vermiculatus\" roste i v méně kvalitních půdách, je tolerantní k zasoleným nebo silně alkalickým místům, získané soli hromadí v opadavých listech. Vyskytuje se na suchých a slunných místech která mohou být sezónně zaplavovaná nebo jsou v dlouhodobě vysychajících korytech řek. Dokáže se kořeny dostat k hluboko uložené spodní vodě a mnohdy je v suchých létech jediný zelený keř v širokém okolí. Roste na okrajích Mohavské i Sonorské pouště. vyskytuje se v nadmořské výšce do 2000 m. Velikost keře i listů je úměrná dostupnosti vody.\n\nJsou to jednodomé, dlouhověké, opadavé, keřovitě rostoucí rostliny dosahující obvykle výšky 1 až 2 metry. Jejich vzpřímené, světle šedé větve jsou tuhé a do široka nepravidelně rozvětvené a navzájem propletené, u starších kůra hnědne a je rozbrázděna. Nestejně velké, přisedlé, sukulentní listy s jasně zelenými až žlutozelenými lineárními čepelemi dlouhými 1,5 až 4 cm vyrůstají střídavě na mladých kratších výhoncích. Jsou v průřezu okrouhlé, mají celistvé okraje, tupý vrchol a jsou lysé, v jejich úžlabí vyrůstají tuhé trny.\n\nKvěty jsou jednopohlavní, samičí i samčí jsou na stejné rostlině. Samičí květy s trvalým miskovitým okvětím jsou přisedlé a vyrůstají osamocené nebo po dvou v úžlabí listů. Ze dvou plodolistů srostlý semeník s jedním vajíčkem má rozdvojenou čnělku. Bezobalné samčí květy s narůžovělými listeny obsahující dvě až čtyři tyčinky vyrůstají spirálovitě v počtu 10 až 40 ve válcovitých květenstvích na koncích mladých větví. Kvetou od května do srpna.\n\nPlodem je jednosemenná, zploštělá, podlouhlá, 4 mm dlouhá nažka dozrávající od září do listopadu. Má membranózní křídlo vzniklé z trvalého okvětí které usnadňuje roznášení větrem. Chromozomové číslo druhu je x = 9.\n\n\"Sarcobatus vermiculatus\" je někdy považován za invazní plevelný druh. Není jednoduché ho vyhubit, z kořenů spolehlivě regeneruje a obrůstá jak po požáru, tak i po použití herbicidů. Jeho semena rozšiřuje vítr do vzdálenosti stovek metrů.\n\nListy i semena jsou zdrojem potravy pro malé pouštní savce i ptáky. Poskytuje také nouzové krmivo pro domácí zvířata, je bohatým zdrojem vitamínu A a fosforu. Listy a mladé větvičky obsahují hodně šťavelanů které ve větším množství způsobují uhynutí ovcí, dobytku ale neškodí. Dřevo suchých keřů je používáno jako palivo.\n\n"}
{"id": "1097204", "url": "https://cs.wikipedia.org/wiki?curid=1097204", "title": "Jan Wall", "text": "Jan Wall\n\nSvatý Jan Wall (angl. \"John Wall\") byl anglický římskokatolický duchovní, člen františkánského řádu, jenž se stal obětí pronásledování katolické církve v Anglii po zřízení anglikánské církve.\n\nPocházel z Prestonu v hrabství Lancashire, kde se narodil v roce 1620 (přesné datum není známo). Ve svých 21 letech začal studia v Douai ve Francii (lze říci, že byl velmi intelektuálně založen) a roku 1645 přijal kněžské svěcení. Vrátil se ilegálně do Anglie a začal zde pastoračně působit mezi věřícími, kteří navzdory pronásledování zůstali věrni katolické víře. Po čase se vrátil do Douai a zde vstoupil do řádu menších bratří františkánů. Přijal řeholní jméno \"Jáchym od sv. Anny\". Po nějakém čase byl ustanoven novicmistrem.\n\nRoku 1656 odešel znovu do Anglie, usadil se ve Worcestershire a působil v ilegální pastoraci po 22 let. Používal též různá falešná jména, například \"Johnsonn\", \"Webb\" nebo \"Dormore\". Zároveň však působil jako představený na \"Royal Grammar School\". Nakonec byl odhalen, obviněn ze spiknutí a uvězněn. Byl odsouzen k trestu smrti a popraven. Jeho tělo, kromě hlavy, bylo pohřbeno na hřbitově u kostela sv. Osvalda ve Worcesteru. Hlava byla převezena do Douai, kde je dodnes uchovávána a uctívána.\n\nBeatifikován byl roku 1929 papežem Piem XI., kanonizován Pavlem VI. ve skupině čtyřiceti mučedníků Anglie a Walesu v roce 1970.\n\n\n"}
{"id": "1097205", "url": "https://cs.wikipedia.org/wiki?curid=1097205", "title": "Vratislava", "text": "Vratislava\n\nVratislava je ženské křestní jméno slovanského původu. Význam jména je navratitel slávy. Jejím protějškem je Vratislav.\n\nPodle České kalendáře má svátek 9. prosince\n\nDomácí podoby: \"Vraťka\", \"Vráťa\", \"Vrantinka\" a \"Slávka\".\n"}
{"id": "1097207", "url": "https://cs.wikipedia.org/wiki?curid=1097207", "title": "Aegidius Romanus", "text": "Aegidius Romanus\n\nJiljí Římský, lat. \"Aegidius Romanus\", fr. \"Gilles de Rome\" (1243/1247 Řím – 22. prosince 1316 Avignon) byl scholastický filozof a teolog, žák svatého Tomáše Akvinského, přívrženec tomismu, augustinián a od roku 1295 arcibiskup z Bourges. Papežem Benediktem XIV. byl označen jako \"Doctor Fundatissimus\" [Nejzákladnější učitel]..\n\nNarodil se mezi lety 1243–1247 v Římě.\n\nStudoval v Paříži u Tomáše Akvinského, díky němuž se stal přívržencem tomismu a odpůrcem averroismu. Vstoupil do Řádu poustevníků svatého Augustina (OESA, dnes Řád svatého Augustina, OSA) a v letech 1285 až 1291 byl prvním magistrem řádu v Paříži. V letech 1292 až 1295 zastával funkci generálního převora řádu a roku 1295 byl jmenován arcibiskupem bourgeským. Jako scholastický filosof a teolog je považován za představitele politického augustinismu a hierokratismu (pravděpodobný sestavitel buly papeže Bonifáce VIII. Unam sanctam).\n\nZemřel 22. prosince 1316 v Avignonu.\n\nKritické vydání:\n\n"}
{"id": "1097211", "url": "https://cs.wikipedia.org/wiki?curid=1097211", "title": "William Lisle Bowles", "text": "William Lisle Bowles\n\nWilliam Lisle Bowles (24. září 1762 – 7. dubna 1850, Salisbury) byl anglický básník a kritik.\n\nBowles se narodil v Northamptonshire, kde byl jeho otec vikářem. Ve věku 14 let vstoupil na Winchester College. V roce 1781 odešel jako kapitán školy na Trinity College v Oxfordu, kde vyhrál stipendium. V roce 1783 vyhrál cenu kancléře za latinskou poezii.\n\nBowles pocházel z řady duchovních anglikánské církve. Jeho pradědeček Matthew Bowles (1652-–1742), dědeček Dr. Thomas Bowles (1696–1773) a otec William Thomas Bowles (1728–1786) byli všichni faráři. Po přijetí do studia na Oxfordu následoval své předky do anglikánské církve a v roce 1792 byl jmenován vikářem ve Chicklade ve Wiltshire. V roce 1797 se stal vikářem na faře Dumbleton v Gloucestershire a v roce 1804 fary Bremhill ve Wiltshire.\n\nV roce 1789 vydal ve velmi malém nákladu čtrnáct sonetů, které byly přijaty s mimořádným úspěchem, a to nejen širokou veřejností, ale i u takových lidí jako je například Samuel Taylor Coleridge nebo Wordsworth.\n\nSonety byly, díky melodickému veršování, živému zhodnocení života a krás přírody, návratem ke starším a čistším poetickým stylům, díky čemuž vystupovaly v silném kontrastu k všednosti, která v té době tvořila podstatnou část anglické poezie. Delší básně, které Bowles publikoval, nebyly na příliš vysoké úrovni, i když se všechny vyznačují čistotou fantazie, kultivovaností, půvabnou dikcí a velkou něžností. Nejrozsáhlejší z nich byla \"Spirit of Discovery\" (1804), které se nemilosrdně vysmíval Lord Byron; \"Misijní\" (1813); \"Hrob posledního Saxona\" (1822); a \"St. John v Patmos\" (1833). Bowles je možná více oslavován jako kritik než jako poet. Byl to přívětivý, roztržitý a poněkud výstřední člověk. Jeho básně jsou charakterizovány zjemněním citu, něhy a snivým myšlením, ale trpí nedostatkem síly a vášně. Bowles tvrdil, že obrazy získané z přírody, jsou poeticky jemnější než ty, které lze vyvodit ze společnosti. Tento názor napadly takové osobnosti jako například Byron, Thomas Campbell, William Roscoe a další. Mezi další prózy patří \"Život biskupa Kena\" (dva svazky, 1830-1831), \"Coombe Ellen\" a \"St. Michael Mount\" (1798), \"Bitva na Nilu\" (1799), a \"Utrpení Švýcarska\" (1801).\n\n"}
{"id": "1097212", "url": "https://cs.wikipedia.org/wiki?curid=1097212", "title": "SpaceX CRS-6", "text": "SpaceX CRS-6\n\nSpaceX CRS-6 (alternativně SpX-6, nebo jednoduše CRS-6) byl šestý zásobovací let kosmické lodi Dragon společnosti SpaceX k Mezinárodní vesmírné stanici (ISS) podstoupený v rámci kontraktu Commercial Resupply Services uzavřeného s NASA. Celkově šlo o osmý let Dragonu do vesmíru (pokud počítáme i demo lety C1 a C2+).\n\nRaketa Falcon 9 v1.1 odstartovala z mysu Canaveral 14. dubna 2015 ve 22:10 SELČ a k ISS dorazila 17. dubna. První pokus o vzlet, naplánovaný na 13. dubna 2015 ve 22:33, byl přerušen tři minuty před startem kvůli nepříznivému počasí.\n\nLoď Dragon na stanici přivezla celkem 2015 kg jídla, zásob a vědeckých experimentů (např. ISSpresso). Z toho 500 kg tvořily zásoby a vybavení pro posádku ISS, 518 kg technické vybavení pro ISS, 16 kg počítače a elektronická zařízení a 23 kg technické vybavení potřebného pro výstupy do vesmíru. Zbylých 884 kg tvořilo vědecké vybavení a experimenty (většinou biologický výzkum). Dragon na ISS přivezl také 15 malých satelitů, které byly vypuštěny z modulu Kibó.\n\nDne 21. května 2015 došlo k odpojení od stanice a k návratu zpět na Zemi (do Tichého oceánu), s nákladem 1370 kg vědeckého vybavení a odpadu.\n\nKromě primárního cíle mise, dopravy nákladu k ISS, byl naplánován test záchrany 1. stupně nosné rakety Falcon 9, protože firma SpaceX vyvíjí znovupoužitelné raketové nosiče. Pár minut po startu se po oddělení 1. a 2. stupně rakety měl 1. stupeň přeorientovat, zážehem motorů zbrzdit, kontrolovaně sestoupit zpět do atmosféry a za pomoci hypersonických mřížových kormidel a dalšího zážehu motorů přistát v Atlantském oceánu na speciální plovoucí plošině. 1. stupeň na plošině skutečně přistál, ale kvůli přílišné boční rychlosti se vzápětí po dosednutí překotil a explodoval. \n\nStejný pokus už proběhl v lednu 2015 při misi CRS-5. Raketa tehdy také přesně trefila plovoucí plošinu, ale přistála příliš tvrdě a byla zcela zničena. Další pokus o přistání na plovoucí plošině se měl uskutečnit v červnu 2015 při misi CRS-7. Raketa ale při startu selhala a explodovala.\n\n"}
{"id": "1097219", "url": "https://cs.wikipedia.org/wiki?curid=1097219", "title": "21. ročník udílení Nickelodeon Kids' Choice Awards", "text": "21. ročník udílení Nickelodeon Kids' Choice Awards\n\n21. ročník Nickelodeon Kids' Choice Awards se konal 29. března 2008 v Pauley Pavilion v Los Angeles. Ceremoniál moderoval Jack Black. Online hlasování začalo 3. března na stránce Nick.com. Speciální show \"Bring on the Nominees\" moderoval Lil' JJ. The Naked Brothers Band a Miley Cyrus vystupili v průběhu předávání cen.\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1097222", "url": "https://cs.wikipedia.org/wiki?curid=1097222", "title": "Oddělená skutečnost", "text": "Oddělená skutečnost\n\nOddělená skutečnost je druhý román Carlose Castanedy vydaný v roce 1971, který volně navazuje na román Učení dona Juana.\n\nDěj románu je stejně jako v předchozím díle založen na autorových zápiscích datovaných v období mezi 2. dubnem 1968 a 18. říjnem 1970 během druhého kola učení, které se odehrávalo v Mexiku. Carlos Castaneda přiznává, že když se koncem roku 1965 s donem Juanem loučil, věřil, že to bylo navždy. Když však vychází jeho první román, Castaneda navštíví dona Juana, aby mu knihu věnoval a při tom se jejich vztah učitele a učně znovu obnovuje. Don Juan mu vysvětluje, že jeho rozhodnutí skončit učednický vztah bylo výsledkem pocitu vlastní důležitosti, která je největší brzdou v rozvoji čarodějnického uvažování a rozhodl se Castanedu dále učit za pomoci halucinogenních rostlin a hub, které mu měly pomoci oprostit se od běžného a svazujícího rámce přemýšlení, které je v západní společnosti vštěpováno dětem již od narození, a chápání vlastní existence a jejího smyslu. Stěžejním úkolem se stává naučit Castanedu \"vidět\" a přimět jej pochopit, jaký je rozdíl mezi \"viděním\" a \"díváním se\". Kniha je kromě úvodu a doslovu rozdělena do dvou částí nazvaných „Přípravy na \"vidění\"“ a „Úkol \"vidět\"“.\n\n\"Vidění\" představuje šamanskou techniku, při níž dotyčný dokáže mimosmyslově vnímat proud vesmírné energie, což je substance vytvářející svět. Různé věci, osoby, pocity apod. je tedy \"vidoucí\" schopen vnímat tímto zvláštním mimosmyslovým způsobem bez použití zraku. Osvojení této schopnosti však představuje velmi dlouhou, trpělivou a vyčerpávající přípravu a práci na sobě samém, což jsou aspekty, které spolu s nepříjemnými pocity po požití psychotropních látek, chvílemi Castanedu odrazují od dalšího učení.\n\nCastaneda se od dona Juana dovídá, že dostal od dalšího mága neboli \"bruja\" dona Vincenta dar síly. Don Juan popisuje různé projevy \"vidění\", tedy vnímání proudící energie a jako například uvádí, že lidé jsou v tomto stavu \"viděni\" jako jakási světelná vejce. Seznamuje se také s dalšími učni: Luciem, Benignem a Eligiem, s nimiž se vypravuje na sběr halucinogenních rostlin a účastní se šamanských sezení. Don Juan jednom prohlásí, že Meskalito je lepší pomocník než Ježíš Kristus a jeho druhové, kteří jej jinak považují za podivína, s ním souhlasí. Při jiné příležitosti don Juan rozvádí problematiku \"kontrolované pošetilosti\", která se zakládá na tvrzení, že veškeré světské dění je jen hra a nic vlastně nemá žádný význam; tvrdí, že všechny věci jsou si rovny a z toho důvodu žádná z nich nemá význam. Castaneda s donem Juanem cestují po Mexiku a navštěvují různá místa, která jsou prostoupena starou energií. Potkávají Ducha vodní jámy, kterého don Juan vyvolává „lapačem duchů“, jednoduchého jednostrunného nástroje, který si pro tento účel zhotovil. Castaneda se potom učí nazírat do tekoucí vody a při jedné příležitosti dojde tak daleko, že ho don Juan musí přivést zpět do normálního vědomí. Na další výpravě je doprovází don Genaro Flores, zkušený čaroděj, který si osvojil i ty nejobtížnější šamanské techniky, jako je například vytvoření svého dvojníka. Vypráví Castanedovi, že si don Juan jako své zvíře-dvojníka zvolil vránu a zlí lidé si volí sovu, zatímco dobří orla. Během zastávky u vodopádu přechází vodu, obrovskou rychlostí zdolává kolmou skálu a než se rozloučí a zmizí, pokyne oběma druhům na pozdrav, V ten okamžik Castaneda poprvé \"uviděl\" kolem Genarovy postavy jakási chapadla, o nichž se následně od dona Juana dozvěděl, že jsou to vlastně energetická vlákna, která může zkušený čaroděj různými způsoby aktivně používat. Následně se Castaneda učí překonat strážce brány do druhého stavu vědomí, je však pokaždé zahnán zpět do reálného světa. Don Juan však nechce problém strážce nijak rozvádět. Učí ho místo toho naslouchat „zvukům světa“ a komunikovat s duchy, které je zapotřebí rozlišovat na spojence a nepřátele. Nakonec chystají lest na don Juanovu údajně odvěkou sokyni la Catalinu. Na závěr don Juan svému učni říká, že nezáleží na tom, zda se ještě vrátí či nikoliv, protože začal žít jako bojovník a také, že se na něm přesto vlastně vůbec nic nezměnilo.\n\nAmerická\nČeská\n"}
{"id": "1097223", "url": "https://cs.wikipedia.org/wiki?curid=1097223", "title": "Drymonie", "text": "Drymonie\n\nDrymonie (\"Drymonia\") je rod rostlin z čeledi podpětovité. Je rozšířen v tropické Americe a zahrnuje asi 100 druhů. Drymonie jsou dřevnaté liány se vstřícnými listy a často s nápadnými květy podepřenými zvětšeným a mnohdy barevným kalichem. Druh \"Drymonia serrulata\" je používán ve Střední Americe jako analgetikum.\n\nDrymonie jsou na rozdíl od převážné většiny zástupců čeledi podpětovitých dřevnaté liány dorůstající délky až 5 metrů, případně keře. Rostou na zemi nebo jako epifyty. Stonky jsou větvené nebo jednoduché, často s adventivními kořeny v uzlinách. Listy jsou vstřícné, v párech přibližně stejné velikosti, většinou tenké nebo výjimečně tlusté a kožovité, celokrajné nebo na okraji pilovité. U některých druhů mají listy prodloužené řapíky.\nKvěty jsou úžlabní, jednotlivé nebo po několika ve svazečcích, podepřené zvětšenými a listovitými nebo drobnými a nenápadnými listeny, často opadavými. Květy bývají poměrně velké, často jsou nápadně zbarvené a většinou vyrůstají na starším dřevě. Kalich je tvořen 5 lístky, často je velký a zbarvený nebo zelený a listovitý. Kališní lístky jsou volné nebo na bázi srostlé. Koruna je obvykle nálevkovitá, na bázi vakovitá nebo ostruhatá, v kalichu šikmo nasazená. Ústí koruny je široké, s 5 okrouhlými a často třásnitými laloky. Tyčinky jsou 4, jsou přirostlé při bázi korunní trubky a nevyčnívají z květů. Semeník je svrchní s dvoulaločnou bliznou. Plodem je dužnatá tobolka, za zralosti kožovitá a pukající 2 stáčejícími se chlopněmi, které po otevření plodu odhalují vnitřní červenou, oranžovou nebo purpurovou dužninu se semeny. Semena jsou elipsoidní nebo vřetenovitá.\n\nRod drymonie zahrnuje asi 100 druhů a je to jeden z největších amerických rodů čeledi podpětovité. Je rozšířen od Mexika po Peru a Bolívii a na Karibských ostrovech. Největší areál výskytu má druh \"Drymonia serrulata\", rozšířený v nížinných a nižších horských, deštných i opadavých lesích od Mexika po Peru a Bolívii.\n\nRod \"Drymonia\" je v rámci čeledi \"Gesneriaceae\" řazen do podčeledi \"Gesnerioideae\" a tribu \"Episcieae\". Je blízce příbuzný s rody kolumnea (\"Columnea\"), aloplektus (\"Alloplectus\") a \"Glossoloma\".\n\nDruh \"Drymonia serrulata\" je používán středoamerickými indiány kmene Guaymi jako analgetikum a antipyretikum. Analgetické a protizánětlivé účinky byly potvrzeny též vědeckou studií.\n\nDrymonie jsou atraktivní liány s velkými dekorativními listy a nápadnými květy, které jsou navíc u některých druhů podepřeny zvětšenými, barevnými a vytrvalými kalichy. Pro pěstování v bytových podmínkách jsou příliš rozměrné.\nDrymonie je vysazena v tropickém skleníku Pražské botanické zahrady v Tróji.\n\n"}
{"id": "1097231", "url": "https://cs.wikipedia.org/wiki?curid=1097231", "title": "Běloruská Wikipedie", "text": "Běloruská Wikipedie\n\nBěloruská Wikipedie je jazyková verze Wikipedie v běloruštině. Založena byla v srpnu 2004. V lednu 2020 obsahovala přes 182 000 článků a pracovalo pro ni 10 správců. Registrováno bylo přes 91 000 uživatelů, z nichž bylo okolo 255 aktivních. V počtu článků byla 45. největší na světě.\n\nBěloruská Wikipedie je specifická tím, že v průběhu její existence se od ní odštěpila jedna její část, tedy ti uživatelé, kteří preferují klasickou běloruskou gramatiku existující před reformou v roce 1933 (tzv. taraškevici). Ti roku 2006 založili vlastní wikipedii a přemístili na ni hesla z původní wikipedie psaná v taraškevici. Na původní (prefix: be) zůstala hesla psaná v nové gramatice (tzv. narkomovka). Odchod nebyl nekonfliktní a vznikla i řada nedorozumění mezi přívrženci staré gramatiky a Wikimedia Foundation, kdy dokonce začala kolovat fáma, že Wikimedia smazala 6 000 hesel v taraškevici, která byla přesunuta do inkubátoru. Nakonec se však vše vyjasnilo a obě běloruské verze dnes existují vedle sebe. Druhá wikipedie psaná v běloruštině měla v lednu 2020 přes 68 000 článků a byla 78. největší. Původně používala prefix codice_1 a pak byla v roce 2017 přesunuta na doménu s prefixem codice_2.\n\n"}
{"id": "1097232", "url": "https://cs.wikipedia.org/wiki?curid=1097232", "title": "Rotersand", "text": "Rotersand\n\nRotersand (v překladu \"rudý písek\") je německá EBM kapela založená v roce 2002 zpěvákem Rascalem Nikovem (alias Rasc) a muzikantem a textařem Guntherem Gerlem (vulgo Gun) v Gelsenkirchenu. Třetím do party je Krischan Jan-Eric Wesenberg.\nKapela nazývá svůj styl industrial-popem, jejich tvorba se dá obecně popsat jako futurepop.\n\n\n\n"}
{"id": "1097236", "url": "https://cs.wikipedia.org/wiki?curid=1097236", "title": "Seveřané", "text": "Seveřané\n\nNázev Seveřané se vztahuje na skupinu lidí, která mezi 8. a 11. stoletím mluvila starou severštinou. Jazyk patří k severogermánské větvi indoevropských jazyků a je předchůdcem moderních severských jazyků.\n\n\"Seveřan\" (angl. \"Norseman\") tedy znamená „osoba ze severu“ a používá se především pro staroseversky mluvící kmeny, které žily v jižní a střední Skandinávii. Později zakládaly státy a osady v Anglii, Skotsku, Islandu, Walesu, Faerských ostrovech, Finsku, Irsku, Rusku, Grónsku, Francii, Ukrajině, Pobaltí, Německu, Polsku a také základny na Sicílii a Severní Americe.\n\nStarofranské slovo \"Nortmann\" (angl. \"Northman\") bylo polantinštěno jako \"Normanni\" a dostalo se do starofrancouzštiny jako \"Normands\" - odtud slova Normané a Normandie, která byla Seveřany osídlena v 10. století.\n\n"}
{"id": "1097239", "url": "https://cs.wikipedia.org/wiki?curid=1097239", "title": "Ronald Waterreus", "text": "Ronald Waterreus\n\nRonald Katarina Martinus Waterreus (* 25. srpna 1970, Lemiers, Nizozemsko) je bývalý nizozemský fotbalový brankář a reprezentant. Mimo Nizozemska působil v Anglii, Skotsku a USA.\n\nZa sezónu 2000/01 získal ocenění \"Fotbalový brankář roku Nizozemska\".\n\nV profesionální kopané debutoval v týmu Roda JC Kerkrade. Nejúspěšnější období zažil v klubu PSV Eindhoven (1994–2004), kde nasbíral řadu trofejí. Následovala krátká nevydařená anabáze v anglickém Manchesteru City. Prvenstvích se dočkal poté až ve skotském Rangers FC. Po tomto angažmá se vrátil do Nizozemska do AZ Alkmaar. Kariéru ukončil v USA v týmu New York Red Bulls.\n\nV A-mužstvu nizozemské fotbalové reprezentace debutoval 15. 8. 2001 v přátelském zápase v Londýně proti domácímu týmu Anglie (výhra 2:0).\n\nZúčastnil se EURA 2004 v Portugalsku, kde byl náhradníkem a neodchytal ani jeden zápas.\nCelkem odehrál v letech 2001–2004 v nizozemském národním týmu 7 zápasů.\n\n\n\n\n\n"}
{"id": "1097242", "url": "https://cs.wikipedia.org/wiki?curid=1097242", "title": "Marketingový mix služeb", "text": "Marketingový mix služeb\n\nMarketingový mix 4P se pro oblast služeb jevil jako nedostatečný, a bylo nutné jej dále rozšířit. První 4P jsou identická s klasickým marketingovým mixem. Tvoří jej tedy Výrobek (\"Product\"), Cena (\"Price\"), Propagace (\"Promotion\") a Distribuce (\"Placement\").\n\nK tradičnímu marketingovému mixu bylo nutno připojit další 3P:\n\nMíněni jsou všichni lidé, kteří hrají určitou roli v procesu poskytování služeb a tím ovlivňují vnímání kupujícího.\n\nNa procesy lze nahlížet ze dvou hledisek – rozmanitosti a komplexnosti. Charakter procesů lze měnit následujícími způsoby:\nSpojení mezi zákazníkem a poskytovatelem služby během procesu, je důvodem k detailnějšímu zaměření se na to, jakým způsobem je služba poskytována.\n\nZahrnují prostředí, kde je služba poskytována a kde se poskytovatel služby a zákazník dostávají do vzájemné interakce, také hmotné věci, které umožňují poskytnutí služby. \nProstředí slouží jako obal služby a pomáhá budovat image služby. Důležité je, že odlišuje firmu od konkurence.\n"}
{"id": "1097243", "url": "https://cs.wikipedia.org/wiki?curid=1097243", "title": "Edwin Zoetebier", "text": "Edwin Zoetebier\n\nEduard Andreas Dominicus Hendricus Jozef Zoetebier známý jako Edwin Zoetebier (* 7. května 1970, Purmerend, Nizozemsko) je bývalý nizozemský fotbalový brankář. Mimo Nizozemska působil v Anglii.\n\nZa sezónu 2001/02 získal ocenění \"Fotbalový brankář roku Nizozemska\".\n\nJe ženatý, manželka se jmenuje Jacqueline. Má dvě dcery: Sam a Christy.\n\nV profesionální kopané působil v letech 1988–2008 v týmech FC Volendam, Sunderland AFC, Feyenoord, Vitesse, PSV Eindhoven a NAC Breda.\nS Feyenoordem vyhrál Pohár UEFA 2001/02, ve finále vychytal výhru 3:2 nad německým týmem Borussia Dortmund.\n\n"}
{"id": "1097245", "url": "https://cs.wikipedia.org/wiki?curid=1097245", "title": "Algeti", "text": "Algeti\n\nAlgeti (gruzínsky: ალგეთი) je gruzínská řeka tekoucí regionem Kvemo Kartli přes města Marneuli a Tetri Ckaro. Je dlouhá 108 kilometrů a je pravým přítokem řeky Kury.\n\nPramení na hoře Kidekari, odkud stéká do hlubokého skalního údolí. Poté teče přes planinu až k řece Kura, do níž se vlévá. Krajina kolem údolí řeky je chráněná jako Národní park Algeti.\n"}
{"id": "1097248", "url": "https://cs.wikipedia.org/wiki?curid=1097248", "title": "Dennis Gentenaar", "text": "Dennis Gentenaar\n\nDennis Gentenaar (* 30. září 1975, Nijmegen, Nizozemsko) je bývalý nizozemský fotbalový brankář. Mimo Nizozemska působil v Německu (v Borussii Dortmund).\n\nZa sezónu 2002/03 získal ocenění \"Fotbalový brankář roku Nizozemska\".\n\nV profesionální kopané působil v letech 1995–2014 v týmech NEC Nijmegen, Borussia Dortmund, AFC Ajax, VVV-Venlo a Almere City.\n\nKariéru ukončil v létě 2014 v klubu NEC Nijmegen, v němž ji i začínal.\n\n\n"}
{"id": "1097251", "url": "https://cs.wikipedia.org/wiki?curid=1097251", "title": "Protein SCIMP", "text": "Protein SCIMP\n\nProtein SCIMP (SLP65/SLP76, Csk-interacting membrane protein) je jeden z transmembránových adaptorových proteinů, které přímo neasociují s receptory, jako je například LAT, NTAL, LIME nebo LAX . SCIMP se nachází v antigen prezentujících buňkách (B buňky, dendritické buňky a makrofágy). Podobně jako ostatní transmebránové adaptorové molekuly má i SCIMP velmi malou extracelulární doménu, transmebránovou doménu a intracelulární doménu, která obsahuje několik tyrosinů a oblast bohatou na prolin. Fosforylace těchto tyrosinů umožňuje vazbu proteinů, které mají SH2 domény. Naproti tomu oblast bohatá na prolin spíše nepodléhá postranslační modifikacím a je převážně terčem konstitutivních interakcí . Na SCIMP se váže pomocí SH2 domény kináza Csk, která negativně reguluje kinázy z rodiny Src. Zároveň se na SCIMP váží také solubilní adaptorové proteiny SLP76/65 a Grb2 (taktéž via SH2 domény), které naopak pozitivně ovlivňují signalizaci. Dále s oblastí bohatou na prolin asociuje kináza Lyn.\n\nNěkteré transmembránové adaptory jsou na hranici transmembránové a intracelulární domény kovalentně modifikované kyselinou palmitovou. Ta je ukotvena v plazmatické membráně pomocí alifatického uhlovodíkového řetězce, čímž ovlivňuje submembránovou lokalizaci těchto proteinů. SCIMP je palmitoylován a nachází se v membránových mikrodoménách obohacených na proteiny, jejichž polipeptidový řetězec prochází čtyřikrát membránou (TEMs). Tyto domény jsou udržovány převážně pomocí protein-proteinových interakci na rozdíl například od lipidových raftů, které jsou založeny převážně na lipid-lipidových či lipid-proteinových interakcích . Jedním z rezidentních proteinů v mikrodoménách TEMs je glykoprotein MHC II. To pravděpodobně souvisí i s tím, že se protein SCIMP nachází v oblasti imunologické synapse během prezentace antigenu mezi T buňkou a antigen prezentující buňkou.\n\nSCIMP je silně fosforylován po stimulaci glykoproteinů MHC II. Zároveň bylo ukázáno, že fúzní protein CD25-SCIMP je po stimulaci protilátkami schopen indukovat vápníkovou odpověď a aktivovat Map-kinázové dráhy. Zajímavé je, že vápníková odpověď je ještě silnější v případě že je mutovaný tyrosin zodpovědný za vazbu kinázy Csk. To ukazuje na možnou negativní zpětnou vazbu. Transmembránové adaptory mají (viz výše) velmi malou extracelulární doménu, která je schovaná pro protilátku v glykokalixu plazmatické membrány. Tento problém se řeší právě prodloužením extracelulární domény daného proteinu (SCIMP) o extracelulární doménu jiného proteinu (CD25). Snížení exprese proteinu SCIMP neovlivnilo intesitu vápníkové odpovědi, ale pouze snižuje úroveň fosforylace proteinu Erk po deseti minutách od stimulace protilátkami proti MHC II.\n\nFyziologická role je nadále intenzivně studována. Nových informací o funkci tohoto adaptoru se pravděpodobně dočkáme již brzy.\n"}
{"id": "1097252", "url": "https://cs.wikipedia.org/wiki?curid=1097252", "title": "Národní park Algeti", "text": "Národní park Algeti\n\nNárodní park Algeti (gruzínsky: ალგეთის ეროვნული პარკი, \"algetis erovnuli parki\") je chráněné území v jihovýchodní části Gruzie. Leží v regionu Kvemo Kartli kolem města Tetri Ckaro, asi 60 kilometrů jihozápadně od hlavního města Tbilisi.\n\nNárodní park se rozepíná podél údolí řeky Algeti na zalesněných svazích Trialetského hřbetu, s jeho nejvyšším vrcholem Kldekari, který se tyčí 2 000 nad úrovní mořské hladiny. Park byl založen sovětskou vládou v roce 1965 jako státní rezervace na ochranu jedle kavkazské a smrku kavkazského. V roce 2007 se z rezervace stal národní park.\n"}
{"id": "1097257", "url": "https://cs.wikipedia.org/wiki?curid=1097257", "title": "Franz Flamin von Plankenheim", "text": "Franz Flamin von Plankenheim\n\nFranz Flamin von Plankenheim (18. května 1677 – 7. května 1733) byl český šlechtic, majitel Horního a Dolního Chodova, regionální donátor a mecenáš.\n\nPlankenheimové (též Plankové z Plankenheimu) patřili mezi drobnou šlechtu, která se v českých zemích etablovala po bitvě na Bílé hoře. Johann Bartholoměj Planckhen byl do šlechtického stavu povýšen v roce 1638 a získal právo užívat predikát \"z Plankenheimu\". Český inkolát rod získal v roce 1653. Od roku 1644 je hlavním sídlem rodu panství Chodov.\n\nFranz Flamin von Plankenheim byl prvorozeným synem Jana Viléma z Plankenheimu, který jej se svou ženou měl až v pozdním věku. Po smrti svého otce v roce 1710 převzal správu panství a nechal vybudovat v letech 1710 - 1720 na výšině jižně od centra vesnické zástavby barokní zámek. Jednalo se o jednopatrový objekt na obdélníkovém půdorysu s dvěma vybíhajícími křídly na jižní straně. Zámek byl obrácen hlavním průčelím k severu s lodžií mezi západním a východním křídlem a s kaplí v přízemí západního křídla. V roce 1718 obdržel od papeže Klementa XI. relikvie - třísky z kříže, na kterém zemřel Kristus a úlomky kostí svatého Vavřince, svatého Šebestiána a svaté Barbory. To byla jedna z příčin, proč od roku 1725 financoval stavbu nového farního kostela svatého Vavřince, který měl být vystavěn jako poutní chrám. Tato stavba jeho rodinu finančně vyčerpala a zadlužila. Franz Flamin von Plankenheim zemřel 7. května 1733, několik týdnů před dokončením stavby nového kostela. Jeho smrtí rod Plankenheimů vymřel po meči.\n\n\n"}
{"id": "1097262", "url": "https://cs.wikipedia.org/wiki?curid=1097262", "title": "Řadicí páka", "text": "Řadicí páka\n\nŘadicí páka je ovládací prvek automobilu (případně jiného dopravního prostředku), který není vybaven automatickou převodovkou. Slouží k zařazování rychlostních stupňů a přeřazování mezi nimi. Jedná se o kovovou tyč připojenou k převodovce. Nachází se zpravidla mezi předními sedadly vozidla (více vpředu od ovládání ruční brzdy), popřípadě pod volantem (například u Trabantu 601 nebo Škody 1202).\n\n\n"}
{"id": "1097270", "url": "https://cs.wikipedia.org/wiki?curid=1097270", "title": "Ruud Hesp", "text": "Ruud Hesp\n\nRudolfus „Ruud“ Hubertus Hesp (* 31. října 1965, Bussum, Nizozemsko) je bývalý nizozemský fotbalový brankář. Mimo Nizozemska působil ve Španělsku (v FC Barcelona).\nZa rok 1989 získal ocenění \"Fotbalový brankář roku Nizozemska\".\n\nPo skončení aktivní hráčské kariéry se stal trenérem brankářů. Jeho mladším bratrem je Danny Hesp, rovněž bývalý fotbalista, společně si zahráli v Roda JC Kerkrade v sezóně 1994/95.\n\nV Nizozemsku hrál za kluby HFC Haarlem, Fortuna Sittard a Roda JC Kerkrade.\n\nS FC Barcelona vyhrál v sezoně 1997/98 domácí double, tedy titul v Primera División i Copa del Rey. V téže sezóně vyhrál s týmem i Superpohár UEFA 1997.\n\nV A-mužstvu nizozemské fotbalové reprezentace nikdy nenastoupil do soutěžního zápasu.\n\nZúčastnil se EURA 1996 v Anglii a MS 1998 ve Francii. Byl náhradníkem za Edwinem van der Sarem a Edem de Goeijem.\n\n\n"}
{"id": "1097274", "url": "https://cs.wikipedia.org/wiki?curid=1097274", "title": "Polocké knížectví", "text": "Polocké knížectví\n\nPolocké knížectví (bělorusky По́лацкае кня́ства, rusky По́лоцкое кня́жество), bylo slovanské knížectví v povodí západní Dviny, Bereziny a Němenu.Bylo prvním významným státním útvarem na území dnešního Běloruska (a částečně dnešního Lotyšska) a kolébkou běloruské státnosti. Hlavním městem byl Polock, jež je v pramenech (Nestorově letopise, či též Pověsti dávných let) poprvé zmiňován roku 860. Podléhalo mu ještě patnáct dalších měst, mezi nimi Vitebsk, Minsk, Orša, Zaslav, Borisov, Braslav, Lukoml či Lahojsk. Na východě hraničilo s krivičským knížectvím, na jihu s turovským knížectvím, které vzniklo na území Dregovičů.\n\nKnížectví vzniklo v 10. století, jeho etnickým základem byl zřejmě slovanský kmen Krivičů. Prvním, polomýtickým knížetem staroběloruského státu byl Ragnvald I., počeštěle Rohovlad, (vládl snad 945-978), který byl možná Varjagem (tedy Vikingem). Největšího rozkvětu dosáhlo knížectví za Vseslava Brjačislaviče (1044–1101), který těžil z krize uvnitř Kyjevské Rusy a ze zprostředkování obchodu mezi Kyjevem a Skandinávií. Na přelomu 12. a 13. století se Polocký stát dostal do krize, rozpadl se na úděly (vitebský, minský, drutský), většina měst připadla Smolensku, území kolem Západní Dviny získali mečoví rytíři. V roce 1307 bylo připojeno k Litvě, a to jako autonomní část Litevského velkoknížectví. Tuto autonomii ztratilo koncem 14. století (kolem 1397), čímž zaniklo.\nZa Vladimira I. Svjatoslaviče se stalo součástí Kyjevské Rusi, roku 1021 se znovu oddělilo. Navzdory pokusům Kyjevské Rusi dosadit jinou panovnickou dynastii, po celou jeho existenci vládla Polockému knížectví dynastie Rohovladovců. O míře závislosti na Rusku (Kyjevské Rusi) a nad otázkou příslušnosti či nepříslušnosti Polockého knížectví k ruskému státu existují mezi historiky politicky podbarvené spory.\n\nPolocké knížectví bylo v 10. století christianizováno. Přestože údajů v pramenech není mnoho, je patrný silný vliv Byzance a možná i existence přímé misie. Silné vztahy s Byzancí dokládá fakt, že dcera polockého knížete Všeslava Čaroděje se provdala za byzantského císaře Alexia Komnéna.\nKřesťanské instituce vznikají na konci 10. století: v roce 992 biskupská stolice. (Turovská eparchie vzniká 1005, smolenská ještě později). Střet se starým pohanstvím nebyl podle všeho silný. Pohany zůstala i některá polocká knížata, staré letopisy zmiňují v této souvislosti zejména Všeslava Čaroděje, který dle nich přišel na svět \"„ot volchvovanija“\" (doslova \"z kouzel\"), tedy za pomoci pohanských věštců, tzv. \"volchvů\".\n\nV polockém knížectví došlo k mimořádnému rozkvětu kultury, a to zejména za knížete Izjaslava Vladimiroviče (vládl asi 978—1001), kterého nazývají staré letopisy „knížetem knihomilem“. Je dosti pravděpodobné, že právě za jeho vlády začalo být užíváno písmo (cyrilice), čehož důkazem je především pečeť (tzv. \"Polocká pečeť) nalezená roku 1954 při archeologickém průzkumu v Novgorodu, a nápis na kalichu nalezeném u Smolenska.\n\nIntelektuálními osobnostmi starého Běloruska byly Eufrosína Polocká, Kirill Turovský a Klim Smoletič. Turovské evangelium z 11. století a životopisy Eufrosíny a Kirilla z 12. století patří k nejstarším literárním památkám východních Slovanů.\n\nHlavní stavební památkou z té doby je Spaský kostel, dílo stavitele Ioanna z poloviny 12. století, a chrám sv. Sofie v Polocku (postaven mezi léty 1044-1066, za Vseslava), který odkazoval na konstantinopolský chrám \"Hagia Sofia\".\n\nStavitelství bylo zjevně rozvinuto, neboť poločtí stavitelé vybudovali i kostel Petra a Pavla na Siničí hoře v Novgorodě.\n\n"}
{"id": "1097275", "url": "https://cs.wikipedia.org/wiki?curid=1097275", "title": "CD Cudillero", "text": "CD Cudillero\n\nClub Deportivo Cudillero byl španělský fotbalový klub sídlící ve vesnici Cudillero v autonomním společenství Asturie. Klub byl založen v roce 1950. 10. října 2014 klub oznámil, že neodehraje osmé kolo Tercera División kvůli dluhům vůči hráčům i trenérům týmu. O týden později se klub odhlásil ze všech soutěží a následně ohlásil ukončení činnosti.\n\nSvé domácí zápasy klub odehrával na stadionu Estadio La Roja s kapacitou 2 000 diváků.\n\n\n"}
{"id": "1097276", "url": "https://cs.wikipedia.org/wiki?curid=1097276", "title": "Ratomir Bogojević", "text": "Ratomir Bogojević\n\nRatomir Bogojević (v srbské cyrilici Ратомир Богојевић; 1912–1968) byl srbský a jugoslávský architekt a pedagog.\n\nJeho nejznámějším objektem, který navrhl je Dům tisku, který se nachází v srbské metropoli Bělehradě na Náměstí republiky. Kromě toho byl také architektem stavby Odeonu a budovy Kablar v srbském městě Kraljevo. Byl rovněž autorem urbanistických plánů pro města Vrnjačka Banja a Leskovac.\n"}
{"id": "1097278", "url": "https://cs.wikipedia.org/wiki?curid=1097278", "title": "Danny Hesp", "text": "Danny Hesp\n\nDanny Petrus Hesp (* 19. října 1969, Amsterdam, Nizozemsko) je bývalý nizozemský fotbalový obránce. Hrál na postu stopera (středního obránce).\n\nJeho starším bratrem je Ruud Hesp, rovněž bývalý fotbalista, společně si zahráli v Roda JC Kerkrade v sezóně 1994/95.\n\nV Nizozemsku hrál za kluby AFC Ajax, SC Heerenveen, TOP Oss, Roda JC Kerkrade, AZ Alkmaar, NEC Nijmegen a RBC Roosendaal.\n\n"}
{"id": "1097279", "url": "https://cs.wikipedia.org/wiki?curid=1097279", "title": "Pečárka zápašná", "text": "Pečárka zápašná\n\nPečárka zápašná (\"Agaricus xanthodermus\") je mírně jedovatá stopkovýtrusá houba z čeledi pečárkovitých.\n\n\nFruktifikuje od května do listopadu. Roste obvykle ve skupinách, v lesích, parcích, loukách i zahradách. Dává přednost stanovištím bohatým na dusík.\n\nSeverní Amerika, Evropa, Afrika.\n\nKlobouk je 5–15 cm široký, kuželovitý s plochým středem, křídové barvy. Je lysý a matný. Jeho lupeny jsou v mládí růžové a ve stáří kakaově hnědé. Po poranění rychle žloutne.\nTřeň je hlízovitý s blanitým prstenem. Jeho dužina páchne po fenolu.\n\nVýtrusy jsou fialové až černé barvy, elipsoidního tvaru, veliké 5–6,5 × 3–4 µm.\n\nPlodnice obsahuje termostabilní toxiny ve všech stadiích vývoje. Otravy se projevují trávicími obtížemi, bolestí žaludku, zvracením či nevolností.\n\nZaměňuje se s ostatními pečárkovitými houbami, které žloutnou, jako je pečárka ovčí, pečárka hajní a pečárka hlíznatá. Tyto jedlé pečárky ale voní po hořkých mandlích nebo po anýzu.\n"}
{"id": "1097280", "url": "https://cs.wikipedia.org/wiki?curid=1097280", "title": "AO Trikala 1963", "text": "AO Trikala 1963\n\nAthlitikos Omilos Trikala 1963 (řecky: Αθλητικός Όμιλος Τρίκαλα 1963) byl řecký fotbalový klub sídlící ve městě Trikala. Klub byl založen v roce 2011 zánikem klubu \"Thyella Petroto\". V roce 2013 klub změnil název z AS Trikala 2011 na AO Trikala 1963. Kvůli letopočtu v názvu, který se odkazuje na oblíbený městský klub Trikala FC, se klub samotný dostal do konfliktu s fanoušky Trikaly FC. O sezónu později byl klub majitelem klubu právě kvůli neoblíbenosti a malé návštěvnosti zrušen.\n\nSvé domácí zápasy klub odehrával na městském stadionu Trikala s kapacitou 14 000 diváků.\n\n\n"}
{"id": "1097282", "url": "https://cs.wikipedia.org/wiki?curid=1097282", "title": "Náměstí republiky (Bělehrad)", "text": "Náměstí republiky (Bělehrad)\n\nNáměstí republiky (srbsky Трг републике/Trg republike, dříve známé také jako Divadelní náměstí, srbsky Позоришни трг/Pozorišni trg) je hlavní náměstí v centru srbské metropole Bělehradu. Je hlavním místem shromažďování místního obyvatelstva. V jeho blízkosti se nacházejí významné objekty celonárodního významu, jako je například národní muzeum, nebo národní divadlo. \n\nNáměstí se nachází ani ne 100 m od bulváru Terazije, se kterým jej spojují ulice Knez Mihailova (pěší zóna) a \"Kolarčeva\". Náměstí vzniklo po zbourání brány Stambol kapija (cařihradské) a rozšířením centra města směrem na sever a východ v roce 1886. \n\nNáměstí má podobu pěší zóny a jeho dominantou je jezdecká socha krále Mihajla Obrenoviće. Ta zde stojí již od roku 1882. V té době došlo také i v souvislosti s ekonomickým rozvojem celého Srbska k vzniku náměstí v jeho současném územním vymezení. Na počátku 20. století byla vybudována budova národního muzea a později i národního divadla. Monumentální Dům tisku poté vznikl na počátku 60. let téhož století. Zrušena byla tramvajová konečná, která se uprostřed náměstí nacházela a později i automobilové parkoviště. Dnes tak náměstí slouží především chodcům a obyvatelům města.\n\nNáměstí má historickou úlohu jako jedno z hlavních míst, kde se shromažďuje srbská veřejnost během různých manifestací a nebo demonstrací. \n\nV roce 2018 prochází náměstí rekonstrukcí, bude rozšířena pěší zóna. Stavební práce měly být ukončeny do 1. září 2019. V rámci rekonstrukce byla původní asfaltová plocha nahrazena žulovými kostkami, umístěny nové lavičky, stromořadí (27 nových stromů) a komplexně byl vyčištěn památník knížete Mihajla Obrenoviće III. V přilehlé ulici \"Vase Čarapića\" byla také položena dlažba místo asfaltu. Náměstí bylo slavnostně znovuotevřeno dne 1. září.\n"}
{"id": "1097284", "url": "https://cs.wikipedia.org/wiki?curid=1097284", "title": "Synagoga v Uhlířských Janovicích", "text": "Synagoga v Uhlířských Janovicích\n\nSynagoga stojí v centru města Uhlířské Janovice v okrese Kutná Hora.\n\nPůvodně barokní budova z roku 1798, jež stojí jako čp. 111 v dnešní Zdravotní ulici, nahradila starší modlitebnu. Ve stejném období vznikla místní židovská obec, o což se zasloužil koželuh Jakub Guth (1752-1810) a německá škola, kterou židé využívali pro získání vysvědčení o absolvování výuky němčiny, což bylo podle § 472 z roku 1805 podmínkou získání povolení ke svatbě.\n\nV letech 1806, 1860 a především 1913, kdy požár poškodil výše zmíněnou německou židovskou školu a dalších 15 domů v židovské ulici, proběhly rekonstrukce, z nichž poslední podle návrhu stavitele Josefa Hadraly. Ten dal synagoze pod vlivem módní secese a byzantského slohu orientální vzhled, díky němuž budova získala maurské oblouky nejen v interiéru, ale také na obloucích oken a portálu, který rovněž zdobí Desatero. Zároveň střechu ozdobil vížkou s cibulovou bání.\nV interiéru je dochováno mnoho prvků z původního vzhledu synagogy, a tak lze dosud obdivovat zachované lavice, mosazné nástěnné svícny, klenbu sálu a nevšední barevné vitráže osmi oken, čtyři z nichž zdobí Davidova hvězda. Dlažba v synagoze byla vykoupena z regionálního zemědělského statku místním husitským farářem na přelomu tisíciletí, z téže doby pochází i současný oltář.\n\nŽidovské náboženské obci sloužila až do druhé světové války, kdy došlo k odsunu židů do koncentračních táborů. Následně ji převzala Církev československá husitská, jež ji využívá dodnes.\n"}
{"id": "1097285", "url": "https://cs.wikipedia.org/wiki?curid=1097285", "title": "La Mesa (Kalifornie)", "text": "La Mesa (Kalifornie)\n\nLa Mesa je město v okrese San Diego County ve státě Kalifornie v USA. V roce 2010 zde žilo 57 065 obyvatel. La Mesa se nachází přibližně 19 kilometrů od Tichého oceánu\n"}
{"id": "1097286", "url": "https://cs.wikipedia.org/wiki?curid=1097286", "title": "Pchej (příjmení)", "text": "Pchej (příjmení)\n\nPchej () je čínské příjmení, které se může vztahovat k následujícím osobnostem:\n\n"}
{"id": "1097287", "url": "https://cs.wikipedia.org/wiki?curid=1097287", "title": "Pcheng (příjmení)", "text": "Pcheng (příjmení)\n\nPcheng () je čínské příjmení, které nosily následující osobnosti:\n\n"}
{"id": "1097288", "url": "https://cs.wikipedia.org/wiki?curid=1097288", "title": "(K)lamač srdcí", "text": "(K)lamač srdcí\n\n(K)lamač srdcí (ve francouzském originále L'Arnacœur) je francouzská romantická komedie režiséra Pascala Chaumeila z roku 2010. Hlavní role ztvárnili Romain Duris a Vanessa Paradis.\n\nAlex je profesionálním „rozvracečem párů“. Spolu se svou sestrou a švagrem provozuje malou společnost, která se specializuje na záchranu žen, které jsou nešťastně zamilované. Většinou jedná na požadavky jejich rodin, zakročí tím, že ženu svede, aby jí otevřel oči a naléhá, aby svého muže opustila. Alex pro toto povolání využívá nejen svého šarmu a atraktivity, ale i různých sofistikovaných špionážních technik.\n\nJednoho dne mu jeho zaměstnavatel předloží případ krásné a bohaté Juliette, která se chystá vzít si hezkého Angličana. Alex zpočátku odmítá, protože má pravidlo, že nebude rozvracet funkční a šťastný vztah. Ovšem náklady na poslední zakázku byly vysoké a jeho společnost nemá peníze. Na pokraji finančního krachu a pronásledován věřiteli, se Alex rozhodne, že případ Juliette vezme. Hra je však velice složitá, nehledě na nedostatek času, protože Juliette se již o deset dní později má vdávat.\n\nHudbu pro film složil Klaus Badelt.\n"}
{"id": "1097290", "url": "https://cs.wikipedia.org/wiki?curid=1097290", "title": "Arnold Bruggink", "text": "Arnold Bruggink\n\nArnold Jan Bruggink (* 24. července 1977, Almelo, Nizozemsko) je bývalý nizozemský fotbalový záložník a reprezentant. Mimo Nizozemska hrál v Německu a Španělsku.\n\nZa sezónu 1999/00 získal ocenění \"Talent roku Nizozemska\".\n\nKariéru zahájil a ukončil v FC Twente. Mezitím hrál v klubech PSV Eindhoven, RCD Mallorca, SC Heerenveen a Hannover 96.\n\nV A-mužstvu nizozemské fotbalové reprezentace debutoval 2. 9. 2000 v kvalifikačním zápase v Amsterdamu proti týmu Irska (remíza 2:2). Poté nastoupil ještě 15. 11. 2000 v Seville proti Španělsku (výhra 2:1). Další reprezentační starty již nepřidal.\n\n"}
{"id": "1097292", "url": "https://cs.wikipedia.org/wiki?curid=1097292", "title": "Jan Czerski", "text": "Jan Czerski\n\nJan Czerski [\"čersky\"] (15. květen 1845, Svolna – 25. červen 1892, Kolymskoje) byl polský geolog, geograf a objevitel Sibiře, kam byl vyhnán po polském lednovém povstání z roku 1863. Narodil se na severu dnešního Běloruska (tehdy Ruská říše), v šlechtické rodině. Je autorem první mapy jezera Bajkal. Za osobnost svých národních dějin ho považují Poláci, Bělorusové, Litevci i Rusové.\n\nLednového povstání 1863 se zúčastnil jako osmnáctiletý student Šlechtického institutu (\"Instytut Szlachecki\") ve Vilniusu. Byl zatčen a zbaven šlechtického titulu i rodového majetku. Poté byl v hodnosti vojína zařazen do Omského pluku Ruské armády a odeslán na Sibiř, do Blagověščensku. Zde potkal řadu dalších polských vyhnanců a také Rusa Grigorije Potanina, který ho přiměl, aby se začal věnovat samostudiu geologie a zoologie.\n\nRoku 1869 byl z armády propuštěn, ale povolení vrátit se domů nedostal, stal se politickým vyhnancem. Byla zamítnuta i jeho žádost o přijetí na univerzitu a o členství v Ruské geografické společnosti. Začal se tedy živit jako učitel v Omsku. Roku 1871 mohl odjet do Irkutsku, kde potkal polského geologa Aleksandera Czekanowského, který se stal jeho učitelem, a s jehož pomocí byl nakonec do Ruské geografické společnosti přijat. Díky tomu se v letech 1877–1881 mohl účastnit čtyř velkých expedic. V letech 1873–1875 do pohoří Východní Sajany a Kuzněckého Alatau, v letech 1877–1881 zkoumal geologické složení břehů Bajkalu a přilehlých oblastí, povodí Selengy a Dolní Tunguzky. Vydal první mapu pobřeží Bajkalu, za niž dostal Zlatou medaili Ruské geografické společnosti (celkem za svůj život dostal tři). Popsal též geomorfologické složení Sibiře od Bajkalu po Ural.\n\nPro své vědecké úspěchy byl roku 1883 politicky rehabilitován a získal zpět šlechtický titul. Roku 1886 onemocněl tuberkulózou, která ho sužovala až do konce života. Přestože v důsledku turberkulózního onemocnění dokonce částečně ochrnul, na jaře 1891 se vydal s expedicí Ruské akademie věd na další výpravu na Sibiř. Jeli spolu s manželkou Mavrou, zooložkou, a dvanáctiletým synem Alexandrem. Z Petrohradu se dostali do Jakutska, poté procestovali jižní část Verchojanského pohoří a prošli jím do Ojmjakonu. Prozkoumali Ojmjakonské pohoří a dostali se k Indigirce. Pokračovali k pohoří Taz Kystabyt (dnes Czerského hřbet) a k řece Sungari. Na řece Nera Czerski stanovil rozvodí Indigirky a Kolymy. V září 1891 výprava dorazila k Věrchněkolymsku. Během následující zimy se však Czerského zdravotní stav zhoršil. Nedbal toho, pustil se po proudu Kolymy a u ústí řeky Omolon zemřel.\n\nByla po něm pojmenována řada hor a zvířecích druhů. Jeho jméno dnes nese například i organizace běloruské menšiny v Rusku.\n"}
{"id": "1097295", "url": "https://cs.wikipedia.org/wiki?curid=1097295", "title": "Theo Janssen", "text": "Theo Janssen\n\nTheo Janssen (* 27. července 1981, Arnhem, Nizozemsko) je bývalý nizozemský fotbalový záložník a reprezentant. Mimo Nizozemska hrál v Belgii.\n\nV roce 2011 získal ocenění \"Fotbalista roku Nizozemska\".\n\nKariéru zahájil a ukončil v arnhemském klubu Vitesse. Mezitím hrál v klubech KRC Genk, FC Twente a AFC Ajax.\n\nV A-mužstvu nizozemské fotbalové reprezentace debutoval 16. 8. 2006 v přátelském zápase v Dublinu proti domácímu týmu Irska (výhra 4:0).\n\nCelkem odehrál v letech 2006–2011 za nizozemský národní tým 5 zápasů, branku nevstřelil.\n\n"}
{"id": "1097301", "url": "https://cs.wikipedia.org/wiki?curid=1097301", "title": "Interaktivní marketing", "text": "Interaktivní marketing\n\nInteraktivní marketing je formou přímého marketingu, který ke komunikaci se zákazníky využívá moderních technologií, především internetu. Umožňuje pružně reagovat na chování zákazníků.\n\nLze jej chápat jako marketingovou filozofii, podle které vnímaná kvalita služeb závisí na kvalitě interakce mezi zákazníkem a poskytovatelem služby. Úspěch interaktivního marketingu závisí na kvalitě jednotlivců a organizaci účastníků v procesu interakce.\n\nJe součástí marketingového komunikačního mixu, do kterého dle Kotlera a Kellera patří:\n\nWebové stránky – jsou prvním krokem, jak navázat spojení se zákazníkem. Při použití nástroje Google analytics můžeme zjistit, co uživatelé na stránkách dělají, které nejčastěji navštěvují kategorie nebo odkud na stránku přišli. Na základě výsledků pak lze rozhodnout například o vhodnějším umístění odkazů na nejnavštěvovanější kategorie. Služba Google analytics je poskytována zdarma. \n\nBlogy – představují metodu interaktivního marketingu, která je navržena tak, aby utvářela vztah mezi klientem a prodejcem. Přímý prodej produktu v tomto případě není primární. Firemní blogy mohou obsahovat novinky o aktuálním dění ve společnosti nebo zajímavé tipy určené pro vlastníky jejich produktů. Blogy také umožňují čtenářům komentovat zveřejněné příspěvky a tím utvářejí dialog se zákazníky.\n\nSociální sítě – sociální sítě jako Facebook, Twitter nebo Google+ sdružují lidi podle jejich zájmů. Společnost se může účastnit diskuzí v různých skupinách, či je sama zakládat nebo organizovat diskuze ke svým produktům a službám a podílet se tak na utváření vztahů s veřejností. Prostřednictvím sociálních sítí se dá také snadno šířit reklamní sdělení.\n\nInternetové zpravodaje (e-newsletters) – mohou být nástrojem, jak například upozornit na zveřejnění příspěvků na blogu nebo jak informovat zákazníky o různých novinkách, akčních slevách apod. Většina společností, která se zabývá distribucí emailů vyžaduje, aby osoby uvedené na listu příjemců se zasíláním internetového zpravodaje souhlasili. Již samotný fakt odsouhlasení přijímání zpravodajů zákazníky je interaktivním prvkem.\n\nSearch engine marketing – je způsob oslovování zákazníků pomocí vyhledávačů, kdy se při zadání klíčového slova objeví firemní sponzorovaný odkaz mezi prvními. \n\nInteraktivní marketing je prospěšný jak pro prodejce, tak i pro výrobce. Udává přímý kontakt mezi prodávajícím a kupujícím. Díky němu se mezi oběma stranami buduje dobrý vztah. Mezi jeho výhody patří:\nŘíká se…. „Řekni mi a já zapomenu, ukaž mi a já si možná zapamatuji, ale pokud mne zapojíš, porozumím.“  Starověké čínské přísloví\n\nÚspěšná interaktivní reklama znamená určitou konkurenční výhodu. Tato reklama se zákazníkem komunikuje, radí mu, zprostředkovává co nejvyšší hodnotu sdělení a postupně ho navádí k realizaci nákupu. Pasivní reklamu zákazník zpravidla nevnímá a reklama, která pro něj není zábavná, ho většinou i obtěžuje. Interaktivní reklama zprostředkovává obousměrný komunikační kanál mezi inzerentem a jejím příjemcem, což je návštěvník či potenciální zákazník.\n\n Interaktivní reklama umožňuje včas doplnit zákazníkovi další informace a pomáhá mu rozhodnout se dříve než nutkání zakoupit produkt zmizí. Na internetu je možné zákazníkovi snadno názorně zobrazit všechny vlastnosti produktu, nabídnout také vhodné příslušenství či schéma zapojení. V neposlední řadě je také možné porovnávat jednotlivé produkty, určit výhody a nevýhody a koupit vybraný produkt online. \n\nSoučasným trendem je zaujmout potenciální zákazníky kreativními reklamními kampaněmi. Například využití rotačních bannerových systémů poskytuje poměrně přesné cílení, plánování a vyhodnocování kampaní. Hlavními výhodami jsou:\nInteraktivní reklamy (IR) mohou být ve formě:\n"}
{"id": "1097304", "url": "https://cs.wikipedia.org/wiki?curid=1097304", "title": "Židovský hřbitov v Uhlířských Janovicích", "text": "Židovský hřbitov v Uhlířských Janovicích\n\nŽidovský hřbitov se nachází na jižním okraji města Uhlířské Janovice v okrese Kutná Hora, v ulici Ke Koupališti. V roce 1958 byl hřbitov vyhlášen kulturní památkou.\n\nUhlířskojanovičtí židé byli až do roku 1834 pohřbíváni na hřbitovech ve Zbraslavicích, Malešově a Kolíně, ale už v roce 1829 bylo právě kvůli zamýšlenému zbudování vlastního hřbitova založeno místní pohřební bratrstvo. Povolení se podařilo získat o čtyři roky později, ale již v roce 1832 byl zakoupen pozemek, který byl roku 1907 o něco rozšířen na dnešních 4107 m. Prvním pohřbeným byl 10. února 1834 Michal Weiss, pohřby zde pak probíhaly až do roku 1942.\n\nPo druhé světové válce areál postupně chátral a byl ničen. Přilehlý dům hrobníka a márnice byly roku 1966 zbourány a deska s hebrejským nápisem, která byla původně na domku připevněná, byla uložena v městském muzeu. Po roce 1979 byly některé náhrobky odprodány pražskou Židovskou náboženskou obcí a hřbitov se dále likvidoval. Kolem roku 1985 areál získal do vlastnictví stát pro zamýšlenou výstavbu rodinných domů, z ní však nakonec sešlo a hřbitov se po listopadu 1989 vrátil do rukou ŽO v Praze.\n\nObdélníkový pozemek je obklopen porostem keřů se zbytky ohradní zdi, uprostřed rostou stromy a areál je čistě travnatý, udržovaný nájemcem pozemků v sousedství. Do současné doby se na místě dochovaly pouze dva náhrobky – jeden u východní ohradní zdi a druhý přeměněný na památník, jež zaniklý hřbitov připomíná. Dvacet náhrobků, které byly nalezeny při stavbě v Ondřejově u Prahy, je umístěno na novém židovském hřbitově ve Světlé nad Sázavou.\n\nAreál je volně přístupný s hlavním vchodem ze západní strany hřbitova, od ulice Ke Koupališti.\n\nŽidovská komunita je v Uhlířských Janovicích doložena od 17. století. Nejvyšší počet židovských obyvatel zde byl na konci 19. století, a to 192 lidí.\n\n"}
{"id": "1097308", "url": "https://cs.wikipedia.org/wiki?curid=1097308", "title": "Robert Bloomfield", "text": "Robert Bloomfield\n\nRobert Bloomfield (3. prosince 1766 Honington (Suffolk) – 19. srpna 1823 Shefford (Bedfordshire)) byl anglický básník, jehož práce je oceňována v souvislosti s jinými sebevzdělanými spisovateli, jako jsou Stephen Duck, Mary Collier a John Clare.\n\nRobert Bloomfield se narodil v chudé rodině v obci Honingtonu, Suffolk. Jeho otec byl krejčí a zemřel na neštovice, když byl Robertovi rok. Základy vzdělání získal od své matky. Poté začal pracovat na farmě, která byla součástí panství vévody z Graftonu, jeho budoucího patrona. O čtyři roky později byl, díky své malé a slabé postavě (v dospělosti byl jen pět stop vysoký), poslán do Londýna, kde začal pracovat jako švec pro staršího bratra George. Jedním z jeho prvních úkolů bylo číst noviny nahlas, zatímco ostatní v dílně pracovali. Tak se dostal k poezii, která ho ihned zaujala. Svou první báseň \"Vesnická holka\" publikoval v roce 1786. Když se jeho bratr George vrátil v roce 1786 do Suffolku, postavil se na vlastní pěst jako švec a v roce 1790 se oženil s Mary Ann, se kterou měl pět dětí.\n\nBáseň \"Farmářský kluk\", která Bloomfielda proslavila byla složena v podkroví v Bell Alley, Coleman Street a byla inspirována básní \"Období\" Jamese Thomsona. Rukopis byl odmítnut několika vydavateli, než jeho bratr George Capel Lofft zařídil její zveřejnění v roce 1800. Její úspěch byl pozoruhodný. V letech 1800-1802 se prodalo více než 25 000 kopií a rovněž byla přetištěna v několika amerických vydáních, v německém překladu v Lipsku, v překladu do francouzštiny jako \"\"Zemědělcův komorník\"\" v Paříži a v italském překladu v Miláně. I když tento úspěch pomohl Bloomfieldovi dočasně snížit svou chudobu, připravil ho rovněž o práci. Výsledkem bylo, že mu vévoda z Graftonu, který žil v Euston Hall nedaleko obce Bloomfield od narození, vyplácel malou rentu £15.\n\nBohužel nakladatelství Vernon a Hood, které Bloomfielda vydávalo, zkrachovalo v roce 1812 a on byl nucen se přestěhovat z Londýna do pronajaté chaty v obci Bedfordshire. V roce 1814 zemřela jedna z dcer, díky čemuž se jeho manželka zbláznila. Robert Bloomfield se poté snažil pracovat jako knihkupec, což se mu nedařilo. Na sklonku života trpěl velkými depresemi, až dne 19. srpna 1823 ve velké bídě zemřel. Aby bylo z čeho zaplatit jeho dluhy a náklady na pohřeb, byla jeho sbírka knih a rukopisů, jakož i inventář domácnosti rozprodána v dražbě.\n\nRobertův bratr Nathaniel, také publikoval sbírku poezie \"Esej o válce\", a to v roce 1803.\n\nBloomfieldova poezie byla často srovnávána s jeho rodákem ze Suffolku Georgem Crabbem. Na rozdíl od Crabba jsou však Bloomfieldovy básně veselejší a jeho poezie důraznější.\n\n"}
{"id": "1097310", "url": "https://cs.wikipedia.org/wiki?curid=1097310", "title": "Bonaventure Kalou", "text": "Bonaventure Kalou\n\nBonaventure Kalou (* 12. ledna 1978, Oumé, Pobřeží slonoviny) je bývalý fotbalový záložník a reprezentant Pobřeží slonoviny.\n\nJeho mladším bratrem je fotbalista Salomon Kalou.\n\nS Feyenoordem vyhrál Pohár UEFA 2001/02, ve finále byl u výhry 3:2 nad německým týmem Borussia Dortmund.\nV A-mužstvu Pobřeží slonoviny debutoval v roce 1998.\n\n"}
{"id": "1097312", "url": "https://cs.wikipedia.org/wiki?curid=1097312", "title": "Of (město)", "text": "Of (město)\n\nOf je město a okres (tur: İlçe) na severovýchodě Turecka na pobřeží Černého moře v provincii Trabzon, východně od provinčního hlavního města při ústí řeky Solaklı Çayı do Černého moře. Blízkými městečky jsou Sürmene, 14 km západně, a İyidere, 10 km východně. U sídla \"Kıyıcık\" 4 km dále na východ ústí řeka Baltacı Deresi.\n\nMěsto bylo založeno v 19. století pod jménem \"Solaklı\" a později přejmenováno.\n\nOblast je bohatá na srážky, zalesněná, hornatá, s převažujícím zemědělstvím. Hlavním produktem je čaj.\n\nMěsto Of leží při pobřežní evropské silnici E-97 mezi městy Trabzon a Rize.\n\nSměrem na jih odbočuje vedlejší silnice D-915 údolím řeky Solaklı Çayı v Pontských horách do 90 km vzdáleného města Bayburt. Silnice byla postavena ruským vojskem v roce 1916. Ve střední části stoupá 29 krkolomnými serpentinami z nadmořské výšky 1712 m do průsmyku Soğanlı Geçidi (souřadnice: ) ve výšce 2035 m na pouhých 5,1 km s průměrným stoupáním 6,3%.\n\nMěsto a okres mají od 90. let fotbalový klub Ofspor, který hraje převážně ve třetí nejvyšší turecké soutěži, dnešní TFF 2. Lig.\n\n"}
{"id": "1097315", "url": "https://cs.wikipedia.org/wiki?curid=1097315", "title": "Program (řízení projektu)", "text": "Program (řízení projektu)\n\nProgram je skupina souvisejících projektů, jejichž společné a koordinované řízení přináší výhody ve srovnání s jejich samostatným řízením. Programy mohou zahrnovat další související činnosti, které nejsou součástí projektů zahrnutých do programu. Další zdroje kladou v definici programu důraz na účel sdružování projektů,kterým je dosažení vytyčeného strategického cíle, nebo i více cílů. Program a jeho řízení pak poskytuje prostor pro realizaci strategií a podnikatelských iniciativ. \n\n\nJako příklady velkých programů pro lepší uvedení do problematiky programů lze uvést:\n\nTyto programy demonstrují dobře jednu z vlastností programů, tedy že v době vyhlašování programu nemusí být známy projekty které jsou \nnásledně zařazeny do programu. Posuzování a zařazování projektů a dalších činností do programu je jednou ze součástí řízení programu. \n\nŘízení programů přímo navazuje a je vyšším stupněm řízení projektů. Prvky řízení programu jsou součástí vyšších stupňů certifikace projektových manažerů.\nNapříklad:\n\nŘízení programu má podobné obvyklé a standardní fáze jako řízení projektu. Patří k nim:\n\nKromě standardních rolí patřících k organizaci zahrnutých projektů mívá program navíc i následující role:\n\n\n"}
{"id": "1097320", "url": "https://cs.wikipedia.org/wiki?curid=1097320", "title": "22. ročník udílení Nickelodeon Kids' Choice Awards", "text": "22. ročník udílení Nickelodeon Kids' Choice Awards\n\n22. ročník Nickelodeon Kids' Choice Awards se konal 28. března 2009 v Pauley Pavilion v Los Angeles. Moderování se ujal herec Dwayne Johnson. Online hlasování bylo spuštěno 2. března 2009. V průběhu večera vystoupila skupina Jonas Brothers a Pussycat Dolls\n\n\n\n\n\n\nNejoblíbenější hlas z animovaného filmu\n\n\n\n\n\n\n\n\n\n\n\n\n\n\n\n\nBig Green Help Award\n"}
{"id": "1097321", "url": "https://cs.wikipedia.org/wiki?curid=1097321", "title": "Al Jazira Club", "text": "Al Jazira Club\n\nAl Jazira Club (celým názvem Al Jazira Sports & Culture Club, arabsky نادي الجزيرة الرياضي الثقافي) je fotbalový klub ze Spojených arabských emirátů, který sídlí v hlavním městě Abú Dhabí. Byl založen v roce 1974.\n\n"}
{"id": "1097325", "url": "https://cs.wikipedia.org/wiki?curid=1097325", "title": "Žytkavičy", "text": "Žytkavičy\n\nŽytkavičy (bělorusky \"Жыткавічы\", rusky \"Житковичи\") je běloruské město, které se nachází v Homelské oblasti, 238 km západně od Homelu, 229 km od Minsku a 25 km od města Turaŭ a železniční stanice na trase Homel — Luniněc. V roce 2010 zde žilo na 15,9 tisíc obyvatel.\n\nJméno bývalé bohaté a splavné řeky Žytkaŭka pravděpodobně pochází od jezera Žyd, podle kterého město dostalo své jméno.\n\nPrvní písemná zmínka pochází k roku 1500, kdy byla součástí Sluckého knížectví Litevského velkoknížectví pod jménem Žydkavičy (bělorusky Жыдкавічы). Prvním známým majitelem osady byla rodina Kučuki-Sjestryncevičy.\n\nV důsledku druhého dělení Polska v roce 1793 se stala osada součástí Ruského impéria a centrem farnosti Mazyrského povětu Minské gubernie. V tomto roce zde bylo 79 obydlí a městem procházelo spojení Mazyr—Davyd-Haradok, v provozu byla i pošta.\n\nZejména po výstavbě Polesské železniční tratě na místě bývalých vesnic Zarečča a Bjarežža v roce 1886 se začalo vytvářet pracovní sídlo Žytkavičy. Začal se rozvíjet průmysl zastoupený především dřevozpracujícími a zemědělskými podniky. Od této chvíle začíná Žytkavičy vystupovat jako největší sídlo v kraji a na počátku 20. století překonává město Turaŭ v počtu obyvatel.\n\nOd roku 1924 je centrem rajónu a od roku 1938 městským sídlem. Od roku 1954 je součástí Homelské oblasti a od roku 1971 je Žytkavičy město. Obyvatelstvo se zabývá především zemědělstvím a včelařstvím.\n\nVe španělském červeném štítu je vlnitý stříbrný pás a nad ním erb Sjastrynec ve stříbrné barvě. Zvlněný stříbrný pás symbolizuje řeku Hnilicu. Sjastrynecký erb je památka po Kučukach-Sjestryncevičých, prvních známých majitelích osady.\n\nVe městě jsou lesnické, dřevozpracující a potravinářské podniky, meteorologická stanice a hotel Polesí. Na okraji města jsou velká ložiska hnědého uhlí.\n\nMěsto je administrativně rozděleno na 5 mikrorajónů\n\nPřes město prochází železniční trať Brest — Homel, Homel — Luniněc a dálnice Brest — Homel, Minsk — Mikaševičy, Žytkavičy — Stolin, Žytkavičy — Ljuban. V provozu je železniční stanice a autobusové nádraží.\n\n\n\n\n\n\n\n\n\n\n\n\n\n"}
{"id": "1097326", "url": "https://cs.wikipedia.org/wiki?curid=1097326", "title": "Emilia Schüleová", "text": "Emilia Schüleová\n\nEmilia Schüleová (* 28. listopadu 1992, Blagověščensk, Rusko) je německá filmová a televizní herečka.\n\nNarodila se v Rusku v rodině německých přistěhovalců. Od roku 1994 žije v Německu. Od dětství se věnovala profesionálnímu tanci, v roce 2005 uspěla v soutěži \"Talents Getting Started\", poté účinkovala v televizních reklamách. Jejím největším úspěchem byla jedna z hlavních rolí ve filmu pro mládež \"Freche Mädchen\". Je držitelkou hereckých cen Goldene Kamera a Deutscher Schauspielerpreis.\n\n\n"}
{"id": "1097331", "url": "https://cs.wikipedia.org/wiki?curid=1097331", "title": "Česko Slovensko má talent (1. řada)", "text": "Česko Slovensko má talent (1. řada)\n\nPrvní řada Česko Slovensko má talent měla premiéru 29. srpna 2010 a finále proběhlo 28. listopadu 2010 na stanicích Prima a TV JOJ. Vítězem se stalo akrobatické duo Dae Men, které získalo 100 tisíc euro a možnost vystoupit v Las Vegas. Pozici moderátorů obsadili Martin Rausch a Jakub Prachař, do poroty zasedli Jaro Slávik, Lucie Bílá a Jan Kraus.\n\nPůvodně zamýšlela \"Česko Slovensko má talent\" odvysílat TV Markíza, která již dříve uvedla \"Slovensko má talent\", společně s TV Nova, ale včas neuplatnila opci. Nakonec práva na vysílání získala TV JOJ a společně s Primou se rozhodly odvysílat federativní verzi této show. TV Nova dříve možnost získat práva na \"ČSMT\" několikrát odmítla a začala se o práva zajímat až poté, co o ně měla zájem TV Prima. Show byla dokonce nabízená také České televizi. Konkurenční televize proto uvedly vlastní talentovou show \"Talentmania\".\n\nCastingy před producenty show se konaly v těchto městech:\nPo producentských castinzích následovaly castingy před porotou zde:\n\nSoutěžící jsou seřazeni podle pořadí vystupování v jednotlivých dílech. Celkem bylo 7 semifinálových kol po 8 soutěžících, před startem pátého semifinále bylo oznámeno, že televize přidají do zbývajících kol (tedy 5., 6. a 7. semifinále) vždy po jednom žolíku.\n\nDo finále postupoval přímo vítěz SMS hlasování. Druhého finalistu vybrala porota, která rozhodovala o soutěžících, kteří po hlasování diváků skončili na druhém a třetím místě.\nV rámci večera vystoupila skupina Old School Brothers, vítěz \"Slovensko má talent\".\nV rámci večera vystoupila skupina Nightwork s hitem „Tepláky“.\nV pátém semifinále vystoupil slovenský rapper Rytmus.\nHvězdným hostem byla skupina Die Happy s Martou Jandovou, která předvedla rockovou coververzi „Survivor“ od Destiny's Child.\nV posledním semifinále vystoupili zpěvák Arash s Rebeccou s písní „Temptation“ a Xindl X s Olgou Lounovou s písní „Láska v housce.“\nFinále proběhlo 28. listopadu 2010 a vítězem první řady se stalo akrobatické duo Dae Men. Ve finále vystoupili Lucie Bílá s písní od AC/DC „All Night Long“ a taneční skupina Old School Brothers. Ve finále byla řečena finálová trojice a posléze pouze vítěz soutěže. Druhé ani třetí místo nebylo zveřejněno, zakazuje to licence k show. Později se však dostalo na veřejnost.\n<onlyinclude>\n\n</onlyinclude>\n"}
{"id": "1097333", "url": "https://cs.wikipedia.org/wiki?curid=1097333", "title": "Vojtěch Blatný", "text": "Vojtěch Blatný\n\nVojtěch Blatný (24. dubna 1864 Lovčice – 16. února 1954 Brno) byl sbormistr a varhaník působící v Brně.\n\nV letech 1886-1888 studoval na varhanické škole u Leoše Janáčka. Jeho spolužáky byli například Cyril Metoděj Hrazdira či Maxmilián Koblížek.\n\nPůsobil jako choralista brněnské katedrály svatého Petra a Pavla. Dále byl varhaníkem kostela svatých Janů a později kostela svatého Tomáše.\n\nJako sbormistr vedl sbor Cyrilské jednoty v Brně a další sbory.\n\n"}
{"id": "1097335", "url": "https://cs.wikipedia.org/wiki?curid=1097335", "title": "Žalm 126", "text": "Žalm 126\n\nŽalm 126, též známý jako Šir ha-ma'alot (: , „píseň stupňů“ nebo také „poutní píseň“), je žalm z Knihy žalmů a jedna z poutních písní. V latinském překladu Knihy žalmů je znám pod názvem \"\". V judaismu se na šabat a o svátcích zpívá před birkat ha-mazon („požehnání po jídle“). Tento zvyk vychází z halachické povinnosti připomínat si zničení jeruzalémského chrámu i v okamžicích radosti a spokojenosti (zde: sytosti). Ve všedních dnech se za tímto účelem recituje žalm 137, který se však svou pochmurnou atmosférou do radostné atmosféry šabatu a svátků; zkáza chrámu je proto připomínána nepřímo, jako nevyslovený kontrast s radostí z vykoupení a návratu, která je tématem tohoto žalmu\n\nZpívá se v různých melodiích. Melodie, vytvořená chazanem Josefem Rosenblattem, byla po vzniku Izraele navržena na národní hymnu tohoto státu. Tou se nakonec stala ha-Tikva, do té doby hymna sionistického hnutí.\n"}
{"id": "1097338", "url": "https://cs.wikipedia.org/wiki?curid=1097338", "title": "Fajrúz", "text": "Fajrúz\n\nFajrúz (arabsky \"Tyrkysová\", také přepisováno jako Fairuz, Fairouz nebo Fayrouz, nar. 20. listopadu 1934) je libanonská zpěvačka, vlastním jménem Nuhád Vadí Haddád. Pochází z křesťanské rodiny, po svém manželovi, skladateli Assi Rahbanim se stala členkou řeckopravoslavné církve. Je považována za jednu z nejslavnějších zpěvaček navazujících na arabskou hudební tradici. Vystupovala na mezinárodním hudebním festivalu v Baalbeku, v londýnské Royal Albert Hall, newyorské Carnegie Hall a pařížské Olympii, účinkovala také ve filmech a muzikálech. Její syn Ziad Rahbani je spisovatel a hudební skladatel.\n\n\n"}
{"id": "1097339", "url": "https://cs.wikipedia.org/wiki?curid=1097339", "title": "960", "text": "960\n\n\n\n"}
{"id": "1097340", "url": "https://cs.wikipedia.org/wiki?curid=1097340", "title": "Mistrovství světa v kriketu", "text": "Mistrovství světa v kriketu\n\nMistrovství světa v kriketu (\"ICC Cricket World Cup\") je vrcholná mezinárodní soutěž v kriketu varianty One Day International. Pořádá se jednou za čtyři roky. Poprvé se šampionát konal v roce 1975, od té doby proběhlo jedenáct mistrovství. Turnaje se účastní deset řádných členů International Cricket Council, které doplní na čtrnáctku účastníků nejlepší týmy z ICC Intercontinental Cup.\n\nMS v kriketu je třetí nejsledovanější sportovní událostí na světě.\n\n"}
{"id": "1097341", "url": "https://cs.wikipedia.org/wiki?curid=1097341", "title": "Takao", "text": "Takao\n\nTakao může odkazovat na:\n\n\n\n"}
{"id": "1097342", "url": "https://cs.wikipedia.org/wiki?curid=1097342", "title": "Sabáh Fachrí", "text": "Sabáh Fachrí\n\nSabáh Fachrí (anglický přepis Sabah Fakhri, * 2. května 1933 Aleppo) je syrský zpěvák pocházející z Aleppa a interpretující klasickou arabskou hudbu. Koncertoval v řadě zemí světa, i mimo oblast arabské kultury. Používá obvykle písňové texty (muwaššahát) klasických básníků, jako byli Abú Firás al-Hamdání nebo Al-Mutanabbí. Od roku 1998 byl jako zástupce umělců členem syrského parlamentu.\n"}
{"id": "1097345", "url": "https://cs.wikipedia.org/wiki?curid=1097345", "title": "Pieris japonská", "text": "Pieris japonská\n\nPieris japonská (\"Pieris japonica\") je druh neopadavých listnatných keřů čeledi vřesovcovité, původní v horských oblastech. Kvete v březnu a dubnu, kvetení může opakovat během roku.\n\nČína, Japonsko a Taiwan.\n\nPodle biolib.cz je pro druh s označením \"Pieris japonica\" používáno více rozdílných názvů, například \"Andromeda japonica\",\n\"Lyonia popowii\" nebo \"Pieris polita\".\n\nVe starší literatuře (např. Hieke) je český název udáván většinou v mužském rodě pieris japonský, v novější literatuře (Koblížek, Skalická) v ženském.\nVe starší literatuře je používán název draslavec japonský\nKeř dorůstající výšky 1-4 m, vzácně více. Roste poměrně pomalu. Listy jsou kopinatě vejčité, 2-10 cm dlouhé a 1-3,5 cm široké, kožovité a s celými nebo zubatými okraji. Mladé listy na jaře bývají obvykle zářivě zbarvené, bronzové, červené nebo růžové barvy. Květy mají zvonkovitý tvar, jsou 5-15 mm dlouhé, bílé nebo růžové a tvoří hrozen 5-12 cm dlouhý. Plod je dřevitá tobolka, dělená do pěti dílů tak, aby se uvolnilo mnoho malých semen.\nVyžaduje polostín, lehkou, humózní, kyselou půdu. U pestrolistých druhů je třeba zimní ochrany proti mrazu. Některé zdroje uvádějí mrazuvzdornost do -27 °C.\n\n"}
{"id": "1097349", "url": "https://cs.wikipedia.org/wiki?curid=1097349", "title": "Cerendžavyn Enchdžargal", "text": "Cerendžavyn Enchdžargal\n\nCerendžavyn Enchdžargal (; * 26. října 1984) je mongolský fotbalový obránce a reprezentant, který v současnosti působí v mongolském klubu Erčim Ulánbátar.\nV A-mužstvu Mongolska debutoval v roce 2000.\n\n"}
{"id": "1097356", "url": "https://cs.wikipedia.org/wiki?curid=1097356", "title": "Clermont Foot", "text": "Clermont Foot\n\nClermont Foot (celým názvem Clermont Foot Auvergne 63) je francouzský fotbalový klub z města Clermont-Ferrand, který působí ve druhé lize Ligue 2 (v sezoně 2014/15). Byl založen v roce 1990 (předchůdce v roce 1911) a svoje domácí utkání hraje na Stade Gabriel Montpied s kapacitou cca 10 360 diváků. Klubové barvy jsou červená a modrá.\n\nV květnu 2014 se stal prvním evropským profesionálním fotbalovým klubem, jehož mužský A-tým převzala žena-trenérka, byla to Portugalka Helena Costa. Ta však v červnu 2014 rezignovala a mužstvo převzala Francouzka Corinne Diacre.\n\n\"Aktuální k 15. 2. 2015\n\n"}
{"id": "1097357", "url": "https://cs.wikipedia.org/wiki?curid=1097357", "title": "FlowerChecker", "text": "FlowerChecker\n\nČeská společnost FlowerChecker, založená v roce 2014 trojicí doktorandů Ondřejem Veselým, Ondřejem Vildem a Jiřím Řihákem za účelem poskytování služby identifikace rostlin pomocí stejnojmenné mobilní aplikace pro platformy Android i iOS .\n\nAplikace byla v roce 2014 nominována na cenu Křišťálová Lupa v kategorii mobilní služba.\n\nRostliny ve službě FlowerChecker určují specialisté. Těm pomáhá interně vyvíjený systém strojového učení, který fotky klasifikuje a specialistům navrhuje názvy druhů.\n\nV květnu 2018 společnost spustila Plant.id – službu plně automatického určování rostlin pomocí strojového učení. O rok později získala Plant.id v soutěži AI Awards ocenění Nápad roku. Služba pro tuto klasifikační úlohu využívá neuronovou síť natrénovanou na fotkách rostlin určených specialisty. Služba je nabízena formou API a je zaměřená na firmy, jedná se tedy o B2B obchodní model.\n\n\n"}
{"id": "1097358", "url": "https://cs.wikipedia.org/wiki?curid=1097358", "title": "Vládce (Pán času)", "text": "Vládce (Pán času)\n\nVládce (v originále ) je stále se vracející nepřítel v britském sci-fi televizním seriálu Doctor Who a jeho spin-offů. Vládce je Pán času, tudíž stejná rasa jako Doktor (hlavní postava), a je jeho nepřítelem napříč celým seriálem. Rasa Pánů času umí využít schopnost regenerace, a tím kompletně změnit postavu a charakter, a to celkem dvanáct krát (tzn. 13 životů), proto postavu Vládce, stejně tak jako postavu Doktora, hraje vícero herců.\n\nKreativní tým pojal Vládce jako vracejícího se nepřítele (jako „profesor Moriarty v cyklu o Sherlocku Holmesovi“.) Poprvé se objevil v díle Terror of the Autons (1971). Titul Master byl záměrně vybrán producentem Barrym Lettsem a dramaturgem Terrance Dicksem, protože stejně jako Doktor, to byl titul udělený od akademického titulu.\n\nBarry Letts měl pro tuto roli vybraného jediného herce. Roger Delgado, který měl za sebou dlouhou kariéru plnou hraním záporných postav, se již dlouho chtěl do tohoto kultovního seriálu dostat. Už v minulosti působil u Barryho Lettse a byl dobrý přítel Jona Pertweeho (třetí Doktor).\n\nMalcolm Hulke řekl o postavě Vládce a jeho vztahu s Doktorem: „Byl to zvláštní vztah mezi Vládcem a Doktorem: Cítil jsem, že Vládce by opravdu rád zabil Doktora … ale Doktor byl jediný člověk jako on v té době v celém vesmíru, odpadlík Pánů času a s trochou nadsázky byli oba partneři v trestné činnosti.“\n\nPrvní inkarnaci hrál Roger Delgado. který se specializoval na hraní záporných postav. Hraní Vládce mu šlo, ale hrál ho pouhé dva roky, od roku 1971 do roku 1973 až do své smrti. Tato inkarnace se objevovala za éry třetího Doktora. Tři roky se pak Vládce neobjevil až do roku 1976 za éry čtvrtého Doktora, a to z velké části pod maskou. To si ho zahrál Peter Pratt kupodivu jen ve čtyřech epizodách (1 příběh) a v roce 1981 Geoffrey Beevers, taktéž v masce také v jednom příběhu ve čtyřech epizodách. Tyto dvě podoby vládce hrály stále dějově tatáž inkarnaci, jen v rozkladu. Pak se Vládce rozhodne ukrást tělo vědci Tremasovi a tím konečně přichází inkarnace vypadající jako Pán času (tudíž i jako člověk, z vnějšku vypadají tyto rasy shodně) v podání Anthonyho Ainleyela. Tato postava zde zůstává po celý zbytek klasického pořadu tzn. až do roku 1989 a bojuje s pátým, šestým a sedmým Doktorem. Ve filmu Doctor Who, mezi fanoušky někdy zvaným i Enemy Within, ovšem tento název není oficiální, hrají Vládce Gordon Tipple na začátku a poté Erice Roberts. Po obnovení seriálu v roce 2005 nejdříve nebylo po Vládci ani stopy, ovšem ve třetí sérii se objevuje postava starého profesora, hraného Derekem Jacobim, který zjišťuje, že v časové válce použil přístroj na předělání Pána času na člověka, aby se ukryl před válkou. A proto Vládce tento přístroj použije znovu a stane se z něj opět Pán času a hned zregeneruje do nové inkarnace v podání Johna Simma. Ta bojuje s desátým Doktorem ve dvou příbězích na konci třetí (2007) a čtvrté série (2010). Dále se Vládce 4 roky neobjevuje až v roce 2014 v první ženské roli v podání Michelle Gomez. Už si ale neříká The Master (Vládce), nýbrž The Missy (Panička). Poslední dosud známou inkarnací Vládce si zahrál Sacha Dhawan.\n\n"}
{"id": "1097359", "url": "https://cs.wikipedia.org/wiki?curid=1097359", "title": "TýTý 2014", "text": "TýTý 2014\n\nVyhlášení 24. ročníku ankety TýTý 2014 se konalo 11. dubna 2015 v Divadle na Vinohradech. Večerem provázel Karel Šíp a přímým přenosem jej od 20 hodin vysílala Česká televize. Ankety se zúčastnila televize Prima, TV Barrandov a Česká televize.\n\n"}
{"id": "1097360", "url": "https://cs.wikipedia.org/wiki?curid=1097360", "title": "Národní jednota pro jihozápadní Moravu", "text": "Národní jednota pro jihozápadní Moravu\n\nNárodní jednota pro jihozápadní Moravu (NJJM) byl český národně obranný spolek založený 26. dubna 1886 v Telči. Stejně jako německé bundy, které spolupracovaly s německým školským spolkem Deutscher Schulverein, opírala Národní jednota pro jihozápadní Moravu svou činnost o Ústřední matici školskou. NJJM se zaměřovala na Jihlavsko, Brněnsko a území od Dačicka k Břeclavi. Výnosem ministerstva vnitra dne 4. dubna 1939 byla činnost jednot a matic zastavena a vytvořen svazek Národní matice, kterou Úřad říšského protektora 15. června 1943 zrušil a její majetek propadl Třetí říši. Po osvobození v roce 1945 se NJJM snažila o obnovení, ale 28. února 1948 komunistická vláda činnost všech jednot a matic definitivně ukončila.\n\nNárodní jednota pro jihozápadní Moravu byla založena přípravným výborem v Telči v roce 1885 a její stanovy schválily příslušné úřady 13. 4. 1886. Vznik NJJM ve městě je úzce spojen se založením muzejního spolku a telčským muzeem, které bylo otevřeno dne 25. prosince 1886. Na vzniku NJJM se podílel zejména JUDr. Josef Sobotka, profesorský sbor místního reálného gymnázia a učitelé z ostatních místních škol. V roli mecenáše vystupoval příslušník místní šlechtické rodiny Podstatských z Lichtensteina. Na přelomu let 1888/89 došlo k přemístění ústředního vedení do Brna a v Telči nadále působil její místní odbor.\n\nČinnost Národní jednoty pro jihozápadní Moravu v oblasti školství víceméně doplňovala aktivity Ústřední matice školské v národnostně smíšených oblastech na Jihlavsku, Brněnsku a území od Dačicka k Břeclavi. V Telči založila nejprve měšťanskou školu. Na Dačicku se ale pokus o založení kamenické školy a menšinové školy v Horním a Dolním Radíkově nezdařil a zemský sněm žádost zamítl. Ústřední výbor se musel spokojit s několika stipendijními místy na kamenické škole v Hořicích. Hlavní oblastí zájmu se stalo hlavně Brno a okolí. Od roku 1914 podporovala mateřské školy v Nových Černovicích, Jundrově, Novém Lískovci a Hustopečích, obecnou školu v Komárově, Miroslavi a Želeticích, měšťanskou školu v Dolních Kounicích. V Telči přibyla lidová malírna a dámský odbor se zasloužil o vydržování dívčí školy s penzionátem ve Světlé a ve Velkém Meziříčí. Pro české školy agitovala na veřejných schůzích nebo roznášela letáky. Rodiče se většinou rozhodli pro tu národní školu (českou či německou), která nabídla více (vánoční nadílku, peníze nebo naturálie). JUDr. Vilém Veleba umožnil Národní jednotě pro jihozápadní Moravu v roce 1909 využívat větší část svého domu ve Hvězdové ulici ve Znojmě, kde mohla být otevřena česká hospodářská škola a v roce 1910 založil českou měšťanskou školu Znojemské matice. Po roce 1918 se věnoval i nadále rozvoji českých škol a české kultury ve Znojmě.\n\nJako celé české národní hnutí čerpala i NJJM při lidovýchově z epochy husitství a české reformace. Jistý problém ale činil výklad postoje Moravy k husitskému hnutí a moravští nacionalisté si neváhali sporné body prohusitského výkladu dějin odůvodnit. Jak v přednáškové činnosti tak i v knihovnách a při řadě slavností převládala témata Jan Hus, Jan Žižka, Jan Amos Komenský, František Ladislav Čelakovský, František Palacký nebo Karel Havlíček Borovský a přenosné knihovny pro místní odbory nesly jejich jména. Například v roce 1898 NJJM obstarala sto kompletních sad Palackého díla a místní odbor v Rakvicích spisy Svatopluka Čecha a třicet uměleckých vyobrazení Husa a Žižky. Protikatolické tendence ochranných jednot se odrážely v těsné spolupráci se Sokolem. Na Moravě ale řada funkcionářů a členská základna vyrůstala v katolické víře, takže se v NJJM rozšířilo i vlastenecké klerikální křídlo. V roce 1916 působil v ústředním výboru NJJM opat benediktinského kláštera Prokop Šup.\n\nMimo vydávání cestopisů, značení turistických tras nebo stavění rozhleden využívaly Národní jednoty tak jako německé bundy „kočující učitele”, kteří sehráli vedle knihoven v šíření českého nacionalistického aktivismu ve venkovských regionech nezastupitelnou roli. V roce 1906 téměř každý místní odbor NJJM vlastnil knihovnu s počtem přibližně padesáti svazků. V Brně založila NJJM společně s „Ženským vzdělávacím spolkem Vesna” v roce 1891 „Veřejnou knihovnu pro lid”. Okrskové nebo jednatelské odbory zajišťovaly přenosné knihovny a v roce 1901 se jejich počet v „ohrožených oblastech” pohyboval kolem dvaceti. Český tisk zdarma se mohl do místních jednot šířit díky finančním darům od spolků, jednotlivců, redakcí a nebo formou dárcovského předplácení. Členové místního odboru v Novém Městě na Moravě založili „Horácké“ muzeum.\n\nPři sčítání lidu a ve volbách se zviditelňovaly tak jako všechny obranářské spolky i Národní jednoty. Například Národní jednota pošumavská vydala brožuru „Poučení o sčítání lidu” a ve spolupráci s Národní jednotou severočeskou knihu „Naše menšiny a smíšené kraje na českém jihu”. V roce 1901 probíhalo v místních odborech soukromé sčítání lidu a přirozeně dopadlo oproti oficiálnímu sčítání v český prospěch, jelikož komisaři soukromého sčítání využili i dětí ze smíšených rodin. Ústřední vedení NJJM se na začátku dvacátého století na takových velkých akcích jako probíhaly na severu a jihu Čech nepodílela a sčítání českého obyvatelstva na jižní Moravě prováděla jen lokálně. Mimo několika přednášek, agitačních schůzí a letáků vydala také brožuru „O sčítání lidu”. Nejvíce se angažovaly místní odbory Brno I, Brno II a Moravské Budějovice.\n\nNárodní jednota pro jihozápadní Moravu působila převážně ve venkovském a polovenkovském prostředí a její těsné vazby na český odbor Zemědělské rady v Brně dokládají její vysocí funkcionáři tvořící i členskou základnu NJJM. Mezi zakládajícími členy NJJM se objevil i „Klub agrárních poslanců” ve Vídni a v roce 1911 také „Klub agrárních poslanců\nzemských”. Zemědělská rada moravská také dotovala NJJM sazenice nebo nákup zemědělských strojů. V roce 1903 pořádala akci pro krupobitím postižené Strakonicko. Místní odbory NJJM se angažovaly i ve volbách do zemědělské rady a úsilí ústředního výboru o volební právo bylo korunováno v roce 1912 přímou i nepřímou volbou ze šedesáti odborů. Celkem pozdní decentralizace NJJM a nedostatek financí zapříčinily její neúčast v obecních volbách. Boje o obecní zastupitelstva vedla NJJM hlavně v Brně a okolí. V roce 1913 došlo například v Dolních Kounicích mezi českou a německou stranou ke kompromisu. Politické zaměření funkcionářů a jejich účast v zemském sněmu dokládá tabulka:\n\nVedle práva na vzdělání v mateřském jazyce se dařilo NJJM ovlivňovat i různá odvětví ekonomiky. V roce 1906 založila „Úvěrní ústav”, který „financoval nákup pozemků, stavbu budov nebo úpravu vhodných prostor pro menšinové školy”.\n\n„Jubilejní fond” zřízený pro nákup pozemků byl obdobou německého prodeje dvoukorunových úpisů k získávání usedlostí. V roce\n1912 přinesla „Věcná loterie” více než padesát tisíc korun do fondu pro podporu českých škol. Kampeličku zřídila v roce 1903 v Plenkovicích (Spořitelní a záloženský spolek Plenkovice). Dárci financí byla nejen Zemědělská rada moravská, ale i zemský výbor, obce, záložny nebo spolky.\n\nNa podporu regionálního průmyslu založila NJJM v roce 1909 v Brně „Moravskou ústřednu pro lidový průmysl” (s podíly po padesáti korunách) a „prodejnu v Zámečnické ulici”. Mimo zakládání hospodářských škol na jazykové hranici do ekonomické podpory zahrnovala i zajišťování učednických míst a zpětné umístění vyučené mládeže v ohroženém regionu. Z tohoto důvodu zřídila „Spolek pro podporu studentského cestování”. Odbytištěm regionálních výrobků se staly „Vánoční tržnice”. NJJM ji pořádala s „Ústředním spolkem živnostníků”. Dále organizovala hospodářské kurzy a přednášky o moderním zemědělství, účetnictví a ekonomice.\n\nPolitika sociální péče u NJJM cílila jako u všech Národních jednot uplácením a přesvědčováním rodičů, vánočními nadílkami, polévkovými ústavy, sbírkami na ošacení, zaplacením nebo odpuštěním školného na děti českých dělníků. Po vzoru německých Schutzvereinů podporovala nárůst počtu českých dětí na jazykové hranici formou sirotčinců. Mimo dětí mířila v sociální politice také na rolnictvo a malé živnostníky, což odpovídalo území moravského venkova. V roce 1909 probíhala akce s přispíváním do speciálního fondu Zemědělské rady moravské. Problematika sociálního zabezpečení českého dělnictva se NJJM týkala jen okrajově. Převažovala témata starobního, nemocenského a úrazového pojištění a proto podporovala zakládání nemocenských pokladen. Místní odbor v Moravských Budějovicích ale podpořil například dvaceti korunami české stávkující dělníky v Mostě.\n\nNárodní jednota pro jz. Moravu pořádala 4. září 1927 u příležitosti jihomoravské výstavy ve Znojmě krajinský sjezd českých menšin z oblasti jz. Moravy, kterého se účastnili delegáti a členové odborů Národní jednoty, sokolských jednot, hasičských jednot, učitelstva a zástupci různých místních korporací ze Znojemska, Mikulovska, Hustopečska, Mor. Krumlovska, Dačicka, Jihlavska a Mor. Budějovicka. Z Brna se zúčastnilo na 500 členů jednotlivých odborů a korporací. V budově Besedy se konala krajinská pracovní konference, které se účastnilo na 150 delegátů. Předsedal starosta NJ Jan Máša a jednatel NJ prof. B. Kryčer. Po konferenci následovala veselice ve znojemské sokolovně.\n\nNárodní jednota pro jz. Moravu se sídlem v Brně, jíž předsedal Jan Máša, čítala v roce 1930 742 místních odborů, z toho 114 hraničářských. Počet členů v jednotlivých odborech činil 46 920 a v ústředí 680, takže celkem se jednalo o 47 600 osob. Odbory NJ založily 72 zábavných kroužků, 38 divadelních, 6 pěveckých, 10 hudebních, 9 dámských, 2 kulturní, 3 turistické a 9 spořitelních.\n\nPočet okrsků byl v roce 1919 rozšířen o jeden ve Vranově n/D s nově založenými 8 hraničářskými odbory (Dešná, Korolupy, Lubnice, Vratěnín, Uherčice, zastřešující od roku 1922 Klub českých turistů s noclehárnou, Popice, Vlasatice, Štítary, Hor. Hýnčina), které měly své české ochranitelky (celkem 120 hraničářských ochranitelek). Nové sekretariáty zřídila NJ v Jihlavě a ve Znojmě.\n\nV roce 1919 vznikla odbočka Národní jednoty také ve Slavonicích, Starém Hobzí, Cizkrajově a v Nových Sadech. Ve stejném roce byly v těchto obcích zřízeny také české menšinové školy. V letech 1920 až 1923 činnost spolku pokračovala i v Českém Rudolci, Dolním Radíkově, Lipolci, Matějovci a v Peči, jako poslední byly roku 1924 založeny jednoty v Písečném a Dolním Bolíkově.\n\nNJJZM věnovala velkou péči hraničářskému školství. Počátkem školního roku 1929-30 otevřela nové školy: v Nových Mlýnech, v Salavicích, ve Vlasaticích, v Popicích, ve Vratěníně, v Uherčicích a měšťanské školy v Lubnici a v Chornicích. Celkem spravovala v oblasti NJ pro jz. Moravu 125 obecných škol s 217 třídami a 12 poboček, 29 škol měšťanských s 82 třídami, 13 pob. a 12 učebních běhů (8 372 dětí):\n\n\nMimo škol obecných a měšťanských zřídila celkem 102 mateřských škol s 2 229 dětmi. NJ podporovala také 4 živnostenské školy pokračovací a 3 školy hudební. Lidová malírna v Telči zaměstnávala v dílně 12 malířek keramiky. Žákům z chudých rodin poskytovala školní potřeby, ošacení a vánoční nadílky (v roce 1930 v hodnotě přes 140 000 Kč). Obory NJ pro jz. Moravu vlastnily 87 hraničářských knihoven s 12 874 svazky. Četné knihovny propůjčila také jako základ obecním knihovnám. Při knihovnách zřizovala také čítárny, pořádala přednášky (celkem 905) a vzdělávací kurzy. Divadelní kroužky zahrály 685 představení a 228 odborů vlastnilo jeviště. Hospodářská činnost sestávala ze zakládání ovocnářských a štěpařských školek, kursů šití, kurzů hospodyňských, hospodářských výstav, vysazování stromků, zakládání sušáren ovoce, okrašlování obcí a jejich zalesňování, z chovu drůbeže, včel, dobytka, meliorací atp. Největší zájem samozřejmě jevila o pozemkovou reformu a dosazování českých lidí do pohraničí. Za tímto účelem uvedla do běhu «Pachtovní a kolonisační družstvo» a «Stavební a bytové družstvo». Obě družstva zajišťovala českému obyvatelstvu půdu, domky anebo byty. Přes veškerou snahu a agitaci zůstávala podle vyjádření NJ „česká veřejnost nevšímavá”.\n\n\n\n\n"}
{"id": "1097361", "url": "https://cs.wikipedia.org/wiki?curid=1097361", "title": "James Montgomery", "text": "James Montgomery\n\nJames Montgomery (4. listopadu 1771, Irvine – 30. dubna 1854, Sheffield) byl skotský básník a žurnalista. Jako redaktor The Sheffield Iris byl dvakrát vězněn kvůli politickým článkům. Je autorem popisných a didaktických básní \"Poutník ve Švýcarech\", \"Západní Indie\", \"Greenland\", \"Svět před potopou\", \"Pelikán Island\" a dalších.\n\nMontgomery se narodil v Irvine v Ayrshire v jihozápadním Skotsku jako syn pastora a misionáře. Zatímco jeho rodiče odešli do západní Indie, kde během jednoho roku oba zemřeli, on byl poslán na školení pro ministerstvo v Moravské škole ve Fulnecku, poblíž Leedsu. Byl dán do učení k pekaři, poté pracoval jako skladník. Poezii si ale zamiloval a hodně četl. Po několika dalších dobrodružstvích, včetně neúspěšného pokusu o vstup mezi londýnské literáty, se v roce 1792 přestěhoval do Sheffieldu, kde se stal asistentem Josefa Galese, dražebníka a knihkupce. Aby posléze v roce 1794 zabránil politickému stíhání vůči své osobě, začal Montgomery používat pseudonym \"Sheffield Iris\".\n\nV dobách politické represe byl dvakrát na základě obvinění z pobuřování uvězněn. Poprvé to bylo v roce 1795 kvůli básni oslavující pád Bastily; podruhé v roce 1796 za kritiku soudce. V roce 1797 vydal brožuru básní napsaných během jeho zajetí \"\"Vězeňské kratochvíle\"\". Po nějaký čas byly noviny \"Iris\" v Sheffieldu jediné.\n\nMezitím Montgomery nadále psal poezii a dosáhl slávy básní \"\"Poutník Švýcarskem\"\" (1806), která obsahuje šest slok sedmislabičných čtyřverší. V roce 1812 vydává \"\"Svět před potopou\"\", část historické rekonstrukce v deseti zpěvech.\n\nMontgomery používá také hrdinské dvojverší pro \"\"Svět před potopou\"\" (1812), kus historické rekonstrukce v deseti zpěvů. V návaznosti na to potom \"\"Myšlenky na kolech\"\" (1817). Jeho další velkou básní byla \"\"Grónsko\"\" (1819), báseň v pěti zpěvech.\n\n"}
{"id": "1097363", "url": "https://cs.wikipedia.org/wiki?curid=1097363", "title": "Martín Alonso de Córdoba", "text": "Martín Alonso de Córdoba\n\nMartín Alonso de Córdoba, lat. Martinus Alphonsus a Corduba nebo Martinus Alfonsi Cordubensis (kolem 1400 Córdoba (Španělsko) – 5. července 1476 Valladolid) byl augustinián, spisovatel a teolog.\n\nPocházel pravděpodobně z Cordoby kolem roku 1400. Studoval na generálních studiích řádu v Salamance, Zaragoze a v Toulouse, kde později taky akademicky působil.\nGenerální převor řádu ho v roce 1420 jmenoval lektorem Sentencií v Salamance. Od roku 1431 vyučoval teologii v Toulouse, kde v roce 1436 získal titul magistra teologie. V roce 1451 – 1453 byl vikářem konventu Řádu svatého Augustina v Salamance a od roku 1470 generálním vikářem řádu ve Valladolidu. Zemřel 5. července 1476 ve Valladolidu.\n\n\n"}
{"id": "1097365", "url": "https://cs.wikipedia.org/wiki?curid=1097365", "title": "Camel Active", "text": "Camel Active\n\nCamel Active Master License Corporation GmbH (CMLC) je německá oděvní společnost specializující se na outdoorovou módu s nádechem urbanistického stylu.\n\nV 80. letech vznikl Camel-Shop inspirován závody Camel Trophy pořádané americkou společností RJ Reynolds Tobacco.\nOd roku 2001 vlastní německá firma Seidensticker v Bielefeldu licence značky Camel Active a prodává tak přes svou dceřinou společnost CMLC (Camel Active Master License Corporation) GmbH. Obuv je pro Camel active footwear vyráběna převážně firmou Gabor, hodinky Mondaine, oblečení firmou Bültel Bekleidungswerke.\n\n"}
{"id": "1097368", "url": "https://cs.wikipedia.org/wiki?curid=1097368", "title": "Stažení srbské armády na Korfu", "text": "Stažení srbské armády na Korfu\n\nStažení srbské armády na Korfu, známé též pod názvem Srbská golgota, nebo také Albánská golgota probíhalo na přelomu let 1915/1916 v závěru tzv. Srbské kampaně za první světové války.\n\nV roce 1915 vstoupilo Bulharsko do války na straně Trojspolku. Dlouhodobý a úspěšný odpor, který srbští vojáci kladli na severu země Rakousko-Uhersku, skončil po útoku bulharských vojsk na jižní Srbsko. Tam se nacházelo vedení státu i armády; většina bojujících sil byla dislokována u rakouských hranic a obrana bulharské hranice byla velmi slabá. Bulharsko zahájilo postup dne 15. října 1915 bez vyhlášení války. Ve stejnou dobu zahájily ze severu rakouské a německé jednotky rozsáhlou ofenzivu s cílem postupu směrem na jih.\n\nSamotné Srbsko bylo velmi rychle obsazeno cizími vojsky. Do týdne byla obsazena města Kumanovo, Štip a Skopje. Srbská armáda byla nucena k ústupu na západ země. První kolona v čele s králem a vládou Nikoly Pašiće vyrazila dne 15. listopadu 1915 přes území Kosova k břehům Jaderského moře. Následovaly další kolony, které se přesunovaly buď přes území Černé Hory, nebo severní Albánie. 13. prosince dosáhla většina zbytku vojska oblasti mezi městy Andrijevica a Podgorica. O několik dní později se přesunula k blízkosti města Skadar, kde překročila hranici na území Albánie.\n\nPřestože spojenci ze strany Dohody slibovali vyčerpanému srbskému vojsku pomoc, té se dočkala jen malá část. V lednu 1916 tak cca sto dvacet až sto šedesát tisíc srbských vojáků, kteří dorazili na pobřeží Jaderského moře v Albánii, pokračovalo jižní směrem až do Řecka na ostrov Korfu. Vzhledem k vyčerpanosti a nedostatku zásob; válečným podmínkám a velmi dlouhému pochodu měli srbští vojáci značné ztráty. Rovněž také vypukla epidemie tyfu, která celou situaci pouze zhoršila. Několik tisíc vojáků proto na ostrov Korfu nedoputovalo; jiní i když dosáhli cíle trpěli těžkými podmínkami, neboť se na ostrově samotném nedostávalo jídla, stanů, oblečení i lékařské pomoci.\n\nNemalá část srbských vojáků byla v roce 1918 vrácena zpět do boje. Účastnili se střetů na tzv. Soluňské frontě, odkud se na podzim po jejím prolomení vrátili domů.\n\n"}
{"id": "1097371", "url": "https://cs.wikipedia.org/wiki?curid=1097371", "title": "23. ročník udílení Nickelodeon Kids' Choice Awards", "text": "23. ročník udílení Nickelodeon Kids' Choice Awards\n\n23. ročník Nickelodeon Kids' Choice Awards se konal 27. března 2010 v Pauley Pavilion v Los Angeles. Moderování se ujal herec Kevin James. V průběhu večera vystoupili Miranda Cosgrove, Rihanna a Justin Bieber.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1097404", "url": "https://cs.wikipedia.org/wiki?curid=1097404", "title": "Finále Coupe de la Ligue 2014/15", "text": "Finále Coupe de la Ligue 2014/15\n\nFinále Coupe de la Ligue 2014/15 bylo vyvrcholením Coupe de la Ligue, tedy francouzského ligového poháru ze sezóny 2014/15. Střetly se v něm týmy Paris Saint-Germain FC (zkráceně PSG) a SC Bastia, které se spolu utkaly i v prvním finále v roce 1995.\nMužstvo PSG vedl jako kapitán brazilský obránce Thiago Emiliano da Silva, tým Bastie francouzský defenzivní záložník Yannick Cahuzac.\n\nFinálové utkání se odehrálo 11. dubna 2015 před 72 000 diváky na stadionu Stade de France v Saint-Denis. Již v 19. minutě byl vyloučen Sébastien Squillaci z Bastie. O poločase byl stav 2:0 pro tým PSG, který nakonec soupeře porazil výsledkem 4:0 a radoval se z celkového pátého triumfu. Tým SC Bastia propásl možnost získat vůbec první triumf v této soutěži. Za PSG skórovali dvakrát Zlatan Ibrahimović a Edinson Cavani.\n\nZdroj:\n\n"}
{"id": "1097415", "url": "https://cs.wikipedia.org/wiki?curid=1097415", "title": "Männer wie wir", "text": "Männer wie wir\n\nMänner wie wir (tj. \"Muži jako my\") je německý hraný film z roku 2004, který režírovala Sherry Hormann podle vlastního scénáře. Film popisuje osudy mladého fotbalového brankáře, který byl vyloučen z týmu pro svou homosexualitu, a proto sestavuje vlastní fotbalový gay tým.\n\nEcki žije se svými rodiči v malé vesničce Boldrup v oblasti Münsterland. Pracuje v rodinné pekárně a už od dětství žije pouze fotbalem. Jako brankář hraje v místním klubu FC Boldrup. Jednoho večera je přistižen, jak se líbá s mužem. Následujícího dne je vyloučen z klubu. Aby svým bývalým spoluhráčům dokázal, že i homosexuálové umějí hrát fotbal, rozhodne se sestavit vlastní tým, se kterým by svůj bývalý klub porazil. Odjíždí proto za sestrou Susanne do Dortmundu, aby zde nalezl spoluhráče do svého týmu. Postupně získá několik fanoušků klubu Borussia Dortmund včetně prodavače kebabů Ercina, brazilských dvojčat Ronalda a Ronaldinha a heterosexuálního knihkupce Klause, který vystupuje v klubu inkognito, aby mohl být nablízku Eckiho sestře Susanne. Mezitím se Ecki zamiluje do Svena, který pracuje na civilní službě ve stejné nemocnici jako Susanne. Po měsíci Ecki přijíždí s týmem do Boldrupu, aby zde sehráli zápas. V první polovině se jim moc nedaří, ale nakonec zvítězí.\n\n"}
{"id": "1097418", "url": "https://cs.wikipedia.org/wiki?curid=1097418", "title": "Yannick Cahuzac", "text": "Yannick Cahuzac\n\nYannick Cahuzac (* 18. ledna 1985, Ajaccio, Korsika, Francie) je francouzský fotbalový záložník, který působí v korsickém klubu SC Bastia.\nJeho dědečkem je bývalý fotbalista a trenér Pierre Cahuzac.\n\nV seniorském fotbale debutoval v roce 2005 v dresu SC Bastia.\n\n"}
{"id": "1097421", "url": "https://cs.wikipedia.org/wiki?curid=1097421", "title": "LibreSSL", "text": "LibreSSL\n\nLibreSSL (někdy psáno také \"LibReSSL\") je svobodná implementace síťového protokolu TLS a jeho předchůdce SSL. Implementaci založili vývojáři operačního systému OpenBSD v dubnu 2014 jako fork existující implementace OpenSSL v reakci na to, že v ní byla odhalena závažná bezpečnostní chyba Heartbleed. LibreSSL je uvolněna pod BSD licencí a od verze 2.0 jsou kromě OpenBSD podporovány také operační systémy FreeBSD, Solaris, Linux a Mac OS X.\n\nPřestože se celkově LibreSSL chlubí menším počtem závažných bezpečnostních chyb než OpenSSL, od kterého se oddělila, našla se už i chyba, která se naopak týkala LibreSSL a nikoli OpenSSL: V červenci 2014 bylo odhaleno chybné ošetření práce generátoru pseudonáhodných čísel při forknutí, které mohlo mít za následek, že oba procesy používaly dále stejné semínko náhodnosti.\n\n"}
{"id": "1097424", "url": "https://cs.wikipedia.org/wiki?curid=1097424", "title": "Lasse Schöne", "text": "Lasse Schöne\n\nLasse Schöne (* 27. května 1986, Glostrup, Dánsko) je dánský fotbalový záložník a reprezentant, který hraje od roku 2012 v nizozemském klubu AFC Ajax.\nSchöne nastupoval za dánské mládežnické reprezentační výběry U16, U17, U18 a U21.\n\nV A-týmu Dánska debutoval 12. 8. 2009 v přátelském utkání v Brøndby proti Chile (porážka 1:2). Při své premiéře vstřelil gól.\nZúčastnil se EURA 2012 v Polsku a na Ukrajině.\n\n\n"}
{"id": "1097429", "url": "https://cs.wikipedia.org/wiki?curid=1097429", "title": "Slovo na pět", "text": "Slovo na pět\n\nSlovo na pět (\"A Four Letter Word\", tj. \"Slovo na čtyři\") je americký hraný film z roku 2007, který režíroval Casper Andreas podle vlastního scénáře. Film sleduje osudy několika různých osob v New Yorku.\n\nV sexshopu pracují Luke a Zeke, každý z naprosto odlišných důvodů. Zatímco Zeke je intelektuál a gay aktivista, Luke nebere vážně nic a udržuje vztahy na jednu noc. Když ho jednoho večera Stephen, kterého potká v gay baru, označí za gay klišé, urazí se, ale začne o svém životě přemýšlet. Se Stephenem nicméně naváže vztah. Stephen bydlí ve velkém bytě a jeho koníčkem je malování. Dalšími postavami jsou neurotický Peter a atraktivní Derek, kteří se sestěhují do společného bytu. Poslední postavou je alkoholička Marilyn posedlá svatbou.\n"}
{"id": "1097431", "url": "https://cs.wikipedia.org/wiki?curid=1097431", "title": "Guggenheimovo stipendium", "text": "Guggenheimovo stipendium\n\nGuggenheimovo stipendium ( ) je grant udělovaný každoročně od roku 1925 nadací John Simon Guggenheim Memorial Foundation. Stipendia jsou udělována \"„těm kteří předvedli výjimečnou schopnost tvořivého bádání nebo výjimečnou uměleckou kreativitu“\". Každoročně nadace uděluje několik stovek stipendií v každé ze dvou samostatných soutěží:\n\n\nStipendium není dostupné pro žadatele z oboru múzických umění, s výjimkou skladatelů, filmových režisérů a choreografů. Stipendia též nejsou udělována studentům, pouze „profesionálům v pokročilé kariéře“. Stipendisté mohou peníze využít dle vlastní vůle – smyslem grantu je poskytnout stipendistům „blok času ve kterém mohou pracovat s maximální tvůrčí svobodou“ a přitom „být v dostatečné míře zproštění běžných pracovních povinností“. Žadatelé musejí předložit profesní životopis a pracovní portfolio.\n\nNadace každoročně obdrží 3500 až 4000 žádostí, přitom je ročně uděleno zhruba 220 grantů. Velikost grantu není jednotná, ale liší se podle potřeb jednotlivých žadatelů, s ohledem na jejich ostatní zdroje a na plánovaný rozsah a účel projektu. Průměrná velikost grantu udělovaného v soutěži pro USA a Kanadu byla v roce 2008 zhruba 43 200 amerických dolarů.\n\n"}
{"id": "1097433", "url": "https://cs.wikipedia.org/wiki?curid=1097433", "title": "Jamie Benn", "text": "Jamie Benn\n\nJamie Benn (* 18. července 1989, Victoria, Kanada) je kanadský hokejista hrající severoamerickou NHL za tým Dallas Stars. V klubu zastává funkci kapitána. V sezoně 2014/2015 se stal vítězem bodování v základní části, kdy získal 87 bodů. Jamie Benn byl vybrán v draftu jako 129. v pořadí v roce 2007 z klubu Victoria Grizzlies. Jamie má také staršího bratra Jordieho Benna, který hraje za tým Montreal Canadiens.\n\n"}
{"id": "1097434", "url": "https://cs.wikipedia.org/wiki?curid=1097434", "title": "Marco Verratti", "text": "Marco Verratti\n\nMarco Verratti (* 5. listopadu 1992, Pescara, Itálie) je italský fotbalový záložník a reprezentant, který hraje za francouzský klub Paris Saint-Germain. \nVyhrál cenu Bravo za rok 2012.\n\nVerratti začínal v klubu Delfino Pescara 1936. V A-týmu debutoval ve svých 16 letech. V sezoně 2010/11 italské druhé ligy Serie B Pescara předváděla pod trenérem Zdenkem Zemanem atraktivní fotbal, a v následujícím ročníku 2011/12 si celkovým triumfem zajistila postup do Serie A. Verratti byl důležitou součástí vítězného týmu a média mu přisoudila přezdívku \"nový Pirlo\".\n\nV červenci 2012 podepsal pětiletý kontrakt s francouzským zámožným klubem Paris Saint-Germain. S PSG začal sbírat fotbalové trofeje.\n\nV A-mužstvu Itálie debutoval 15. 8. 2012 v přátelském utkání ve švýcarském Bernu proti Anglii (prohra 1:2).\n\nByl nominován trenérem Cesare Prandellim na Mistrovství světa 2014 v Brazílii, kde Itálie vypadla již v základní skupině D.\n\n"}
{"id": "1097438", "url": "https://cs.wikipedia.org/wiki?curid=1097438", "title": "Robert Tannahill", "text": "Robert Tannahill\n\nRobert Tannahill (3. června 1774 – 17. května 1810) byl skotský básník.\n\nRobert Tannahill se narodil v Castle Street ve městě Paisley dne 3. června 1774, coby čtvrtý syn ze sedmi. Jeho matka byla Janet Pollock z farmy Boghall nedaleko Beith a otec byl James Tannahill z Kilmarnocku. Brzy po jeho narození se rodina přestěhovala do nově postavené chalupy v nedalekém Queen Street, kde bydleli a současně se živili tkaním. Robert měl nepatrně deformovanou pravou nohu, díky čemuž kulhal. Po dokončení školy ve věku dvanácti let byl dán do učení ke svému otci jako tkadlec. V té době se u něho začal projevovat zájem o poezii.\n\nPo vyučení opustil město a v letech 1799–1801 pracoval v Bolton, Lancashire. Na konci roku 1801 se vrátil domů, aby podporoval svou rodinu. Brzy poté jeho otec však zemřel a matka se stala nemohoucí. Zpočátku se o nemohoucí matku staral společně se svým bratrem Hughem, který se však poté co se oženil, odstěhoval, a tak zůstala péče o matku jen na Tannahillovi. Jeho matka ho nakonec přežila o 13 let.\nJeho zájem o poezii a hudbu se rozrostl poté, co se seznámil se skladatelem Robertem Archibaldem Smithem. Pomohl založit klub Paisley Burns a stal se jeho tajemníkem. Jeho práce se začaly objevovat v časopisech, jako např. \"Skotský magazín. \"V roce 1807 vydal malou sbírku básní a písní v nákladu 900 výtisků, které se vyprodaly během několika týdnů. V roce 1810 mu byla zamítnuto vydání sbírky jeho prací, na základě čehož upadl do malomyslnosti. Nakonec spálil všechny své rukopisy a utopil se v propusti proudu pod kanálem v Paisley, kde byl i nalezen, protože si svlékl sako u ústí tunelu.\n\nVětšinu svých děl napsal po svém návratu do vlasti v roce 1802, které složil, když pracoval na tkalcovském stavu. Jeho zájem o poezii byl dlouholetý, četl výhradně poezii. Neměl vyhraněný styl, experimentoval v mnoha podobách: psal bajky, epitafy, ódy i příběhy. Častými tématy, ke kterým se vracel byla chudoba, napoleonské války, návraty vojáků z válek apod. V roce 1807 vyšla sbírka \"Vojákův návrat a skotská přestávka ve dvou aktech. \"Sbírka vyšla v rámci předplatného, jak bylo v té době zvykem. Nedlouho po jeho smrti, v letech 1815 a 1817 začaly ale básně vycházet v tisku a v roce 1822 byl vydán dotisk původní sbírky. \n\n"}
{"id": "1097440", "url": "https://cs.wikipedia.org/wiki?curid=1097440", "title": "Reichenau im Mühlkreis", "text": "Reichenau im Mühlkreis\n\nReichenau im Mühlkreis je městys v rakouské spolkové zemi Horní Rakousy, v okrese Urfahr-okolí.\n\nK 1. lednu 2015 zde žilo 1 294 obyvatel.\n\n"}
{"id": "1097441", "url": "https://cs.wikipedia.org/wiki?curid=1097441", "title": "Marius Petipa", "text": "Marius Petipa\n\nMarius Petipa (plným jménem Michel Victor Marius Alphonse Petipa, rusky \"Marius Ivanovič Petipa\") – narozen 11. března 1818 v Marseille, zemřel 14. července 1910 (1. července juliánského kalendáře) na Krymu. Pohřben je v Petrohradu. Marius Petipa byl v průběhu svého života tanečníkem baletu, baletním mistrem, učitelem baletu a choreografem. Jeho význam pro vývoj baletu je považován za zásadní.\n\nMatka Mariuse Petipy byla dramatickou herečkou, otec byl známým baletním mistrem a učitelem. Petipa ve svém dětství procestoval s rodiči Evropu. Základní vzdělání a umělecké vzdělání na hudební konzervatoři získal v Bruselu. Lekce z baletu dostával od svého otce ve věku 7 let, poprvé vystoupil v baletním představení ve věku 9 let. Jako baletní tanečník působil v Nantes, Paříži, New Yorku, Bordeaux a Madridu. Už na začátku své baletní kariéry v Nantes vytvářel choreografii jednoaktovek a divertiment.\n\nPro kariéru M. Petipy bylo rozhodující jeho působení v Rusku. Zde proslul nejdříve jako tanečník (od roku 1847), pak jako dlouholetý hlavní baletní mistr petrohradských carských divadel (Velké kamenné divadlo, Mariinské divadlo), a to od roku 1871 až do roku 1903. Působil i na dalších místech Ruska (Velké divadlo v Moskvě, Carské selo, Petrodvorce).\n\nPetipa vytvořil více než padesát baletů, z nichž některé přežívají buď v původní verzi, nebo ve verzi, která byla Petipovou choreografií inspirována - \"Faraónova dcera\" (1862), \"Don Quijote\" (1869), \"Bajadéra\" (1877), \"Talisman\" (1889), \"Šípková Růženka/Spící krasavice\" (1890), \"Louskáček\" (choreografii zřejmě připravil Lev Ivanov na základě Petipových rad a instrukcí) (1892), \"Probuzení Flóry\" (1894), \"Odpočinek kavalerie\" (1896), \"Raymonda\" (1898), \"Roční období\" (1900) a \"Harlekýnovy milióny\" (1900).\n\nPetipa přispěl k oživení řady děl, která vytvořili dřívější baletní mistři. Řada z jeho choreografií se stala napříště definitivními verzemi, ze kterých vycházejí pozdější představení. Nejznámější realizace jsou \"Korzár\", \"Giselle\", \"Esmeralda\", \"Coppélia\", \"Marná opatrnost\" (La fille mal gardée) - (se Lvem Ivanovem), Koníček Hrbáček a Labutí jezero (se Lvem Ivanovem).\n\nMimo to řada tanců z jeho baletních choreografií žije samostatným životem jako samostatná virtuózní čísla (např. Pas de deux a Grand pas de deux z řady baletů).\n"}
{"id": "1097442", "url": "https://cs.wikipedia.org/wiki?curid=1097442", "title": "Ján Zentko", "text": "Ján Zentko\n\nMons. Ján Zentko (15. prosince 1958, Kamienka – 14. března 2009, Spišské Podhradie) byl slovenský římskokatolický kněz, biskupský vikář, tajemník, generální vikář a papežský kaplan.\n\nNarodil se 15. prosince 1958 v Kamienke. Po střední škole navštěvoval Římskokatolickou cyrilometodějskou bohosloveckou fakultu v Bratislavě a na kněze byl vysvěcen 16. června 1990 biskupem Františkem Tondrou. Poté byl jmenován tajemníkem spišského biskupského úřadu.\n\nDne 1. července 1996 se stal ředitelem biskupského úřadu. Na Katolické univerzitě v Lublinu dne 5. listopadu 1997 získal licenciát z pastorální teologie. Dne 11. listopadu stejného roku byl jmenován generálním vikářem diecéze.\n\nDne 27. března 1999 mu papež Jan Pavel II. udělil titul Kaplana Jeho Svatosti.\n\nRoku 2002 se stal biskupským vikářem pro majetkové záležitosti a v květnu 2005 získal na Univerzitě v Lublinu doktorát z teologie.\n\nZemřel 14. března 2009.\n\n"}
{"id": "1097443", "url": "https://cs.wikipedia.org/wiki?curid=1097443", "title": "Face2Art", "text": "Face2Art\n\nFace2Art je virtuální galerie pro mladé tvůrce ve věku od 14 do 23 let. Tento projekt Hudební mládeže ČR nese podtitul NOVÉ TVÁŘE V UMĚNÍ. Face2Art dává příležitost začínajícím tvůrcům ukázat své práce před publikem a získat nové umělecké zkušenosti. V neposlední řadě projekt nabízí mladým lidem možnost setkání s jejich vrstevníky podobných zájmů. Součástí projektu jsou také workshopy, setkání s odborníky a patrony uměleckých kategorií.\n\nProjekt Face2Art má těchto 7 uměleckých kategorií: Hudební skladba, Píseň, Fotografie, Film, Báseň, Povídka a Choreografie. Dále je soutěž rozdělena do dvou skupin podle věku tvůrců – od 14 do 18 let a od 19 do 23 let.\nKaždá kategorie má svého patrona – respektovanou tvůrčí osobnost, která ze soutěžních děl vybere ta nejzdařilejší:\nHudební skladba – Vlastislav Matoušek, Píseň – Hana Robinson, Fotografie – Robert Vano, Film – Olga Sommerová, Báseň – Jiří Žáček, Povídka – Daniela Fischerová, Choreografie – Nataša Novotná.\n\nWebové stránky projektu jsou virtuální galerií, kde se prezentují soutěžní práce a zároveň probíhá divácká soutěž. Oceněné práce jsou prezentovány na koncertech, autorských čteních a multimediálních výstavách.\n\n"}
{"id": "1097445", "url": "https://cs.wikipedia.org/wiki?curid=1097445", "title": "Saint-Dyé-sur-Loire", "text": "Saint-Dyé-sur-Loire\n\nSaint-Dyé-sur-Loire je francouzská obec v departementu Loir-et-Cher v regionu Centre-Val de Loire. V roce 2012 zde žilo 1 119 obyvatel.\n\nChambord, Maslives, Muides-sur-Loire, Suèvres\n\n\"Počet obyvatel\"\n\n"}
{"id": "1097452", "url": "https://cs.wikipedia.org/wiki?curid=1097452", "title": "Náměstek", "text": "Náměstek\n\nNáměstek je člověk trvale ustanovený určité osobě, která jako např. ředitel řídí nějaký správní úřad, jinou instituci nebo obchodní závod, jako její zástupce zejména pro případy její nepřítomnosti. Jednotliví náměstci zpravidla mezi sebou mají rozdělenu působnost (například ekonomický náměstek, provozní náměstek) a řídí tomu odpovídající organizační útvar. Někdy se zvlášť rozlišuje první náměstek, jenž má privilegované postavení vůči ostatním náměstkům.\n\nV České republice se, kromě zvláštního náměstka pro státní službu, na ministerské úrovni podle zákona o státní službě rozlišují odborní \"náměstci pro řízení sekcí\" a političtí \"náměstci členů vlády\", které může mít každý ministr maximálně dva.\n\n"}
{"id": "1097454", "url": "https://cs.wikipedia.org/wiki?curid=1097454", "title": "Antonio Corradini", "text": "Antonio Corradini\n\nAntonio Corradini (19. října 1688 Benátky – 12. srpna 1752 Neapol) byl benátský sochař období rokoka, činný také ve Vídni, v Římě a v Neapoli.\n\nMnohé informace o počátcích jeho života a kariéry si protiřečí, včetně místa narození. Narodil se v chudé rodině Gerolama Corradiniho, speditéra benátského přístavu, a jeho ženy Barbary, ve farním obvodu Sv. Víta a Modesta. Ve čtrnácti letech vstoupil na 5 let do učení jako kameník a sochař, jeho učitelem byl Antonio Tarsia (1663 – cca 1739). S dcerou svého učitele Marií Tarsií se kolem roku 1723 oženil. Jako tovaryš pokračoval prací v dílně Antonia Torcetty, od něhož se naučil například tesat v mramoru modelaci tváře pod závojem.\n\nKolem roku 1709 provedl první doloženou sochařskou práci na fasádě kostela San Stae v Benátkách. Roku 1711 byl registrován jako sochař ve sdtuýení kameníků \"Arte dei Tagliapietra\". Roku 1713 si otevřel vlastní dílnu a pracoval v Zadaru na sochách pro chrám sv. Donata a pro katedrálu sv. Anastázie.\nV následujících letech pracoval pro východoevropské objednavatele. V letech 1716-17 vytvořil 18 bust a 2 sochy pro letní zahrady ruského cara Petra Velikého v Petrohradu a vytesal první sochu ženy pod závojem, další jsou datovány léty 1722 - 1750. V letech 1718 - 1719 zhotovil pomník hraběte Johanna Mathiase von Schulenburg, benátského maršála a velitele námořních sil, obránce ostrova Korfu. Rokem 1718 je datován jeho oltář katedrály v Rovigu. Roku 1720 mu bylo placeno za oltář blahoslavené Hemmy v tamní kryptě. Pro saského kurfiřta a polského krále Augusta Silného Corradini vytesal skupinu mramorových soch: \"Nessus a Deianeira\" (1718–23), \"Apollo a Marsyas\", \"Zephyrus a Flora\" (1723-8) pro palácové zahrady v Drážďanech. Poslední ze jmenovaných je nyní vystavena ve Victoria and Albert Museu v Londýně.\nVe 20. letech 18. století se Corradini stal velmi vyhledávaným umělcem. Pracoval pro katedrálu v Udine a pro tamní chrám San Giacomo. Tesal výzdobu oltáře katedrály v Este (1722–25). V letech 1724-28 vyzdobil schodiště a interiéry Dóžecího paláce v Benátkách a fasádu zvonice chrámu San Marco.\nV letech 1729-30 se Corradini na pozvání císaře Karla VI. přestěhoval do Vídně. Zhotovil Archu úmluvy pro Győr. Roku 1735 vytvořil své stěžejní monumentální dílo pro Prahu: podle kresby Josefa Emanuela Fischera z Erlachu vymodeloval dřevěné bozetto náhrobní sochy sv. Jana Nepomuckého, klečícího na tumbě, nesené anděly, pro katedrálu sv. Víta na Pražském hradě. Modely převedl skutečné velikosti.\nTyto plastiky pak v nadživotní velikosti ve stříbře provedl vídeňský stříbrník Johann Joseph Würth se třemi pomocníky. Smontovali je až v Praze.\n\nDále Corradini tesal Josefskou kašnu (Josephsbrunnen) ve Vídni. Sochami vyzdobil dva oltáře v Karlskirche. Také navrhoval plastické divadelní kulisy pro dvorní divadlo. V roce 1736 s ním na téže práci spolupracoval Antonio Galli Bibiena.\nPo smrti císaře Karla VI., císařovny a J.E. Fischera z Erlachu zůstal Corradini bez zakázek a v osobní krizi. Odcestoval do Říma.\n\nV Římě Corradini vytvořil 8 modelů nadživotních soch světců pro Svatopetrskou baziliku a bustu papeže Benedikta XIV.. Další sochu tam vytvořil pro Palazzo Barberini.\n\nRoku 1744 Corradini přesídlil do Neapole, aby vyzdobil rodinnou kapli Raimonda di Sangro, XVII. prince ze Sansevero, který byl stejně jako Corradini svobodný zednář. Vytvořil celkem 36 hliněných modelů. Práce uzavřel roku 1750 předčasně pro náhlou smrt objednavatele, a to sochou \"Pravda pod závojem\" (či \"Skromnost\"), což byla náhrobní socha Cecílie Gaetani dell'Aquila Aragonské, matky Raimonda de Sangro, některé modely zůstaly neprovedeny.\n\nJe pohřben v Neapoli v kostele Santa Maria della Rotonda.\n\n\n"}
{"id": "1097456", "url": "https://cs.wikipedia.org/wiki?curid=1097456", "title": "Magdalena Środa", "text": "Magdalena Środa\n\nMagdalena Środa, roz. Ciupak, (* 7. ledna 1957, Varšava) je významná polská univerzitní pedagožka, filozofka, ve veřejném prostoru angažovaná publicistka a ateistka. Zaobírá se především politickou filozofií, aplikovanou etikou, feminismem a společenskými problémy.\n\nPochází ze vzdělané polské rodiny. Je dcerou polského marxisticky orientovaného sociologa, profesora Edwarda Ciupaka (1930-2011) a jeho první manželky, socioložky, dr. Zofie Ciupak. Když bylo Magdaleně 10 let, tak se její rodiče rozvedli. V roce 1981 obhájila diplomovou práci s názvem \"„Dwa źródła moralności w filozofii Henryka Bergsona“\", v roce 2004 se habilitovala prací na téma \"„Indywidualizm i jego krytycy.“\". Vyučuje na svojí alma mater, Varšavské univerzitě.\n\nV roce 2009 kandidovala neúspěšně do Evropského parlamentu za polskou politickou iniciativu středolevých stran ‚Porozumienie dla Przyszłości‘ (PdP).\n\nJe vdaná, má jedno dítě, dceru Agátu (* 1983), která také vystudovala sociologii na Varšavské univerzitě (2001-2005) a posléze ‚Nová média‘ (2004-2007) na odborně zaměřené vysoké škole ve Varšavě. Agáta pracuje jako počítačová grafička. Dle svých vlastních slov je ona sama, stejně jako její matka, muž a dcera, nevěřící.\n\nPolský deník Gazeta Wyborcza (organizuje její příloha ‚\"Wysokie Obcasy\"‘) jí udělil titul ‚Polka roku 2009‘.\n\n\n"}
{"id": "1097457", "url": "https://cs.wikipedia.org/wiki?curid=1097457", "title": "Julius Lébl", "text": "Julius Lébl\n\nJulius Lébl (10. května 1897 Peruc u Loun – 22. prosince 1960, Praha\n) byl český herec, scenárista, dramaturg, divadelní a filmový režisér.\n\nJiž v mládí působil v ochotnickém spolku a režíroval. Později absolvoval seminář v herecké škole režiséra Maxe Reinhardta v Berlíně a začal režírovat v pražském divadle Uranie.\n\nV letech 1924–1928 působil jako režisér a dramaturg ve Švandově divadle na Smíchově . Po odchodu ze Švandova divadla působil v letech 1929–1932 v pražském \"Intimním divadle\" v Umělecké besedě na Malé Straně jako ředitel a režisér .\n\nPo roce 1931 byl dramaturgem a režisérem v Divadle Vlasty Buriana .\n\nOd roku 1937 a za války byl současně předsedou návštěvnické organizace Lidové divadlo , kterou také spoluzakládal .\n\nOd roku 1942 řídil divadlo v Olomouci (a to až do roku 1954) .\n\nOd roku 1954 byl až do své smrti ředitelem Státního divadla v Karlíně.\n\nBratrem Julia Lébla byl herec Oldřich Lébl.\n\nV roce 1924 se Julius Lébl oženil s divadelní a filmovou herečkou Marií Buddeusovou (1897–1978).\n\nZa války vyučoval na dramatickém oddělení Státní konzervatoře v Praze.\n\n\n\n\n\n"}
{"id": "1097458", "url": "https://cs.wikipedia.org/wiki?curid=1097458", "title": "Stolinský rajón", "text": "Stolinský rajón\n\nStolinský rajón (bělorusky \"Столінскі раён\", ukrajinsky \"Столінський район\", rusky \"Столинский район\") je územně-správní jednotkou na jihovýchodě Brestské oblasti v Bělorusku. Administrativním centrem rajónu je město Stolin (bělorusky \"Столін\", rusky \"Столин\").\n\nRajón se nachází v jihovýchodní části Brestské oblasti. Se svou rozlohou 3 342 km² je největším rajónem Běloruska. Rajón hraničí s Lelčyckým a Žytkavickým rajónem v Homelské oblasti, Luniněckým a Pinským rajónem v Brestské oblasti a s Zaričněnským, Dubrovickým a Rokitnivským rajónem v ukrajinské Rovenské oblasti.\n\nLesy zabírají 35% území Stolinského rajónu. Rajónem protéká řeka Pripjať se svými přítoky Styr, Horyň, Scviha a Mastvoj. Na území rajónu se rozkládá 253 jezer o rozloze větší než 0.1 ha, v podstatě to jsou mrtvá ramena řeky Pripjať, Haryn a Scviha. Celkovou plochu 625 ha zabírají rybníky. Největším jezerem v oblasti je Vjalikaje Zasominaje se 101,65 hektary.\n\nNa území Stolinského rajónu se nachází krajinné rezervace „Almanskija baloty“ a „Střední Pripjať“.\n\nJe jedním ze čtyř rajónu v Brestské oblasti, které byly zasaženy radioaktivním spadem po Černobylské jaderné katastrofě v roce 1986.\n\nRajón byl vytvořen 15. ledna 1940 v rámci Pinské oblasti. Dne 12. října 1940 byl rozdělen do 17 venkovských rad (selsovětů) na Asaŭský, Bjelavušský, Bjeražnoŭský, Bjerazcoŭský, Varanjoŭský, Haradňanský, Hlikaŭský, Dubajský, Dubjeněcký, Mankavický, Plotnický, Radčycký, Ruchčanský, Rečycký, Stachaŭský, Stružcký a Fjadorský.\n\nV roce 1941 sídlo obsadili Němci a během Velké vlastenecké války zemřelo ve Stolinu a jeho rajónu 9309 lidí.\n\nBěhem okupace působil ve Stolinu tajný rajónní výbor, Komsomolská partyzánské brigády „Molatav“, „Savjeckaja Bjelarus“ s samostatná partyzánská jednotka Stolin. Město bylo osvobozeno v červenci 1944.\n\nDne 19. ledna 1961 bylo připojeno město Davyd-Haradok a byly zrušeny selsověty Davyd-Haradockého rajónu.\n\nV oblasti bylo k 1. prosinci 2010 v provozu 19 družstev zemědělské produkce, 1 akciová společnost s asi 30 farem. Funguje i ložisko rašeliniště „Hlinka“ u obce Kalodnaje a linka závodu u obce Plotnicy.\n\nPřes území rajónu prochází železniční trať Rivne — Sarny — Luniněc — Baranavičy — Lida a silniční komunikace R6: Stolin — Pinsk — Lahišyn — Ivacevičy a R88: Žytkavičy — Davyd-Haradok — Stolin — běloruský hraniční přechod u obce Vjerchni Cerabjažoŭ.\n\nNerostné zdroje představují ložiska rašeliny, žáruvzdorných a tavných jílů, stavebního a křemičitého písků a ropných břidlic. Rajón disponuje prokázanými zásobami žáruvzdorných jílů (asi 24 milionů tun), čímž zaujímá první místo v zemi. Zdroje surovin žáruvzdorných jílů představují 5 ložisek se společnými průmyslovými zásobami 21 900 000 tun.\n\nNa území rajónu je v provozu 28 středních, 14 základních prvního stupeň, 8 základních druhého stupně, 2 sportovní, 2 hudební školy a také 14 školek a 59 klubů.\n\nJsou vydávány rajónní noviny „Naviny Paljessja“\n\n\nU obce Chotamjel se nachází archeologické naleziště Chotamjelské hradiště, kde ve 7. až 8. století existovala slovanská pevnost, hlavní město kmene.\n"}
{"id": "1097461", "url": "https://cs.wikipedia.org/wiki?curid=1097461", "title": "Kardam Bulharský", "text": "Kardam Bulharský\n\nKardam Bulharský (či Kardam Tarnovský nebo Kardam Sakskoburggotski (Sasko-kobursko-gothajský), 2. prosince 1962, Madrid – 7. dubna 2015, Madrid) byl prvorozený syn bývalého bulharského cara Simeona II. a jeho ženy Margarity Gómez-Acebo. Po celý život byl následníkem hypotetického bulharského trůnu, s titulem kníže tarnovský. Pocházel z bulharské části koburské větve rodu Wettinů. Po babičce byl také pravnukem italského krále Viktora Emanuela III..\n\nByl pojmenován podle bulharského chána Kardama. Studoval zemědělskou ekonomii na Pennsylvánské státní univerzitě v USA. Posledních 5 let života strávil v kómatu po mozkové příhodě, pak zemřel. Následnictví po něm přešlo na jeho staršího syna Borise.\n\n11. července 1996 si v Madridu vzal za ženu Miriam de Ungría y López (*1963). Pár měl dva syny:\n\n\n15. srpna 2008 měl poblíž El Molar (okolí Madridu) s manželkou vážnou dopravní nehodu, při které jejich vůz narazil do stromu a Kardam utrpěl poranění lebky a obou paží. Byl letecky transportován do nemocnice Doce de Octubre, zatímco jeho žena do nemocnice La Paz. Princezna Miriam utrpěla zlomeninu lokte, několika žeber a měla poraněnou plíci. Po několika týdnech byla z nemocnice propustěna. Vážněji zraněný Kardam byl tři dny po havárii uveden do umělého spánku. Pomalu se zotavoval a 23. ledna 2009 byl propuštěn do domácího léčení. Naučil se znovu chodit a mluvit.\nRok poté v lednu 2010 utrpěl mozkovou příhodu a upadl do kómatu. Z něj se už neprobral a zemřel 7. dubna 2015 na následky plicní infekce.\n\n"}
{"id": "1097466", "url": "https://cs.wikipedia.org/wiki?curid=1097466", "title": "Mokrýš", "text": "Mokrýš\n\nMokrýš (\"Chrysosplenium\") je rod dvouděložných rostlin z čeledi lomikamenovité (\"Saxifragaceae\"). Jsou to drobné křehké byliny s jednoduchými listy a čtyřčetnými bezkorunnými květy v plochých květenstvích. Jsou rozšířeny v počtu asi 60 druhů v Evropě, Asii, Severní Americe a na jihu Jižní Ameriky. V České republice rostou 2 druhy, nejběžnější je mokrýš střídavolistý.\n\nMokrýše jsou vytrvalé, drobné, křehké a poněkud dužnaté byliny se střídavými nebo vstřícnými jednoduchými listy. Rostliny obvykle mají oddenky, hlízy nebo drobné hlízky. Květonosná lodyha je plazivá, vystoupavá nebo přímá. Listy jsou řapíkaté, bez palistů. Květy jsou uspořádané v plochém vrcholíku a podepřené nápadnými listeny, výjimečně jednotlivé. Češule je do určité míry srostlá se semeníkem. Květy jsou nejčastěji zelené, žlutozelené, červené, oranžové nebo purpurové, většinou čtyřčetné, řidčeji pětičetné. Koruna chybí. Tyčinky jsou 4, 8 nebo 10, s krátkými šídlovitými nitkami. Semeník je polospodní, složený ze 2 částečně srostlých pestíků. Obsahuje 1 komůrku s mnoha vajíčky. Plodem je tobolka se 2 zobany, obsahující mnoho drobných semen.\n\nRod mokrýš zahrnuje asi 57 druhů. Je rozšířen v mírném a arktickém pásu severní polokoule a v jižní části Jižní Ameriky. Nejvíce druhů se vyskytuje ve východní Asii. V Himálaji roste 27 druhů, ze samotné Číny je uváděno 35 druhů, z Japonska 10. V Severní Americe roste celkem 6 druhů, z toho 4 v západní a 2 ve východní části kontinentu. V nejjižnější části Jižní Ameriky rostou 2 druhy, \"Chrysosplenium valdivicum\" a \"Ch. macranthum\". Některé druhy (\"Ch. alternifolium\", \"Ch. tetrandrum\") mají obtočnový (cirkumboreální) areál rozšíření, zahrnující arktické oblasti Eurasie i Severní Ameriky.\n\nV České republice se vyskytují 2 druhy mokrýše: mokrýš střídavolistý a vzácnější mokrýš vstřícnolistý, který zde má východní hranici rozšíření. V květeně celé Evropy je zastoupeno celkem 5 druhů. V arktických oblastech severní Evropy roste \"Ch. tetrandrum\", v horách jižní Itálie \"Ch. dubium\", ve východních Karpatech (Rumunsko, Rusko) \"Ch. alpinum\".\n\nU arktického druhu \"Ch. tetrandrum\" byla zjištěna častá samosprašnost, usnadněná tím, že se tyčinky v průběhu vývoje květu přiklánějí ke čnělkám.\nTobolky mokrýšů mají po otevření miskovitý tvar a drobná semena jsou z nich kapkami deště rozstřikovány do okolí.\n\nRod \"Chrysosplenium\" bývá rozdělován podle postavení listů na dvě sekce: \"Oppositifolia\" a \"Alternifolia\". Toto dělení na dvě vývojové větve bylo potvrzeno i molekulárními metodami.\nV minulosti byl za vývojové centrum považován jih Jižní Ameriky, fylogenetická analýza poukazuje na vývojové centrum spíše ve východní Asii.\n\n\n"}
{"id": "1097467", "url": "https://cs.wikipedia.org/wiki?curid=1097467", "title": "Radka Toneff", "text": "Radka Toneff\n\nEllen Radka Toneff (25. června 1952 Oslo – 21. října 1982 Oslo) byla norská zpěvačka, klavíristka a skladatelka. Je považována za jednu z nejvýraznějších postav norské jazzové scény.\n\nRadka Toneff pocházela z norsko-bulharské rodiny. Narodila se v Oslu, vyrůstala v Lambertseteru a Kolbotnu. Otec Toni Toneff byl bulharský folkový hudebník, matka hrála na klavír. Radka se od šesti let učila na klavír a v letech 1971–1975 studovala konzervatoř v Oslu. Uvažovala o tom, že se stane učitelkou hry na klavír.\n\nV období studií se seznámila s jazzovými muzikanty Jonem a Erikem Balkem. Později se seznámila s basistou Arildem Andersenem a kytaristou Jonem Ebersonem. Společně hráli v Radka Toneff Quintet (kde působili i další muzikanti, např. Jon Christensen) a vydali alba \"Winter Poem\" (1977) a \"It don't come easy\" (1979). Úspěch obou alb a vystoupení na festivalech a v televizi měly za následek nárůst popularity, v roce 1977 byla Radka Toneff vyhlášena norským umělcem roku.\n\nV roce 1979 se seznámila se Stevem Dobrogoszem, americkým klavíristou žijícím ve Švédsku, se kterým začala úzce spolupracovat. Společně vydali album \"Fairytales\" (1982), které se stalo jejím nejznámějším albem. V říjnu téhož roku spáchala sebevraždu, její tělo bylo nalezeno v bygdøyském lese v Oslu. Příčinou úmrtí bylo předávkování prášky na spaní. Bylo jí 30 let.\n\nNavzdory krátkému životu Radky Toneff zůstává její tvůrčí odkaz nadále živý. Tři alba Radky Toneff byla vydána posmrtně. Zisk z alb \"Fairytales\" a \"Live in Hamburg\" je určen pro mladé nadějné umělce v rámci každoročního předávání hudební ceny Radka Toneff Memorial Award. Marta Breen napsala její životopis v noršině, \"Radka Toneff – Hennes korte liv og store stemme\", který byl vydán nakladatelstvím Kagge Vorlag v roce 2008. V anketě pořádané v roce 2011 norským deníkem Morgenbladet označili norští hudebníci album \"Fairytales\" za vůbec nejlepší album norské hudební tvorby.\n\n\n"}
{"id": "1097468", "url": "https://cs.wikipedia.org/wiki?curid=1097468", "title": "Parga", "text": "Parga\n\nParga (řecky Πάργα) je přímořské město ležící v regionu Epirus v severozápadním Řecku. Žije zde přibližně dvanáct tisíc obyvatel. Rozloha činí 276,5 kilometrů čtverečních. Město je každoročně vyhledávané přímořské letovisko.\nSoučasné město Parga vzniklo v roce 2011 sloučením dvou předešlých obcí Fanari a Parga.\nParga je malebné letovisko, které oblévá Jónské moře. Nachází se mezi městy Igoumenitsa a Preveza. Leží přibližně 40 kilometrů od Albánie. Také je nedaleko od ostrovů Paxos, Antipaxos a Korfu. Dělí se na čtyři městské části Agia, Anthousa, Livadari a Parga.\nVe městě Parga se nachází několik pláží a zátok. V historii sloužili jako přístavy nebo kotviště pro lodě. Dnes výrazně přispěly k rozvoji turistického průmyslu. Mezi nejvíce navštěvováné a oblíbené patří Valtos, Kryoneri, Piso Kryoneri, Lichnos, Sarakiniko, Ai Giannakis.\nHrad se nachází na kopci s výhledem na město. Byl využíván k ochraně Pargy z pevniny. Byl postaven na počátku 11. století obyvateli tehdejší Pargy, kteří se s ním chtěli bránit před piráty a Turky. Ve 13. století se v regionu zvýšila kontrola Benátčanů, kteří hrad přestavěli a opevnili. V roce 1452 byla Parga obsazena Turky na dva roky, během obsazení byla zbořena část hradu. V roce 1537 Chajruddín Barbarossa nechal hrad vypálit a poničit pevnost i domy uvnitř. Před rekonstrukcí hradu Benátčany v roce 1572, Turci nechali hrad poničit ještě jednou. Po rekonstrukci hrad zůstal nedobyt až do roku 1819, kdy Ali paša Janinský hrad obléhal z hradu Anthousa.\n\nV Parze a okolí se nachází velké množství kostelů. Obyvatelstvo je převážně věřící, kvůli historickému postavení (museli čelit útokům pirátů a turků), proto se začali obracet na náboženství. Mezi nejznámější patří kostel svatého Mikuláše, kostel svaté Heleny.\n\n"}
{"id": "1097470", "url": "https://cs.wikipedia.org/wiki?curid=1097470", "title": "In silico", "text": "In silico\n\nIn silico je termín, který znamená „spočteno počítačem, zjištěno počítačovou simulací“. Fráze byla utvořena v roce 1989 podle obdobných latinských frází využívaných v biologii: \"in vivo\", \"in vitro\" a \"in situ\", jež v tomto pořadí označují experimenty provedené v živých organismech, provedené mimo ně a provedené v jejich přirozeném prostředí.\n"}
{"id": "1097471", "url": "https://cs.wikipedia.org/wiki?curid=1097471", "title": "Tarakanivská pevnost", "text": "Tarakanivská pevnost\n\nTarakanivská pevnost (rusky Таракановский форт, ukrajinsky Тараканівський форт) je architektonická památka z 19. století, která se nachází v blízkosti obce Tarakaniv v Dubjenském rajónu Rovenské oblasti, v malebném prostředí nad řekou Ikva. Nedaleko prochází dálnice Lvov—Kyjev.\nPo třetím dělení Polska na konci 18. století procházela linií Zbaraž—Brody—Berestečko—Sokal hranice mezi Ruským impériem a Rakouským císařstvím. Při obraně svých západních hranic se carská vláda rozhodla vybudovat systém opevnění.\n\nPráce na budování začaly v 60. letech 19. století. Hlavním architektem pevnosti, jež mimo jiné navrhl i celou řadu dalších opevněných oblastí, se stal hrdina obrany Sevastopolu, vojenský inženýr, fortifikátor a generální pobočník Eduard Totleben. V roce 1873 bylo na stavbu pevnosti vyhrazeno 66 milionů rublů. V 70. a 80. letech 19. století se na tvrzi poměrně intenzivně pracovalo. Kromě kamene a cihel byl při stavbě využit na tu dobu i novější materiál, beton. V roce 1890 si prohlédli pevnost členové královské rodiny, což svědčí o dokončení prací.\n\nV roce 1912 navštívil pevnost v rámci vojensko-inženýrské inspekce jihozápadního vojenského okruhu armádní inženýr Dimitrij Michaljovič Karbyšev.\n\nPrvní testy pevnosti proběhly během První světové války. Na začátku války, v roce 1915, jihozápadní část ruské fronty postoupila pevnost bez boje. Devastace opevnění se uskutečnila v létě roku 1916, kdy při brusilovově ofenzívě ruské jednotky vyhnaly z opevnění čtvrtou rakouskou armádu. V těchto bojích bylo zabito 200 rakouských vojáků, kteří jsou pohřbeni v blízkosti pevnosti.\n\nV roce 1920 se vojsku Semjona Michajloviče Buďonného nepodařilo vyhnat Poláky z pevnosti. Během druhé světové války se boje v blízkosti pevnosti neodehrály.\n\nV roce 1965 se Ministerstvo obchodu SSSR pokusilo zařídit na základě pevnosti sklad konzervovaných produktů. Byly provedeny očistné práce na sklepení, byly přidány regály, dveře, ruční osvětlení, ale kvůli nadměrné vlhkosti a odpařování se místo pro skladování potravin nevyužívalo. Vojenský okruh Carpathia se také pokusil zařídit sklad náhradních dílů pro automobily. Byly provedeny časově náročné přípravné práce, ale myšlenka byla ze stejného důvodu opuštěna.\n\nPevnost má diamantový tvar se stranami až do 240 metrů. Venku je obklopena hlubokým příkopem s valy a opevněný silnými stěnami. V centrální části pevnosti byla postavena dvoupodlažní kasárna, ke které vedou čtyři podzemní chodby, vybudované pod hliněným valem. V kasárně se rozkládaly obytné, skladové a výrobní prostory pro dělostřeleckou rotu a sídlil zde velitel pevnosti. Obvod pevnosti se skládá ze 105 zabezpečených kasematů, a aby se bylo možné k nim dostat, bylo nutné překonat dvojitou řadu obranných linií.\n\nPevnost měla četnou, trvale umístěno posádku (v kasematech pevnosti mohlo být umístěno 800 osob) a byla dobře vyzbrojená (vybavena střelami do děl dlouhého dostřelu a velké ráže).\n\nTarakanivská pevnost je jednou z herních lokací počítačové online, free to play akční střílečky ve stylu first-person hry s post-apokaliptyckým tématem s názem Survarium.\n"}
{"id": "1097476", "url": "https://cs.wikipedia.org/wiki?curid=1097476", "title": "Mirko Štork", "text": "Mirko Štork\n\nMirko (Vladimír) Štork (2. července 1880 Praha – 18. ledna 1953 Praha) byl český operní pěvec, tenorista. V letech 1905–36 byl členem opery Národního divadla v Praze.\n\nPo studiích na obchodní škole pracoval jako úředník. Ve zpěvu byl samouk, korepetoval též s Otakarem Šourkem. Od roku 1899 začal pod pseudonymem \"V. Mirkov\" zpívat na příležitostných zábavách. V roce 1904 ho J. B. Foerster požádal, aby na jeho přednášce o opeře Jessika zazpíval ukázky. V červnu 1904 vystoupil Štork v pražském Národním divadle v jedné operetní a několika operních rolích. Do souboru Národního divadla byl přijat v roce 1905 a setrval v něm do roku 1936 . Štork dostával nabídky k pohostinským vystoupením v cizině a hostoval v mnoha českých divadlech, především v Plzni.\n\n"}
{"id": "1097480", "url": "https://cs.wikipedia.org/wiki?curid=1097480", "title": "Lorenzo Insigne", "text": "Lorenzo Insigne\n\nLorenzo Insigne (* 4. června 1991, Neapol, Itálie) je italský fotbalový útočník a reprezentant, který hraje za klub SSC Neapol.\n\nLorenzo Insigne hrál v mládežnických týmech klubu SSC Neapol. Z Neapoli hostoval postupně v klubech SS Cavese 1919, US Foggia a Delfino Pescara 1936.\nS A-týmem Neapole vyhrál italský pohár Coppa Italia (v sezóně 2013/14) a italský Superpohár Supercoppa italiana (2014).\n\nHrál za italské reprezentační výběry U20 a U21.\nZúčastnil se Mistrovství Evropyhráčů do 21 let 2013 v Izraeli, kde mladí Italové získali stříbrné medaile po finálové porážce 2:4 od Španělska.\n\nV A-mužstvu Itálie debutoval 11. 9. 2012 v kvalifikačním utkání v Modeně proti týmu Malty (výhra 2:0).\n\nTrenér Cesare Prandelli jej vzal na Mistrovství světa 2014 v Brazílii, kde Itálie vypadla již v základní skupině D.\n\n"}
{"id": "1097481", "url": "https://cs.wikipedia.org/wiki?curid=1097481", "title": "Stát jižních národů, národností a lidu", "text": "Stát jižních národů, národností a lidu\n\nStát jižních národů, národností a lidu (amharsky \"Yä-Däbub Bəheročč Bəheresäbočč-ənna Həzbočč\", anglicky \"Southern Nations, Nationalities, and Peoples' Region\", SNNPR) je jedna z devíti správních jednotek Etiopie zřízená roku 1994. Leží na jihozápadě země u hranic s Keňou a Jižním Súdánem. Etiopské úřady k ní počítají i sporné území trojúhelník Ilemi. Má rozlohu 105 887 km² a žije v ní přes 17 milionů obyvatel. Hlavním městem je Awasa v oblasti Sidama.\n\nV listopadu 2019 proběhlo v oblasti Sidama (93 % obyvatelstva tvoří Sidamové) referendum v němž se většina hlasujících (98 %) rozhodla proto, aby se oblast od státu oddělila a stala se autonomním státem v rámci Etiopie. \n\nStát je nejméně urbanizovanou částí Etiopie, ve městech žije necelá desetina populace. \n\nZákladem ekonomiky je pěstování kávovníku, tefu a kukuřice a pastevectví dobytka. Turistickou atrakcí je národní park Nečisar. Díky množství řek a jezer (Abaya, Čamo) oblast netrpí takovým nedostatkem vody jako zbytek Etiopie.\n\nNejrozšířenějším náboženstvím je protestantismus, k němuž se hlásí 55 % obyvatel. \nObyvatelstvo patří k více než padesáti etnickým skupinám, hovořícím kušitskými a omotickými jazyky. Nejpočetnější jsou Sidamové, Welaytové, Guragové a Hadijové.\n\nV údolí řeky Omo žije řada kočovných kmenů, jen minimálně dotčených moderní civilizací, jako jsou Mursiové nebo Surmové.\n\n\n"}
{"id": "1097489", "url": "https://cs.wikipedia.org/wiki?curid=1097489", "title": "Plavý bretaňský baset", "text": "Plavý bretaňský baset\n\nPlavý bretaňský baset (francouzsky: Basset fauve de Bretagne, anglicky: Fawn Brittany Griffon) je francouzské psí plemeno.\nPlavý bretaňský baset vznikl v západní Francii, konkrétně v Bretani, asi v 19. století. Přímým předkem těchto psů je plavý bretaňský griffon. Ten byl křížen s nízkonohými honiči z Vendeé . O plavých bretaňských griffonech se poprvé zmínil Karel IX ve svých spisech z roku 1570, dnes je ale toto plemeno velmi vzácné . Původním využitím plavých bretaňských basetů byl lov zajíců a pernaté zvěře, o jejich schopnosti lovit je svědčí i to, že několikrát za sebou vyhráli Mistrovství Francie v lovů králíků . V minulosti lovili ve čtyřčlenných smečkách, dnes jen ve dvojčlenné skupině .\n\nNejpočetnější je toto plemeno ve Francii a Anglii a jen vzácně ho lze spatřit i jinde . Zkratka používaná v Česku je PBH, ale nenacházejí se zde žádní jedinci plemene.\n\nPlemeno plavý bretaňský baset se vyznačuje krátkými končetinami a dlouhým hřbetem. Kohoutková výška se pohybuje mezi 32–38 cm a hmotnost mezi 16–18 kg. Srst pokrývá celé tělo a je tvrdá a suchá. Její délka by neměla přesáhnout 4 cm a vous v obličeji nesmí být výrazný.\n\nHlava je protáhlá, ale vyvážená a tvary harmonické. Stop výrazný. Nosní houba je většinou černá, výjimečně i tmavě hnědá. Zuby mají nůžkovitý skus. Oči nejsou vystouplé s živým a energickým pohledem v hnědé barvě. Uši jsou zavěšené ve výšce linie očí, svěšené podél hlavy, na koncích jsou zakulacené. Srst na nich by neměla vytvářet volánky, ale je jemnější, než na zbytku těla. Krk je krátký, dobře osvalený. Hřbet poměrně dlouhý, rovný a široký trup. Ocas u kořene silný, směrem ke špičce se zužuje. Je středně dlouhý a srst na něm nesmí vytvářet prapor. Nohy jsou krátké, osvalené. Tlapky kuleté, téměř kočičí s černými drápky.\n\nTito psi mají vyrovnanou, veselou a aktivní povahu. Jsou houževnatí a vytrvalí a umí zvěř nejen stopovat, ale i nahánět . Mají vyvinutý lovecký pud a jsou schopní pracovat i v těžko dostupném terénu a samostatně. Jsou tvrdohlaví, loajální a odvážní. Nejsou dominantní ani agresivní.\n\nHodí se k dětem pro svoji nekonfliktní povahu. S jinými psy vycházejí dobře a je vhodné je chovat ve větších smečkách. Jelikož mají vyvinutý lovecký pud, je těžké seznámit je s jinými domácími zvířaty, mají totiž sklony dávit je. Jsou to dobří hlídači, na kohokoliv hlasitě upozorní a jsou schopni bránit svoji rodinu.\n\nToto psí plemeno vyžaduje dostatek pohybu a v případě, že jej nemá, muže se stát stereotypním, později i agresivním psem. Není pro ně vhodný pohyb v prašném prostředí. V případě, že je jim dopřáno dostatek pohybu, jsou vhodní i pro chov ve městě. Hodí se pro psí sporty, jako jsou agility.\n\nSrst nevyžaduje příliš péče, ale je nutné vytrhávat přebytečné chlupy ze zvukovodů, ty by mohly způsobit zevní zánět zvukovodu. Jejich srst nelíná, ale je nutné ji 2x ročně trimovat. Přílišné mytí šamponem by ji mohlo zničit a ztratila by svoji přirozenou drsnost.\n\nVyžadují pevné vedení a výcvik. Ten by měl být zaměřený na odměňování za dobré chování, nikoliv na fyzické tresty. Bez výcviku se může pes stát neovladatelným až agresivním. V případě, že chceme psa seznámit s jinými domácími zvířaty, musíme tak učinit již ve štěněcím období.\n\n"}
{"id": "1097491", "url": "https://cs.wikipedia.org/wiki?curid=1097491", "title": "Socha svatého Jana Nepomuckého (Čepice)", "text": "Socha svatého Jana Nepomuckého (Čepice)\n\nSocha svatého Jana Nepomuckého je skulptura umístěná na mostě přes řeku Otavu ve vesnici Čepice, součásti Rabí na pomezí Jihočeského a Plzeňského kraje v jihozápadní části České republiky. S nápadem na vytvoření sochy a její osazení na čepický most přišel český hudebník, kytarista Lubomír Brabec, který bydlí v chalupě poblíž tohoto mostu. Autorkou sochy je sklářka Vladimíra Tesařová, jež sochu vyrobila ze speciálního olovnatého tvrzeného skla oboustranně, takže její obličej uvidí jak lidé na mostě, tak vodáci plavící se po řece. Socha měla mít podle plánů výšku 1,6 metru, ale nakonec ji autorka vytvořila v životní velikosti a dosahuje 175 centimetrů.\n\nPro získání prostředků na výrobu sochy uspořádal Brabec 24. června 2011 na hradě Rabí koncert, na kterém vedle Brabce vystoupili umělci Gabriela Beňačková, Pavel Šporcl, Karel Vágner, Janek Ledecký či Daniel Hůlka. Vedle toho si mohli zájemci za částku pěti tisíc korun českých zakoupit hvězdu ze svatozáře kolem světcovy hlavy.\n\nBěhem pražských Svatojánských slavností Navalis v květnu 2011 byla socha vystavena na pódiu, kde ji požehnal tehdejší pražský arcibiskup Dominik Duka. Následující rok ji 13. května 2012 Lubomír Brabec na čepickém mostě slavnostně odhalil.\n"}
{"id": "1097495", "url": "https://cs.wikipedia.org/wiki?curid=1097495", "title": "Artemísion", "text": "Artemísion\n\nArtemision () nebo Artemisium je mys v severní části ostrova Euboia v Řecku. Asi 6 km od mysu na jihozápad se nachází vesnice Agriovotano. Nachází se zde ruiny Artemidina chrámu, po kterém byl mys pojmenován.\n\nV úžině mezi mysem a protilehlou thessalskou pevninou svedli Řekové v roce 480 př. n. l. nerozhodnou bitvu s perským loďstvem. Odehrála se současně s bitvou u Thermopyl při druhé perské invazi do Řecka.\n\nV moři nedaleko odtud byla v roce 1926 objevena bronzová socha bradatého muže Poseidona nebo Dia, společně s fragmenty dalších starořeckých skulptur, například bronzovou sochou dostihového koně se žokejem. V roce 1928 se jí podařilo vykopat a dostat na břeh. Byla pravděpodobně na palubě ztroskotané lodi, která se zde potopila někdy v polovině 2. století př. n. l. Bohužel z vraku prakticky nic nezbylo a pravděpodobně byl již ve starověku vypleněn.\n\n\n"}
{"id": "1097496", "url": "https://cs.wikipedia.org/wiki?curid=1097496", "title": "Verpáník lékařský", "text": "Verpáník lékařský\n\nVerpáník lékařský, též troudnatec lékařský či troudnatec modřínový, (\"Fomitopsis officinalis\") je dřevokazná houba chorošovitého vzhledu z čeledi troudnatcovitých (Fomitopsidaceae). Je známa svým odvěkým užíváním v lidovém léčitelství. Například jako laxativum nebo náhrada mýdla.\n\nVerpáník lékařský se vyskytuje vzácně, a to na živém či mrtvém dřevě modřínů (\"Larix\"), ale i jiných druhů stromů např. (\"Pseudotsuga\") a to zejména v horských oblastech. Rozšíření výskytu: Jižní a Západní Evropa, Severní Amerika, Uralsko-Sibiřská oblast a Asie. V menším rozsahu se vyskytuje v Maroku. Korpus houby roste pomalu, přibližně 70 let a může vážit až přes 10 kg.\n\n\"Verpáník lékařský\" byl především ve starověkém Řecku a Římě, užíván k lékařským účelům. Léčivý účinek byl zaznamenán již starověkým řeckým lékařem Pedaniem Dioscoridem, který žil přibližně kolem roku 50 našeho letopočtu a je autorem pětidílné bylinné lékárenské encyklopedie. Z této doby pochází i starověký název agarikon. Verpáník lékařský byl využíván jako antibakteriální, antivirový a imunitu podporující prostředek, hlavně na rozličné formy tuberkulózy. Je to jedna z nejdéle používaných léčivých hub mimo území Asie. V dnešní době je zkoumán účinek této houby proti maligním nádorům. Prodává se ve formě prášku nebo tablet, které jsou nahořklé chuti. Pro svou hořkost se verpáník lékařský používal jako náhrada chmele při výrobě piva ve Slovinsku.\n\n\n"}
{"id": "1097498", "url": "https://cs.wikipedia.org/wiki?curid=1097498", "title": "Harari", "text": "Harari\n\nHarari (amharsky \"ሐረሪ\"), plným názvem Stát lidu Harari, je jedním ze svazových států (\"kililoch\") Etiopie. Jde o rozlohou nejmenší etiopský stát (region), vyjma federálních měst. Jeho hlavním městem je Harar. Stejně jako etiopské hlavní město je celý obklopen územím státu Oromie.\n\nVětšinu obyvatel tvoří Oromové (56,41 %), Amharové (22,77 %), Harari (8,65 %), Gurage (4,34 %), Somálci (3,87 %), Tigrajové (1,53 %), a Argobbové (1,26 %). Většina obyvatelstva jsou muslimové 68,99 %, 27,1 % jsou etiopští pravoslaví, 3,4 % protestanti a 0,3 % katolíci.\n"}
{"id": "1097500", "url": "https://cs.wikipedia.org/wiki?curid=1097500", "title": "Česko Slovensko má talent (2. řada)", "text": "Česko Slovensko má talent (2. řada)\n\nDruhá řada Česko Slovensko má talent se začala vysílat 4. září 2011 a skončila 27. listopadu 2011. Změny oproti první řadě byly v počtu postupujících soutěžících z Velkého třesku. Počet se snížil z 59 na 27 soutěžících. Vítězem se stal Atai Omurzakov, který si odnesl stejnou cenu jako v řadě první, tedy 100 tisíc euro a angažmá v Las Vegas. Jakub Prachař a Martin Rausch se vrátili na pozici moderátorů a do poroty zasedli Jaro Slávik, Lucie Bílá a Martin Dejdar, který nahradil Jana Krause.\n\nCastingy před producenty show se konaly v těchto městech:\nPo producentských castinzích následovaly castingy před porotou zde:\n\nSoutěžící jsou seřazeni podle pořadí vystupování v jednotlivých dílech. Celkem byla 3 semifinálová kola po 9 soutěžících, z Velkého třesku tedy postoupilo 27 soutěžících. Do finále postoupili vždy tři (dva byli zvoleni SMS hlasováním a jeden porotou, která rozhodovala mezi soutěžícími na 3. a 4. místě v SMS hlasování).\n\nV rámci večera vystoupil rapper Rytmus s taneční skupinou The Pastels z předchozího ročníku.\nV druhém semifinále vystoupili Shaggy a Dara Rolins.\nV rámci večera vystoupil Richard Nedvěd, finalista prvního ročníku. V posledním semifinálovém kole se porota rozhodla, že do finále postoupí celkem čtyři soutěžící.\nFinále proběhlo 27. listopadu 2011 a vítězem se stal kyrgyzský tanečník Atai Omurzakov. Ve finále vystoupili Karel Gott a Lucie Bílá s duetem „Co sudičky přály nám.“\n<onlyinclude>\n\n</onlyinclude>\n"}
{"id": "1097503", "url": "https://cs.wikipedia.org/wiki?curid=1097503", "title": "Gambela", "text": "Gambela\n\nGambela (amharsky \"ጋምቤላ\"), plným názvem Stát lidu Gambela, je jedním ze svazových států (\"kililoch\") Etiopie. Jeho hlavním městem je stejnojmenné město.\n\nObyvatelstvo tvoří Nuerové 46,66 %, Anuakové 21,16 % (pro které je Gambela jejich vlastí), Omotikové 7.31 %, Mezhengerové 4 %, Amharové 8,42 %, Oromové 4,83 %, Kambaatové 1,44 %, Tigrajové 1,32 % a další.\n\nZ náboženství má nejvíce věřících protestantství 70 %, 16,8 % jsou pravoslavní, 4,9 % jsou muslimové, 3,8 % praktikuje tradiční náboženství a 3,4 % jsou katolíci.\n"}
{"id": "1097504", "url": "https://cs.wikipedia.org/wiki?curid=1097504", "title": "Živinice", "text": "Živinice\n\nŽivinice je město na severovýchodě Bosny a Hercegoviny, ležící jižně od města Tuzla v Tuzlanském kantonu Federace Bosny a Hercegoviny\n\nPři sčítání lidu v roce 1991, měla Živinice 54 783 obyvatel a bylo v ní 11 956 domů.\n\nNárodnostní složení:\n\n"}
{"id": "1097506", "url": "https://cs.wikipedia.org/wiki?curid=1097506", "title": "Žlobinský rajón", "text": "Žlobinský rajón\n\nŽlobinský rajón (, , ) je územně-správní jednotkou na severu Homelské oblasti v Bělorusku. Administrativním centrem rajónu je město Žlobin (, ).\n\nRozloha rajónu je necelých 2 111 km². Rajón hraničí s Rahačoŭským, Buda-Kašaljoŭským, Rečyckým a Svetlahorským rajónem v Homelské oblasti  a Babrujským rajónem v Mohylevské oblasti.\n\nHlavními řekami jsou Dněpr, Berezina a Dobasna. V rajónu se nachází biologická rezervace Smyčok a částečně i Vydryca.\n\nV roce 1919 se stal Žlobin centren Žlobinské farnosti a 17. července 1924 centrem nově vznikajícího Žlobinského rajónu. V červenci 1925 byl sídlu Žlobin udělen statut města. V lednu 1938 byl v důsledku nového správního rozdělení Žlobinský rajón předán Homelské oblasti.\n\nDopravní infrastruktura zahrnuje železniční trať Minsk—Homel a Orša—Kalinkavičy a silniční spojení Babrujsk—Homel, Rahačoŭ—Svetlahorsk. Na řekách Berezina a Dněpr funguje i vodní doprava.\n\nPodle sčítání lidu, které byl proveden v roce 2009, ve Žlobinském rajónu žije 104 871 obyvatel, což činí 49,94 obyvatel/km².\n\nZákladem populace jsou Bělorusové s 84.95 % a dále Rusové (9.26 %), Ukrajinci (1.84 %) a ostatní (3.95 %). Na území rajónu existuje 156 sídel.\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1097509", "url": "https://cs.wikipedia.org/wiki?curid=1097509", "title": "Tamo daleko", "text": "Tamo daleko\n\nTamo daleko (v češtině doslova Tam daleko, v srbské cyrilici Тамо далеко) je srbská píseň z první světové války. Popisuje stažení srbských vojáků ze země po Ofenzivě na řece Moravě a jejich strastiplný pochod přes Černou Horu a Albánii. Jejím autorem je Đorđe Marinković. Byla složena během pobytu srbských vojáků na ostrově Korfu a sborově zpívána během bojů na Soluňské frontě.\n\nPíseň je také neformální hymnou srbské armády, neboť pojednává o srbském vojáku, který odchází z rodné vesnice, aby bojoval za svojí zemi. Populární byla během existence Království Jugoslávie. Nikola Tesla byl pohřben za zvuků této písně.\n\nJako národní symbol ryze Srbů však byla po druhé světové válce postupně odstraňována z veřejného života. Mezi srbskou diasporou nicméně její popularita rostla přímo úměrně tomu, nakolik jugoslávští komunisté bojovali proti jejímu šíření. V závěru 80. let 20. století byla tato tradiční a pozapomenutá píseň v Jugoslávii znovu oživena návratem kultu obětí první světové války a nárůstem srbského nacionalismu. \n\nTamo daleko, daleko od mora,<br>\nTamo je selo moje, tamo je Srbija.<br>\nTamo je selo moje, tamo je Srbija.\n\nTamo daleko, gde cveta limun žut,<br>\nTamo je srpskoj vojsci jedini bio put.<br>\nTamo je srpskoj vojsci jedini bio put.\n\nTamo daleko gde cveta beli krin,<br>\nTamo su živote dali zajedno otac i sin.<br>\nTamo su živote dali zajedno otac i sin.\n\nTamo gde tiha putuje Morava,<br>\nTamo mi ikona osta, i moja krsna slava.<br>\nTamo mi ikona osta, i moja krsna slava.\n\nTamo gde Timok, pozdravlja Veljkov grad,<br>\nTamo mi spališe crkvu, u kojoj venčah se mlad.<br>\nTamo mi spališe crkvu, u kojoj venčah se mlad.\n\nBez otadžbine, na Krfu živeh ja,<br>\nali sam ponosno klic'o, živela Srbija!<br>\nali sam ponosno klic'o, živela Srbija!\n\n"}
{"id": "1097513", "url": "https://cs.wikipedia.org/wiki?curid=1097513", "title": "Benedikt Esterházi", "text": "Benedikt Esterházi\n\nBenedikt Esterházi (1508 – 25. srpna 1553; latinsky \"Benedikt Ezterhas de Galántha\"), původně \"Zerház de Zerhásház\" byl uherský šlechtic. Byl prvním z dynastie, kdo začal používat jméno Esterházi.\n\nOženil se s Elenou Bešeňeiovou z Galanty (\"Ilona Bessenyay de Galántha\") a kolem roku 1550 se přestěhoval na manželčiny statky do Galanty. Jejich nejstarší syn František zdědil po matce erb a přídomek \"z Galanty\" a stal se zakladatelem rodu \"Esterházi z Galanty\" (\"Esterházy de Galántha\").\n"}
{"id": "1097514", "url": "https://cs.wikipedia.org/wiki?curid=1097514", "title": "Arťom Mikojan", "text": "Arťom Mikojan\n\nArťom Ivanovič Mikojan, arménsky Արտյոմ Հովհաննեսի Միկոյան (5. srpen 1905, Sanahin – 9. prosinec 1970, Moskva) byl arménský letecký konstruktér, který se proslavil ve službách sovětského vojenského leteckého průmyslu, především jako spoluautor řady slavných stíhaček MiG (přičemž \"Mi\" v názvu stíhačky znamená právě Mikojan, \"G\" potom jméno jeho spolupracovníka Michaila Josifoviče Gurjeviče). Mezi nimi nejslavnější byl typ MiG-21, nejvyráběnější nadzvukový stíhací letoun (přes 10 000 vyrobených letadel). Prvním vyráběným strojem byl MiG-3 (nasazený v bojích druhé světové války), průlomovým a prvním proudovým byl MiG-15 z roku 1948 (poháněný motorem Rolls-Royce Nene, na který licenci Sověti koupili těsně před začátkem studené války, a který byl masivně nasazen v bojích Korejské války), prvním nadzvukovým byl MiG-19, MiG-23 se proslavil měnitelnou geometrií křídel a Mikojan navrhl i \"trojmachový\" model MiG-25, což byl poslední letoun, na němž pracoval. Jeho starší bratr, Anastáz Ivanovič Mikojan, byl velmi vlivným sovětským politikem.\n\nJeho synovcem byl letecký konstruktér Ivan Mikojan.\n"}
{"id": "1097515", "url": "https://cs.wikipedia.org/wiki?curid=1097515", "title": "Peter Révai", "text": "Peter Révai\n\nPeter Révai (také znám jako Révay, Rewa, Réva) (2. února 1568 Sklabiňa – 4. června 1622 Trenčín) byl slovenský spisovatel, básník, zemský hodnostář, voják a historik. \n\nPocházel z turčianského rodu Révayů, jeho otec byl baron Michal Révai a matka Anna Bakičová. Vzdělání získal v Bardějově, Jihlavě, pravděpodobně i ve Vídni a v letech 1589–1591 také ve Štrasburku, kde získal titul magistra filozofie. Od roku 1598 byl dědičným županem Turčianské stolice, od roku 1601 královským komisařem a poté zastával řadu dalších funkcí. Měl poměrně rozsáhlý rozhled ve filozofii a historii, ovládal řečnické umění, celou řadu cizích jazyků, vybudoval si bohatou knihovnu, a díky tomuto všemu se stal uznávanou politickou a kulturní osobností. Bojoval ve válce s Osmanskou říší (Ostřihom, Vyšehrad, Fiľakovo, Nógrád). Stal se také jedním z vedoucích představitelů evangelické šlechty, podporoval náboženskou literaturu. Zemřel v Trenčíně, ale pohřben byl nakonec v Martině.\n\nJeho básnické a historické dílo ovlivnilo pozdější slovenskou historiografii a obrozenecká díla. Jeho literární talent se začal projevovat již během studií ve Štrasburku, první dílo (kromě magisterské disputace) mu vyšlo v roce 1592 (stát \"velezrady\"). Jako první uherský historik objasňoval starobylost Slovanů. Ve svých dílech prezentoval Uhersko jako mnohonárodnostní stát. S úředníky svého panství vedl korespondenci v kultivované slovenštině.\n\n\n"}
{"id": "1097517", "url": "https://cs.wikipedia.org/wiki?curid=1097517", "title": "Jozef Spléni", "text": "Jozef Spléni\n\nJozef Spléni (známý též pod jménem Splényi de Mihaldi) (* 24. červen 1710 Ražňany) byl jezuita, náboženský spisovatel a vysokoškolský pedagog.\n\nPocházel ze zemanské rodiny. Roku 1725 vstoupil do jezuitského řádu v Trenčíně. Studoval na univerzitách v Košicích a v Trnavě, stal se doktore filozofie a teologii. Svojí třetí probaci dělal v Banské Bystrici (1741). Později se stal také hospodářem řeholního domu v Banské Bystrici (1764). Vyučoval společenské nauky, etiku, teologii, apologetika a kanonické právo. Zastával nakonec hodnost profesora a děkana na filozofických fakultách v Trnavě a v Kluži. \n\n"}
{"id": "1097518", "url": "https://cs.wikipedia.org/wiki?curid=1097518", "title": "Tomáš Čupr", "text": "Tomáš Čupr\n\nTomáš Čupr (* 8. října 1982 Polička) je český podnikatel a investor, zakladatel společností Slevomat, DameJidlo.cz a Rohlik.cz.\n\nTomáš Čupr se narodil 8. října 1982 v Poličce. Od roku 1985 do roku 2001 let žil ve Svitavách, kde po ZŠ studoval na tamním gymnáziu.\n\nV roce 2001 zahájil studium na VUT v Brně (tehdejší fakulta elektrotechniky a informatiky), které však nedokončil. S týmem dvakrát zvítězil na MČR v počítačové hře Counter Strike a stál u počátků progamingu v ČR.\n\nV roce 2005 se odstěhoval do Velké Británie, kde po sérii prací v továrnách získal práci programátora. V roce 2007 založil se společníkem agenturu zaměřenou na internetový marketing. V roce 2009 svůj podíl prodal a jako CTO přešel do firmy Evolution Funding, kde vytvořil Dealer Zone, produkt, který výrazně změnil trh financování vozidel ve Velké Británii. \n\nPo návratu do ČR založil v roce 2010 Slevomat, v roce 2012 DámeJídlo.cz a v roce 2014 Rohlik.cz. V Rohlik.cz navýšil v únoru 2019 svůj podíl na 74 %.\n\nOd roku 2015 je partner v investiční skupině Enern.\n\nInvestoval také mj. do Twisto.cz, Topite.cz nebo LePremier. \n\n"}
{"id": "1097522", "url": "https://cs.wikipedia.org/wiki?curid=1097522", "title": "Alton (Illinois)", "text": "Alton (Illinois)\n\nAlton je město v okrese Madison County při jihozápadní hranici státu Illinois ve Spojených státech amerických. V roce 2010 zde žilo 27 865 obyvatel. S celkovou rozlohou 43 km byla hustota zalidnění 648 obyvatel na km. Narodili se zde jazzový hudebník Miles Davis, nejvyšší člověk v historii Robert Wadlow a spisovatel Thomas N. Scortia.\n\nV roce 1833 zde byla vybudována vojenská věznice. Během války zde bylo uvězněno více než 11 000 vězňů. V roce 1865 byla uzavřena a později zbourána. \n\nAlton leží na souřadnicích .\n\nAlton se nachází na levém břehu řeky Mississippi, mezi zaústěním řek Illinois a Missouri, nedaleko velkoměsta St. Louis ve státě Missouri.\n\nPodle sčítání lidu Spojených států amerických v roce 2010 zde žilo 27 865 obyvatel. \n\n\nObyvatelé hispánského nebo latinskoamerického původu, bez ohledu na rasu, tvořili 1,49% populace.\n\n\n"}
{"id": "1097526", "url": "https://cs.wikipedia.org/wiki?curid=1097526", "title": "Armida (Salieri)", "text": "Armida (Salieri)\n\nArmida je opera Antonia Salieriho z roku 1771 o třech dějstvích, napsaná na libreto Marca Coltelliniho. Děj je založen na epické básni \"Osvobozený Jeruzalém\" Torquata Tassa. Lully, Traetta i Händel už skládali opery podle obdobného námětu. Děj všech těchto prací je založen na vztahu mezi Armidou a křižáckým Rinaldem.\n\nSalieriho opera byla poprvé provedena v Vídni na 2. června 1771, a jeho složení bylo hodně ovlivněno Christophem Willibaldem Gluckem, který se pokusil reformovat operu seria vázáním dramatu blíže k hudbě. Salieriho předehra se řídí zásadami stanovenými Gluck v předmluvě k \"Alceste\". Ostatní Gluckovy vlivy jsou znát v časté souhře sólisty a sboru a častém používání chóru.\n"}
{"id": "1097529", "url": "https://cs.wikipedia.org/wiki?curid=1097529", "title": "Štítovka jelení", "text": "Štítovka jelení\n\nŠtítovka jelení \"(Pluteus cervinus)\" je jedlá houba patřící do čeledi štítovkovité. Klobouk má v mládí zvoncovitý až polokulovitý, šedohnědé, hnědé až černohnědé barvy. Roste od května do listopadu.\n\n\nKlobouk je 40-120 mm široký, šedohnědý, hnědý až černohnědý. V mládí zvoncovitý až polokulovitý, později vyklenutý až téměř plochý. Uprostřed s nepatrným hrbolem, na okraji hladký nebo trochu rýhovaně zvrásněný.\n\nLupeny jsou 8-15 mm vysoké, husté, tenké a měkké, od třeně odsedlé, zprvu bílé, později masově růžové.\n\nTřeň je válcovitý, dlouhý 60-120 mm a tlustý 10-15 mm, na bělavém podkladě černohnědě vláknitý. Dužnina je měkká, bílá, pach má zemitý či ředkový. \nVýtrusy jsou 8-9x5-6 µm velké, hranatě okrouhlé, hladké. Výtrusný prach je masově růžový.\n\nV hymeniu jsou vyvinuty lahvicovité cystidy, které jsou na vrcholu ukončené zpravidla třemi zašpičatělými a zahnutými háčky.\n\nRoste hojně, většinou jednotlivě, od května do listopadu na tlejících pařezech a kmenech různých listnáčů, ale i na pilinách a kůře.\n\nŠtítovka jelení je jedlá houba, sama o sobě je chuťově málo výrazná, a proto se doporučuje přidávat do směsí s jinými houbami, kde její chuť lépe vynikne. Vzhledem k tomu, že roste od května až do pozdního podzimu, oceníme její dostupnost v údobí, kdy jiné houby nerostou.\n\nŠtítovka jelení není uvedená v seznamu tržních hub ČSN a nesmí se prodávat na trhu.\n\nŠtítovka černolemá \"(Pluteus atromarginatus)\" má tmavší klobouk, až černohnědý. Lupeny mají černá ostří. Růst zahajuje na o něco později, a to na pařezech, kmenech a kořenech jehličnatých stromů. \n\nŠtítovka vrbová \"(Pluteus salicinus)\" se od štítovky jelení pozná podle šedého, zelenošedého až modrošedého klobouku, který je na středu jemně šupinkatý. Třeň má podobné zbarvení.\n"}
{"id": "1097531", "url": "https://cs.wikipedia.org/wiki?curid=1097531", "title": "Beningšangul-Gumuz", "text": "Beningšangul-Gumuz\n\nBeningšangul-Gumuz (amharsky: ቤንሻንጉል ጉሙዝ), plným názvem Region Beningšangul-Gumuz, je jedním ze svazových států Etiopie (\"kililoch\"). Jeho hlavním městem je Asosa. Region má jméno podle dvou ze tří největší místních etnik Bertů (či \"Benishangul\") a Gumuzů.\n\nHlavní etnické skupiny regionu jsou Bertové (25,4 %), Amharové (21,7 %), Gumuzové (20,8 %), Oromové (13,55 %) a další.\n\nPodle údajů z roku 1994 vyznávalo 44,1 % obyvatel islám, 34,8% pravoslaví, 13,1 % tradiční náboženství a 5,8 % protestantství.\n\nV roce 2007 žilo v Beningšangul-Gumuz 784 345 obyvatel.\n"}
{"id": "1097540", "url": "https://cs.wikipedia.org/wiki?curid=1097540", "title": "Viliam Lehotský", "text": "Viliam Lehotský\n\nViliam Lehotský (též známý jako Lehoczky) (25. leden 1847, Bystrička – 20. duben 1897, Martin) byl uherský veřejný činitel a právník.\n\nStudoval na gymnáziu v Banské Bystrici, Rimavské Sobotě, Banské Štiavnici, Pápě a na akademii práva v Bratislavě. Od roku 1872 zastával práci notáře, později v Martině. Byl představitelem maďarské šlechty. Vstoupil do vládní Liberální strany, od roku 1893 byl pak poslancem uherského sněmu za volební okres Sučany. \n"}
{"id": "1097546", "url": "https://cs.wikipedia.org/wiki?curid=1097546", "title": "Eduardo Paolozzi", "text": "Eduardo Paolozzi\n\nSir Eduardo Luigi Paolozzi, CBE RA (7. března 1924, Leith – 22. dubna 2005, Londýn) byl skotský sochař, grafik a průmyslový návrhář.\n\nPaolozzi se narodil v Leithu poblíž Edinburghu jako syn italských imigrantů, kteří zde provozovali krámek se zmrzlinou. Několikrát byl o prázdninách na táborech fašistické mládeže v Itálii. Roku 1940, kdy Itálie vyhlásila válku Británii, byl spolu s dalšími Italy na tři měsíce internován. Jeho otec, dědeček a strýc byli vypovězeni ze země a zahynuli, když loď, kterou cestovali do Kanady, potopila německá ponorka.\n\nPaolozzi studoval od roku 1943 na Edinburgh College of Art, krátce sloužil v armádě (1943) a pobyl na Ruskin school of art v Oxfordu (1944) a pokračoval ve studiu sochařství na Slade School of Fine Art, University College London až do roku 1947. Po své první autorské výstavě v Londýně, která byla velkým úspěchem, se odstěhoval do Paříže. Během pařížského pobytu v letech 1947 – 1949, který ovlivnil jeho další práci, se Paolozzi seznámil s Alberto Giacomettim, Jean Arpem, Constantinem Brâncușim, Georges Braquem a Fernandem Légerem. \n\nV roce 1952 patřil k zakladatelům The Independent Group na Institute of Contemporary Arts v Londýně, která se stala předchůdcem hnutí Pop art v Británii a později v USA.\n\nV 60. letech vyučoval sochařství a keramiku na Hochschule für Bilddende Künste v Hamburku (1960–62), na University of California, Berkeley (1968) a Royal College of Art v Londýně. Vystavoval na Bienále v Benátkách (Sv. Šebestián, 1960) a na výstavách Documenta v Kasselu v letech 1959, 1964, 1968 a 1977.\n\nOd roku 1974 pracoval v rámci akademického výměnného programu v Berlíně, v letech 1977-1981 na Univerzitě aplikovaných věd (Fachhochschule) v Kolíně nad Rýnem a později vyučoval na Akademie der Bildenden Künste v Mnichově.\n\nV roce 1994 věnoval velkou část svého díla do sbírek Scottish National Gallery of Modern Art v Edinburgu. To je vystaveno od roku 1999 v nově založené Dean Gallery (součást National Galleries of Scotland) spolu s rekonstruovanými ateliéry Paolozziho z Londýna a Mnichova.\n\nRoku 2001 utrpěl Paolozzi těžký záchvat mozkové mrtvice, po kterém zůstal upoután na invalidní vozík. Zemřel roku 2005 ve věku 81 let.\n\n\nVe 40. letech Paolozzi vytvořil řadu soch inspirovaných surrealismem (\"Horse's Head\", 1946) a sérii koláží v nichž spojoval svou zálibu v moderních strojích se surrealistickými náměty. Jeho koláž \"I was a Rich Man's Plaything\" z roku 1947 je považována za první dílo Pop artu. Pro sochy sbíral a sestavoval části železného odpadu ze skládek. Během pobytu v Paříži tvořil sádrové reliéfy.\nV 50. letech se zabýval modelováním lidských figur, do jejichž povrchu otiskoval různé kovové součástky a poté sochy odléval do bronzu (\"St Sebastian I\", 1957). V 60. letech začala jeho spolupráce s průmyslovými firmami, s jejichž pomocí konstruoval sochy z aluminia nebo chromované oceli (\"Kimo\", 1967). Jeho grafické práce z tohoto období byly velmi progresivní, zejména pokud šlo o užití serigrafie. Odkazoval v nich k popové kultuře a užíval metaforické zobrazení technologie. V roce 1962 spolupracoval s Ronald Brooks Kitajem, který o rok později vystavil koláže inspirované teoretickými pracemi německého historika umění Aby Warburga v Marlborough New London Gallery v Londýně. \n\nV 70. letech Paolozzi experimentoval se dřevem a tvořil abstraktní reliéfy skládané z geometrických i biomorfních prvků. V 80. letech vznikaly jeho velké plastiky hlav rozdělených na sekce a znovu volně spojených. Hlavy byly i tématem jeho koláží a jiných sochařských děl (\"Portrét Richarda Rogerse\", 1988).\n\nRealizace určené do veřejného prostoru jsou konstruované jako hold renesančním myslitelům (\"For Leonardo\", 1989), vědě a moderní technice nebo jako inspirace pro dětskou fantazii (Yorkshire Sculpture Park, \"Rheingartenbrunnen\" v Kolíně nad Rýnem, 19894-86) ). Jako symbol moderního věku vystavuje Skotská národní galerie Paolozziho obří sochu římského boha ohně a kovářství, napůl lidskou figuru, napůl stroj (\"Vulcan\", 1998-1999). \n\n\n\n\n"}
{"id": "1097547", "url": "https://cs.wikipedia.org/wiki?curid=1097547", "title": "Wilfried F. Schoeller", "text": "Wilfried F. Schoeller\n\nWilfried F. Schoeller (3. července 1941, Illertissen, Německo - 6. ledna 2020, Berlín) byl německý spisovatel, literární kritik a profesor.\n\nV Mnichově studoval germanistiku, historii, historii umění a filosofii. V letech 1965- 1970 byl redaktorem. V roce 1968 dostal doktorát o Heinrichovi Mannovi. Od roku 1972 byl literární redaktor Hessischer Rundfunk a vedoucí oddělení současné hudby a kultury. V roce 1973 dostal ocenění Adolf Grimme Award. Od roku 2000 je profesorem na Univerzitě v Brémách. V letech 2002 – 2009 byl generálním sekretářem v PEN Deutschland. Jako spisovatel píše knihy o Theodorovi W. Adornovi, Alfredu Döblinovi a Michailu Bulgakovovi.\n\nZemřel 6. ledna 2020 na nemoc ve věku 78 let.\n\n"}
{"id": "1097549", "url": "https://cs.wikipedia.org/wiki?curid=1097549", "title": "Česko Slovensko má talent (3. řada)", "text": "Česko Slovensko má talent (3. řada)\n\nTřetí řada Česko Slovensko má talent odstartovala 9. září 2012 a do finále došla 25. listopadu 2012. Do poroty se vrátili Jaro Slávik, Lucie Bílá i Martin Dejdar, moderátory zůstali Martin Rausch a Jakub Prachař. I ve třetí řadě došlo ke snížení soutěžících postupujících z Velkého třesku, tentokrát na 18 semifinalistů, což způsobilo snížení semifinálových kol ze tří na dvě.\n\nVítězem se stal slovenský operní zpěvák Jozef Pavlusík který získal 100 tisíc euro a cestu kolem světa.\n\nCastingy před producenty show se konaly v těchto městech:\nPo producentských castinzích následovaly castingy před porotou zde:\n\nSoučástí třetí řady byl v průběhu Velkého třesku také rozstřel, kdy nechala porota diváky rozhodnou o posledním volném místě v semifinále. Porota divákům nabídla šest nominovaných a diváci pomocí SMS hlasování určili vítěze.\nSoutěžící jsou seřazeni podle pořadí vystupování v jednotlivých dílech. Celkem se odvysílala dvě semifinále po 9 soutěžících. První tři s největším počtem SMS hlasů postoupili do finále a mezi čtvrtým a pátým místem rozhodla porota.\n\nV rámci večera vystoupil finalista první řady Richard Nedvěd.\nDívčí rocková skupina The Apples, která se probojovala do semifinále, nesouhlasila s podmínkami soutěže a z pořadu byla diskvalifikována. Náhradníkem se stal tanečník Patrik Gluchowski.\n\nPorota se před oznámením výsledků shodla, že vzhledem k vysoké kvalitě účinkujících postoupí ze druhého semifinále rovnou pět soutěžících.\nFinále proběhlo 25. listopadu 2012 a vítězem se stal operní zpěvák Jozef Pavlusík ze Slovenska. Soutěžícím bylo v průběhu finále nabídnu, že si mohou výhru 100 tisíc euro rozdělit mezi sebou podle procent hlasů, které ve finále získají. S touto nabídkou museli souhlasit všichni finalisté, Alex Dowis byl ale proti, vítěz soutěže si tak odnesl plnou výhru. Po skončení finále byly zveřejněny výsledky hlasování.\nPo některých castingových dílech byl odvysílán také bonusový blok, ve kterém byla uvedena nevhodná vystoupení, která se nemohla vysílat před 22 hodinou. Celkem byly tři a jejich průměrná sledovanost na Slovensku činila 388 tisíc diváků kategorie 12 až 54 let.\n<onlyinclude>\n\n</onlyinclude>\n"}
{"id": "1097552", "url": "https://cs.wikipedia.org/wiki?curid=1097552", "title": "Hanns Hatt", "text": "Hanns Hatt\n\nHanns Hatt (* 8. července 1947 Illertissen) je německý biolog a lékař. Na LMU Mnichov studoval biologii, chemii a medicínu a v roce 1976 tam promoval ze zoologie. V roce 1983 dostal doktorát z lékařství a roku 1991 byl jmenován profesorem fyziologie na lékařské univerzitě. Roku 1992 se stal profesor na fakultě biologické. V roce 2009 se stal prezidentem asociace \"Nordrhein-Westfälische Akademie der Wissenschaften und der Künste\" a působil tam do roku 2012. Roku 2013 se stal viceprezidentem \"Union der deutschen Akademien der Wissenschaften\".\n"}
{"id": "1097553", "url": "https://cs.wikipedia.org/wiki?curid=1097553", "title": "Benjamin Bathurst", "text": "Benjamin Bathurst\n\nBenjamin Bathurst (18. března 1784, Londýn – asi 25. listopadu 1809, Perleberg) byl britský diplomat, jehož zmizení v době napoleonských válek se stalo předmětem četných spekulací.\n\nByl synem norwichského biskupa Henryho Bathursta. Vstoupil do diplomatických služeb, ministr zahraničí Henry Bathurst, který byl jeho příbuzným, ho poslal do Vídně s úkolem vyjednat bližší spolupráci Rakouského císařství s anglickou vládou proti Napoleonovi. Po porážce v bitvě u Wagramu se však Rakušané museli Francii podrobit. Bathurstova mise tak ztratila smysl, rozhodl se proto vrátit do vlasti a zachránit tajné úřední listiny. V doprovodu svého tajemníka, Švýcara jménem Krause, a pod falešnou identitou jako obchodník pan Koch, se vydal na cestu do Hamburku, kde se chtěl dostat na loď plující do Anglie. \n\nDne 25. listopadu 1809 dorazili Bathurst a Krause do městečka Perlebergu na západní hranici Pruska, kde jejich kočár měnil koně, přestávku proto využili k občerstvení v místním hostinci \"Zum weißen Schwan\" (U bílé labutě). Kolem deváté hodiny večer byl vůz přistaven před hospodu a Bathurst se rozhodl vyrazit na další cestu — předpokládal, že potmě unikne případným pronásledovatelům. Vyšel před dům a Krause, který ho následoval, viděl, že Bathurst místo toho, aby hned nastoupil, obešel zapřažené koně a ztratil se mu z dohledu za kabinou kočáru. Předpokládal tedy, že jeho společník nasedl do vozu z druhé strany. Uvnitř však Bathurst nebyl a bezvýsledné bylo i pátrání v okolních ulicích. V následujících dnech prohledala místní policie široké okolí, nalezla však pouze Bathurstův kožich a kalhoty. Na jaře 1810 přijela do Perlebergu Bathurstova manželka a vypsala vysokou odměnu za každou informaci o svém muži, Napoleon jí v osobním dopise slíbil veškerou pomoc, nic se však nezjistilo a Bathurst byl prohlášen za nezvěstného. Britský tisk obvinil Francouze z politicky motivované vraždy nebo únosu, v neklidné době se však na záhadu brzy zapomnělo. \n\nV dubnu 1852 byla při přestavbě jednoho domu v Perlebergu objevena pod podlahou kostra mladého muže s rozbitou lebkou. Protože v době Bathurstova zmizení bydlel v domě podomek od Bílé labutě Christian Mertens, byl označen za nejpravděpodobnějšího pachatele nebo přinejmenším komplice, který ukryl mrtvolu. Byla povolána Bathurstova sestra, která však nedokázala tělo identifikovat. \n\nCharles Fort uváděl Bathurstův incident jako příklad nevysvětlitelného zmizení, cituje ho také Ludvík Souček v knize \"Tušení souvislosti\". Velšský historik Mike Dash důkladně rozebral dostupné prameny, odmítl senzacechtivé výmysly a dospěl k závěru, že šlo o kriminální čin, který v tehdejších chaotických poměrech nebyl nijak ojedinělý. Na noční ulici a ve zmatku kolem připravovaného odjezdu nemohl být pro zkušené zločince problém odlákat oběť stranou, zasadit smrtelnou ránu a rychle a tiše odklidit tělo. Zda šlo o loupežnou vraždu nebo Bathursta zlikvidovali Napoleonovi agenti, není dosud jisté.\nŘada autorů science fiction (H. Beam Piper, Robert Bloch, Robert A. Heinlein) se nechala inspirovat Bathurstovým případem a rozvíjela ve svých textech teorii o jeho náhlém přesunu v časoprostoru. \n\n"}
{"id": "1097557", "url": "https://cs.wikipedia.org/wiki?curid=1097557", "title": "Jana Savojská", "text": "Jana Savojská\n\nJana Savojská nebo Jana Italská (\"Giovanna Elisabetta Antonia Romana Maria di Savoia\"; 13. listopadu 1907 – 26. února 2000) byla rodem italská princezna a sňatkem bulharská carevna, manželka Borise III. Byla také matkou poslední bulharského cara Simeona II.\n\n"}
{"id": "1097562", "url": "https://cs.wikipedia.org/wiki?curid=1097562", "title": "Elektrický svod", "text": "Elektrický svod\n\nJako elektrický svod bývají v elektronice a elektrotechnice označovány následující věci:\n\n\n"}
{"id": "1097563", "url": "https://cs.wikipedia.org/wiki?curid=1097563", "title": "Moot court", "text": "Moot court\n\nMoot court je mimoškolní soutěží na mnoha právnických fakultách, jejíž účastníci se zapojují do simulovaných soudních řízení, která obvykle zahrnují sepsání zpráv či jiných podání k soudu a také účast na samotném ústním jednání. Termín „moot“ pochází ještě z anglosaských dob, kde označoval setkání významných osob k projednání záležitostí místního významu, v moderním slova smyslu jde především o fiktivní odvolací soud nebo o předstírané rozhodčí řízení. Moot court obvykle nezahrnuje výslechy svědků nebo provádění jiných důkazů, je zaměřen výhradně na aplikaci práva na základě skutkového stavu, se kterým jsou soutěžící předem seznámeni. \n\nSimulovaná soudní řízení a vydávání právních časopisů jsou dvě klíčové mimoškolní aktivity na řadě právnických fakult. Studenti obvykle tráví jeden semestr rešerší a sepisováním právních podání a druhý semestr procvičováním ústní argumentace. Domácí soutěže se zaměřují na národní právo, regionální a mezinárodní soutěže na témata z oblastí obecného mezinárodního práva, mezinárodního práva lidských práv, mezinárodního humanitárního práva, práva mezinárodního obchodu, námořního práva, mezinárodních obchodních arbitráží a arbitráží o zahraničních investicích. Občas se také zabývají procesními otázkami jako je příslušnost nebo volba práva, zejména jde-li o rozhodčí řízení.\n\n"}
{"id": "1097568", "url": "https://cs.wikipedia.org/wiki?curid=1097568", "title": "Leonardo Bonucci", "text": "Leonardo Bonucci\n\nLeonardo Bonucci (* 1. května 1987, Viterbo, Itálie) je italský fotbalový obránce a reprezentant, od srpna 2018 hráč klubu Juventus FC.\n\n\n\nV A-mužstvu Itálie debutoval 3. 3. 2010 v přátelském utkání v Monaku proti týmu Kamerunu (remíza 0:0).\n\nBonucci se zúčastnil Mistrovství Evropy ve fotbale 2012 v Polsku a na Ukrajině a odehrál všech šest utkání Itálie na šampionátu při její cestě do finále. V něm musel se spoluhráči čelit nejlepšímu týmu turnaje Španělsku, které nakonec Itálii deklasovalo poměrem 4:0. Leonardo získal s národním týmem stříbrné medaile.\n\nZúčastnil se i Konfederačního poháru FIFA 2013 v Brazílii.\nTrenér Cesare Prandelli jej vzal na Mistrovství světa 2014 v Brazílii, kde Itálie vypadla již v základní skupině D.<br>\nHrál také na Mistrovství Evropy ve fotbale 2016 ve Francii.\n\n\n\n"}
{"id": "1097575", "url": "https://cs.wikipedia.org/wiki?curid=1097575", "title": "Mistrovství světa v ledním hokeji žen do 18 let 2015", "text": "Mistrovství světa v ledním hokeji žen do 18 let 2015\n\nMistrovství světa v ledním hokeji žen do 18 let bylo osmé mistrovství světa v ledním hokeji žen do 18 let. Konalo se ve dnech 5 - 12 ledna 2015 ve městě Buffalo, USA. Ve finále se po osmé v řadě utkala Kanada a USA. Spojené státy zvítězily 3 : 2 v prodloužení. Rusko poprvé v mistrovství světa žen do 18 let získalo bronzovou medaili.\n\n"}
{"id": "1097576", "url": "https://cs.wikipedia.org/wiki?curid=1097576", "title": "Vladimír J. A. Novák", "text": "Vladimír J. A. Novák\n\nVladimír Jan Amos Novák (22. dubna 1919 – 29. září 1997) byl český přírodovědec, tzv. syntetický evoluční biolog. V roce 1972 se stal členem korespondentem Československé akademie věd.\n\nNarodil se 22. 4. 1919 v rodině profesora fyzikální geografie na Přírodovědecké fakultě Univerzity Karlovy. Studoval biologii a geografii na Univerzitě Karlově, RNDr. v roce 1946. Koncem 40. let studoval deset měsíců u prof. Wiggelswortha v Cambridge, kde se věnoval výzkumu hormonů a morfogenezi hmyzu. V roce 1956 získal vědeckou hodnost kandidát věd v oboru biologie a fyziologie. Zabýval se obecnými zákonitostmi a filozofickými otázkami evoluce, problémy hormonů a morfogeneze u hmyzu aj.\n\nV roce 1959 publikoval práci \"Insektenhormone\", významné dílo o endokrinologii (vyšlo dvakrát německy a třikrát anglicky). Pracoval v Entomologickém ústavu ČSAV, kde založil oddělení fyziologie hmyzu. V roce 1968 získal vědeckou hodnost doktor věd a byla mu udělena Státní cena „za vytvoření oboru endokrinologie hmyzu a vypracování základů gradientfaktorové teorie působení hmyzích hormonů\". Spolu s autorským kolektivem publikoval roku 1969 rozsáhlou práci \"Historický vývoj organismů: fylogenese mikroorganismů, rostlin a živočichů\". V roce 1972 se stal členem korespondentem ČSAV.\n\nPostupně se stále více zajímal o obecně evoluční a filozofická témata.\nJeho zaměřením se stala marxistická sociogeneze, přičemž tu chápal jako zákonitou cestu ke komunismu. Po odchodu do důchodu (1989) nepřestal publikovat a věnoval se sociogenezi a jejímu významu pro mírové společenské uspořádání. Je např. spoluautorem publikace \"Věda proti válkám\" (ISBN 80-86117-06-5), která vyšla až po jeho smrti. Vladimír Jan Amos Novák zemřel 29. září 1997.\n\n"}
{"id": "1097578", "url": "https://cs.wikipedia.org/wiki?curid=1097578", "title": "Daniel L. Pals", "text": "Daniel L. Pals\n\nDaniel L. Pals je americký religionista a historik. Mezi jeho zájmy patří moderní evropské a americké dějiny idejí a náboženství, dějiny střetávání vědy a náboženství i povaha vysvětlování v náboženství, dějinách a humanitních disciplínách.\n\nBakalariát získal na Kalvínskem teologickém semináři v Grand Rapids (Michigan), graduoval na Universitě v Chicagu, kde též v roce 1975 obdržel doktorát za disertační práci \"Victorian religion and the British lives of Jesus: 1860-1910\". Po krátkém působení na Trinity College v Deerfieldu a Centre College of Kentucky zakotvil v roce 1980 na Universitě v Miami, kde na College of Arts and Sciences působí dodnes jako řádný profesor historie a religionistiky. Během své dráhy zde zastával řadu významných postů: vedoucí katedry religionistiky, vedoucí katedry historie, děkan fakulty apod.\n\nDaniel L. Pals je nejvýraznějším zastáncem tzv. \"humanistické religionistiky\" , která se snaží obhájit autonomii náboženství ve sporu s obhájci reduktivního výkladu náboženství.. Tomuto tématu věnoval řadu odborných článků. Světový věhlas si však získal především svou knihou \"Sedm teorií náboženství\" (1996), která se záhy stala na mnoha universitách ve světě standardním úvodem do religionistiky a byla přeložena do řady jazyků (např. do španělštiny, čínštiny, perštiny, korejštiny, češtiny). V roce 2006 vydal Oxford University Press její druhé a rozšířené vydání (\"Osm teorií náboženství\") a v roce 2014 pak další rozšířené vydání (\"Devět teorií náboženství\"). K tomuto úvodu do studia náboženství pak v roce 2009 Pals sestavil čítanku z primárních textů, která je též v kursech religionistiky hojně užívána.\n\n"}
{"id": "1097579", "url": "https://cs.wikipedia.org/wiki?curid=1097579", "title": "Jan Mařák", "text": "Jan Mařák\n\nJan Mařák (2. května 1870 Dunakeszi, dnes Maďarsko – 21. října 1932 Praha) byl český houslista a hudební pedagog.\n\nV letech 1882–1889 studoval na Pražské konzervatoři u Antonína Bennewitze. Po ukončení studií krátce působil jako koncertní mistr v Městském divadle v Královci. V letech 1892–1897 byl koncertním mistrem Národního divadla v Praze.\n\nV roce 1897 se stal profesorem na Pražské konzervatoři. Při výuce používal metodu Otakara Ševčíka. Mezi jeho žáky patřili například: Váša Příhoda, Kitty Červenková, Andreina Paganini, Anna Serbousková, koncertní mistr České filharmonie Stanislav Novák nebo dirigent Václav Talich.\n\nVydal několik publikací o technice houslové hry.\n\nByl bratrem operního zpěváka Otakara Mařáka a harfenistky Jiřiny Mařákové-Schulzové. Jejich strýcem byl malíř Julius Mařák.\n\n\n"}
{"id": "1097580", "url": "https://cs.wikipedia.org/wiki?curid=1097580", "title": "Jaroslav Kirchner", "text": "Jaroslav Kirchner\n\nJaroslav Kirchner (22. září 1953 Praha – 16. listopadu 2015 Praha) byl český sportovní novinář a spisovatel.\n\nNarodil se v Praze, vystudoval FŽUK v Praze. Od mládí pracoval v mnoha médiich, např. v denících Svoboda a Zemědělské noviny, v Československé tiskové kanceláři (1978–1988), slovenském Športu, Novinách, Expresu, Tenis revue, Stadiónu nebo Večerníku Praha. Jeho hlavní odborností jsou fotbal, lední hokej a tenis, ale stejně tak napsal množství komentářů i rozhovorů s osobnostmi mnoha jiných sportů. Je autorem dvou desítek knih ze sportovního prostředí. Od poloviny roku 1985 byl tajným spolupracovníkem Státní bezpečnosti s krycím jménem Jar. Zajímavostí je, že byl dlouholetým fotbalovým funkcionářem klubu Bohemians Praha v dobách jeho největší slávy. Jako novinář se mimo jiné zúčastnil více než 20 ročníků tenisového turnaje ve Wimbledonu. V srpnu 2015, krátce po návratu z Londýna, mu byla diagnostikována akutní leukémie, které podlehl po necelých třech měsících.\n\n\n"}
{"id": "1097606", "url": "https://cs.wikipedia.org/wiki?curid=1097606", "title": "Ovitský tunel", "text": "Ovitský tunel\n\nOvitský tunel ( ) je dvojtubusový silniční tunel pod průsmykem Ovit na silnici D925 spojující města İkizdere v Rizenské provincii a İspir v Erzurumské provincii v severovýchodním Turecku. S celkovou délkou 14,35 km jde o nejdelší tunel v zemi.\nTunel má vylepšit spojení provincií Rize a Erzurum s cílem zajistit Východní Anatolii rychlejší dopravní spojení k Černému moři.\n\nPrvní plány tohoto tunelu existovaly již v roce 1880 za éry Osmanské říše. K realizaci tehdy nedošlo. Roku 1930 byla s nasazením 1500 dělníků postavena silnice spojující město İspir s İkizdere procházející sedlem Ovitského průsmyku v nadmořské výšce 2600 m. Tato silnice (D-925) byla v zimě často neprůjezdná.\n\nStavební práce na tunelu a přivaděčích byly s velkou slávou zahájeny 12. května 2012 v přítomnosti předsedy vlády Recep Tayyip Erdoğana. Otevření tunelu bylo plánováno na rok 2017. Nakonec byl tunel slavnostně uveden do provozu 13. června 2018. Po dokončení jde o 4. nejdelší dvojtubusový silniční tunel světa.\n"}
{"id": "1097614", "url": "https://cs.wikipedia.org/wiki?curid=1097614", "title": "Šiki Masaoka", "text": "Šiki Masaoka\n\nŠiki Masaoka ( ) rodným jménem Cunenori Masaoka ( ), (17. září 1867, Macujama – 19. září 1902, Tokio) byl japonský spisovatel, básník, literární kritik a žurnalista. Žil v období Meidži Japonského císařství. Hrál významnou roli při oživení poezie tanka.\n\nNarodil se v chudší samurajské rodině. Jeho chlapecké jméno bylo Tokoronosuke (处 之 助), v dospělosti dostal samurajské jméno Noboru (升). Jeho otec Cunenao (常 尚) byl nižším důstojníkem a jeho matka Jae (八 重) byla nejstarší dcera Kanzan Óhara (大 原 観 山), učitele v klanové škole. Šiki ztratil otce když měl pět let. Ve dvanácti letech začal psát čínské básně \"kanši.\"\n\nNoboru se učil ve střední škole v Macujamě, jejímž ředitelem byl vůdce demokratického hnutí Japonska Itagaki Taisuke. Taisuke měl velký vliv na jeho vývoj. V roce 1883 odešel do Tokia s úmyslem věnovat se politice a filozofii. Psal pro deník Nippon, cestoval po Japonsku a zanechal po sobě řadu cestovních deníků (haibun). Po ukončení střední školy začal studovat na Tokijské univerzitě v lednu 1890. V mladších letech hrával baseball.\n\nV roce 1889 onemocněl tuberkulózu, tehdy si změnil jméno na Šiki (kukačka malá - \"Cuculus poliocephalus\"). Slovo Šiki je čínské čtení japonského slova \"Hototogisu\". Jeho nemoc se ztížila během jeho vyslání jako válečného korespondenta v První čínsko-japonské válce. Po návratu z vojenské služby v roce 1895 se zotavoval v sanatoriu v Macujamě ale uvědomoval si, že jeho nemoc je fatální. Do roku 1898 churavěl a byl upoután na lůžku. V letech 1901–1902 napsal sérii deníků, v nichž podrobně popsal klinický průběh své nemoci. Tyto deníky také obsahují četné básně tanka a haiku.\n\nŠiki byl intenzivní obhájce modernizace haiku a oživení žánru tanka. Starší název haiku - \"Hokki\" - přejmenoval na haiku. Tanka měla nahradit název 31-slabičný (morový) básně s tradičním názvem \"waka\" kvůli jasnému rozlišení od obecného názvu pro japonskou poezii (waka). Svými současníky byl považován za avantgardního reformátora poezie. Šiki také začal psát volný verš. Jeho styl je svěží a jednoduchý av současnosti populární. Šiki je zařazován mezi čtyř nejlepších tvůrců haiku spolu s autory Busoni Josom, basem Macu a Issou Kobajaši.\nPři skládání haiku se snažil o \"běžný tón\" - \"cukinamičó\", jehož byl prvním postulátorem. Šlo mu o rozšíření tematického okruhu a uvedení nových výrazových prostředků, které měly souvislost s rychle se rozvíjejícím moderním životem v Japonsku. Tento jeho styl měl takový vliv, že koncem let devadesátých 19. stol. v Japonsku již všeobecně převládl. V roce 1897 založil významný básnický časopis \"Hototogisu\" (kukačka malá). Šiki Masaoka měl značný vliv na japonskou moderní poezii a prózu.\n\n"}
{"id": "1097616", "url": "https://cs.wikipedia.org/wiki?curid=1097616", "title": "Rečycký rajón", "text": "Rečycký rajón\n\nRečycký rajón (bělorusky \"Рэчыцкі раён\", ukrajinsky \"Річицький район\", rusky \"Речицкий район\") je územně-správní jednotkou Homelské oblasti v Bělorusku. Administrativním centrem rajónu je město Rečyca (bělorusky \"Рэчыца\", rusky \"Речица\").\n\nRajón se nachází v centrální a jihovýchodní části Homelské oblasti. Rozloha rajónu je 2 713,95 km². Téměř polovina rajónu je pokryta lesy, celkem 46,2 % jeho území. Rečycký rajón je obklopen sedmi dalšími rajóny a hraničí s Žlobinským, Buda-Kašaljoŭským, Homelským, Lojeŭským, Chojnickým, Kalinkavickým a Svetlahorským rajónem v Homelské oblasti. Téměř polovina rajónu je pokryta lesy — 46,2%.\n\nRajón se nachází na území Řečycké pláně, Vasiljevičské vodní ledové a jezerní nivní nížiny. V tektonických podmínkách se území Rečyckého rajónu nachází hlavně v Pripjaťském korytu a je omezena na svou severní části, Berezinskou zónu. Nedaleko od obce Kamsamolsk je nejvyšší bod v okolí, který měří 161 m. Aktivní pohyby zemské kůry mají vliv na tvorbu oleje.\n\nSoučasné klima rajónu je charakterizováno jako přechod od mořského k mírně kontinentálnímu. V jeho formování hraje důležitou roli nejen geografická poloha Rečyckého rajónu v mírných zeměpisných šířkách, ale i atmosférický koloběh (činnost, která v průběhu letních měsíců klesá, ale účinky slunečního záření se zvyšují).\n\nV zimě je rajón je často ovlivňován severozápadními cyklony, což podmiňuje odnášení teplého vzduchu od Atlantského oceánu. Na jaře se zvyšuje opakovatelnost jihozápadních a jižních cyklónů, které jsou vázány na silnou ztrátu teplého vzduchu od Středozemního moře a je prvním znamením začátku jara. V létě se zvyšuje opakovatelnost černomořských stálých cyklů, které jsou spojeny s intenzivními a déle trvajícími dešti. Na podzim se nejčastěji opakuje severozápadní a západní cyklony.\n\nPrůměrná lednová teplota je -6,6 ° C, v červenec 18,4 °C. Roční úhrn srážek činí 655 mm.\n\nNa území rajónu je nachází 10 půdních typů, sdružující 85 druhů půdy. Nejčastější jsou trvalé travní porosty s podzolovou bažinatou půdou — 31,9 %, trvalé travní porosty s podzolovou půdou — 24,5%, trvalé travní porosty s mokřady — 18,1%, rašeliništní půdy — 10,6%, lužní půdy - 7,8%, degradované půdy - 5,5%, nivní rašeliništní půdy — 1,3% a porušené půdy zabírají 0,2% z celkové výměry zemědělské půdy. Celkem 44% zemědělské půdy v Rečyckém rajónu se nachází na rekultivovaném jůzemí.\n\nŘíční síť Rečyckého rajónu je zastoupena řekami, potoky, jezery a odvodňovacími kanály. Nejdůležitějšími řekami jsou Dněpr a její přítoky Vedrič, Sved a Berezina. Území Rečyckého rajónu celé patří do povodí řeky Dněpr, která je jednou z největších řek v Bělorusku.\n\nNa území je mnoho malých jezer: Bjely Bjerah (0.23 km²), Vjalikaje (0.4 km²), Halina (0.2 km²), Hadyń (0.48 km²), Ljachaŭ (0.22 km²), Svjatoje (0.145 a 0.12 km²), Chotemjla (0.4 km²), Doŭhaje (0,18 km²), Kryvy Hirava (0,26 km²). Všechny z nich jsou především lužní. Jezera slouží k odpočinku mnoha občanům a obyvatelům venkovských oblastí.\n\nNa území rajónu se rozkládají chráněné oblasti národního i místního významu, z nichž nejdůležitější je národní krajinná rezervace Smyčok, hydrologická rezervace místního významu „Zakrašynski Moch“ a památník národního významu „Dubrava“ a další přírodní památky místního významu.\n\nSoučástí Rečyckého rajónu bylo nejprve 31 vesnických rad (selsovětů): Adamaŭský, Azjerščynský, Andrejeŭský, Broňněnský, Bjazujeŭský, Budkaŭský, Haroškaŭský, Haryvodzký, Dzjemjachoŭský, Žmuraŭský, Zašpjenský, Kaparaŭský, Karavacický, Kozjenský, Ljevašoŭský, Maladuský, Malčanoŭský, Novabarsucký, Pěravalocký, Pěrašvjatoŭský, Rabusoŭský, Rověnský, Rověnskaslabodzký, Saltanoŭský, Smaharynský, Starakrašněnský, Švirydavický, Unorycký, Čyrvonavostraŭský, Jampalský, Janoŭka-Hašcivjelský.\n\nZpočátku rajón patřil do Rečyckého okruhu spolu s Brahinským, Vasiljevickým, Horvalským, Kamarynským, Lojeŭským, Cholměckým a Juravickým rajónem. Usnesením VІII. sjezdu sovětů běloruské SSR, který se konal 12. dubna 1927, byl Rečycký okruh zrušen.\n\nDne 9. června 1927 Rečycký rajón vstoupil v Homelský okruh, kde zůstal až do 26. července 1930. Dne 4. srpna 1927 se k výše uvedeným 31 selsovětům Rečyckého rajónu připojilo 47 selsovětů zlikvidovaného Vasiljevického, Horvalského, Cholměckého rajónu a také Dzjatlaŭského a Ŭvaravického rajónu. Ze Ŭvaravického rajónu byl připojen Čarňanský selsovět a ze Dzjatlaŭského rajónu Hranaŭský a Kapanský selsovět.\n\nDne 30. prosince 1927 prošly selsověty Homelského okruhu reorganizací a posílením. Takže místo 78 selsovětů jich Rečyckém rajónu zůstalo jen 33.\n\nDne 5. února 1931 byl k Rečyckému rajónu připojen Kakujevický selsovět Mazyrského rajónu a 10. února 1931 Barščoŭský selsovět Homelského rajónu. Dne 5. dubna 1935 byly selsověty Kabyljeŭský a Maladucký, které stále náležely Rečyckém rajónu, převedeny pod správu Chojnického rajónu. Nachaŭský selsovět byl začleněn do Mazyrského rajónu a Baravikoŭský selsovět byl přidělen Paryckému rajónu.\n\nDne 20. února 1938 se Rečycký rajón stal součástí Homelské oblasti a zmenšili se o 9 selsovětů. Do nově vytvořeného Vasiljevického rajónu byl začleněn Babický, Vasiljevický, Dubroŭský, Zalatuský, Kakujevický, Karavacický, Liskaŭský, Svjedzký a Uznaský selsovět. Vasiljevický rajón se tímto stal jedním z územně-správních celků Poleské oblasti a centrem se stalo město Mazyr.\n\nDne 1. ledna 1941 zahrnoval Rečycký rajón 21 selsovětů (vesnických rad). Na začátku roku 1954 byla Poleská oblast zrušena. Vasiljevický rajón, stejně jako téměř celé území Poleské oblasti, bylo začleněno do Homelské oblasti. Dne 16. září 1959 byl nakonec zrušen i Vasiljevický rajón. Část selsovětů byla převedena pod správu Kalinkavickému rajónu a část Rečyckému rajónu.\n\nVe druhé polovině prosince roku 1962 byl zrušen Lojeŭský rajón a část jeho území byla předána do Rečyckému rajónu, včetně městského sídla Lojeŭ. O dva roky později, 30. července 1966, byl ale Lojeŭský rajón obnoven i se svým bývalými hranicemi.\n\nPosledním územní změnou, kterou Rečycký rajón prodělal, bylo přestěhování Borchaŭského selsovětu bývalého Ŭvaravického rajónu pod správu Buda-Kašaljoŭského rajónu.\n\nV současnosti se Rečycký rajón skládá ze selsovětů Azjerščynský, Artukoŭský, Babický, Barščoŭský, Bjelabalocký, Vyšamirský, Hlybaŭský, Dzemjachoŭský, Dubroŭský, Žmuraŭský, Zaspjenský, Kamsamolský, Kaparaŭský, Karavacický, Liskaŭský, Novabarsucký, Pjerasvjatoŭský, Rovjenskaslabodzký, Svirydavický a Cholmjecký.\n\nV Rečyckém rajónu žilo v roce 2010 celkem 104 781 obyvatel, z nichž 47 975 mužů a 50 806 žen. Ve městě žilo 71 101 občanů a ve vesnicích 33 680. Bělorusové zaujímají 89,3 procenta populace, což představuje 93 564 lidí. Celkem 0,1 procent populace se hlásí židovské, polské, arménské, moldavské a tatarské národnosti. V rajónu žije i jeden Turkmen a dva Osetinci.\n\nV roce 2009 všechny průmyslové podniky v rajónu vyrobily zboží v hodnotě 407 700 000 000 běloruských rublů. V oblasti je provozována těžby ropy.\n\nRajónem prochází železniční trať a silnice Homel—Kalinkavičy, stejně jako silnice na Lojeŭ, Chojniki, Babrujsk a Žlobin. Na řece Dněpr a Berezina funguje vodní doprava.\n\nRajón protínají silniční komunikace hranice Ruské federace (hraniční přechod Selyšče)—Homel—Kobryň, P32 Rečyca—Lojeŭ, P33 Rečyca—Chojniki a P82 Akcjabrski—Paryčy—Rečyca.\n\nRečycký rajón má znak i vlajku:\n\nZnak Rečyckého rajónu byl schválen dekretem prezidenta Běloruské republiky ze 20. října 2005 № 490. Na znaku města Rečyca i Rečyckého rajónu je vyobrazen ve stříbrném poli barokního štítu růžová korouhev s řezem ve tvaru vlaštovčího ocasu, v jehož středu je jezdec v stříbrné zbroji na bílém koni s mečem v pravé ruce a se štítem s dvojitým křížem červené barvy na levé straně.\n\nVlajka Rečyckého rajónu byla schválena společně se znakem. Na vlajce města Rečyca i Rečyckého rajónu má bílý list s poměrem stran 1:2, kde je ve středu jezdec v stříbrné zbroji na bílém koni s mečem v pravé ruce a se štítem s dvojitým křížem červené barvy na levé straně.\n\nVe městě Rečyca je mnoho architektonických, historických, sochařských a archeologických památek, včetně Hradiště starobylého města nebo bývalého poštovního a telegrafního úřadu.\n\nV celého Rečyckém rajónu můžeme jmenovat přírodní památky — řeku Dněpr a Vedryč, architektonické památky — kapli svaté Eŭfrasinni Polecké, pravoslavný klášter, kostel Nejsvětější Trojice, bývalý poštovní a telegrafní úřad a archeologické památky — Milahradská kultura, rekreační středisko Milahrad nebo panství Berezina.\n\nV rajónu se nachází mnoho památek věnovaných událostem Velké vlastenecké války. V provozu je Rečycké regionální muzeum a histricko-pamětní muzeum „Pamjať“.\n\n\n\n\n\n\n\n\n\n\n"}
{"id": "1097621", "url": "https://cs.wikipedia.org/wiki?curid=1097621", "title": "František Tomík", "text": "František Tomík\n\nFrantišek Tomík (* 30. června 1955 Příbram) je český grafik a výtvarník.\n\nPůvodně se vyučil spojovým mechanikem. Později, v letech 1980-1985, vystudoval Střední odbornou školu výtvarnou v Praze (nyní Vyšší odborná škola a Střední umělecká škola Václava Hollara). Pracoval jako spojový mechanik, skladník v Dílo ČFVU, referent ve výstavním oddělení NTM a jako grafik v několika časopisech.\n\nJe členem Středočeského sdružení výtvarníků (SSV), čestný člen ZVUZS – Združenie výtvarných umelcov zapadného Slovenska a Jednoty umělců výtvarných (JUV).\n\nOd poloviny 80. let spolupracoval externě jako grafik s hudebními vydavatelstvími Panton a Supraphon, pro které vytvořil návrhy obalů MC, SP, EP, LP a později i CD (např. první oficiální hudební nosič – EP písničkáře Pavla Dobeše z roku 1988, které obsahuje hity Hrušky, Na hřiby pod Křiby, Zum zum a Něco o lásce). V roce 1989 spolupracoval na obalu dlouhohrajícího debutu Pavla Dobeše s názvem Skupinové foto, po kterém později následovalo druhé LP Zátiší s červy, 1991. Jako grafik také spolupracoval na hudební řadě Rock Debut. Rock debut byla řada EP desek, vydávaných v letech 1987–1990 vydavatelstvím Panton. Bylo postupně vydáno celkem devět EP se shodným grafickým designem (Dybbuk, Krásné nové stroje, Betula Pendula, Z kopce, Ošklid, Psí vojáci (pod jménem PVO), Už jsme doma, Mňága a Žďorp a Vltava). František Tomík graficky upravil dvě hudební publikace pro pantonskou edici IMPULS (knihy Jiřího Černého Hvězdy tehdejších hitparád a Lubomíra Dorůžky Fialová koule jazzu). Pro L. Dorůžku ještě graficky upravil publikaci Jedenáct jazzových osmiček. Jako grafik pracoval pro časopisy Story, Střecha, Autocar a Krimi Revue. Vedle užité grafiky se také věnuje vlastní volné tvorbě. \n\nZaložil a jako kurátor vedl v letech 1982-1988 kladenskou Galerii 55. V této galerii se podařilo postupně vystavit část výtvarné skupiny Trasa (malíři Č. Kafka, V. Jarcovják, J. Válová, K. Válová, K. Vaca a sochaři Z. Fibichová, V. Preclík, Z. Šimek, E. Kmentová a Olbram Zoubek).\nS uměleckým kovářem Viktorem Stříbrným a ostatními výtvarníky z Kladna spoluzakládal výstavu pod širým nebem nazvanou Kladenské dvorky, která probíhá od 1983 dodnes. Založil Občanské sdružení Pro-Art z.s. v Kladně, které od roku 2004 pravidelně pořádá výtvarné bienále Kladenský salon.\nVymyslel koncepci dvouvýstavy Středočeské bienále a pro první ročník navrhl logo a grafickou úpravu katalogu k této výstavě (2007).\n\nOd roku 2007 organizuje bienále Zbraslavský salon a od roku 2009 mezinárodní výstavu bienále PEOPLE-metr, na kterém spolupracuje s výtvarníky ze Slovenska, Polska a Maďarska.\n\nV letech 1981 až 2019 se František Tomík účastnil přes 120 společných výstav v Berouně, Břeclavi, Českém Brodě, Hradištku, Jílovém u Prahy, Kladně, Kolíně, Kouřimi, Mladé Boleslavi, Ostravě, Plzni, Praze, Příbrami, Rakovníku, Rokycanech, Řevnicích a Zbraslavi.\n\n\n\n"}
{"id": "1097622", "url": "https://cs.wikipedia.org/wiki?curid=1097622", "title": "GnuTLS", "text": "GnuTLS\n\nGnuTLS je licenčně svobodná implementace rodiny protokolů SSL/TLS/DTLS sloužících k šifrování síťových spojení. Původně byla vytvářena jako součást projektu GNU, ale v roce 2012 po neshodách s Free Software Foundation oznámil hlavní vývojář, že vývoj bude dále probíhat mimo projekt GNU.\n\nGnuTLS je licencován pod licencemi GNU GPL/GNU LGPL a tyto licence byly jedním z důvodů jeho vzniku. Programy pod licencí GNU GPL totiž nemohly být z licenčních důvodů sestaveny s etablovanou knihovnou OpenSSL. Mezi projekty, které GnuTLS používají, patří GNOME, Exim, WeeChat, Mutt, Lynx nebo CUPS.\n\n"}
{"id": "1097623", "url": "https://cs.wikipedia.org/wiki?curid=1097623", "title": "Blohm &amp; Voss BV 222", "text": "Blohm &amp; Voss BV 222\n\nBlohm & Voss BV 222 Wiking (něm. Viking) byl německý šestimotorový celokovový dálkový námořní průzkumný a transportní létající člun, vyvinutý v průběhu druhé světové války. Šlo o největší létající člun, který vstoupil do služby během války.\nLetoun byl původně konstruován pro komerční dopravu pošty a cestujících přes Atlantik pro potřeby letecké společnosti Deutsche Lufthansa s kapacitou 24 sedících cestujících, nebo 16 v lůžkové úpravě. Objednávku firma Hamburger Flugzeugbau obdržela na konci roku 1936. Nová konstrukce byla označena jako Projekt 54, 19. září 1937 pak DLH objednala tři prototypy pod označením Ha 222.\n\nHydrodynamické vlastnosti letounu se zkoušely na modelech v Deutschen Schiffsbau-Versuchsanstalt. Na konstrukci stroje se podílel kolektiv inženýrů pod vedením šéfkonstruktéra Vogta a Schuberta, který odpovídal za aerodynamiku.\n\nDne 16. července 1940 vykonala delegace DLH inspekci ještě nedokončeného letounu, který byl mezitím přeznačen na BV 222. Výroba prvního exempláře byla ukončena koncem srpna 1940.\n\nPrvní prototyp BV 222 V1 (D-ANTE) zalétal 7. září 1940 Flugkapitän Helmut Rodig. Letové test probíhaly celý podzim a zimu na Labi. Na jaře 1941 stroj vykonal několik dálkových letů. Luftwaffe tehdy navrhla, aby tyto lety sloužily zároveň jako zásobovací pro vojenské letectvo. Firma Blohm & Voss instalovala nákladová vrata a upravila vnitřek trupu pro umístění nákladu. Civilní imatrikulace byla nahrazena vojenským kódem CC+EQ. První operační nasazení se uskutečnilo 10. července 1941 z Hamburku do severonorského Kirkenesu při hranicích s Finskem. Do 19. srpna na této trase vykonal dalších sedm letů. Po technické prohlídce ve Finkenwerderu uskutečnil první prototyp 10. září 1941 let z Haburku do Athén. Po další údržbě ve Finkenwerderu vykonal BV 222 V1 mezi 16. říjnem a 6. listopadem sedmnáct letů mezi Athénami a Dernou v Libyi. Protože neozbrojený hydroplán během zásobovacích letů musela doprovázet dvojice letounů Messerschmitt Bf 110, vrátil se BV 222 V1 v listopadu 1941 do mateřské továrny k instalaci obranné výzbroje. Ta se skládala z jednoho kulometu MG 81 Z v přídi, dvou kulometů MG 131 ráže 13 mm ve střeleckých věžích na hřbetě trupu a čtyř kulometů MG 81 Z ve střelištích na obou stranách trupu. Poté dostal V1 nový rádiový volací znak X4+AH a byl zařazen k Luft-Transport-Staffel 222. Letoun poté operoval ve Středomoří a v únoru 1943 byl zničen během přistání v athénském přístavu při nárazu na vrak potopené lodi.\n\nMezitím byl dokončen druhý prototyp BV 222 V2 (Werk-Nr.366, CC+ER), který byl zalétán 7. srpna 1941. V2 měl být převeden pod Fliegerführer Atlantik se stejnou výzbrojí jako V1, doplněnou dvěma střelišti umístěnými pod křídlem mezi druhou a třetí motorovou gondolou. Již v průběhu testů v Travemünde se projevil velký nárust aerodynamického odporu, který snižoval rychlost. Tato nová střeliště s dvojicí kulometů MG 131 proto byla demontována.\n\nDne 28. listopadu 1941 vykonal první let třetí prototyp BV 222 V3 (Werk-Nr.439, DM+SD). Oba letouny byly zařazeny k LTS 222 a operovaly v oblasti Středozemního moře. Jejich volací znaky byly změněny na X4+BH a X4+CH.\n\nBrzy byly dokončeny další letouny BV 222, poháněné vzduchem chlazenými hvězdicovými motory Bramo 323 R-2 Fafnir, které odpovídaly verzi A. Čtyři nové stroje nesly rovněž označení prototypů. BV 222 V4 (X4+DH), BV 222 V5 (X4+EH), BV 222 V6 (X4+EH) a BV 222 V8 (Werk-Nr.222008, X4+HH). Do stavu Luftwaffe byly zařazeny mezi 20. dubnem a 26. říjnem 1942. Tyto letouny vycházely z druhého prototypu a jejich výzbroj byla identická.\n\nV únoru 1943 proběhlo v Lufthansa-Werf v Travemünde přezbrojení prototypů V2 a V5. Novou výzbroj, zavedenou jako standard pro ostatní BV 222, tvořil jeden kanón MG 151/20 ráže 20 mm v přední střelecké věži, dvě stejné zbraně ve střeleckých věžích na horní ploše křídla, jeden kulomet MG 131 střílející dopředu oknem na pravé straně trupu a dva dvojkulomety MG 81 Z umístěné v oknech v zadní části trupu. Pohonné jednotky byly vybaveny zařízením pro vstřik vody a metanolu pro krátkodobé zvýšení výkonu na 882 kW.\n\nVzhledem k ukončení bojů v severní Africe se velitelství Luftwaffe rozhodlo přemístit zbylé čtyři BV 222 na pobřeží Atlantského oceánu, kde operovaly v rámci Fliegerführer Atlantik. Pro vykonávání hlídkových letů byly letouny doplněny rádiovým a radiolokačním vybavením, které se skládalo z radaru FuG 200 Hohentwiel a přístrojů FuG 16 Z, FuG 25a a FuG 101a. Závěsník ETC 501 byl upraven pro nesení směrového radiomajáku FuG 302c Schwan. Tyto letouny vytvořily Aufklärungsstaffel See 205.\n\nJiž v roce 1939 zahájila firma Blohm & Voss úpravu draku BV 222 pro montáž vznětových motorů Junkers Jumo 208. Stroje s těmito motory měly nést označení BV 222 B. Vzhledem na prodlužující se vývoj těchto pohonných jednotek instalovali konstruktéři do letounu varianty A-0 motory Junkers Jumo 207 C. Vznikla tak další verze označená BV 222 C, jejímž prototypem byl BV 222 V7 (TB+QL), zalétaný 1. dubna 1943. Hlavňovou výzbroj doplnil další kulomet MG 131 umístěný v přední části trupu a boční dvojkulomety MG 81 Z byly nahrazeny typem MG 131. Vzhledem k nedostatečnému výkonu motorů byl letoun vybaven pomocnými startovacími raketovými motory na tuhé palivo. Posádku tvořilo 11 osob.\n\nPrvní letoun předsériové verze BV 222 C-09 byl 23. července 1943 zařazen do řadové služby u Aufklärungsstaffel See 222. Dne 16. srpna 1943 ho následoval prototyp V7 a v krátkých časových odstupech další stroje C-010, C-011 a C-012.\n\nHydroplán BV 222 C-013 představoval prototyp verze D, která měla být poháněna motory Junkers Jumo 207 D o vzletovém výkonu 1103 kW. Trvající problémy s vývojem těchto pohonných jednotek vedly k zástavbě šestiválcových motorů Jumo 207 C. Těmito motory měly být vybaveny také stroje BV 222 C-014 až C-017. Krátce nato však RLM nařídilo zastavení vývoje a výroby vznětových motorů. Společnost Blohm & Voss navrhla pro čtyři rozestavěné BV 222 C zástavbu hvězdicových čtrnáctiválců BMW 801, ale Technisches Amt tuto variantu zamítl. K dispozici tak zůstaly pouze motory Bramo 323 R-2 Fafnir, po jejichž instalaci měly být letouny označeny BV 222 E. Žádný z těchto letounů již nebyl dokončen, protože RLM v roce 1944 vyhlásilo Jägernotprogramm, který zabrzdil vývoj a výrobu všech letounů, kromě stíhacích.\n\nPrvní bojovou ztrátou útvaru LTS See 222 byl BV 222 V6 sestřelený 24. listopadu 1942 během samostatného letu jižně od ostrova Pantelleria. Velitelství KG.z.b.V. 2, kterému LTS See 222 podléhala, vydalo po této ztrátě nařízení, podle něhož měly BV 222 vykonávat operační lety pouze ve formaci a v malé výšce.\n\nI přes dodržování tohoto opatření byla formace strojů BV 222 V1, V4 a V8, která 10. prosince 1942 letěla přes Středozemní moře do Tripolisu, napadena trojicí letounů Bristol Beaufighter Royal Air Force. Prototyp V8 byl sestřelen a V4 poškozen, ale společně s V1 se mu podařilo doletět do Tripolisu. Všechny operační lety BV 222 pak byly přesunuty na noční hodiny.\n\nPo ukončení vojenských operací v severní Africe byly letouny BV 222 přemístěny do Biscarosse na pobřeží Atlantského oceánu. Zde vytvořily Aufklärungsstaffel See 222 začleněnou do 3./Kü.Fl.Gr. 46. V červnu 1943 byly v Biscarosse zničeny stíhacími bombardéry RAF dva Wikingy V3 a V5. V měsící říjnu byla jednotka přejmenována na 1.(F)/SAGr. 129. Pět BV 222 provádělo z přístavu Biscarosse hlídkové lety nad Atlantikem až do evakuace v červenci 1944 po spojenecké invazi ve Francii. Během jednoho z těchto letů sestřelil jeden BV 222 v říjnu 1943 britský Avro Lancaster z Coastal Command.\n\nNa začátku roku 1944 byl BV 222 C-010 sestřelen nočními stíhači RAF. Po rozpuštění 1.(F)/SAGr. 129 v červenci 1944 přešly všechny Wikingy k transportnímu letectvu. BV 222 V2 létal v Norsku a po ukončení války byl ukořistěn Brity. Prototyp V4 byl po kapitulaci zničen vlastní posádkou v Kielu-Holtenau, stejně jako V7 v Travemünde. BV 222 C-09 rozstřílely v tomtéž přístavu letouny North American P-51 Mustang USAAF. BV 222 C-011 a C-013 ukořistila americká vojska a BV 222 C-012 17. července 1945 Britové v Trondheimu. Testován byl organizací MAAE ve Felixstowe a 201. perutí RAF v Calshotu. \n\nÚdaje platí pro BV 222 C-09\n\n\n\n"}
{"id": "1097628", "url": "https://cs.wikipedia.org/wiki?curid=1097628", "title": "824", "text": "824\n\n\n\n"}
{"id": "1097635", "url": "https://cs.wikipedia.org/wiki?curid=1097635", "title": "Luniněcký rajón", "text": "Luniněcký rajón\n\nLuniněcký rajón (bělorusky \"Лунінецкі раён\", ukrajinsky \"Лунинецький район\", rusky \"Лунинецкий район\") je územně-správní jednotkou na východě Brestské oblasti v Bělorusku. Administrativním centrem rajónu je město Luniněc (bělorusky \"Лунінец\", rusky \"Лунинец\").\n\nRegion byl založen 15. ledna 1940.\n\nRozloha rajónu je necelých 2709 km². Zemědělská půda zabírá 783 km² a lesy 1080 km². Rajón hraničí na západě s Pinským rajónem, na jihu se Stolinským rajónem a na severu Hancavickým rajónem Brestské oblasti, na východě má hranici se Žytkavickým rajónem v Homelské oblasti a na severovýchodně se Salihorským rajónem v Minské oblasti.\n\nRajón leží na území samého centra Běloruského Polesí, v poměrně ploché a jednotvárné krajině s nadmořskou výšku mezi 128 a 152 m.\n\nJe jednou z oblastí s nejhustší říční a kanálovou sítí v zemi. Nejdůležitějším vodním tokem je řeka Pripjať, která tvoří jižní hranici rajónu, a její přítoky Bobryk, Laň a Cna. Podnebí je mírné kontinentální s průměrnou lednovou teplotou -3 °C a červenci 18 °C. Průměrné roční množství srážek je asi 640 mm a vegetační období trvá 205 dní.\n\nLuniněcký rajón je jedním ze čtyř rajónu v Brestské oblasti, které byly nejvíce zasaženy radioaktivním spadem po jaderné katastrofy v Černobylu v roce 1986. Více než 60 % území rajónu bylo vystaveno radiaci v rozmezí 1 až 15 Cu/m².\n\nPodle sčítání lidu, které se uskutečnil v roce 2009, v této oblasti nepřetržitě sídlí 73 200 obyvatel a v průměru 27,02 obyvatel/km².\n\nZákladem populace jsou Bělorusové (96.17 %), Rusové (2.54 %) a další (1.29 %).\n\nAdministrativně je rajón rozdělen na město Luniněc (které je zároveň správním centrem rajónu) a Mikašjevičy, a na 11 venkovských rad (selsovětů): Bahdanaŭský (1 vesnice), Bastynský (4 vesnice, 4 statky), Vulkaŭský (7 vesnic), Haradocký (6 vesnic), Dvarecký (17 vesnic), Dzjatlavický (3 vesnice, 1 sídlo), Lachvjenský (6 vesnic), Luninský (5 vesnic, 2 sídlo), Radzihjeraŭský (4 vesnice), Sinkjevický (6 vesnic) a Čučavický (5 vesnic, 1 statek).\n\nNa celém území rajónu existuje celkem 80 osad.\n\nRajónem prochází železniční trať Brest — Homel a silniční komunikace : Ruská federace — Homel — Kobryn, R8: Luniněc — Pinsk, R13: Kleck — Sinjaŭka — Hancavičy — Luniněc a R23: Minsk — Mikaševičy. Pripjať je splavná v celém svém toku napříč rajónem.\n\n"}
{"id": "1097640", "url": "https://cs.wikipedia.org/wiki?curid=1097640", "title": "Apt (geologie)", "text": "Apt (geologie)\n\nApt je pátý, předposlední chronostratigrafický stupeň spodní křídy, který je datován do rozmezí před 125,0 ± 1,0 až 113,5 ± 1,0 Ma (milionů let). Aptu předcházel barrem a následoval ho alb.\n\nApt částečně překrývá svrchní část regionálně (v západní Evropě) užívaného stupně (facie) urgon, riftového vývoje aptu.\n\nStupeň apt byl pojmenován po malém městě Apt ve francouzském regionu Provence. Původní typová lokalita je v okolí tohoto města. Apt byl představen ve vědecké literatuře francouzským paleontologem Alcidem d'Orbignym v roce 1840.\n\nZačátek (báze) aptu je na stratigrafické stupnici (sloupci) položen na magnetickou anomálii M0r, konec aptu (báze albu) na dobu prvního výskytu kokolitky druhu \"Praediscosphaera columnata\".\n\nStupeň apt bývá dále dělen na tři podstupně: Bedoulian (spodní), Gargasian (střední) a Clansayesian (svrchní).\n\nV oblasti moře Tethys obsahuje apt osm amonitových biozón.\n"}
{"id": "1097641", "url": "https://cs.wikipedia.org/wiki?curid=1097641", "title": "Murray Salem", "text": "Murray Salem\n\nMurray Salem (12. ledna 1950, Cleveland – 6. ledna 1998, Los Angeles) byl americký televizní a filmový herec a scenárista. Herecky debutoval v roce 1977 v televizní minisérii \"Ježíš Nazaretský\", v níž ztvárnil apoštola Šimona Kananejského. Hrál převážně v televizních filmech. V pozdější fázi své kariéry se stal scenáristou. Byl například autorem scénáře filmu \"Policajt ze školky\" z roku 1990, v němž si hlavní roli zahrál Arnold Schwarzenegger.\n\nZemřel šest dní před svými 48. narozeninami na komplikace spojené s onemocněním AIDS.\n"}
{"id": "1097642", "url": "https://cs.wikipedia.org/wiki?curid=1097642", "title": "Michael Vácha", "text": "Michael Vácha\n\nMichael Vácha (* České Budějovice) je český zpěvák a kytarista. V současné době je frontmanem kapely Rituály, dříve působil jako baskytarista v A Banquet. \n\nMichael Vácha pochází z Českých Budějovic, kde vystudoval Obchodní Akademii. Zde také působil v prvních kapelách např. Helium Head. Po přestěhování do Prahy zakládá v roce 2009 úspěšnou indie-rockovou kapelu A Banquet, kde působil jako baskytarista a klávesista. V USA natočil s A Banquet v tuzemsku ceněnou desku Breath, posléze byla kapela nominována na Objev roku v Cenách Anděl, TV Očko a Žebřík. Po nečekaném rozpadu kapely v roce 2014 zakládá novou skupinu Rituály, kde zpívá a hraje na kytaru. V roce 2015 vychází singl Příměří. Na jaře 2016 kapele vyšla debutová deska Vsaď na černou. \n\ns A Banquet:\n\ns Rituály:\n"}
{"id": "1097651", "url": "https://cs.wikipedia.org/wiki?curid=1097651", "title": "MTV Movie Awards 2015", "text": "MTV Movie Awards 2015\n\nVyhlášení amerických filmových cen MTV 2015 se uskutečnilo 12. dubna 2015 v Nokia Theatre v Los Angeles v Kalifornii. Moderátorkou ceremoniálu byla herečka Amy Schumer.\n\n\n\n\nTučně jsou vyznačeni výherci.\n\n\n\n\n\n\n\n\n\n\n\n\n\n\n\n\n\n\n\n"}
{"id": "1097653", "url": "https://cs.wikipedia.org/wiki?curid=1097653", "title": "Mikuláš Kassai", "text": "Mikuláš Kassai\n\nMikuláš Kassai (* 14. prosince 1942) je bývalý slovenský fotbalista, záložník.\n\nV československé lize hrál za Jednotu Košice a Lokomotívu Košice. Dal 6 ligových gólů.\n\n"}
{"id": "1097654", "url": "https://cs.wikipedia.org/wiki?curid=1097654", "title": "Gallneukirchen", "text": "Gallneukirchen\n\nGallneukirchen je město v rakouské spolkové zemi Horní Rakousy, v okrese Urfahr-okolí. Žije zde obyvatel. \n\n"}
{"id": "1097656", "url": "https://cs.wikipedia.org/wiki?curid=1097656", "title": "Rochechouart", "text": "Rochechouart\n\nRochechouart je francouzská obec v departementu Haute-Vienne v regionu Limousin. V roce 2012 zde žilo 3 794 obyvatel. Je centrem arrondissementu Rochechouart.\n\nObec leží u hranic departementu Haute-Vienne s departementem Charente, tedy i u hranic regionu Limousin s regionem Poitou-Charentes. Sousední obce jsou: Chaillac-sur-Vienne, Chassenon (Charente), Pressignac (Charente), Saillat-sur-Vienne, Saint-Auvent a Vayres.\n\n\"Počet obyvatel\"\nPod jménem Rochechouart je znám i impaktní (dopadový) kráter o průměru asi 20 až 30 kilometrů, který byl vytvořen v době před 207 miliony let dopadem asi 1,5 – 2 kilometrové planetky. Původně byl kráter dáván do souvislosti s vymíráním na konci druhohorního triasu (asi před 201 miliony let), dnes ale víme, že je o několik milionů let starší.\n\n\n"}
{"id": "1097658", "url": "https://cs.wikipedia.org/wiki?curid=1097658", "title": "Luzenac AP", "text": "Luzenac AP\n\nLuzenac AP (celým názvem Luzenac Ariège Pyrénées) je francouzský fotbalový klub z obce Luzenac na jihu Francie v Pyrenejích. Byl založen v roce 1936, klubové barvy jsou modrá a červená.\n\nLuzenac je obec s cca 650 obyvateli (k dubnu 2014). V sezoně 2013/14 si klub zajistil postupové místo v třetí francouzské lize Championnat National a choval naději stát se nejmenším klubem, který by byl býval působil v druhé francouzské lize Ligue 2. Nicméně klubu nebyl Francouzskou fotbalovou federací povolen postup kvůli stadionu, který nesplňoval parametry pro druhou ligu. Nepomohla ani intervence jednoho z představitelů Luzenac AP a bývalého francouzského reprezentanta Fabiena Bartheze. Luzenac AP byl nucen rozpustit A-tým a hrát v sezóně 2014/15 pouze s rezervním týmem v sedmé francouzské lize.\n\n\n"}
{"id": "1097660", "url": "https://cs.wikipedia.org/wiki?curid=1097660", "title": "Flappy Bird", "text": "Flappy Bird\n\nFlappy Bird je mobilní hra z roku 2013, vytvořena Vietnamským vývojářem Nguyễn Hà Đồng (Dong Nguyen) a publikovalo ji GEARS Studios, malý, nezávislý herní vývojář má rovněž sídlo ve Vietnamu.\nHra je side-scroller, kde hráč ovládá ptáka, pokouší se létat mezi řadami zelených trubek, aniž by přišel do kontaktu s nimi. Developer vytvořil hru během několika dnů.\n\nFlappy Bird je mobilní hra z roku 2013, vyvinutá Vietnamským developerem Nguyễn Hà Đồng (Dong Nguyen) a publikovalo ji GEARS Studios, malý, nezávislý herní vývojář má rovněž sídlo ve Vietnamu.\nHra byla vypuštěna dne 24. května 2013, ale populární se stala až roku 2014. Ale byla kritizována za svou úroveň obtížnosti a údajné plagiátorství v grafice a herní mechaniky, zatímco ostatní recenzenti zjistil, že je návyková. Na konci ledna 2014 byla nejstahovanější hrou zdarma na iOS a App Store. Během tohoto období, její developer tvrdil, že Flappy Bird vydělal 50.000 $ za den z in-app reklamy.\n\nFlappy Bird byl odstraněn z App Store a Google Play jeho tvůrcem 10. února 2014 kvůli pocitu viny nad tím, co považují za jeho návykový charakter a nadužívání. Hry podobné Flappy Bird jsou stále populární na iTunes a App Store ostatní napodobeniny byly odstraněny z jejich app obchodů za to, že příliš podobá originálu. Hra byla také distribuován prostřednictvím neoficiálních kanálů na různých platformách.\n\nV srpnu 2014 přepracovaná verze Flappy Bird, nazvaná Flapp.\n\n"}
{"id": "1097661", "url": "https://cs.wikipedia.org/wiki?curid=1097661", "title": "Apoštolská prefektura Mariánské ostrovy", "text": "Apoštolská prefektura Mariánské ostrovy\n\nApoštolská prefektura Mariánské ostrovy byla prefektura římskokatolické církve, nacházející se v Marianech.\n\nPrefektura byla založena 17. září 1902 a to z části území diecéze Cebu.\n\nDne 1. března 1911 byla prefektura zrušena a území bylo dáno k apoštolskému vikariátu Mariánské a Karolínské ostrovy a k vytvoření apoštolského vikariátu Guam.\n\n"}
{"id": "1097663", "url": "https://cs.wikipedia.org/wiki?curid=1097663", "title": "Psí hotel", "text": "Psí hotel\n\nPsí hotel je hotel pro psy – jedná se o místo, kde se za úplatu poskytuje ubytování, v tomto případě psům, ať již krátkodobé či dlouhodobější.\nObvykle jsou součástí hotelu také související hotelové služby. U psího hotelu je samozřejmostí krmení a venčení. Jako další služby jsou započítány psí hry, popřípadě výcvik nebo vycházky mimo areál hotelu. V poslední době se hojně využívá služeb masáží psů a jiných alternativních metod relaxace i léčby.\n\nStejně jako u lidí, se psí hotely mohou rozdělit do kategorií ubytování od těch základních až po velice luxusní. Základním vybavením takového hotelu mohou být kotce uvnitř hotelové budovy, kotce venkovní s boudami, ale i ubytování přímo v bytě majitele hotelu. Psí hotely jsou tedy i vesnické a městské. Je tedy na majiteli psa, které prostředí pro svého psa upřednostní s ohledem na jeho zvyklosti, či mu dopřeje příjemnou změnu.\n\nMajitelé psů většinou vyhledávají takové psí hotely, které se co nejvíce blíží zvyklostem jejich mazlíčka, kde je k němu přistupováno individuálně „jako doma“. \n"}
{"id": "1097667", "url": "https://cs.wikipedia.org/wiki?curid=1097667", "title": "Willi Orban", "text": "Willi Orban\n\nWilli Orban (* 3. listopadu 1992, Kaiserslautern, Německo) je německý fotbalový obránce, v současnosti hraje v německém klubu RB Leipzig.\nHraje na postu stopera (středního obránce).\n\nWilli Orban je odchovancem 1. FC Kaiserslautern, kde působil v mládežnických týmech i rezervě.\nV červnu 2016 přestoupil do RB Leipzig.\n\nWilli Orban se v roce 2014 stal členem německé reprezentace U21.\n\n\n"}
{"id": "1097669", "url": "https://cs.wikipedia.org/wiki?curid=1097669", "title": "Apoštolský vikariát Severní Patagonie", "text": "Apoštolský vikariát Severní Patagonie\n\nApoštolský vikariát Severní Patagonie byl vikariát římskokatolické církve, nacházející se v Argentině.\n\nVikariát byl založen roku 1884, z části území arcidiecéze Buenos Aires.\n\nRoku 1904 byl vikariát zrušen a území připadlo arcidiecézi Buenos Aires.\n\n\n"}
{"id": "1097670", "url": "https://cs.wikipedia.org/wiki?curid=1097670", "title": "Apoštolský vikariát Caquetá", "text": "Apoštolský vikariát Caquetá\n\nApoštolský vikariát Caquetá byl vikariát římskokatolické církve, nacházející se v Kolumbii.\n\nDne 20. prosince 1904 byla vytvořena apoštolská prefektura Caquetá, a to z části území diecéze Pasto.\n\nDne 31. května 1930 byla prefektura povýšena na vikariát se stejným jménem.\n\nDne 8. února 1951 byl vikariát zrušena a území bylo dáno k vytvoření apoštolského vikariátu Florencia, apoštolského vikariátu Sibundoy a apoštolské prefektury Leticia.\n\n\n"}
{"id": "1097672", "url": "https://cs.wikipedia.org/wiki?curid=1097672", "title": "Altenberg bei Linz", "text": "Altenberg bei Linz\n\nAltenberg bei Linz je městys v rakouské spolkové zemi Horní Rakousy, v okrese Urfahr-okolí.\nK 1. lednu 2015 zde žilo 4 467 obyvatel.\n\n\n"}
{"id": "1097674", "url": "https://cs.wikipedia.org/wiki?curid=1097674", "title": "Altenberg (rozcestník)", "text": "Altenberg (rozcestník)\n\nAltenberg může znamenat:\n\n\n"}
{"id": "1097675", "url": "https://cs.wikipedia.org/wiki?curid=1097675", "title": "David Musil", "text": "David Musil\n\nDavid Musil je česko-kanadský profesionální hráč ledního hokeje, syn bývalého hokejisty Františka Musila. Hraje ELH za tým HC Oceláři Třinec.\n\n\n\n"}
{"id": "1097683", "url": "https://cs.wikipedia.org/wiki?curid=1097683", "title": "Tetlucha kozí pysk", "text": "Tetlucha kozí pysk\n\nTetlucha kozí pysk (\"Aethusa cynapium\") je jedovatá bylina z čeledi miříkovitých (\"Apiaceae\").\n\nVysoká jednoletá bylina, od června do října bíle kvetoucí okolíkem. Lodyha je často modravě ojíněná. Plodem je vejčitá dvounažka.\n\nVyskytuje se v hájích, křoviscích, na rumištích, i jako plevel na polích a v zahradách.\n\nTetlucha kozí pysk je jedovatá, účinnou látkou je zejména alkaloid cynapin, obsažený v celé rostlině. Otravy se dějí zvláště záměnou za petrželovou nať.\n\n"}
{"id": "1097684", "url": "https://cs.wikipedia.org/wiki?curid=1097684", "title": "František Malík (fotbalista)", "text": "František Malík (fotbalista)\n\nFrantišek Malík (14. prosince 1931 – 4. ledna 1992) byl český fotbalista, útočník.\n\nV československé lize hrál za Spartak Hradec Králové, s nímž získal roku 1960 historický titul mistra, jediný v dějinách klubu a první, který v československé lize putoval mimo Prahu a Bratislavu. V Poháru mistrů evropských zemí nastoupil ve 3 utkáních. Za Hradec nastoupil v československé lize v 83 utkáních a dal 11 gólů, ve druhé lize nastoupil ve 34 utkáních a dal 11 gólů.\n\n\n"}
{"id": "1097689", "url": "https://cs.wikipedia.org/wiki?curid=1097689", "title": "Pavel Tramba", "text": "Pavel Tramba\n\nPavel Tramba (* 14. července 1939 Praha) je bývalý český fotbalový útočník a trenér.\n\nDo Hradce Králové přišel ze Slavoje Vyšehrad. V československé lize hrál za Spartak Hradec Králové a ČKD Praha. V lize nastoupil v 19 utkáních a dal 7 gólů. Po dvou ligových sezónách odešel do Spartaku Vlašim.\n\nPo skončení hráčské kariéry se stal trenérem. Vedl mj. Jílové u Prahy.\n\n\n"}
{"id": "1097692", "url": "https://cs.wikipedia.org/wiki?curid=1097692", "title": "Giovanni Zanotti", "text": "Giovanni Zanotti\n\nGiovanni (Calisto Andrea) Zanotti (14. října 1738 Bologna – 1. listopadu 1817 tamtéž) byl italský skladatel.\n\nGiovanni Zanotti byl synovcem významného učence, vědce a spisovatele Francesca Marii Zanottiho. Studoval u Giovanni Battisty Martiniho. V roce 1758 byl přijat do Filharmonické akademie (\"Accademia Filarmonica\"), jejíž hlavou byl v letech 1764–1765. V roce 1761 se stal asistentem kapelníka v hlavním bolognském chrámu sv. Petra (\"Basilica di San Petronio\") a v letech 1774–1789 tam působil jako \"maestro di cappella\".\n\n\n"}
{"id": "1097694", "url": "https://cs.wikipedia.org/wiki?curid=1097694", "title": "Jean Zimmer", "text": "Jean Zimmer\n\nJean Zimmer (* 6. prosince 1993, Bad Dürkheim, Německo) je německý fotbalový obránce, v současnosti hraje v německém klubu VfB Stuttgart. Hraje na postu pravého obránce.\n\nZimmer je odchovancem 1. FC Kaiserslautern, kde působil v mládežnických týmech i rezervě. V létě 2016 podepsal čtyřletou smlouvu s VfB Stuttgart.\n\nJean Zimmer se v roce 2014 stal členem německé reprezentace U21.\n\n\n"}
{"id": "1097698", "url": "https://cs.wikipedia.org/wiki?curid=1097698", "title": "Max Meyer", "text": "Max Meyer\n\nMaximilian Meyer (* 18. září 1995, Oberhausen, Německo) je německý fotbalový záložník a reprezentant, v současnosti hráč anglického klubu Crystal Palace FC.\n\nMax Meyer začal s fotbalem na profesionální úrovni v klubu FC Schalke 04. Zde působil až do konce sezony 2017/2018, po níž mu skončila v Schalke smlouva. Jako volný hráč tedy podepsal smlouvu v klubu Crystal Palace FC, hrajícím anglickou nejvyšší soutěž.\n\nMax Meyer reprezentoval Německo v mládežnických kategoriích U15, U16, U17, U18, U19 a U21. Zúčastnil se Mistrovství Evropy hráčů do 17 let 2012 ve Slovinsku, kde Německo prohrálo ve finále s Nizozemskem v penaltovém rozstřelu. Na turnaji byl se třemi góly nejlepším střelcem.\nTrenér Horst Hrubesch jej nominoval na Mistrovství Evropy hráčů do 21 let 2015 konané v Praze, Olomouci a Uherském Hradišti. Mladí Němci vypadli v semifinále proti Portugalsku.<br>\nZúčastnil se i Mistrovství Evropy hráčů do 21 let 2017 v Polsku, kde s týmem získal titul (historicky druhý pro Německo). Dostal se do jedenáctičlenné All-star sestavy šampionátu.\n\nZúčastnil se LOH 2016 v brazilském Rio de Janeiru, kde Němci získali stříbrné medaile po finálové porážce 4:5 v penaltovém rozstřelu proti Brazílii.\n\nV A-mužstvu Německa debutoval 13. května 2014 v přátelském zápase v Hamburku proti Polsku (remíza 0:0).\n\n"}
{"id": "1097700", "url": "https://cs.wikipedia.org/wiki?curid=1097700", "title": "Kostel svatého Josefa (Strážné)", "text": "Kostel svatého Josefa (Strážné)\n\nKostel svatého Josefa v krkonošské obci Strážné pochází z roku 1931. Je postaven ve stylu art deco. V době jeho vzniku obec nesla název \"Pommerndorf\" a většinu jejích obyvatel tvořili Němci. Po druhé světové válce byli původní obyvatelé odsunuti, a kostel tak přestal být využíván. \n\nV 90. letech 20. století byl kostel opraven. Je v soukromém vlastnictví, nepřístupný, bohoslužby se v něm nekonají. \n\nKostel původně stával na otevřené pláni, k roku 2015 byl obklopený vzrostlými stromy. Ve svahu pod kostelem se nachází německý hřbitov, náhrobky jsou zarostlé v lesním porostu.\n\n \n"}
{"id": "1097711", "url": "https://cs.wikipedia.org/wiki?curid=1097711", "title": "Vedení", "text": "Vedení\n\nVedení (od slovesa \"vést\", \"vedu\") může být:\n\n\n\n\n\n"}
{"id": "1097717", "url": "https://cs.wikipedia.org/wiki?curid=1097717", "title": "Mormonský chrám v Paříži", "text": "Mormonský chrám v Paříži\n\nMormonský chrám v Paříži ( \"Temple mormon de Paris\") je plánovaná náboženská stavba mormonské církve (CJKSPD) na pařížském předměstí v obci Le Chesnay v departementu Yvelines. Po svém dokončení se bude jednat o první mormonský chrám v kontinentální Francii a druhý francouzský po chrámu na Tahiti ve Francouzské Polynésii z roku 1984.\n\nBěhem generální konference církve dne 1. října 2011 oznámil prezident církve Thomas S. Monson plán na výstavbu nového chrámu. Pozemek o rozloze 9000 m pro zamýšlenou stavbu byl zakoupen církví v roce 2011 v obci Le Chesnay na Boulevardu Saint-Antoine. Po dokončení zde bude několik budov a veřejný park.\n\n"}
{"id": "1097720", "url": "https://cs.wikipedia.org/wiki?curid=1097720", "title": "Chlístov (Hořičky)", "text": "Chlístov (Hořičky)\n\nChlístov () je malá vesnice, část obce Hořičky v okrese Náchod. Nachází se asi 600 m západně od Hořiček. V roce 2015 zde bylo evidováno 52  adres.\n"}
{"id": "1097723", "url": "https://cs.wikipedia.org/wiki?curid=1097723", "title": "Plavý bretaňský honič", "text": "Plavý bretaňský honič\n\nPlavý bretaňský honič (francouzsky: Griffon fauve de Bretagne, anglicky: Fawn Brittany Griffon) je francouzské psí plemeno.\nPlavý bretaňský honič je jeden z nejstarších francouzských honičů . První zmínkou o těchto psech jsou spisy La Chasse Royale z roku 1570, ve kterých se král Karel IX zmiňuje o vysokých, hrubosrstých psech pšeničné barvy, lovící vlky a zvířata, jež jsou větší, než oni sami . Pravděpodobně se jedná o plavého bretaňského honiče. K lovu vlků se toto plemeno chovalo až do 19. století, v této době ale téměř vymřelo, jelikož vlci ve Francii vymřeli . Při obnovení plemeno bylo kříženo s malým vendeéským hrubosrstým honičem . V roce 1949 chovatel Marcel Pambrun založil první klub plemene, nesoucí název \"Klub plavého bretaňského honiče\" .\n\nOficiální zkratka používaná v Česku je PBH, zde se ale toto plemeno ještě nenachází. Mimo Francii je k vidění jen vzácně.\n\nToto psí plemeno je dobře osvalené s lehkou stavbou těla. Hodí se pro práci i v těžko přístupném terénu. Srst pokrývá celé tělo a je tvrdá, suchá a krátká. Vous na obličeji nesmí být výrazný.\n\nHlava je dlouhá, vyvážená s harmonickými tvary. Stop nevýrazný. Nosní houba je černá, nozdry dobře otevřené. Zuby musí mít perfektní nůžkovitý skus. Oči tmavě hnědé, kulaté. Spojivky nejsou vidět. Uši jsou zavěšené v linii očí, splývají podél hlavy a srst na nich je jemnější, než na zbytku těla. Krk krátký, dobře osvalený. Hřbet je krátký a široký, směrem od hrudníku se zužuje. Ocas je středně dlouhý, nesený srpovitě. Srst na něm nevytváří volánky. Směrem ke špičce se ocas zužuje.\nPlavý bretaňský honič je aktivní, veselý a inteligentní pes. Má vyvinuté lovecké pudy a je vášnivým lovcem. Hodí se pro lov i do těžko přístupného terénu, na což má ideální tělesnou konstrukci. Není příliš dominantní ani tvrdohlavý. Umí pracovat samostatně a celkově je vyrovnaný a klidný. Mají vrozenou schopnost držet se ve smečce . Dobře vychází s dětmi i s jinými psy a je vhodné chovat je ve větší smečce psů. S ostatními zvířaty nevychází dobře, většinou mají sklony je pronásledovat a dávit. Je to dobrý hlídač a brání svoji rodinu i majetek. K cizím lidem se chová odměřeně, ale ne agresivně.\n"}
{"id": "1097741", "url": "https://cs.wikipedia.org/wiki?curid=1097741", "title": "Stanisław Mikołajczyk", "text": "Stanisław Mikołajczyk\n\nStanisław Mikołajczyk [] (18. července 1901 Dorsten-Holsterhausen, Vestfálsko – 13. prosince 1966 Washington D.C., USA) byl polský politik. Působil jako předseda polské exilové vlády v čase druhé světové války a jako místopředseda poválečné vlády do té doby, než Sovětský svaz získal úplnou kontrolu nad polskou politikou.\n\nMikołajczykova rodina pocházela z Poznaně v západním Polsku, které bylo v 19. století součástí Německého císařství jako \"Provinz Posen\". Narodil se ve Vestfálsku v západním Německu, kam jeho rodiče odešli za prací. Do rychle se rozvíjející bohaté důlní oblasti odešlo v 19. století množství Poláků označovaných jako \"Ruhrpolen\". Do Poznaně se vrátil, když mu bylo deset let. Jako mladík pracoval v cukrovaru a působil v polských vlasteneckých organizacích. Když byla obnovena nezávislost Polska, bylo mu osmnáct. V roce 1920 vstoupil do armády a bojoval v Polsko-sovětské válce. Po zranění, která utrpěl poblíž Varšavy, byl z armády propuštěn a vrátil se na otcův statek nedaleko Poznaně.\n\nVe dvacátých letech se začal angažovat v Polské lidové straně „Piast“ (\"Polskie Stronnictwo Ludowe „Piast”\") a poté, co zastával řadu funkcí v Poznaňsku, byl v roce 1929 zvolen poslancem Sejmu. V roce 1935 se stal místopředsedou výkonného výboru PSL a v roce 1937 se stal předsedou strany. Byl důsledným oponentem autoritářského režimu, který zavládl v Polsku po smrti Józefa Piłsudského v roce 1935.\n\nKdyž v září 1939 Nacistické Německo provedlo Invazi do Polska, Mikołajczyk sloužil jako vojín v Polské armádě a bojoval při obraně Varšavy. Po dobytí města uprchl do Maďarska, kde byl internován. Záhy uprchl do Paříže přes Jugoslávii a Itálii. Koncem listopadu Mikołajczyk dojel do Francie kde byl okamžitě vyzván, aby vstoupil do Polské exilové vlády jako náměstek předsedy Polského národního výboru. V roce 1941 se stal ministrem vnitra a náměstkem předsedy vlády Władysława Sikorského.\n\nV dubnu 1943 Němci oznámili, že objevili hroby 22 tisíc polských důstojníků, kteří byli zavražděni v katyňském lese. Sovětská vláda oznámila, že objev hrobů je nacisty zmanipulován. Spojenci vedeni diplomatickými ohledy vysvětlení přijali, avšak Mikolajczykova vláda to odmítla a Stalin následně přerušil veškeré styky s exilovou vládou Polska. Poté, co Sikorski zahynul v červenci 1943 při havárii letadla, se Mikolajczyk stal jeho nástupcem.\n\nSpojenečtí představitelé, především Winston Churchill, se během roku 1944 snažili o obnovu rozhovorů mezi Mikołajczykem a Stalinem, které byly přerušeny z několika důvodů. Jedním z nich byl Katyňský masakr, dalším byly poválečné hranice, neboť Stalin trval na připojení polských východních území. Mikołajczyk byl také proti Stalinovým plánům ustavit v Polsku komunistickou vládu.\n\nNakonec Stalin připustil vytvoření koaliční vlády v Polsku. Premiérem Prozatímní vlády národní jednoty (\"Tymczasowy Rząd Jedności Narodowej\" - TRJN) se stal socialista Edward Osóbka-Morawski, Władysław Gomułka byl jedním ze dvou náměstků předsedy vlády. Mikołajczyk se vzdal funkce předsedy polské exilové vlády a vrátil se do Polska a přijal funkci náměstka předsedy vlády a ministra zemědělství.\n\nMnoho Poláků v exilu bylo proti, neboť věřilo, že nová vláda je jen zástěrkou pro uchopení moci komunisty. Exilová vláda pokračovala v činnosti, ačkoli již neměla diplomatické uznání jako legální vláda v Polsku.\n\nMikołajczyk se zasloužil o obnovení Polské lidové strany , která se brzo stala daleko největší stranou v Polsku. Paradoxně tomu napomohla radikálně provedená pozemková reforma, která byla prosazena s podporou komunistů. Tím se vytvořila nová třída malých pozemkových vlastníků, která se stala pevnou základnou PSL. Komunisté věděli, že svobodné volby v Polsku nemohou nikdy vyhrát, a proto všemožně bránili jejich uskutečnění přesto, že se k nim Stalin na Jaltské konferenci zavázal.\n\n\n\n"}
{"id": "1097743", "url": "https://cs.wikipedia.org/wiki?curid=1097743", "title": "Pária (opera)", "text": "Pária (opera)\n\nPária (v polském originále ) je opera o třech dějstvích a prologu polského skladatele a zakladatele polské moderní opery Stanisława Moniuszka na libreto dramatika Jana Chęcińského podle stejnojmenné činohry francouzského spisovatele Casimira Delavigne. Jedná se o poslední a nejméně úspěšnou ze šesti Moniuszkových oper. Premiéru měla 11. prosince 1869 ve Velkém divadle ve Varšavě.\n\nFrancouzský spisovatel Casimir Delavigne (mimo jiné autor libreta Verdiho opery \"Sicilské nešpory\") byl v Polsku poloviny 19. století populární díky svému zájmu o Polsko i konkrétně díky své básni \"La Varsovienne\" zasvěcené polskému povstání roku 1831, která v Polsku zlidověla pod názvem \"Warszawianka\". Stanisław Moniuszko se s Delevignovou pětiaktovou tragédií \"Pária\" setkal již jako osmnáctiletý (1837) a pořidil tehdy i její (nedochovaný) překlad. Vrátil se k ní koncem 50. let 19. století, když hledal univerzální námět pro svou novou velkou operu. Se žádostí o libreto se obrátil na Jana Chęcińského, libretistu dvou následujících Moniuszkových oper \"Verbum nobile\" (1861) a \"Strašný dvůr\" (1865). I když Chęciński dodal libreto (v němž pět aktů zredukoval na tři a doplnil prolog) rychle, skladatelova práce nad operou se táhla celé desetiletí a premiéra se konala teprve roku 1869. Mezitím Moniuszko uplatnil některé části jako scénickou hudbu k Delavigneho původní činohře, která se v té době hrála ve varšavském divadle.\n\nChęcińského a Moniuszkův \"Pária\" dramatickou strukturou i hudebním zpracováním následuje vzor pozdní francouzské velké opery i podobných italských děl: kněžka Neala připomene Cherubiniho Vestálku nebo Belliniho Normu, slavná epizoda, v níž rozpoznání syna rodičem při velkém obřadu hrozí způsobit synovi smrt, se nachází v Meyerbeerově \"Proroku\", orientální exotismus sdílí \"Pária\" například s Meyerbeerovou \"Afričankou\" nebo Bizetovými \"Lovci perel\", vzniklými ve stejné době, a předchází například Verdiho \"Aidě\" nebo Delibesově \"Lakmé\".\n\n\"Pária\" nebyl přijat obecenstvem nepříznivě (zejména 2. dějství), avšak bez velkého nadšení. Kritik časopisu \"Kurier Warszawski\" shrnul dobové výhrady: „Hudba \"Párii\" náleží mezi ta díla, která je třeba při poslechu studovat. Tato partitura znamenitě odráží inteligenci svého autora, a právě proto je těžké se tímto dílem nadchnout, i když je možné je obdivovat. Kdyby byl Moniuszko vytvořil zmíněnou operu v tom údobí života, kdy na jeho obzoru plá slunce iluzí plným leskem, kdy věrný duch slepě miluje až k šílenství a žije ve svém monumentálním světě ideálů – jsme si jisti, že by pak \"Pária\" zastínil \"Halku\" silou dramatického účinku.“\n\nOdtažitý námět nezaujal polské obecenstvo tak jako předchozí Moniuszkovy opery s vlasteneckým tématem, ani nepomohl opeře proniknout na zahraniční scény, jak skladatel doufal. \"Pária\" – i přes recenze vesměs příznivé zasloužilému skladateli – opustil scénu po pouhých šesti představeních a uvolnil místo italské opeře; nenaplnil tak Moniuszkova umělecká ani finanční očekávání. Skladatel neúspěchu díla, jež považoval za své nejlepší, do smrti litoval a nechápal ho.\n\nZnovu se \"Pária\" na varšavském jevišti hrál až po téměř půl století, dlouho po Moniuszkově smrti, totiž roku 1917. Další inscenace proběhly až po druhé světové válce: ve Vratislavi roku 1951, v Poznani roku 1958, v Bytomi roku 1960, v Gdyni (Baltská opera Gdaňsk) roku 1972, ve Varšavě roku 1980, v Lodži roku 1992 a naposledy ve Štětíně roku 2005; z poslední inscenace pochází i nahrávka, jež byla vydána na CD. Jedinou inscenaci mimo Polsko vypravilo roku 1991 operní divadlo v Havaně.\n\nV hudebněvědné literatuře je \"Pária\" časno označován za dílo v rámci Moniuszkovy tvorby relativně slabé a invenčně vyčerpané, příliš hudebně připomínající jeho nejúspěšnější operu \"Halka\". Britský skladatel Robert Hugill v recenzi na operu píše: „Je obtížné rozehřát se pro osud postav této opery. Zápletka se příliš spoléhá na své exotické prostředí a Moniuszkovi se spíše nedaří vzbudit v nás zájem o tyto lidi. Scénář se poněkud příliš opírá o ceremoniály v bráhmanském chrámu a děj je poháněn operními konvencemi a náhodami.“\n\nKombinace inscenační náročnosti, malé přitažlivosti tématu, dramaturgických nedostatků a nevyrovnané inspirace střídající se s rutinou dělá z \"Párii\" nejméně hranou Moniuszkovu operu, i když díky skladatelovu postavení zakladatele polské opery z repertoáru zcela nevymizel. Dirigent štětínského nastudování Warcisław Kunc vypočítává přednosti díla „logické a námětově univerzální libreto […], vytvářející efektní inscenační příležitosti, […] velké sborové scény (i za scénou), zvláštní baletní čísla, přitažlivé vokální a čitelně vykreslené party hlavních čtyř sólistů, zajímavou instrumentaci […] a především přímou a logickou stavbu“. Kritika CD nahrávky z časopisu \"Ruch Muzyczny\" vyzdvihuje některé árie, zejména však sbory a předehru. Hudebně zůstává Moniuszko ve své poslední opeře věrný svým dosavadním vzorům, francouzské komické opeře (zejména Auberovi) a německým romantikům. Již současníci poznamenávali, případně přímo vytýkali, že hudba \"Párii\" přes orientální dějiště neobsahuje orientalismy, naopak je často blízká polskému a litevskému folklóru, včetně tak typických polských hudebních prvků jako mazurka a polonéza.\n\nNa rozdíl od opery samotné se v koncertní podobě značně rozšířila předehra opery, položená skladatelem netradičně mezi prolog a první dějství. Již v roce premiéry byla vydána její transkripce pro čtyřruční klavír, ve 20. století však v koncertní praxi nad původní podobou převládla značně přepracovaná verze Grzegorze Fitelberga (1879–1953).\n\nOdehrává se v Benáres a okolí kolem roku 1900.\nPosvátný háj před rozbřeskem. Na místo přichází vítězný vojevůdce Idamor. Na dotaz svého průvodce Ratefa prozrazuje, že zde doufá při ranní pobožnosti zahlédnout Nealu, dceru velekněze a představeného kasty bráhmanů (scéna \"Wśród cieniów nocy, smętny, ponury\"). Tu sem dolehne hluk rozvášněného davu vojáků, který někoho pronásleduje a chce zabít (sbor \"Chwytać go! Chwytać go! Podłe plemię!\"). Na Idamorovu otázku vojáci křičí, že do háje vstoupil příslušník nejnižší kasty – pária – a tím ho znesvětil, proto musí být zabit. Idamor je zastaví a pod záminkou, že posvátný háj nesmí být poskvrněn krví, pronásledovaného zachrání. Vojáci jsou rozkazem svého vojenského velitele překvapeni, ale s reptáním se rozejdou.\n\nIdamor o samotě přemýšlí o žalostném osudu páriů. On sám pochází z této kasty, ač to nikdo netuší. Kdysi opustil svého otce a svůj lid a vydal se hledat vlastní osud. Štěstí mu přálo a stal se slavným válečníkem, dnešní příhoda v něm však znovu vzbudila pocit přináležitosti k páriům (recitativ a kavatina \"Paria! To jeszcze jeden z tej kasty wzgardzony…\").\n\nStejné místo za východu Slunce. Bráhmanské kněžky vzývají ochranného boha (sbor \"Z pod gwiaździstej noc opończy\"). Mezi nimi je Neala, jež na chvíli posílá své družky pryč. Tíží ji rozpor mezi kněžskými povinnostmi a pozemskou láskou, která ji zajala, a modlí se ke Slunci o ochranu (recitativ a píseň se sborem \"Czystego ducha wznosić korne modły!... Słońce wspaniałe, twój święty blask\").\n\nObjeví se Idamor a oba milenci si padnou do náručí a obnovují si vyznání lásky. Ale Neala je velmi rozrušená, neboť otec postřehl, že se její mysl zabývá pozemským světem, a dnes se hodlá otázat bohů, zda má být Neala propuštěna z kněžského slibu a provdána – a za koho. Idamor ji utěšuje a ujišťuje o své věrnosti a odhodlání (duet \"Mój drogi! O droga!... Niech więc uderzy, droga Nealo!\").\n\nPřichází sbor bráhmanů a zpívá chvalozpěv Súrjovi (sbor \"O! Suria wspaniały\"). Nealin otec, velekněz Akebar, je svolal k důležité poradě: po nedávných vítězstvích vzrostla moc a sebevědomí kasty válečníků natolik, že ohrožuje výsadní pstavení kasty bráhmanů. Neala správně tuší, že největším trnem v oku je bráhmanům vojevůdce Idamor. Bráhmani jsou pobouřeni a Idamora proklínají (scéna vzývání \"Braminowie, wezwałem was w ważnej sprawie\"). Akebar je zadržuje: zná nejúčinnější prostředek, jak vojevůdce donutit pokleknou před bráhmany, i když to pro velekněze osobně bude znamenat velkou oběť. Než Akebar tento prostředek odhalí, musí se poradit s bohy, zda jsou úmyslu naklonni (recitativ a árie \"Wstzymajcie wyrok wasz… Jest jedno słowo co tak wielką władzę ma\").\n\nAkebar a bráhmanští kněží i kněžky se modlí k Bohu a prosí o věštbu; Neala po straně prosí Boha o ochranu Idamora (ansámbl \"Przedwieczny!\") Dva bráhmani pak čtou věštecký výrok: nechť Akebar svůj úmysl uskuteční, a to ještě než skončí dnešní den, a dostane se mu přízně bohů.\n\nObjevuje se Idamor, kterého dal velekněz předvolat. Neala se bojí o jeho osud. Ona i Idamor pak ztuhnou, když Akebar oznamuje, že bohové propouštějí Nealu ze své služby a ta se ještě dnes má provdat. Vyvoleným ženichem není nikdo jiný než – Idamor. Vwichni jsou překvapeni, ale Idamor i Neale jsou na vrcholu blaha a děkují Akebarovi. Ten je potěšen jak poslušností své dcery, tak náhlou pokorou hrdého vojevůdce. Velekněz, kněží a kněžky i zaslíbený pár vzdávají díky Bohu (finále \"Idamor!\" s duetem Nealy a Idamora \"Twym głosem Przedwieczny przemawia\" a sborem \"O panie! Twe słowo to niebios natchnienie!\").\n\nKdyž Akebar oslovil Idamora „synu“, vyvolalo to ve vojevůdci vzpomínky na jeho skutečného otce Dżarese. Idamor se ho zřekl a tím spáchal hřích, nechce nyní zatížit své svědomí tím, že by lhal i své nastávající (moolog \"„Synu“! On moim ojcem?\") Když pak přispěchá Neala, zavede Idamor řeč na nejnižší, opovrhovanou kastu. Neale se hnusí i pouhé pomyšlení na ni a přerušuje svého snoubence, ale Idamor neustává, dokud jí neodhalí svůj původ a osud. Zhrozená a zmatená Neala neví, co dělat, a posílá Idamora pryč, ale ten ji přesvědčuje, aby se rozhodla ne podle předsudků, ale podle hlasu svého srdce. Láska v Nealině mysli nakonec zvítězí nad odporem (scéna \"Idamor! Więc dziś jeszcze żoną twą zostanę\" s ariosy Neale \"Powiedz niebiańska istoto\" a Idamora \"Idź za uczuć świętym głosem\").\n\nIdamor odchází, přicházejí ostatní bráhmanky. Nerady se s Nealou loučí, ale jsou rády, že si bere někoho, koho miluje, a přejí jí štěstí. Neala má však plno obav a činí slavný slib, že bude s Idamorem sdílet všechno zlé, byť by to měla být i smrt (sbor bráhmanek \"Nealo, Nealo! Czemuś ty nie z nami?... Dziel odgłos uwielbienia\"). Své obavy i odhodlání následovat svou lásku pak může Neala vyslovit volněji, když osamí (recitativ a romance \"Paria! On Paria!... Snują się z dala groźne widziadła\").\n\nIdamorův pobočník Ratef oznamuje Neale, že ke chrámu přišel nějaký starý a zřejmě bláznivý žebrák. Neala chce být na svůj šťastný den pohostinná a nechává žebráka přivést. Ten zpívá o tom, že hledá poklad, který mu svěřili bohové a vzali lidé (Dżaresova píseň \"Znam gród wspaniały, największy on z miast\"). Prý jen jeden člověk ví, kde se jeho poklad nalézá – vrchní velitel vojsk, který si říká Idamor. Zatímco Dżares hořekuje nad ztraceným pokladem, Neala, Ratef a bráhmanské kněžky litují pomateného starce (tercet se sborem \"Lecz próżno, ach próżno tak chodzę\").\n\nKdyž ostatní odejdou, setkává se Dżares s Idamorem, ve kterém poznává svého syna. Raduje se ze shledání a chce syna odvést s sebou. Idamor se bojí, že pokud by se tajemství jeho původu prozradilo, přijdou oba o život. Svěřuje se otci, že se dnes má oženit s bráhmanovou dcerou. Ale Idamorovu neochotu jej ihned následovat nese Dżares velmi těžce, až mu nakonec vojevůdce musí slíbit, že se s ním setká dnes v noci a odejdou spolu. Přitom však tuší, že jeho naděje na štěstí se v důsledku tohoto nenadálého setkání zcela rozplynula (duet \"To on! Tak to on! On sam! … Pójdź, pójdź mój kiju!\").\n\nObětníci chystají svatební obřad na břehu řeky Gangy (sbor \"Już oltarz gotów pod gwiazdę światą… Weselem świata krańce brzmią\"). Akebar pronáší k nevěsě a ženichovi oddací modlitbu (árie \"Bogowie miłości, bogowie roskoszy\"), tančí se obřadní tance (balet)\n\nObřad přeruší zmatek v davu, když se jím prodírá Dżares. Hledá syna, vidí svatební oděvy a má za to, že jej jeho „poklad“ opustil, a proto žádá o smrt. Bráhmani jsou překvapeni a Akebar posílá starce pryč: svaté místo nesmí být poskvrněno krví. Ale když Dżares vykřikuje, že je pária, Akebar a bráhmani mění názor (scéna \"Co widzę? To mój ojciec!\" s ariosem Akebara \"Tych świętych miejsc krew\").\n\nIdamor vystoupí na starcovu ochranu a prohlašuje ho za svého otce (i když to Dżares, který si konečně uvědomí nebezpečí, popírá). Hrdě se hlásí ke svému původu a připomíná všem, že to byl on, pária, kdo je svou statečností v boji zachránil před nepřátelským vpádem a komu jsou zavázáni vděčností (árie \"Tak! Ja jestem Paria!\"). Akebar a bráhmanové reagují na Idamorovou prohlášení zuřivě a vrhnou se na něj; vojevůdce brzy klesá ubit jejich ranami.\n\nRatef a druzí Idamorovi spolubojovníci byli odhalením zhrozeni stejně jako ostatní, ale pak přece jen s jistým váháním odnášejí Idamorovu mrtvolu na čestnou pohřební hranici.\n\nAkebar a ostatní přítomní litují Nealu, jíž osud připravil tak nešťastné překvapení (Akebarovo arioso \"Dzięce ukochane! Tu twej radości kres\"). Neala se však k otci obrací zády a odvádí Dżarese. Jeho teď uznává za svého otce a chce mu být po zbytek života oporou místo ztraceného syna (kavatina \"Pójdź, drógi ojcze\"). Akebar jen stěží zabrání bráhmanům, aby Nealu i Dżarese na místě nezabili, a posílá oba do věčného vyhnanství. Dżares a Neala spěšně odcházejí, bráhmanové a bráhmanky za nimi metají kletby a přání mnoha běd a brzké smrti (finále \"Śmierć im!... Na wieczne wygnanie twa miłość odtrąca\").\n\n"}
{"id": "1097747", "url": "https://cs.wikipedia.org/wiki?curid=1097747", "title": "Pustoryl věncový", "text": "Pustoryl věncový\n\nPustoryl věncový (\"Philadelphus coronarius\") je opadavý keř z čeledi hortenziovité (\"Hydrangeaceae\"), pocházející pravděpodobně z jižní a jihovýchodní Evropy a Kavkazu. Vyznačuje se bílými, silně vonnými květy v hroznovitých květenstvích. Pěstuje se v celé řadě různých zahradních kultivarů jako okrasný keř. Vžité české lidové označení (botanicky zcela zavádějící) je jasmín.\n\nPustoryl věncový je opadavý keř dorůstající výšky 2 až 4 metry. Větve jsou vzpřímené, široce vystoupavé. Letorosty jsou žlutavě hnědé, lysé nebo roztroušeně chlupaté, starší větve jsou tmavě hnědé s papírovitě se odlupující borkou. Listy jsou vejčité až široce vejčité, 4 až 10 cm dlouhé, 2 až 4,5 cm široké, na bázi široce klínovité, na vrcholu dlouze zašpičatělé. Na okraji jsou zubaté se 6 až 11 zuby na každé straně, v dolní třetině čepele téměř celokrajné. Žilnatina je od báze trojžilná. Na líci jsou lysé, na rubu chlupaté pouze na hlavních žilkách a s chomáčky chlupů v paždí žilek.\n\nKvěty jsou nažloutle bílé, silně vonné, 2,5 až 3,5 cm široké, uspořádané po 5 až 9 v hroznech. Stopky květů jsou lysé nebo pýřité. Kalich je lysý. Korunní lístky jsou na vrcholu zaokrouhlené. Češule je lysá, pouze s nemnohými chlupy na bázi. Tyčinek je asi 25. Kvete v červnu až červenci. Tobolky jsou kuželovité, 6 až 8 mm dlouhé, s vytrvalým kalichem.\n\nDruh je původní pravděpodobně v jižní Evropě a na Kavkaze. Vymezení oblasti původu není vzhledem k dlouhé historii pěstování známo. Jako pravděpodobná oblast původu je obvykle uváděna oblast od Itálie přes Balkánský poloostrov po Kavkaz. Již v 16. století jej Carolus Clusius uvádí v oblasti Španělska, Maďarska a Rakouska s dovětkem, že divoké populace nejsou známy. Vlivem hojného pěstování se rozšířil i do jiných oblastí. Vyskytuje se zplaněle i v České republice, kde roste zejména v křovinách na narušených místech, v lesících a lesních lemech.\n\nV České republice je pustoryl věncový nejčastěji označován triviálním názvem český či nepravý jasmín nebo prostě jasmín. Druhové jméno \"coronarius\" (věncový) znamená \"používaný ve věncích\".\n\nČeská synonyma a používané názvy:\n\nKultivary pustorylu věncového jsou velmi různorodé. Nalezneme mezi nimi formy nízkého vzrůstu ('Duplex', 'Duplex Aurea', 'Dianthiflorus'), s bíle lemovanými listy ('Variegatus'), zlatolisté ('Aureus', 'Duplex Aurea', 'Lunex Aurea'), s jednoduchými květy ('Natchez', 'Zeyheri' aj.), plnokvěté ('Duplex', 'Deutziiflorus', 'Primuliflorus'), poloplnokvěté ('Dianthiflorus') nebo dokonce zcela nekvetoucí ('Cochleatus').\n\nZ českých botanických zahrad a arboret jsou uváděny tyto kultivary:\n\n\nPustoryl věncový je typový druh rodu pustoryl a Carl Linné jej popsal již v roce 1753. Druh je po morfologické stránce velmi různorodý a některé pěstované formy jsou od základní formy již velmi vzdálené. Kavkazská populace je někdy uváděna jako samostatný druh, \"Philadelphus caucasicus\".\n\nPustoryl věncový je pěstován již několik staletí jako okrasný keř. Je běžně vysazován i v České republice.\nKeře lze použít jako efektní solitéry, ale nejvíce jsou používány ve skupinách a nebo ve volně tvarovaných živých plotech. Pro intenzivní vůni květů se nedoporučuje je vysazovat v blízkosti často otevíraných oken.\n\nV ČR je pěstován od 18. století. Preferuje slunné polohy, v polostínu málo kvete a má řídké olistění. Vyžaduje hluboké, humózní, přiměřeně vlhké, vápenité půdy, ale snese i lehké, kamenité, chudé a mírně kyselé půdy. Zmlazování hlubokým řezem je vhodné, slabší řez je vhodný spíše po odkvětu. V ČR je druh plně mrazuvzdorný.\n\n"}
{"id": "1097753", "url": "https://cs.wikipedia.org/wiki?curid=1097753", "title": "Samechovský vodopád", "text": "Samechovský vodopád\n\nSamechovský vodopád leží na nepojmenovaném přítoku Sázavy v přírodní rezervaci Ve Studeném. Nalézá se v hluboce zaříznutém údolí, bezejmenná vodoteč překonává tři stupně, které jsou vysoké 2.5 m, 2.5 m a 1.7 m, první a druhý stupeň jsou vzdáleny 5 m, mezi druhým a třetím stupněm je vzdálenost jeden metr. Potok pokračuje propustkem pod železniční tratí a vlévá se z levé strany do Sázavy. Průměrný průtok je 10 l/s.\n\nV blízkosti prochází železniční trati Čerčany – Světlá nad Sázavou. K vodopádu nevedou značené turistické cesty, je dostupný od zastávky Stříbrná Skalice po tělese trati nebo sestupem z lesní cesty do údolí. Leží v bezzásahové zóně národní přírodní rezervace.\n"}
{"id": "1097775", "url": "https://cs.wikipedia.org/wiki?curid=1097775", "title": "Křižanov (Hořičky)", "text": "Křižanov (Hořičky)\n\nKřižanov (německy \"Kreuzhöfner)\" je malá vesnice, část obce Hořičky v okrese Náchod. Nachází se asi 1,5 km severně od Hořiček. V roce 2015 zde bylo evidováno 51  adres.\n\nV katastrálním území Křižanov u Mezilečí leží i část Mečov.\n"}
{"id": "1097779", "url": "https://cs.wikipedia.org/wiki?curid=1097779", "title": "Huemul jižní", "text": "Huemul jižní\n\nHuemul jižní (\"Hippocamelus bisulcus\") je savec z čeledi jelenovitých, obývající horské oblasti Patagonie. Jeho blízkým příbuzným je huemul severní. Patří mezi ohrožené druhy, počet zbývajících jedinců ve volné přírodě se odhaduje na maximálně 1500 kusů.\nHuemul jižní dorůstá délky okolo 150 cm, výška v kohoutku činí asi 90 cm u samců a 80 cm u samic. Samci váží 90 kg, samice maximálně 80 kg. Projevem adaptace na drsné klima je zavalitější tělo a kratší končetiny než u jiných druhů jelenů (Allenovo pravidlo). Srst je hustá a šedohnědě zbarvená, samci mají černou kresbu na hlavě. Pouze samcům rostou parohy, které shazují na konci zimy.\n\nSdružuje se do stád, která mívají okolo deseti příslušníků a pravidelně migrují na nové pastviny, přičemž huemulové dobře šplhají a plavou. Samci se mezi sebou snášejí lépe než u většiny jelenovitých, byly pozorovány i skupiny tvořené více jedinci obou pohlaví. Obývají skalnatá území nad hranicí lesa, potravu tvoří barota, pabuk a další vysokohorské rostliny. Druh trpí ilegálním lovem, ztrátou původního biotopu v důsledku těžby nerostů i konkurencí introdukovaného jelena lesního. Dosud se nepodařilo rozmnožit huemula jižního v zajetí. V roce 2010 uzavřely Chile a Argentina dohodu o vzájemné spolupráci při ochraně tohoto druhu.\n\nHuemul jižní je vyobrazen v chilském státním znaku, roku 2006 byl v Chile prohlášen za národní přírodní památku. Na jezeře Nahuel Huapi se nachází ostrov Isla Huemul. V roce 1948 zde byl spuštěn tajný Projekt Huemul, kdy prezident Juan Perón pověřil rakouského emigranta Ronalda Richtera vybudováním argentinského jaderného programu.\n\n"}
{"id": "1097781", "url": "https://cs.wikipedia.org/wiki?curid=1097781", "title": "Tři novely", "text": "Tři novely\n\nTři novely, hráno též jako Tři životy, (v gruzínském originále ) je soubor tří jednoaktových oper gruzínského skladatele Otara Vasiljeviče Taktakišviliho: \"Dva rozsudky / Dva bratři\", \"Voják / Osud vojáka\" a \"Prapor vzhůru / Čikori\". K prvním dvěma aktovkám napsal libreto skladatel sám podle dvou povídek spisovatele Micheila Džavachišviliho (1880–1937), ke třetí aktovce ve třech obrazech a epilogu napsal skladatel libreto spolu se Sergejem Ceninem za použití veršů básníka Galaktiona Tabidzeho. První z oper byla vysílána jako televizní opera pod názvem \"Odměna\" již roku 1963, společně pak byly provedeny poprvé (jako \"Tři novely\") 19. listopadu 1967 ve Státním akademickém divadle opery a baletu v Tbilisi, v revidované verzi (jako \"Tři životy\") pak 9. září 1972 v Moskevském akademickém hudebním divadle K. S. Stanislavského a V. I. Němiroviče-Dančenka.\n\nSpolečným námětem všech tří oper je tragický osud prostých lidí v předrevoluční Gruzii. Ve všech operách cituje Taktakišvili tbiliský městský folklór, využívá taneční a pochodové rytmy, v poslední rozšiřuje paletu citátů, parafrází a parodie také na vesnický folklór na jedné straně a mezinárodní (revoluční) písně na straně druhé. Výsledkem je „hudební narativ až plakátové přímosti“ (E. Machavariani). Podle Groveova slovníku znamenal tento operní cyklus obrat ve vývoji gruzínského hudebního divadla.\n\nPod názvem \"Tri životy\" tuto operu uvedlo Slovenské národní divadlo v Bratislavě. Premiéra se konala 23. listopadu 1974 a zpívali mj. Róbert Szücs jako Mate, Štefan Hudec jako Georgij Simonišvili, Juraj Hrubant jako básník-revolucionář, Juraj Martvoň jako učitel a Peter Dvorský jako Čikori. Režisér Miroslav Fischer natočil roku 1975 pro Československou televizi Bratislava televizní adaptaci této opery.\n\n(Tbiliské předměstí roku 1903) Dva bratři, Bačila a Mate, se oba zamilují do stejné dívky, krásné Mašo. Dojde mezi nimi k potyčce a Mate Bačilu smrtelně zraní. Stane před soudem, ale soudce uzná, že šlo o nešťastnou náhodu, a osvobodí ho. Pravým rozsudkem pro Mateho je však žal rodičů, zejména matky. Mate se rozhodne vykonat na sobě sám trest za bratrovraždu a zabíjí se.\n\n(Tbilisi roku 1905) Voják Georgi Simonišvili čeká ve vězení na svou popravu, do níž zbývá už jen pár minut. Vzpomíná na to, co jej na popraviště přivedlo. Ve střetu se stávkujícími dělníky zastřelil jednoho muže. Byl za svůj čin vyznamenán, ale svědomí mu nedalo klidu. Vyhledá matku zastřeleného dělníka a pokusil se od ní získat odpuštění, ale ta jeho prosby nevyslyší a proklíná ho. Zoufalý Georgi opustí službu, ale je na útěku zadržen a odsouzen k smrti pro zběhnutí. Tok Georgiho vzpomínek přeruší příchod popravčí čety.\n\n(Tbilisi roku 1921) Učitel, který je současně spisovatelem symbolistických básní, narazí na svého bývalého žáka. Ten se stal po studiích revolucionářem a proletářským básníkem, byl odsouzen k deportaci na Sibiř, ale utekl odtamtud a vrátil se tajně do Tbilisi. Oba umělci se dají do sporu o poezii a její úlohu v současné společnosti.\n\nNáhodou se stanou svědky toho, jak v malé továrně utrhne stroj jednomu dělníkovi ruku. Poeta-revolucionář hned vyzývá dělníky ke stávce, nejvíce odezvy však nenajde u nich, ale u bezdomovce Čikoriho. Když se objeví na místě továrník, dává všechny buřiče odvést do vězení, pro jistotu včetně učitele. Oba básníci si ve vězení navzájem čtou své básně a docházejí k určitému smíření. Pobouřený lid mezitím vezme strážnici útokem a vězně osvobodí.\n\nLidové vzbouření se šíří městem, tvoří se barikády. Na jedné z nich rozvášněný Čikori zdvihne rudou vlajku a je vojáky z druhé strany zastřelen. Nad jeho tělem recituje symbolistický básník žalozpěv a obžalobu. Vzbouření přerůstá v revoluci.\n\n"}
{"id": "1097783", "url": "https://cs.wikipedia.org/wiki?curid=1097783", "title": "ECU-TEST", "text": "ECU-TEST\n\nECU-TEST je softwarový nástroj vyvinutý společností TraceTronic GmbH, založenou v Drážďanech, Německo, pro softwarové testování a validaci vestavěných (zabudovaných systémů.\n\nOd vydání první verze ECU-TEST v roce 2003 , je software používán jako standardní (běžný) nástroj ve vývoji automobilových řídících jednotek (Electronic Control Unit) ], a čím dál tím více ve vývoji těžkého strojírenství podobně jako v tovární automatizaci. Vývoj software začal v rámci výzkumného projektu „systematického testování řídících jednotek“ a položil základní kámen pro TraceTronic GmbH z Technické univerzity v Drážďanech.\nECU-TEST se zaměřuje na specifikaci, implementaci, dokumentaci, realizaci a vyhodnocení zkušebních (testovacích) případů. Vzhledem k různým testovacím automatizačním metodikám, nástroj zajišťuje účinné provádění všech činností tvorby, realizace a vyhodnocení testovacích případů (Test-case).\n\nECU-TEST automatizuje kontrolu celého testovacího prostředí a podporuje širokou škálu testovacích nástrojů.\nRůzné úrovně (vrstvy) abstrakce pro naměřené veličiny dovoluje aplikaci použití v různých úrovních testů, např. v rámci modelu ve smyčce, software ve smyčce (SIL) a hardware ve smyčce (HIL) jakož i v reálných systémech (RTI, například v automobilu).\nVytváření testovacích případů v ECU-TEST je grafické a nevyžaduje tudíž žádné znalosti programování. Test-case popisy mají obecný tvar, který spolu s rozsáhlou parametrizací a možností konfigurace umožňuje jednotný přístup ke všem testovacím nástrojům a tím zjednodušuje znovuvyužití existujících testů přes vícenásobné vývojové fáze.\n\nECU-TEST je rozdělen do čtyř funkčních oblastí:\nZa účelem vytvoření testovacího případu (test-case), jedné nebo více sekvencí kroků testu a jejich parametrizací jsou specifikovány pomocí Editoru. Testovací kroky zahrnují čtení a vyhodnocování stavu proměnných testovaného vzorku, manipulaci s testovacím prostředí, stejně jako provádění diagnostických funkcí a řídicích struktur. Pro organizaci (řízení) několika testovacích případů se používá Projekt manager.\nDodatečné nastavení pro testované zařízení a testovací prostředí lze provést pomocí Konfigurátoru.\nProvedení zkoušky případů se provádí za použití vícestupňového Test Engine. Vygenerovaná log-data tvoří základ pro vytvoření testovacích protokolů. Následně po vyhodnocení testu jsou volitelné kontroly nahraných naměřených veličin provedeny v Analyzéru. Z výsledků provedeného testu a jeho kontroly pak Protokol Generátor vygeneruje podrobnou zprávu o zkoušce, která je zobrazena interaktivně a může být archivována v souborech a databázích.\n\nECU-TEST poskytuje jasně definované rozhraní pro rozšíření i pro integraci do stávajících zkušebních a ověřovacích procesů.\nVelké množství zkušebního hardware a software je podporováno výchozím nastavením (standardně). Užitím uživatelských testovacích kroků, plug-inů a Python skriptů, a dalšími nástroji může být spojen s minimálním úsilím. Pomocí speciální klient-server architektury , jsou softwarové nástroje dostupnější v testovacím počítači v distribuovaných testovacích prostředí. Užitím COM rozhraní můžou být integrvány další nástroje, např. pro správu požadavků, řízení revizí a modelu založeném na testování.\nECU-TEST podporuje následující hardwarové a softwarové nástroje a je založen na následujících normách:\n\n\n\n"}
{"id": "1097787", "url": "https://cs.wikipedia.org/wiki?curid=1097787", "title": "Spára", "text": "Spára\n\nSpára je úzký prostor nebo plocha mezi dvěma předměty, které se téměř nebo zcela dotýkají, ale nejsou spolu pevně spojeny. Tento pojem se používá zejména ve stavebnictví (dilatační spára, ložná spára, styčná spára, připojovací spára) a ve strojírenství. \n\nV některých případech může být spára zcela nebo zčásti vyplněna izolačním materiálem. Někdy bývá překrývána krycí lištou.\n\n\n"}
{"id": "1097789", "url": "https://cs.wikipedia.org/wiki?curid=1097789", "title": "Vayres (Haute-Vienne)", "text": "Vayres (Haute-Vienne)\n\nVayres je francouzská obec v departementu Haute-Vienne v regionu Limousin. V roce 2012 zde žilo 825 obyvatel.\n\nObec leží u hranic departementu Haute-Vienne s departementem Charente, tedy i u hranic regionu Limousin s regionem Poitou-Charentes. Sousední obce jsou: Chéronnac, Oradour-sur-Vayres, Pressignac (Charente), Rochechouart, Saint-Auvent, Saint-Bazile, Videix\n\n\"Počet obyvatel\"\n\n"}
{"id": "1097790", "url": "https://cs.wikipedia.org/wiki?curid=1097790", "title": "Evangelický kostel (Strážné)", "text": "Evangelický kostel (Strážné)\n\nSecesní evangelický kostel v krkonošské horské osadě Hořejší Herlíkovice patřící k obci Strážné byl vystavěn roku 1904 podle projektu drážďanského architektonického ateliéru Schilling & Gräbner. Kostel je chráněn jako kulturní památka. Kostel se nachází v části Strážného, která dříve patřila k samostatné, převážně německé obci Herlíkovice (něm. \"Hackelsdorf\"). V roce 1951 však tato vysídlená obec zanikla a byla rozdělena mezi Vrchlabí a Strážné.\n\nPřevážně německé Herlíkovice byly v pobělohorské době rekatolizovány a zůstaly čistě katolické i po vydání Tolerančního patentu. Situace se změnila kolem roku 1900, kdy mezi místními obyvateli začaly nacházet odezvu výzvy všeněmeckého hnutí jako Pryč od Říma nebo „Kdo je Němec, je luterán“. Evangelíků bylo v obci brzy až 15 procent. Propagátorem odchodu od katolické církve byl hostinský a pozdější starosta Franz Erben, který také daroval pozemek na stavbu kostela, vystavěného poté se značnou pomocí německého podpůrného Spolku Gustava Adolfa. \n\nStavitelem bylo sdružení vrchlabských stavitelů Kraus & Hollmann, kteří stavěli též evangelický kostel v Prostředním Lánově. Kostel byl posvěcen 2. června 1904. Po první světové válce se místní věřící stali členy Německé evangelické církve.\n\nPo druhé světové válce připadl kostel jako konfiskovaný německý majetek státu. Nejdříve se stal terčem vandalů, kteří rozbili okna i dveře, brzy jej však převzala Českobratrská církev evangelická. První česká bohoslužba zde byla sloužena 18. července 1948. Zásadní rekonstrukce byla provedena v 80. letech podle projektu arch. Jiřího Veselého a výtvarného návrhu jeho ženy Barbory. \n\nKostel slouží jako kazatelská stanice evangelického sboru ve Vrchlabí. V roce 2014 byly restaurovány barevné vitráže a nově natřena okna a dveře. Na financování oprav se podílí Česko-německý fond budoucnosti, krajanské sdružení bývalých německých obyvatel, evangelická církev a občanské sdružení SEM Přátelé Herlíkovic.\n"}
{"id": "1097794", "url": "https://cs.wikipedia.org/wiki?curid=1097794", "title": "Vayres", "text": "Vayres\n\nVayres může být:\n\n"}
{"id": "1097797", "url": "https://cs.wikipedia.org/wiki?curid=1097797", "title": "Stefan Grot-Rowecki", "text": "Stefan Grot-Rowecki\n\nStefan Pavel Rowecki (pseudonym: Grot, alternativně Stefan Paweł Grot-Rowecki, 25. prosince 1895 – 2. srpna 1944) byl polský generál, novinář a vůdce Zemské armády. Byl zavražděn gestapem, pravděpodobně na přímý pokyn říšského vůdce SS Heinricha Himmlera.\n\nRowecki se narodil v Piotrków Trybunalski. Ve svém rodném městě byl jedním z organizátorů tajné průzkumné organizace. Během první světové války byl odveden do rakousko-uherské armády a později do první brigády polské legie. Byl internován v srpnu 1917 poté, co většina jeho jednotky odmítla slíbit věrnost rakouskému císaři. V únoru 1918 byl propuštěn z internačního tábora, nacházejícího se v obci Beniaminów nedaleko Varšavy. Po vzniku nově nezávislého Polska, vstoupil do polské armády. Posléze bojoval v polsko-sovětské válce (1919–1920). Po válce zůstal v armádě a organizoval první vojenský týdeník (\"'Przegląd Wojskowy\"'). Od roku 1930–1935 velel 55. pěšímu pluku v Lešně.\n\nOd června 1939 organizoval Rowecki ve Varšavě obrněnou motorizovanou brigádu (pl. \"Warszawska Brygada Pancerno-Motorowa\") vyzbrojenou tanky 7TP a tančíky TKS. Dne 1. září 1939 byla nacisty zahájena invaze do Polska. Jednotka generála Roweckiho nedosáhla plné mobilizace, ale podílela se na obraně Polska.\n\nPo porážce Polska se Roweckimu podařilo vyhnout zajetí a vrátil se do Varšavy. V říjnu 1939 se stal jedním z vůdců, v roce 1940 již velitelem Svazu ozbrojeného boje (pl. \"Związek Walki Zbrojnej\", 'ZWZ'). Od roku 1942 byl velitelem Zemské armády.\n\nV roce 1941 organizoval Stefan Grot-Rowecki sabotáže, a to v rámci diverzní jednotky Wachlarz, na území na východ od polské předválečné hranice. Dne 30. června 1943 byl zatčen gestapem ve Varšavě a poslán do Berlína, kde byl vyslýchán řadou významných nacistů (např. Ernstem Kaltenbrunnerem, Heinrichem Himmlerema Heinrichem Müllerem). Pravděpodobně byl popraven mezi 2.–7. srpnem 1944 v KZ Sachsenhausen. Jeho hrob se nachází na hřbitově 'Cmentarz Powązkowski' ve Varšavě.\n\nGenerál Grot-Rowecki byl zatčen nacisty z důvodu, že ho zradili tři polští kolaboranti, tajní agenti gestapa, Ludwik Kalkstein-Stoliński (alias \"Hanka\", \"H\", Agent č. 97, \"Paul Henchel\"), Eugeniusz Świerczewski (alias \"Gens\", Agent č. 100) a Blanka Kaczorowska (alias \"Sroka\", V-98).Všichni tři byli spolu také v úzkém rodinném vztahu, neboť sestra L. Kalksteina-Stolińskiho byla zároveň manželkou výše uvedeného E. Świerczewskiho. Byli odsouzeni k trestu smrti za velezradu tribunálem polského podzemního státu, pověšen z nich byl avšak jenom jeden.\n\n\n\n"}
{"id": "1097798", "url": "https://cs.wikipedia.org/wiki?curid=1097798", "title": "Jana Kasalová (manažerka)", "text": "Jana Kasalová (manažerka)\n\nJana Kasalová (* 17. srpna 1963) je česká novinářka, televizní manažerka, od června 2014 členka Rady pro rozhlasové a televizní vysílání (od listopadu 2018 též místopředsedkyně RRTV).\n\nV letech 1977 až 1982 vystudovala Gymnázium Kutná Hora. Následně se v roce 1982 krátce živila jako účetní nakladatelství a vydavatelství Mladá fronta, v letech 1983 až 1987 pak vystudovala Fakultu žurnalistiky (dnešní FSV) Univerzity Karlovy v Praze.\n\nPo absolvování vysoké školy byla mezi roky 1987 a 1990 redaktorkou deníku Mladá fronta. V roce 1990 spoluzaložila časopis Reflex, v němž působila až do roku 1995 jako reportérka. Zároveň byla v letech 1992 až 1993 šéfredaktorkou dětského měsíčníku \"Čau\".\n\nV polovině 90. let přešla pracovat do televize. Mezi roky 1995 a 1997 byla redaktorkou, scenáristkou a dramaturgyní na TV Nova (pořady \"Na vlastní oči\" a Tabu) a mezi roky 1998 až 2001 pak šéfredaktorkou publicistiky na TV Prima. V roce 2001 se stala na Primě ředitelkou programu a o rok později ředitelkou vlastní tvorby.\n\nNa přelomu tisíciletí byla spoluautorkou a producentkou televizní části multimediálního projektu \"\"Evropská rodina\"\" (2001-2003). Pracovala též jako mediální konzultantka Odboru komunikační strategie Ministerstva zahraničních věcí ČR pro vládní kampaň na podporu vstupu ČR do EU (2002-2003). Od roku 2002 také soukromě podniká jako lektorka a konzultantka.\n\nOd roku 2005 působí také jako jednatelka a lektorka Institutu kreativity a komunikace Casteam, s.r.o., který se věnuje vzdělávání dospělých pro soukromý i státní sektor, pro kolektivy i jednotlivce. V letech 2011 až 2012 byla ředitelkou vývoje pořadů a programových formátů v České televizi. V roce 2003 i v roce 2009 neúspěšně kandidovala na post ředitelky ČT.\n\nMezi roky 2012 a 2013 se angažovala jako marketing manager v Občanském sdružení 2. dech, které se zaměřuje na potápění s nevidomými. Od roku 2013 spolupracuje s Ministerstvem vnitra ČR, kde se zabývá podporou činnosti a analýzami v oblasti metodiky komunikace a prezentace pro managery. V roce 2013 prováděla také poradenství pro ministra a předsedu Legislativní rady vlády, a to v oblasti mediálního vzdělávání a výuky.\n\nV červnu 2014 byla zvolena členkou Rady pro rozhlasové a televizní vysílání, když porazila bývalého poslance ODS Václava Mencla, do funkce ji nominovalo hnutí ANO 2011. Jednalo se již o třetí volbu, předchozí kola v březnu a květnu mezi nimi nerozhodla. Na podzim 2014 se pak diskutovalo o jejích možných přivýdělcích v médiích, ačkoliv to zákon u členů mediálních rad omezuje. V listopadu 2018 byla zvolena místopředsedkyní RRTV.\n\n \n"}
{"id": "1097804", "url": "https://cs.wikipedia.org/wiki?curid=1097804", "title": "Zygmunt Szendzielarz", "text": "Zygmunt Szendzielarz\n\nZygmunt Szendzielarz (také známý jako \"Łupaszka\"; 12. března 1910 – 8. února 1951) byl velitelem polské 5. Wilno Home armádní brigády.\n\nSzendzielarz se narodil v Stryj (nyní v Lvovská oblast), pak v rámci Rakouska-Uherska šel do rodiny železničního pracovníka. Po absolvování základní školy ve Lvově, navštěvoval biologicko-matematické gymnázium v Lvově. Po absolvování se dobrovolně přihlásil do polské armády a dokončil pěší poddůstojní školu v Ostrów Mazowiecka (1932), pak jízdní poddůstojnickou školu v Grudziądz. Byl povýšen na poručíka a přeložen do Wilna, kde převzal velení o letky ve 4. Uhlan pluku.\nSe svojí jednotkou se zúčastnil v roce 1939 záříjové kampaně. Jeho jednotka byla připojena k Wilno jízdní brigádě pod velením generála Vladislava Anderse, část Pruské armády. Po ustupování ze severního Polska, síly generála Anderse bojovaly proti jejich cestě k městu Lvov a rumunskému předmostí. Nicméně, v oblasti Lublinu byla Szendzielarzova jednotka obklíčena a utrpěla těžké ztráty. Brzy poté Szendzielarz \"ukradl\" válečného zajatce ze strany Sovětů, ale podařilo se mu uprchnout do Lvova, kde žil na krátkou dobu pod falešným jménem.\n\nVe Wilnu začal Szendzielarz pracovat na různých funkcích pod falešnými jmény. V polovině roku 1943 vstoupil do Zemské armády, a v srpnu začal organizovat vlastní partyzánské skupiny v lesích a v okolí města. Brzy se k jednotce připojili místní dobrovolníci a zbytky jednotky Antoni Burzynski \"Kmicic\", zničeného sovětských partyzánů a Wehrmachtu. V září bylo v jednotce 700 mužů a byl oficiálně jmenován V Vilnian Home Army Brigade (V Vilénská Brigáda Armády Zemské).\n\nV srpnu, velitel všech jednotek Zemské armády v oblasti Wilno, Gen. Aleksander \"Wilk\" Krzyżanowski, nařídil všem šesti brigádám pod jeho velením, aby se připravily na akci Bouře - plánovanou jako národní povstání proti německým okupačním silám, známou také jako Operace Ostra Brama. Brigáda V chtěla zaútočit na Wilno, předměstí Zwierzyniec ve spolupráci s postupujícími jednotkami 3. běloruské frontě. Nicméně, Łupaszko, ze strachu, že bude zatčen se svými jednotkami ze strany NKVD a namístě zabit, neuposlechl rozkazu a přesunul svou jednotku do středního Polska. Wilno bylo osvobozen od polských a sovětských sil a velitel byl poté zatčen Sověty. Většina jeho mužů, byla poslána do gulagů a místa zadržení v Sovětském svazu.\n\nZygmunt Szendzielarz zemřel ve věku 40 let. Po smrti ho komunistická propaganda obvinila z nejrůznějších trestných činů, např. ze zločinů proti lidskosti, loupeže a krádeže, členství v Ukrajinské povstalecké armádě.\n\nV roce 1988 byl Szendzielarz posmrtně povýšen na rotmistra a vyznamenán řádem Virtuti Militari. Je pochován na hřbitově 'Cmentarz Wojskowy na Powązkach' ve Varšavě. V květnu roku 2013 byl exhumován.\n\n\n"}
{"id": "1097805", "url": "https://cs.wikipedia.org/wiki?curid=1097805", "title": "Mistrovství světa v biatlonu 2013 – stíhací závod žen", "text": "Mistrovství světa v biatlonu 2013 – stíhací závod žen\n\nStíhací závod žen na Mistrovství světa v biatlonu 2013 se konal v neděli 10. února jako v pořadí druhý ženský závod biatlonu v lyžařském středisku Vysočina Aréna. Zahájení stíhacího závodu proběhlo v 16:15 hodin středoevropského času.\n"}
{"id": "1097806", "url": "https://cs.wikipedia.org/wiki?curid=1097806", "title": "Zlaté tele", "text": "Zlaté tele\n\nZlaté tele je modla popisovaná v bibli, symbol modloslužebnictví.\n\nDruhá kniha Mojžíšova popisuje, že když Mojžíš prodléval na hoře Sinaj, lid si na jeho bratru Áronovi vyžádali hmatatelného boha, který by je vedl do zaslíbené země. Áron jim zhotovil po vzoru egyptského Apise zlaté tele (býčka). Podle židovské tradice tak učinil proto, že chtěl zabránit většímu krveprolití poté, když viděl, jak dav ukamenoval Chúra, jenž se rázně postavil proti záměru vytvořit modlu. Ke krveprolití však přesto nakonec došlo, obětí však tentokrát nebyli zbožní, ale ti, kdo se dopustili modlářství se zlatým teletem, jejichž počínání je známo a připomínáno jako hřích vyvoleného národa. Mojžíš po svém návratu z hory totiž splnil příkaz Hospodina, aby shromáždil věrné a nevěrní byli pobiti. Pobíjením modlářů byli pověřeni levité, neboť ti se jako jediní ze všech izraelských kmenů svorně odmítli na modlářství podílet. Toto svorné odmítnutí modlářství vedlo k tomu, že Bůh odňal kněžskou službu prvorozeným Izraelcům a daroval ji výhradně levitům.\n\nDvě telata měl také nechat zhotovit Jarobeám I., který předtím pobýval v Egyptě. Ten jednoho býčka umístil v Bét-elu a druhého v Danu. Tento kult telat měl zabránit tomu, aby se po rozdělení Šalomounovy říše obyvatelstvo Severní izraelské království i nadále účastnilo poutních svátků, jež se každoročně konaly v Jeruzalémě na území Judského království.\n"}
{"id": "1097810", "url": "https://cs.wikipedia.org/wiki?curid=1097810", "title": "Vážený průměr nákladů kapitálu", "text": "Vážený průměr nákladů kapitálu\n\nVážený průměr nákladů kapitálu ( \"Weighted Average Cost of Capital\", WACC) vyjadřuje průměrné náklady kapitálu, alternativní náklady kapitálu neboli průměrnou cenu, za kterou podnik využívá kapitál pro svoji podnikatelskou činnost.. \n\nPodnik k produkci zisku většinou nevyužívá pouze vlastní kapitál, ale i cizí úročený kapitál. Nejčastěji se jedná o bankovní úvěry, případně obligace. Oba tyto druhy kapitálu mají své alternativní náklady. Jejich obsahem je výnosnost kapitálu požadovaná jeho poskytovatelem ve vazbě na podstoupené riziko.\n\nVýše alternativního nákladu je tak spojena především s rizikem, které podstupuje poskytovatel kapitálu. Alternativní náklad vlastního kapitálu proto převyšuje alternativní náklad kapitálu cizího stejně jako riziko podstoupené vlastníkem podniku je vyšší než riziko věřitele, proto je nákladovost vlastního kapitálu obvykle vyšší než náklady cizího kapitálu.\n\nVýpočet ukazatele WACC je postaven na principu váženého průměru. Jednou z vah určující poměr alternativních nákladů obou druhů kapitálu je jejich podíl na celkovém kapitálu.\n\nPři výpočtu postupujeme podle následujícího vzorce:\n\nr_e náklady vlastního kapitálu\n\nE objem vlastního kapitálu\n\nC celkový kapitál (bilanční suma, součet vlastních a cizích zdrojů)\n\nr_d náklady na cizí kapitál\n\nD cizí úročený kapitál\n\nt sazba z daně z příjmu (daňový štít)\n\nPrvní část vzorce pro výpočet WACC odráží náklady na cizí kapitál, tedy cenu cizího kapitálu, který podnik využívá pro financování. Náklady na cizí kapitál jsou závislé na úrokové sazbě. Pro jejich výpočet vycházíme z průměrné úrokové sazby zjištěné na základě velikosti a ceny jednotlivých podnikových jůvěrů. Protože jsou úroky (jako odměna za poskytnutí cizího kapitálu) pro podnik nákladem (vedou k poklesu výsledku hospodaření podniku i základu daně z příjmu), snižují současně daňové zatížení podniku, mluvíme o tzv. \"daňovém efektu\" (daňovém štítu). Chceme-li tedy ustanovit náklady na cizí kapitál, musíme tam daňovou úsporu zohlednit.\n\nDruhá část vzorce zohledňuje náklady vlastního kapitálu. Ty závisejí na míře výnosu, kterou požadují vlastníci. Stanovení nákladů vlastního kapitálu si ukážeme na příkladu akciové společnosti. Vlastní kapitál a. s. mohou tvořit kmenové akcie, prioritní akcie a další složky, které pocházejí z vyprodukovaného výsledku hospodaření (rezervní fond, další fondy tvořené ze zisku, nerozdělený zisk z minulých let). Každá složka vlastního kapitálu má svoji cenu. Jak lze stanovit cenu jednotlivých složek vlastního kapitálu?\n\n\nNáklady na reinvestovaný zisk (dodatečný vlastní kapitál) odrážejí míru rizika, která souvisí s tím, že zisk není vyplacen akcionářem formou dividend, ale zůstává ve společnosti. Ponechat zisk na rozvoj společnnosti má význam pouze tehdy, má-li podnik růstové možnosti, které zabezpečí vyšší míru zhodnocení kapitálu, než jsou průměrné náklady kapitálu (WACC). Tím bude docházet k růstu tržení hodnoty podniku. \n\nPříklady:\n\nPodíl vlastního kapitálu ve firmě ALFA s.r.o. je 66 %. Náklady spojené s cizím kapitálem jsou 7 % p.a. a náklady spojené s vlastním kapitálem jsou 11,5 % p.a. Daná firma zdaňuje své hospodářské výsledky sazbou 15 %. Předpokládá se, že podíl cizího kapitálu je dopočet do 100 %. \n\nformula_2\n\nWACC=0,115.0,66+0,07.0,34.(1-0,15)\n\nPodnik lze charakterizovat následující zjednodušenou rozvahou nákladovost cizího kapitálu je 6,5 % p.a. a nákladovost vlastního kapitálu je 8 % p.a. Podnik zdaňuje své hospodářské výsledky 15 %. \n\nformula_2\n\nWACC=0,08.0,33+0,065.0,67.(1-0,15)\n"}
{"id": "1097814", "url": "https://cs.wikipedia.org/wiki?curid=1097814", "title": "Důl František (Ostrava-Přívoz)", "text": "Důl František (Ostrava-Přívoz)\n\nDůl František (Franzschacht, další názvy důl Generál Svoboda, Vítězný únor, Odra) byl černouhelný hlubinný důl v Ostravě-Přívoze, v blízkosti železnice Severní dráhy císaře Ferdinanda (SDCF), patřil mezi doly společnosti Kamenouhelných dolů Severní dráhy Ferdinandovy. V blízkosti dolu postupně SDCF vybudovala průmyslový komplex: koksovnu František pro zpracování vytěženého uhlí, elektrárnu František, která zabezpečovala závodům SDCF elektrickou energii, vodárnu a další provozy. Po znárodnění v roce 1945 se tyto závody staly samostatnými v rámci národních podniků. \n\nKamenouhelné těžířstvo bratří Kleinů odkoupilo od Moritze Goldschmita, Leopolda von Werheimsteina a Ing. Togese v roce 1849 důlní míry v oblasti Přívozu a Hrušova. Na základě vydané koncese dne 7. prosince 1849 zde byly prováděny kutací práce a založená kutací jáma. 13. ledna 1851 na základě nálezu uhelné sloje těžířstvo žádalo o udělení propůjčky důlních měr, kterou obdrželi 20. března 1852. V tomto roce byla zahájena přestavba jámy kutací na jámu těžní s názvem František, která byla pojmenována po nejstarším z bratrů Kleinových.\n\nPřestavba víceúčelové jámy byla ukončena v roce 1854 a následujícího roku (12. července 1855) důl odkoupila společnost Kamenouhelné doly Severní dráhy císaře Ferdinanda (SDCF). V letech 1857–1862 byl důl modernizován a přestavěn. Byla přestavěna jámová budova a v roce 1857 založena větrní jáma. Na ni byla převedena i odvodňovací funkce. Další modernizace dolu proběhla v roce 1869 a v letech 1871–1872. Při velké povodni v Ostravě v roce 1888 (30. března) se provalila voda těžní jámou do dolu. Zmáhání následků zatopení dolu trvalo do 5. února 1889, kdy byl obnoven provoz dolu. V letech 1885–1892 v rámci další modernizace byly instalovány nové výkonnější stroje. Období 1912–1917 byla ve znamení elektrifikace dolu a rekonstrukce třídírny. S rozvojem důlní dopravy a dalších technických prostředků a také hledáním úspor (vlivem hospodářské krize 1929–1933) byly k dolu František připojeny do té doby samostatné doly Jiří (1927) a Jindřich (1933). V době německé okupace za druhé světové války byla plánována rozsáhlá výstavba velkodolu František. Nejdříve se začalo roce v 1942 s hloubením nové centrální těžní jámy, její hloubení bylo předčasně zakončeno v úrovni 6. patra – v hloubce 397,5 m.\n\nV roce 1945 byla na důl uvalena národní správa a k 1. ledna 1946 znárodněný důl František začleněn do Ostravsko-karvinských dolů n. p. v Ostravě. 30. března 1947 byl přejmenován na důl Generál Svoboda, v roce 1953 došlo k novému přejmenování s platností 16. února 1953 na důl Vítězný únor.\n\nV létech 1961 až 1970 proběhla společná rekonstrukce dolů Vítězný únor (František), Eduard Urx (Anselm) a Stachanov (Hubert). 1. ledna 1964 tyto doly byly spojeny v jeden důlní podnik Důl Vítězný únor, n. p. Důl Eduard Urx se stal závodem č. 2. Důl Stachanov (Hubert) se stal závodem č. 3 a od 1. července 1966 byla těžba uhlí převedena novým překopem na skipovou jámu Vítězný únor 2 v Ostravě-Přívozu. K 1. lednu 1974 byl závod 3 organizačně zrušen, důlní pole bylo rozděleno na dvě části. Jedna byla přidělena dolu Vítězný únor a druhá dolu Eduard Urx. Další rekonstrukce byly prováděny už s záměrem vytvoření Skupinového dolu Ostrava v 1980 až 1989. Změnou politicko-hospodářských poměrů v roce 1989 z plánované realizace sešlo. K 1. lednu 1990 byl důl Vítězný únor přejmenován na Důl Odra. \n\nTěžba byla ukončena na dole František / Odra dne 30. června 1994 vyvezením posledního vozíku s uhlím, který byl i posledním vytěženým uhlím v Ostravské dílčí pánvi. Zasypání skipové jámy bylo ukončeno 13. srpna 1998, její těžní věž byla zbořena odstřelem pomocí trhaviny 6. listopadu 1998. Tím skončila definitivně existence Dolu Odra o. z. Nástupní organizací v současné době je státní podnik Diamo. \n\nV roce 1854 byla jáma vybavena dvěma parními stroji. Velký stroj poháněl vodní čerpadlo a malý sloužil pro těžbu, nejprve pro odtěžení kamene z prací v jámě a pak z otvírkových děl. V roce 1853 byla na jámě František instalována poprvé v revíru těžní klec pro vertikální dopravu materiálu (těžbu). Dosud se k těžbě na jámách v revíru používaly okovy, koše nebo vědra. V roce 1858 byl instalován v rekonstruované těžní budově parní stroj od firmy Sigl, Vídeň.\n\nV roce 1915 byl instalován elektrický těžní stroj vyrobený Vítkovickými železárnami, elektrickou část dodala firma Siemens a spol., Bratislava. Bubny těžního stroje měly průměr 4 500 mm a šířku 1 410 mm, lano mělo průměr 41 mm, dvě těžní klece se dvěma etážemi pro dva vozíky vedle sebou nebo 13 osob na etáž. Rychlost jízdy 12 m/s pro těžbu a 8 m/s pro jízdu mužstva. Výška těžní věže od ohlubně po střed lanovnic 35,5 m, průměr 4 500 mm. Těžní věž postavila firma Pražské strojírny a. s. \n\nVýrobu stlačeného vzduchu zabezpečovaly dva elektrické pístové kompresory o výkonu 6 600 m/hod. z roku 1915 a 1922, kompresory dodala firma Spojené strojírny a. s., Praha, elektrické motory Siemens-Schuckert, Vídeň. \n\nVětrání dolu bylo přirozené. Jáma František byla jámou úvodní. Přirozená cirkulace vzduchu byla podporována větrným komínem 11,4 m vysokým. Pro další zvýšení účinku cirkulace vzduchu byla ve větrné jámě instalována větrná pec, která se používala v letních měsících. Větrná pec byla nahrazena v roce 1870 parním ventilátorem systém Rittinger a zavedeno umělé větrání dolu. V letech 1871 až 1872 byla prohloubena větrní jáma do hloubky 239,2 m.\n\nV roce 1914 byly instalovány dva ventilátory Diennendahl o výkonu 40 až 70 m/s od firmy Breitfeld-Daněk, Praha s motory (125 HP) firmy Brown-Boveri, Vídeň. V roce 1929 byla výdušná jáma hluboká 291 m.\n\nV roce 1969 těžní jáma č. 1 (původní jáma František) byla přestavěna na jámu větrní a vybavená novými výkonnými ventilátory.\n\n2. 6. 1988 bylo ukončeno prohlubování větrné jámy František 4 / Vítězný únor 4 v hloubce 1 091 m. Mezi 6. a 11. patrem probíhalo hloubení vrtnou metodou, průměr jámy byl 6,5 m. \"Výdušná jáma č. 4\" byla nejhlubší výdušnou jámou v ODP , ale ne co se délky jámového stvolu týče (vrchní starý úsek mezi ohlubní a starým 10.patrem [4.nové] nebyl nikdy vyhlouben [mělo dojít ke zvětšení průměru jámy] a úsek mezi 4. a 6. patrem nebyl nikdy proražen a úsek pod 11. patrem byl likvidován hned po vyhloubení, jáma měla tedy celkovou \"volnou\" hloubku 637,94m[6.-11.patro])\n\nV roce 1860 byl postaven vodotěžný stroj s výkonem 1 860 l/min., který mohl čerpat důlní vodu z hloubky až 228 m. \n\nDůlní voda byla čerpána z 11. patra (jámové tůně) na 10. staré patro a odtud na povrch. Na 10. starém patře byla dvě elektrická čerpadla o stejném výkonu 3 000 l/min. od firmy Bratří Schulzerové, Winterthur z roku 1914. Na 11. patře byla pístová čerpadla poháněná stlačeným vzduchem, výkon 500 l/min z roku 1927. Dvoupístové čerpadlo bylo od firmy Weise & Monski, Halle a jednopístové od firmy Evans & Cornish, Anglie. \n\nVytěžené koksovatelné uhlí bylo transportováno lanovou dráhou 1 km dlouhou do koksovny František. Výkon lanovky byl 80 t/hod.\n\nDůl byl připojen 1 km dlouhou vlečkou z železniční stanice Moravská Ostrava a Přívoz (dnes hlavní nádraží Ostrava). Pára a teplá voda byla dodávána z kotelny koksovny František do roku 1925, když byla odstavena z provozu, a z kotelny elektrárny František. V roce 1928 byl důl František připojen na automatickou telefonní ústřednu.\n\nV roce 1851 bylo v průběhu kutacích prací vytěženo 56 tun uhlí. Těžba uhlí byla zahájená v roce 1854 a bylo vytěženo 20 020 tun uhlí. V roce 1865 bylo vytěženo 11 069 t. V roce 1869 byla těžní jáma prohloubena do hloubky 206,5 m. Dobývaly se sloje spodní hrušovské a petřkovické vrstvy ostravského souvrství. V roce 1891 činila těžba 52 500 t, v roce 1901 bylo vytěženo 102 900 t, v roce 1916 už 125 600 t uhlí a v roce 1926 bylo vytěženo 140 800 t uhlí. \n\nUkončením překopu z dolu František na důl Jiří v roce 1927 došlo k převedení těžby dobývacího pole Jiří. Obdobným způsobem byla převedena těžba z dobývacího pole Jindřich v Moravské Ostravě na důl František v roce 1933. \n\nV roce 1927 bylo vytěženo 291 000 t uhlí (údaj ze sloučených dolů František a Jiří). Těžní jáma v roce 1929 dosáhla hloubky 394 m. Uhlí bylo těženo v 14 slojích průměrné mocnosti 50–200 cm, úklonu 20–90°, převážně metodou piliřování se základkou nebo na zával z hloubky 860 m. \n\nV roce 1942 začalo hloubení nové centrální jámy č. 2, které bylo předčasně ukončeno v hloubce 397,5 m, v roce 1953 bylo obnoveno její hloubení a ukončeno v roce 1959 na úrovni 8. patra v hloubce 550 m. Další prohlubování začalo v roce 1965 do hloubky 715 m (úroveň 9. patra). V roce 1966 byla uvedena do provozu flotační těžkosuspenzní úpravna uhlí, pro úpravu koksového a antracitového uhlí, kterou postavily Vítkovické železárny v licenci holandské firmy Stamicarbon. Projektovaný výkon 500–600 t/hod, její provoz byl ukončen v roce 1994. V roce 1970 byla jáma č. 2 propojena spojovacím překopem s jámou Eduard Urx 5 v Ostravě-Koblově a v roce 1974 s dolem Stachanov (Hubert). Tím byla zabezpečena doprava vytěženého uhlí z dobývacího pole Dolu Vítězný únor n. p. na centrální skipovou jámu, u které byla v rámci rekonstrukce postavena nová třídírna, elektrická rozvodna, nová strojovna a další. V roce 1985 byla skipová jáma prohloubena na konečnou hloubku 1 040,8 m a propojena spojovacím překopem (1986) v úrovni 10. patra s dolem Eduard Urx 5 (v roce 1981 byl prohlouben do hloubky 860 m, tj. úroveň 10. patra). \n\nÚdaje dle\nMezi první domy u jámy František můžeme zahrnout nájemní dům z roku 1869 nebo výstavbu čtyř jednotných domů podle projektu Ing. Rudolfa Sauera (stavitelem Böhmem).\n\nPro ubytování havířů společnost SDCF postavila tři kolonie a mezi soukromými domy v Přívoze bylo ještě dalších 13 zaměstnaneckých domů. Dvě kolonie U jámy František a kolonie koksovny František, které se nacházely v blízkosti jámy František a koksovny František v Přívoze, stály těsně vedle sebe, z tohoto důvodu jsou v literatuře popisovány často společně. V obou koloniích bylo 76 domů a dvě noclehárny pro zaměstnance závodu František. V první etapě v 1869–1870 bylo postaveno 16 domů a jedna noclehárna. V druhé etapě 1892–1902 bylo postaveno 30 domů, jedna pekárna a jedna kasárna, která byla postavena v roce 1894, projekt vypracoval stavitel Josef Zubera. V letech 1927 a 1933 byly domy demolovány. Z kolonie U jámy Františkovy se nedochoval žádný dům, z kolonie koksovny František v roce 1968 stálo 8 domů a ubytovna, v roce 2009 jen pět domů. Třetí kolonie U Odry (Stará kolonie jámy František, Alte Colonie) se nacházela v blízkosti řeky Odry v severním okraji Přívozu. Tvořilo ji deset stejných domů pro zaměstnance dolu František, v první etapě bylo postaveno 8 domů a v roce 1905 to byly 2 domy (v plánech označovány Type 1905). V roce 2009 stál jediný dům. \n\nSoučástí dolu František byla založena roce 1908 SDCF spolu s Moravskoostravským těžířstvem Marie-Anna (Respektive Hornoslezské koksovny a chemické závody Marie-Anna německý název Oberschlesische Kokswerke und Chemische Fabriken).V roce 1917 se koksovna František řadila na první místo výrobě koksu v revíru (20 % z celkové produkce revíru).V roce 1952 se koksovna stala součástí Ostravsko-karvinských koksoven (OKK), v provozu bylo prádlo a pět koksárenských baterií. Taktéž změnila název stejně jako důl František. V roce 2010 Koksovna Svoboda měla 4 koksárenské baterie po 210 komorách (kapacita 16 tun koksu), roční produkce činila 800 000 tun koksu. \n\nVýstavba elektrické ústředny (elektrárny) František probíhala v letech 1911–1913. V roce 1913 byla uvedena do provozu, měla nahradit především elektrárnu koksovny František z roku 1909, a byla určená pro zásobování elektrickou energií všech závodů SDCF. V roce 1913 byly instalovány tři soustrojí dodané firmou AEG-Union s výkonem 3× 5400 HP, které poháněly generátory AEG-Union o výkonu 3× 4 000 kW.\n\nV 50. létech 20. století byla Elektrárna František vyňata z podřízenosti OKD a začleněna do Ostravsko karvinských elektráren v podřízení Ústřední správy energetiky. V 90. létech se mění na Teplárnu Přívoz. Od roku 1998 se stala novým majitelem společnost Dalkia.\n\nV roce 2013 Teplárna Přívoz zabezpečovala dodávku tepla pro 13,5 tis. domácností v Ostravě, a dále pro Koksovnu Svoboda, Městskou nemocnici Fifejdy, Novou Karolinu a Pivovar Ostrava.\n\nV roce 1981 natočila Drahomíra Vihanová krátký dokumentární film Den hlavního inženýra, který pojednává o provozu v pobočném závodě Koblov tohoto dolu.\n\n\n\n"}
{"id": "1097819", "url": "https://cs.wikipedia.org/wiki?curid=1097819", "title": "Kostel svatého Bartoloměje (Kostomlaty nad Labem)", "text": "Kostel svatého Bartoloměje (Kostomlaty nad Labem)\n\nKostel svatého Bartoloměje je sakrální stavba v Kostomlatech nad Labem v okrese Nymburk ve Středočeském kraji. Na jeho místě – na návrší uprostřed obce – stála stavba již ve 14. století. Ta se ovšem nedochovala. Místo ní byl na jejím místě zbudován v letech 1775 až 1778 kostel v pozdně barokním slohu mající jednu obdélníkovou loď s pravoúhlým presbytářem a pravidelnou sakristií situovanou v ose stavby. Uvnitř objektu je strop tvořen plackovou klenbou a freskou vytvořenou roku 1778 Janem Quirinem Jahnem, na níž zachytil výjevy z legendy o svatém Bartoloměji. Stejný autor vytvořil též hlavní oltář spolu s obrazy svaté Terezie a Kristova křtu. Uvnitř stavby se nachází též renesanční křtitelnice vytvořená roku 1602 z cínu.\nS kostelem sousedí zděná zvonice s pravoúhlým půdorysem vybudovaná roku 1778. O více než století později (1885) však ještě prošla úpravami. Ve zvonici visí gotický zvon z roku 1359, jenž se řadí mezi nejstarší v kraji.\n\nPřed kostelem směrem k silnici II/331 se od roku 1842 nachází terasa, na níž jsou osazené sochy pocházející z několika míst tehdejšího panství rodu Šporků v okolí Lysé nad Labem. Jsou tu tak skulptury z rušených kaplí nebo pousteven. U schodů vedoucích na balustrádu se nacházejí dvě dvojice soch andělů, které vytvořil Matyáš Bernard Braun.\n\nObjekty kostela, zvonice i terasy se schodišti a sochami, včetně sochy Krista Salvátora a ohradní zdi jsou chráněny coby kulturní památky České republiky.\n"}
{"id": "1097821", "url": "https://cs.wikipedia.org/wiki?curid=1097821", "title": "Roztržení obrazu", "text": "Roztržení obrazu\n\nRoztržení obrazu () je v informatice označení pro viditelnou vadu zobrazení, kdy je obraz v jednom nebo více místech vodorovně posunut („roztržen“).\n\nRoztržení obrazu je vada, která je viditelná na monitoru počítače, při které zobrazovací zařízení současně zobrazuje informaci ze dvou nebo více snímků najednou. Za běžné situace je z paměti počítače periodicky čtena informace o obraze a přitom je odesílána do monitoru, který ji ve stejném rytmu vykresluje (obnovovací frekvence, ).\n\nDefekt nastane, když není monitor (zobrazovací zařízení) v synchronizaci s grafickou kartou, protože grafická karta není závislá na obnovovací frekvenci monitoru. Grafická karta tudíž vytvoří více snímků za sekundu než je Video Controller (přenášející data a informace z karty do monitoru) schopný přenést na obrazovku, takže nastane situace kdy Video Controller přečte z paměti část jednoho snímku a v té chvíli je do paměti nakopírován další snímek, takže dál už je čten tento následující. Na monitoru nastane vizuální defekt, který můžeme rozpoznat například tak, že je kus snímku posunut oproti předešlému snímku o několik milimetrů.\n\nK roztržení obrazu dochází při hraní her nebo sledování videa. Při hraní her je to v situaci, kdy je počet vytvářených snímků vyšší, než je frekvence zobrazování snímků na monitoru, takže je snímek na monitoru složen z více fragmentů snímků, které vytvořila grafická karta. Při sledování videa je to v případě, že jsou jednotlivé snímky videa do paměti grafické karty kopírovány v jiném rytmu, než jsou odesílány do monitoru.\n\nVadu roztržení obrazu lze odstranit tak, že je synchronizováno vytváření snímků v paměti s odesíláním do monitoru. Nový snímek je do paměti nahrán až po úplném vykreslení předchozího snímku, avšak ještě před započetím vykreslování následujícího snímku (v době tzv. zatmívacího impulzu, , tzv. \"vsync\"). Přesný vhodný okamžik pro tuto operaci sděluje řídícímu programu Video Controller (nebo provede rychlé nakopírování on sám). Druhou možností je záměna bufferů (), kdy program generuje snímky střídavě do dvou částí grafické paměti a Video Controller obě části paměti pravidelně střídá.\n\nPokud má grafická karta dva výstupy a dva Video Controllery, lze synchronizaci (a tím odstranění trhání obrazu) obvykle zajistit jen na jednom výstupu. Proto je například při promítání filmů z počítače na externí televizi lepší mít zapnut při spuštění programu pro přehrávání filmů pouze výstup na televizi a nepoužívat duplikovaný výstup (stejný obraz na displeji počítače i na televizi).\n"}
{"id": "1097827", "url": "https://cs.wikipedia.org/wiki?curid=1097827", "title": "Potěmkinovy schody", "text": "Potěmkinovy schody\n\nPotěmkinovy schody, ukrajinsky Потьомкінські східці, jsou hlavní pamětihodností a symbolem ukrajinského města Oděsa.\n\nJsou prodloužením ulice Primorski Bulvar a svažují se k oděskému přístavu. Jsou dlouhé 142 metrů. Překonávají výškový rozdíl 27 metrů a mají celkem 192 stupňů (původně 200). Potěmkinovy schody se vyznačují optickým klamem – protože jsou dole širší (21,7 metru) než nahoře (12,5 metru), vypadají při pohledu zdola delší. Postaveny byly v letech 1837–1841, tehdy za 800 000 rublů. K jejich výstavbě bylo užito pískovcových kamenů z Terstu, které však byly roku 1933 nahrazeny kameny žulovými, vytěženými v Jižním Bugu.\n\nSchody se proslavily zejména scénami z filmu Sergeje Michajloviče Ejzenštejna \"Křižník Potěmkin\". Zejména scéna s ujíždějícím kočárkem patří k nejslavnějším v celých dějinách filmu. Odtud také dnešní název schodiště. V minulosti se nazývalo \"Richelieuovy schody\", \"Primorské schody\" nebo \"Velké schody\". Název Potěmkinovy schody byl oficiálně přidělen roku 1955, v roce 30. výročí vzniku Ejzenštejnova filmu. Po rozpadu Sovětského svazu byl název změněn znovu na \"Primorské schody\", avšak mezi obyvateli přežívá název ze sovětské éry a stejně tak v turistických průvodcích jsou schody stále nazývány Potěmkinovy.\n\nRichelieuovy schody či schody vévody de Richelieu se původně jmenovaly na počest Armanda-Emmanuela du Plessis de Richelieu, kterého ruský car Alexandr I. Pavlovič jmenoval guvernérem Oděsy a Nového Ruska. Působil v této funkci v letech 1803–1814. Později, po restauraci Bourbonů ve Francii, se stal francouzským státníkem. Socha vévody Richelieu se dodnes nachází na horním konci schodiště.\n\nVedle schodiště dnes jezdí lanová dráha. Dráha pro ni vznikla roku 1906. Roku 1970 byla lanová dráha zrušena a nahrazena eskalátorem, v roce 2005 však byla znovuzprovozněna.\n\n"}
{"id": "1097828", "url": "https://cs.wikipedia.org/wiki?curid=1097828", "title": "Taisija Povalij", "text": "Taisija Povalij\n\nPovalij Taisija Mykolajivna (ukrajinsky Повалі́й Таї́сія Микола́ївна, * 10. prosince 1964, Šarmajivka, Kyjevská oblast), je populární ukrajinská zpěvačka známá hlavně na Ukrajině, v Rusku a dalších zemích bývalého Sovětského svazu. Je držitelkou ocenění Zasloužilá umělkyně Ukrajiny. V roce 2012 byla Taisija Povalij z druhého místa kandidátní listiny zvolena do ukrajinského parlamentu za proruskou Stranu regionů, nevstoupila však do parlamentní frakce této strany, ale do frakce \"Za mír a stabilitu.\" Kvůli návštěvě ruské Státní dumy v roce 2014 byla spolu s dalšími ukrajinskými poslanci trestně stíhána.\n\nNarodila se v rodině Mykoly a Niny Hirjavecových. V 15 letech začala studovat v Kyjevě hudební školu. V 18 letech se vdala za muzikanta Volodymyra Povalija, kterému následující rok porodila syna. V roce 1993 se pár rozvedl. V roce 2010 si koupila dům ve Španělsku.\n"}
{"id": "1097829", "url": "https://cs.wikipedia.org/wiki?curid=1097829", "title": "Gudermes", "text": "Gudermes\n\nGudermes ( \"Гудермес\", \"Гуьмсе\" [Gümse] nebo \"Гутӏермаӏас\" [Guthermajas]) je město v Čečensku.\n\nV roce 1930 bylo město hlavním spojovací uzlem mezi městy Rostov na Donu, Baku, Astrachaň a Mozdok.\n\n"}
{"id": "1097830", "url": "https://cs.wikipedia.org/wiki?curid=1097830", "title": "Mistrovství světa v biatlonu 2013 – vytrvalostní závod mužů", "text": "Mistrovství světa v biatlonu 2013 – vytrvalostní závod mužů\n\nVytrvalostní závod mužů na Mistrovství světa v biatlonu 2013 se konal ve čtvrtek 14. února jako v pořadí třetí mužský závod biatlonu v lyžařském středisku Vysočina Aréna. Zahájení vytrvalostního závodu proběhlo v 17:15 hodin středoevropského času.\n"}
{"id": "1097833", "url": "https://cs.wikipedia.org/wiki?curid=1097833", "title": "Administrativní dělení Běloruska", "text": "Administrativní dělení Běloruska\n\nBělorusko se dělí na 6 oblastí. Tyto oblasti nesou název svého správního střediska. Dále se dělí na menší rajóny.\n\n\nBělorusko na Openstreetmap.com s názvy oblastí - http://www.openstreetmap.org/relation/59065#map=7/53.176/30.114\n"}
{"id": "1097834", "url": "https://cs.wikipedia.org/wiki?curid=1097834", "title": "15 (linka metra v Paříži)", "text": "15 (linka metra v Paříži)\n\nLinka 15 je zamýšlená linka pařížského metra ve zdejší aglomeraci jako jedna z větví plánovaného projektu Grand Paris Express. Její postupné zprovoznění je plánováno na období 2020–2030. Po úplném dokončení bude linka vytvářet okruh kolem celé Paříže v délce 75 km, bude procházet 36 obcemi v departementech Hauts-de-Seine, Val-de-Marne a Seine-Saint-Denis a bude mít 36 stanic. Linka bude v systému MHD značená červenou barvou.\n\nLinka 15 je velmi podobná projektu \"Métrophérique\", který roku 2006 vyhlásil RATP. Nová linka byla zahrnuta do projektu Grand Paris týkající se reformy pařížské aglomerace, kterou vyhlásil prezident Nicolas Sarkozy v roce 2009.\n\n\nVlaky budou dlouhé 108 m a tvořené šesti průchozími vagóny, jejich kapacita bude až 960 cestujících (při hustotě čtyři osoby na metr čtvereční). Teoretická kapacita při ranní špičce by měla být 34 560 cestujících za hodinu. Vlaky budou mít plně automatizované řízení. Jejich maximální rychlost bude 120 km/h, ale cestovní rychlost se odhaduje na 55 km/h.\n"}
{"id": "1097837", "url": "https://cs.wikipedia.org/wiki?curid=1097837", "title": "Administrativní dělení Bulharska", "text": "Administrativní dělení Bulharska\n\nAdministrativní dělení Bulharska je z hlediska územní správy dvoustupňové. Základní jednotkou státní správy jsou v Bulharsku obštiny. Obštiny spadají pod oblasti, které jsou vyššími správními celky. Přitom hlavní město Sofie je oblasti s jedinou obštinou, která je s touto oblastí totožná. Název oblasti je shodný s názvem správního střediska.\n\nObštiny se dělí na sídla ( населени места - naseleni mesta), která mohou mít vlastní samosprávu.\n\nObštin je v Bulharsku 265, a to včetně hlavního města Sofie. Obštiny mají vždy vlastní samosprávu.\n\nV Bulharsku je 28 oblastí. Pro statistické účely jsou totožné s NUTS 3.\n\nÚzemní celky pro statistické účely vyšších kategorií (NUTS 2 a NUTS 1) nejsou územně správními jednotkami.\n\nTato úroveň územních celků pro statistické účel se v Bulharsku nazývá \"plánovací rajóny\" (район за планиране - rajon za planirane) a je jich definováno šest:\n\nV Bulharsku se tato úroveň územních celků pro statistické účel nazývá \"rajóny\" (район - rajon) a jsou zde dva:\n\nV následující tříditelné tabulce figurují všechny obštiny s uvedením příslušných oblastí a vyšších statistických celků.\n\n"}
{"id": "1097839", "url": "https://cs.wikipedia.org/wiki?curid=1097839", "title": "Třída Šádhinota", "text": "Třída Šádhinota\n\nTřída Šádhinota (jinak též třída C13B) je třída korvet bangladéšského námořnictva. Celkem byly objednány čtyři jednotky. Jde o derivát čínských korvet typu 056.\n\nKontrakt na stavbu dvou jednotek této třídy byl zadán loděnici China Shipbuilding & Offshore International Company (CSOC) ve Wu-chanu (loděnice je součástí korporace China Shipbuilding Industry Corporation (CSIC)). Později byla objednána druhá dvoučlenná skupina korvet. Slavnostní řezání oceli na stavbu v pořadí třetí jednotky proběhlo 9. srpna 2016. Ta byla na vodu spuštěna v únoru 2017.\n\nJednotky třídy \"Šádhinota\":\nVýzbroj plavidel tvoří jeden 76mm kanón H/PJ-26 (čínská varianta ruského AK-176) v dělové věži na přídi a dva 30mm jedenáctihlavňové rotační kanóny H/PJ-17. Dále loď nese jeden 30mm kanónový systém bodové obrany typ 730. K obraně proti vzdušným cílům slouží osminásobné vypouštěcí zařízení pro protiletadlové řízené střely FL-3000N. Údernou výzbroj tvoří čtyři protilodní střely C-803. K ničení ponorek slouží dva vrhače raketových hlubinných pum typu 3200. Na zádi se nachází přistávací plocha pro vrtulník. Pohonný systém tvoří dva diesely. Nejvyšší rychlost dosahuje 25 uzlů.\n"}
{"id": "1097843", "url": "https://cs.wikipedia.org/wiki?curid=1097843", "title": "Monika Sommerová", "text": "Monika Sommerová\n\nMonika Sommerová (* 3. července 1987, Praha) je česká operní a muzikálová zpěvačka, původní profesí zemědělská inženýrka.\n\nStudovala na pražském Gymnáziu Evropská s rozšířenou výukou estetických předmětů. Po úspěšném absolvování této školy navázala studiem operního zpěvu na Pražské konzervatoři a studiem na České zemědělské univerzitě v Praze na Fakultě agrobiologie, potravinových a přírodních zdrojů, kde získala v roce 2015 titul Ing.\n\nPrvní kontakt se zpíváním měla již v roce 1991, kdy začala chodit do dětského sboru Bambini di Praga, odkud v roce 1998 odešla, aby mohla až do roku 2005 navštěvovat sbor pod názvem Radost Praha. Další hlasové školení získala v podobě kurzů u italského operního zpěváka Antonia Carangela. V lednu 2012 absolvovala pěvecké kurzy pod vedením Magdaleny Blahušiakové a J. Hartfiela v Karlových Varech. Zde také získala zkušenosti s orchestrem pod vedením Františka Drse. Absolvovala také několikrát kurzy u Dagmar Peckové (2012, 2013). V roce 2012 absolvovala v Itálii Mistrovské pěvecké kurzy Don Giovanni v Brenu u prof. F. M. Algeri, prof. S. Heger a prof. V. Licari, kde nastudovala roli Zerliny.\n\nV roce 2003 získala 1. cenu v krajském kole Karlovarského skřivánka a 2. cenu v celostátním kole Karlovarského skřivánka. V roce 2009 získala 2. místo na pěvecké soutěži Pražský pěvec. V roce 2010 reprezentovala Pražskou konzervatoř na soutěžní přehlídce konzervatoří ČR v Pardubicích. V roce 2012 získala 3. místo na mezinárodní Duškově pěvecké soutěži, 3. místo na mezinárodní pěvecké soutěži Pražský pěvec, 2. místo Olomouc 2012 a finálovou účast na mezinárodní soutěži Antonína Dvořáka v Karlových Varech.\n\nHrála v muzikálu Pavla Trojana ml. \"Petr a Lucie\" a \"Alena\". Byla také součástí pozdějšího filmového zpracování muzikálu Alena. Účinkovala v muzikálu \"Sedmero havranů\" taktéž od Pavla Trojana ml. v divadle Semafor. Spolupracovala také s Michalem Davidem na muzikálu \"Mata Hari\". V září 2014 se stala sólistkou muzikálu \"Fantom opery\" v hlavní roli Christine Daaé na scéně pražského divadla Goja Music Hall.\n\nV září 2013 nastudovala roli Dafné z opery \"Apollo e Dafne\" od G. F. Handela, kterou si zahrála na festivalu Jarmily Novotné v Litni stejného roku. V současné době hostuje v Severočeském divadle opery a baletu Ústí nad Labem v roli Manji v operetě \"Hraběnka Mariza\", v roli Anni v opeře \"Nabucco\" a v roli Giovanni v opeře \"Rigoletto\". Spolupracovala také s hudebním tělesem, jako je Karlovarský symfonický orchestr a s dirigenty jako je Miloš Formáček, Miriam Němcová či Milan Kaňák. Externě spolupracuje s Pražským filharmonickým sborem a sborem Statní opery.\n\n"}
{"id": "1097844", "url": "https://cs.wikipedia.org/wiki?curid=1097844", "title": "Mistrovství světa ve florbale do 19 let", "text": "Mistrovství světa ve florbale do 19 let\n\nMistrovství světa ve florbale do 19 let je turnaj reprezentačních mužstev členských zemí Mezinárodní florbalová federace. Koná se vždy pravidelně po dvou letech od roku 2001. V liché roky hrají muži, v sudé ženy.\n\nMistrovství se hraje ve dvou divizích, A a B. V Divizi B hrají týmy o postup do Divize A. Tým který skončí jako poslední v Divizi A sestupuje do Divize B.\n\nPrvní Divize B mužů se hrála na mistrovství světa 2003 a první Divize B žen se hrála na mistrovství světa 2006.\n\n"}
{"id": "1097853", "url": "https://cs.wikipedia.org/wiki?curid=1097853", "title": "Tadeusz Gajcy", "text": "Tadeusz Gajcy\n\nTadeusz Stefan Gajcy (pseudonym: \"Karol Topornicki, Topór, Roman Oścień;\" 8. února 1922, Varšava – 16. srpna 1944, tamtéž) byl polský básník a voják Zemské armády.\n\nJeho předkové do Polska kdysi přišli z Maďarska. Narodil se 8. února 1922 v domě č. 43/45 v Dziké ulici ve Varšavě. Pocházel z chudé dělnické rodiny – jeho otec byl svářečem a matka porodní bábou. \n\nStudoval na gymnáziu v Bielanech, kde chodil do třídy s Wojciechem Jaruzelským. Učil se hrát na mandolínu a byl ministrantem. Sloužil při ranních mších v kostele sv. Jana z Boha (Bonifraterska 14). V roce 1941 odmaturoval a posléze začal studovat polonistiku na tajných kurzech vyučovaných Varšavskou univerzitou (která byla za války oficiálně zavřená). Ještě během studií se setkal se Zdzisławem Stroińským, básníkem a studentem práv, který ho přivedl do konspirační organizace Národní konfederace založené z iniciativy představitelů Národně-radikálního tábora „Falanga“.\n\nBěhem druhé světové války byl spoluautorem (a od listopadu 1943 posledním redaktorem) ilegálně vydávaného literárního měsíčníku \"Sztuka i Naród\", v němž publikoval své básně, prozaické úryvky, články a recenze anonymně nebo pod pseudonymy Karol Topornicki či Roman Oścień. V článcích polemizoval se svými literárními předchůdci: skupině Skamander vyčítal absenci ideového zakotvení a konjukturalismus, krakovským avantgardistům „intelektuální ekvilibristiku“. Zdůrazňoval dějinnou roli Polska a prohlašoval, že je potřeba tvořit bojovnou národní poezii.\n\nGajcyho knižní debut, sbírka \"Widma\", vyšel v tajném odbojovém nakladatelství v květnu 1943. Na podzim téhož roku básník opustil zaměstnání skladníka, aby se mohl zcela věnovat psaní. V květnu 1944 vznikla další sbírka nazvaná \"Grom powszedni\".\n\nBěhem nacistické okupace se Gajcy účastnil kurzů Biura Informacji i Propagandy.\n\n25. května 1943 se spolu s Wacławem Bojarským a Zdzisławem Stroińským zúčastnil akce položení věnce s bíločervenou stuhou a nápisem „Geniálnímu Polákovi Mikuláši Koperníkovi ke 400. výročí smrti Podzemní Polsko“ u Koperníkova pomníku. V důsledku policejního zásahu a ostřelování hlídkou německých četníků byl Wacław Bojarski smrtelně raněn a Zdzisław Stroiński zatčen. Gajcymu se podařilo utéct.\n\nVe varšavském povstání bojoval na Starém Městě v útočné skupině poručíka Jerzyho Bondorowského (krycí jméno \"Ryszard\").\n\nZemřel 16. srpna 1944 ve Varšavském povstání jako voják Zemské armády v domě v ulici Przejazd 1/3 (dnes ul. Generała Andersa), který němečtí vojáci vyhodili do povětří. Spolu s ním zemřel básník Zdzisław Stroiński. Některé, ačkoli méně početné zdroje uvádějí jiné možné datum a místo úmrtí: 22. srpna 1944 ve varšavském Arsenału. To je však mnohem méně pravděpodobné.\n\nBásníkovo tělo bylo exhumováno na jaře 1946 na popud jeho rodiny. Teprve tehdy se podařilo určit, kde padl. Podle nalezených zranění zemřel v důsledku udušení pod hromadou suti. Byl pohřben v oddělení povstalců na Vojenském hřbitově Powązki.\n\nDne 2. srpna 2009 mu byl polským prezidentem Lechem Kaczyńskim posmrtně udělen řád Polonia Restituta za mimořádný přínos nezávislosti Polské republiky a za úspěchy v oblasti polské kultury.\n\nPsát začal velmi brzy, ale jako šestnáctiletý své „juvenilní“ básně zničil. V letech 1938–1939 tvoří poezii, kterou začíná brát vážně. Je v ní patrná touha po filosofickém porozumění světu i lidského údělu a života. Převažuje reflexivní, pesimistické a místy buřičské ladění, ale objevují se i pozitivní akcenty. Od jiných básníků této doby se Tadeusz Gajcy liší především odlišným a neopakovatelným způsobem, jakým psal o brutální válečné realitě. Básník odmítá tvořit snadné či líbivé básně, vyhýbá se také přímému popisování válečných krutostí. Představuje je v podobě apokalyptických vizí, které jim neubírají nic z jejich ukrutnosti, ale neunavují doslovností popisu. Jeho dílo je plné neobvyklých metafor a odvážných asociací převzatých z hovorového jazyka, které jsou charakteristické téměř pro jakýkoli básníkův text. \n\nDebutoval v roce 1942 básní Wczorajszemu otištěnou v almanachu \"Sztuka i Naród\" (Dílo a národ). Od redakce časopisu Biuletyn Literacki obdržel dvě ceny za básně Uderzenie, Śpiew murów a Rapsod od Warszawie. Jeho texty se objevovaly také v měsíčníku \"Kultura Jutra\". Mezi literáty z jeho okolí se mimořádného uznání dočkala poéma Do potomnego. Původně tvořil v duchu vlastenecky orientované elegické lyriky, později začal realizovat vlastní vizi poezie. Navazoval na katastrofismus a tvorbu básníků tzv. Druhé avantgardy. Toužil ve své tvorbě ukázat mystický smysl oběti ve jménu lásky k lidem a vlasti (báseň Przed odejściem). V jeho básních však nenajdeme prvoplánové vlastenectví; jeho patriotismus je upřímně promyšlený i prožívaný. Připravoval dvě sbírky: \"Widma\" a \"Grom Powszedni\".\n\nV básních psaných pod dojmem války a okupace se několikrát objevuje intuitivní jistota blížícího se údělu, předtucha budoucí tragédie. Básnířka Józefa Radzymińska na tento problém upozornila, když se zamýšlela nad tím, co mohl znamenat verš „ojca twarz w żałobnej ramie“ v poémě Do potomnego, která vznikla v době, kdy byl Gajcyho otec ještě naživu. Tentýž signál se objevuje v básni Przed odejściem a svědčí o něm následující slova: „Lecz nim pożegnam go [„mój kraj“] dłonią z męczeńskiej gliny“, „porównam żywioł z żywiołem, gwiazdę zawistną nazwę, co nad mą głową czeka“, „(..) gdy przyjdzie spocząć pod krzyżem“. Nad neodvratným osudem si nicméně nezoufá. V poezii z válečného období se Gajcy věnuje mimo jiné těmto nadčasovým otázkám: dospívání, hledání hodnot a vytváření základů pro budoucí dospělý život.\n\nNapsal pouze pět eroticky laděných básní inspirovaných láskou k Wandě Suchecké. Jedna z nich, Miłość bez jutra, je pokládána za jednu z nejkrásnějších v polské lyrice.\n\nGajcy se věnoval také překladům úryvků Homérových děl a zajímal se o fotografii.\n\n\nV roce 2014 vyšla u příležitosti 70. výročí Varšavského povstání sbírka \"Zády opřen o věčnost\", která obsahuje třináct Gajcyho nejznámějších básní v překladu Josefa Mlejnka a odborný doslov od Macieje Ruczaje. \n\n\n"}
{"id": "1097854", "url": "https://cs.wikipedia.org/wiki?curid=1097854", "title": "Krzysztof Kamil Baczyński", "text": "Krzysztof Kamil Baczyński\n\nKrzysztof Kamil Baczyński (pseudonymy: \"Jan Bugaj\", \"Krzyś\" a další; 22. ledna 1921 – 4. srpna 1944) byl polský básník židovského původu a také voják; jeden z nejznámějších autorů generace Kolumbů, mladé generace polských básníků, z nichž mnozí zahynuli při Varšavském povstání.\n\nBaczynski se narodil ve Varšavě, a to v rodině proslulého literárního kritika, jenž byl i vojákem polských legií v první světové válce, Stanislava Baczyńského. Jeho matka, profesí pedagožka, Stefania Baczyńska (1890–1953), roz. Zieleńczyk, byla horlivá katolička s židovskými kořeny a jako taková byla považována Němci za Židovku, otec Stanisław Baczyński (1890–1939) byl polským spisovatelem, literárním kritikem, novinář a také bývalým vojákem. Jeho strýc, prof. Adam Zieleńczyk (1880–1943), byl polským akademikem, který byl zavražděn gestapem v roce 1943.\n\nKrzysztof Kamil Baczynski byl pokřtěn dne 7. září 1922 ve Varšavě. Jako dítě trpěl astmatem, jeho srdce bylo velmi slabé, a on byl v neustálém ohrožení onemocnění tuberkulózou.\n\nDebutoval jako básník v roce 1938 ve 'Strzała', časopisu vydávaném organizací socialistické mládeže Spartakus, ke kterému sám náležel. Po dokončení studia, měl v plánu pokračovat ve studiu na varšavské Akademii výtvarných umění, ale kvůli vypuknutí druhé světové války skončily jeho plány nezdarem.\n\nBěhem německé a sovětské (až do roku 1941) okupace Polska, pokračoval ve spolupráci s levicovým podzemním tiskem. Ve stejné době byl studentem polského jazyka v tajné podzemní varšavské univerzitě a v Zemské armádě. Měl několik zaměstnání. Ve svém bytě přechovával několik kusů zbraní, včetně samopalů a granátů.\n\nDne 6. července 1942 se oženil s Barbarou Stanisławou Drapczyńskou (1922–1944), jež byla jeho univerzitní kolegyní. Krátce před Varšavským povstáním dal K. K. Baczynski kopii všech jeho básní jednomu ze svých přátel, aby je uchoval.\n\nV roce 1944 zemřel, pochován je na hřbitově 'Cmentarz Wojskowy na Powązkach' v rodné Varšavě stejně jako jeho rodiče.\n\n\n\n"}
{"id": "1097855", "url": "https://cs.wikipedia.org/wiki?curid=1097855", "title": "Józef Mackiewicz", "text": "Józef Mackiewicz\n\nJózef Mackiewicz (1. dubna 1902 Petrohrad – 31. ledna 1985 Mnichov) byl polský spisovatel, prozaik a politický komentátor; nejznámější je svými dokumentární romány \"Nie trzeba głośno mówić\" ('Jeden se nemá mluvit nahlas'), a \"Droga donikąd\" ('Cesta nikam'). Byl odpůrcem komunismu a sám sebe definoval jako „antikomunistu podle národnosti“. Zemřel v exilu.\n\nJeho starší bratr Stanisław Mackiewicz byl také spisovatelem.\n\nO jeho literární dílo se zajímá známý polský profesor Marek Zybura.\n\n\n\n"}
{"id": "1097858", "url": "https://cs.wikipedia.org/wiki?curid=1097858", "title": "Pripjaťské Polesí", "text": "Pripjaťské Polesí\n\nPripjaťské Polesí (bělorusky \"Прыпяцкае Палессе\", rusky \"Припятское Полесье\") je fyzicko-geografický rajón Běloruského Polesí. Rajón se rozkládá na jihu Běloruska, ve východní části Brestské oblasti, na západně Homelské oblasti, na jihu Minské oblasti a na samém jihozápadě Mohylevské oblasti. Hraničí s Brestským Polesím a rovinou Zaharoddzje na západě, Baranavickou a Centralnabjarezinskou rovinou na severu, Homelským a Mazyrským Polesím na východě a jihovýchodě a jihovýchodě s Žytomirským a Valynským Polesím na jihu.\n\nPripjaťské Polesí se táhne od západu na východ v délce 140 až 220 km, od severu k jihu 105 až 140 km. Zaujímá rozlohu přes 20 tis. km². Nadmořský výška se pohybuje od 127 do 140 m. Nejvyšší bod měří 186 m (západně od obce Čaljuščavičy v Petrykaŭskému rajónu).\n\nPo době ledové se Pripjaťské Polesí proměnilo v obrovskou vodní plochu naplněnou vodou z ledovců, která si později získala jméno Poleské moře. Na středověkých mapách je toto místo označeno jako Hérodotovo moře, protože starověký řecký historik jej zmínil ve svých pracích jako nepřekonatelnou poleskou bažinu.\n\nPo tektonické stránce spadá střední a východní část Pripjaťského Polesí do Pripjaťského aulakogénu a částečně do Poleského sedla. Sedimentární obal Pripjaťského aulakogénu o mohutnosti převážně 1,5—2,6 km je tvořen usazeninami z období svrchního proterozoika, paleozoika (prvohor), mezozoika (druhohory) a kenozoika, mezi nimiž je nejsilnější svrchně devononská solná vrstva. Na Poleském sedle o muhutnosti 0,4–0,6 km převažují horiny staršího proterozoika, křídy, paleogénu a neogénu.\n"}
{"id": "1097860", "url": "https://cs.wikipedia.org/wiki?curid=1097860", "title": "Činohra Slovenského národního divadla", "text": "Činohra Slovenského národního divadla\n\nČinohra Slovenského národního divadla je jednou ze tří složek Slovenského národního divadla. Do března 2007 sídlila ve dvou budovách v centru Bratislavy - v Divadle P. O. Hviezdoslava na Laurinské ulici a na Malé scéně na Dostojevského třídě. Od dubna 2007 hraje soubor Činohry v nové budově SND na nábřeží Dunaje a v historické budově na Hviezdoslavově náměstí.\n\nPředstavení činohry se konají každý den, s výjimkou pondělí, během celé divadelní sezóny, která trvá od začátku září do konce června.\n\nČinohra SND byla založena v roce 1920, společně s ostatními dvěma soubory SND. 4. března 1920 činoherní soubor uvedl svou první premiéru - hru Aloise a Viléma Mrštíků \"Maryša\". První představení ve slovenském jazyce se uskutečnilo až v květnu 1920 uvedením jednoaktovek Jozefa Gregora-Tajovského \"Hriech\" a \"V službe\".\n\nPřevážná část repertoáru byla uváděna v češtině, protože nebyl dostatek původních slovenských her, překladů ale ani herců či zpěváků. O popularizaci slovenského divadla se snažili první slovenští herci a jejich „\"Propagačný činoherný súbor SND\"“, zvaný také Marška (z německého \"Marschkompanie\"). V letech 1921–1922 po slovenském venkově krom jiného cestovali i zakládající osobnosti slovenského divadla – Andrej Bagar, Ján Borodáč a Oľga Borodáčová-Országhová, Jozef Kello a Gašpar Arbét.\n\nPočet slovenských premiér se zvyšoval s příchodem prvního slovenského profesionálního režiséra Jána Borodáče. V roce 1932 byl činoherní soubor rozdělen na dvě skupiny – činohru českou (vedenou režisérem Viktorem Šulcem) a činohru slovenskou (pod vedením Jána Borodáče).\n\nV polovině 30. let 20. století přišel do Slovenského národního divadla další významný režisér Ján Jamnický, ovlivněný evropskými avantgardními divadelníky jako byli Rusové Jevgenij Bagrationovič Vachtangov, Alexandr Jakovlevič Tairov, Vsevolod Emiljevič Mejerchold, nebo Čech Emil František Burian. Soubor se začínal výrazně profesionalizovat s příchodem první absolventů bratislavské „Hudební a dramatické akademie“.\n\nPo změně politických podmínek v letech 1938 a 1939, mnichovské dohodě a rozpadu Československé republiky byl zrušen i soubor české činohry a čeští herci byli nuceni opustit Slovensko. Nastoupila plejáda mladých herců, kteří se stali na další desítky let oporami souboru (Mikuláš Huba, František Dibarbora, Karol L. Zachar, František Zvarík, Ladislav Chudík, Július Pántik).\n\nV činohře byl doplněn režisérský sbor i dramaturgie a začala se rozvíjet i původní slovenská dramatická tvorba. Z tohoto období jsou významné zejména inscenace her Ivana Stodoly, Júlia Barče-Ivana a Petera Zvona. Soubor se začal polarizovat zvláště kvůli estetické a ideové orientaci dvou vedoucích postav činohry – konzervativního a tradicionalistického Jána Borodáče a otevřeně kritického experimentátora Jána Jamnického.\n\nPo válce nastala opět výměna generací. Do divadla přišli nejen noví herci, například Gustáv Valach, Mária Kráľovičová, Ctibor Filčík, Karol Machata, Eva Kristínová a další; ale i noví režiséři – Josef Budský, Tibor Rakovský, Karol L. Zachar. Objevili se také noví autoři – Štefan Králik a Peter Karvaš. Do divadla se také vrátili herci, kteří jej z národnostních, či politických důvodů museli opustit, mezi nimi byli například Hana Meličková či Andrej Bagar.\n\nSnahy o syntetické básnické divadlo vrcholily v mnoha divadelně působivých inscenacích poezie, které našly u publika velký ohlas. Po komunistickém převratu v roce 1948 byla však s příchodem ideologie marxismu–leninismu tato estetická orientace Činohry SND násilně přerušena a začalo období socialistického realismu. Už po roce 1956, s prvním mírným uvolnění poměrů po stalinismu, se Činohra SND vrátila k úsilí o nezávislou divadelní tvorbu.\n\nTvořivý dialog režisérů Budského, Rakovského a Zachara byl určujícím pro období druhé poloviny let padesátých i celých let šedesátých. Budského tvorbu charakterizuje především působivá divadelní metaforičnost a Zachara jeho hravost a harmonizující výtvarná stylizace.\n\nDo divadla přišli další absolventi Vysoké školy múzických umění, otevřené v Bratislavě v roce 1949: Elo Romančík, Jozef Kroner, Božidara Turzonovová, Emília Vášáryová, Juraj Slezáček, Ivan Mistrík, Štefan Kvietik, Michal Dočolomanský a jiní. Kromě herců samozřejmě nastoupili také mladí režiséři - Peter Mikulík a Pavol Haspra.\n\nNa přelomu 70. a 80. let přišli do Činohry SND režiséři Miloš Pietor a Ľubomír Vajdička (z tehdejšího martinského Divadla SNP), kteří zaujali netradiční a odromantizovanou interpretací slovenské dramatické klasiky. Oba režiséři významně ovlivnili i hereckou tvorbu souboru. Kladli důraz na detail, schopnost vyjádřit mnohoznačnost postav a ukázat motivaci jejího neobyčejného chování a konání. Ve svých inscenacích využívali napětí mezi komickým a tragickým, banálním a vznešeným. Tyto principy rozvíjel a prohluboval od poloviny 80. let i režisér Vladimír Strnisko.\n\nHerecký soubor byl opět doplněn o významné herce mladé i střední generace. Mezi nimi byli: Anna Javorková, Martin Huba, Juraj Kukura, Pavol Mikulík, Emil Horváth, Dušan Jamrich, Milan Kňažko, Zdena Studenková, Kamila Magálová, Maroš Kramár, Stano Dančiak, Marián Labuda a další.\n\nČinohra SND je od roku 2000 členem mezinárodní organizace ETC (Evropská divadelní konvence), která sdružuje 35 divadel z 22 zemí Evropy.\n\nV posledních deseti letech Činohra SND stále více poskytuje prostor pro hostování mladých osobností slovenské režie. Mezi jinými například Dodo Gombár, Patrik Lančarič, Martin Čičvák, Silvester Lavrík nebo Ondrej Spišák. Stejně tak se snaží objevovat nové herecké talenty a vytvářet tak postupně místo pro novou hereckou generaci. V posledních letech do souboru Činohry SND vstoupili herci jako například Zuzana Fialová, Monika Hilmerová, Tomáš Maštalír, Marko Igonda, Ľuboš Kostelný, Ondrej Kovaľ, Ivana Kuxová, Zuzana Marošová, Ján Koleník a Vladimír Kobielsky.\n\n\n\n\n\n\n\n\n\n\n\n\nŘeditel Činohry SND:\nRežiséři:\nDramaturgové:\n\n\n"}
{"id": "1097867", "url": "https://cs.wikipedia.org/wiki?curid=1097867", "title": "Telemarkové lyžování", "text": "Telemarkové lyžování\n\nTelemarkové lyžování je lyžařský styl, který vznikl v druhé polovině 19. století v norském kraji Telemark. Tehdy ještě neexistovaly speciální sjezdové lyže a vázání, proto Sondre Norheim přišel na způsob, jak bezpečně sjíždět z kopců na běžkách s volnou patou. Jeho technika spočívala v širokých obloucích, které vykresloval přesunutím váhy, když pokrčil nohu a předsunul vnější lyži před vnitřní. Později vedla snaha o rychlejší jízdu k vývoji pevného vázání a telemark upadl v zapomenutí, udržel se pouze ve skokanské terminologii jako označení předpisového dopadu do pokleku. Až v sedmdesátých letech 20. století nastala renesance telemarkové techniky díky její přirozenosti, která působí elegantně a nezatěžuje tolik klouby jako alpský styl. Začaly se pořádat různé soutěže včetně mistrovství světa, které roku 1995 přešlo pod patronát Mezinárodní lyžařské federace, v březnu 2015 se na Dolní Moravě uskutečnilo první mistrovství České republiky.\n\nZávody Světového poháru bývají ke zhlédnutí v online přenosu na internetu a dle možností také na televizní stanici Eurosport a NRK. Český telemarkový tým se pravidelně účastní Světového poháru a Mistrovství světa a je sdružen pod svazem lyžařů České republiky.\n\n"}
{"id": "1097868", "url": "https://cs.wikipedia.org/wiki?curid=1097868", "title": "Psízubec bradatý", "text": "Psízubec bradatý\n\nPsízubec bradatý (\"Cynodontium strumiferum\" (Hedw.) Lindb.) je zelený polštářovitý mechorost patřící mezi mechy, přesněji mechy dvouhrotcovité. Jeho jméno je převzato z řeckého \"kyon,kyos\"- pes a \"Odous\"- zub. Je to běžně se vyskytující mech poznatelný hlavně díky svému sporofytu. Daří se mu v slunečných a vlhkých místech.\n\n\n\nHusté zelené polštářovité mechy, které bývají až 3 cm vysoké. Listy jsou dlouze kopinaté, jejich žebro končí před špičkou, také jsou listy v okraji horní části slabě zubaté díky vybíhajícím buněčným rohům. Za sucha bývají kadeřavé vnitřní perigonální listy obvykle zašpičatělé.Tobolka je nachýlená, asymetricky vejčitá, na bázi se strumou, ústí za sucha rozšířené nebo zúžené, prstenec tvořen jednou řadou velkých loupavých buněk. štět za vlhka zašpičatělý\nListy jsou dvouvrstevné, buňky v horní části listů čtvercově slabě až vysoce oboustranně mamilnaté cca 10 – 12 µm široké. Výtrusy cca 20 µm.\n\nV České republice se rozšíření mapuje společně s \"Cynodontium polycarpon\", \"Cynodontium strumiferum\" je mnohem řidší s absencí v nižších polohách a extrémnějších podmínkách nebo nad hranicí lesů. Hojně je nalezneme v následujících lokalitách:\n\nVyskytuje se na povrchu i štěrbinách bazických nebo silikátových skal, vzácně také na vápencových balvanech, dává přednost místům s větší vzdušnou vlhkostí a světlu, také spíše holduje vyšším polohám do cca 1800 m.\nBývá zaměňován za ostatní druhy rodu s mírně asymetrickými tobolkami, od všech se liší přítomností loupavého prstence z nafouklých buněk, kromě \"Cynodontium polycarpon\", který nemá na bázi strumu jinak jsou tyto dva druhy snadno zaměnitelné.\n\n"}
{"id": "1097871", "url": "https://cs.wikipedia.org/wiki?curid=1097871", "title": "Börzsöny", "text": "Börzsöny\n\nBörzsöny, česky zřídka Beržeň (maďarsky \"Börzsöny\" [Böržöň] nebo \"Börzsöny-hegység\" [Böržöň-heďšég], slovensky starším jménem \"Novohradské vrchy\" či \"Novohradské hory\") je sopečné pohoří na severu Maďarska ve Vnitřních Západních Karpatech, konkrétně Severomaďarského středohoří mezi řekami Dunaj a Ipeľ. Nachází se v župách Pest a Nógrád. Od sousedních Vyšehradských vrchů, které patří do stejné geomorfologické oblasti je oddělen tokem Dunaje. Nejvyšší horou pohoří je Csóványos s nadmořskou výškou 938 m n. m. Velkou část parku zaujímá národní park Dunaj-Ipeľ.\n\nPohoří je nejzápadnější části Severomaďarského středohoří, což je součástí Vnitřních Západních Karpat. Pestrá krajina nabízí dobré možnosti pro pěší turistiku. Velká část Börzsöny je národním parkem. Z nejvyšší hory Csóványos lze vidět jeden z nejkrásnějších panoramat země s Ohbím Dunaje.\n\nPohoří se dělí do čtyř částí: Vysoké Börzsöny (Magas-Börzsöny), Severní Börzsöny (Észak-Börzsöny), Západní Börzsöny (Nyugat-Börzsöny) a Jižní Börzsöny (Dél-Börzsöny).\n\nZde jsou nejvyšší vrcholy celého pohoří Börzsöny: Csóványos (938 m), Magos-fa (916 m), Nagy-Hideg Hill (864 m) a Nagy-Inóc (826 m).\n\nV pohoří se nachází asi 470 potoků. Větší části potoků mají čistou vodu. Nejdelší a největší vodním tokem pohoří je potok \"Kemence\".\n\nVelká část Börzsöny je pokryta duby a buky. V horách žije 16 druhů savců. V pohoří lze každoročně nalézt 117 druhů ptáků, z toho 90 tu pravidelně hnízdí. Nejznámější zpěvní ptáci jsou slavík, drozd a skřivan. Z obojživelníků tu žije nejznámější mlok skvrnitý.\n"}
{"id": "1097872", "url": "https://cs.wikipedia.org/wiki?curid=1097872", "title": "Republikanische Wehr", "text": "Republikanische Wehr\n\nRepublikanische Wehr („Republikánská obrana“) byla československá polovojenská organizace německých antifašistů, do poloviny 30. let označovaná jako Rote Wehr („Rudá obrana“). V září 1938 příslušníci RW bojovali v československém pohraničí proti sudetoněmeckým povstalcům.\n\nOrganizace Rote Wehr vznikla jako uniformovaná pořádková jednotka německé sociálně demokratické strany, jejíž první oddíl vznikl v říjnu 1926 v Hostinném. Navzdory legislativnímu zákazu budování polovojenských stranických jednotek se Rote Wehr postupně etablovala a úřady ji tolerovaly jako opozici protistátních bojůvek.\n\nOznačení Republikanische Wehr se začalo používat v roce 1935, oficiálně pak od roku 1937, kdy se československé orgány rozhodly v rámci akce „Věrnost za věrnost“ vydat německým antifašistům zbraně. Slavnostní přísaha věrnosti Republikanische Wehr Československé republice proběhla 3. července 1938. V průběhu září se příslušníci RW střetávali s henleinovci a pomáhali udržovat pořádek. Po vypuknutí Sudetoněmeckého povstání a vyhlášení všeobecné mobilizace působila Republikanische Wehr spolu s jednotkami Stráže obrany státu nebo plnila samostatné úkoly. \n\nV boji s Freikorpsem několik členů RW padlo. Někteří však podlehli výhrůžkám nebo propagandě a dezertovali. Po vyhnání Čechů ze Sudet v roce 1938 museli z pohraničí odejít také němečtí sociální demokraté a další antifašisté, ale československé úřady údajně vrátily do Německa asi 20 tisíc uprchlíků, z nichž zhruba polovina skončila v koncentračních táborech. Republikanische Wehr byla definitivně zrušena po okupaci a její členové byli spolu s Němci, kteří uposlechli výzvy k mobilizaci, vystaveni perzekucím nacistického režimu.\n\nRote Wehr byla řízena německým sociálně demokratickým politickým vedením, kterému podléhaly \"Gruppe\" v čele s \"Gruppenführerem\". Jedna \"Gruppe\" se skládala ze tří jednotek označovaných jako \"Zehnerschaft\". Ty byly vedeny \"Zehnerschaftführerem\" a tvořeny celkem deseti příslušníky, tzv. \"Ordnery\".\n\nTypická uniforma Ordnerů sestávala ze světle hnědé čepice, košile modré barvy s červenou kravatou a modrých nebo černých kalhot s opaskem, případně též světle hnědého kabátu. Ženské příslušnice RW nosily blůzy a sukně v odpovídajících barvách. Hodnosti byly rozlišeny rukávovým štítkem se stříbrnými proužky, na velitelských uniformách byly také červeně lemované nárameníky modré barvy.\n\nK vojenskému výcviku byly u RW využívány vzduchovky, na podzim 1938 měly být používány také zbraně dodané československou armádou.\n\n\n"}
{"id": "1097875", "url": "https://cs.wikipedia.org/wiki?curid=1097875", "title": "Tram Express", "text": "Tram Express\n\nTram Express (tj. \"expresní tramvaj\") je označení zamýšleného dopravního systému vlakotramvaje v pařížské aglomeraci v regionu Île-de-France. Systém je v plánu organizace STIF, jeho provozovatelem budou francouzské státní dráhy a bude se skládat ze tří linek:\n\n"}
{"id": "1097876", "url": "https://cs.wikipedia.org/wiki?curid=1097876", "title": "Teplárna Přívoz", "text": "Teplárna Přívoz\n\nTeplárna Přívoz, dříve Elektrárna František, je teplárenský a elektrárenský provoz, který byl vybudován v blízkosti železnice Severní dráhy císaře Ferdinanda (SDCF) a nádraží Moravská Ostrava–Přívoz. Patřila do průmyslového komplexu dolu František a koksovny František. Byla majetkem SDCF až do roku 1945. V současné době patří jako teplárna Přívoz společnosti Veolia Energie ČR. \n\nV roce 1913 byla uvedena do provozu elektrická ústředna (elektrárna), která nahradila především elektrárnu koksovny František z roku 1909, a byla určená pro zásobování elektrickou energií všech závodů SDCF. \n\nV 50. letech 20. století byla Elektrárna František začleněna do Ostravsko–karvinských elektráren (OKE) v podřízení Ústřední správy energetiky. \n\nV 90. letech se mění na Teplárnu Přívoz (TPV). Od roku 1998 se stává novým majitelem společnost Dalkia. \n\nV roce 2013 Teplárna Přívoz zabezpečovala dodávku tepla pro 13,5 tis. domácností v Ostravě, a dále pro Koksovnu Svoboda, Městskou nemocnici Ostrava Fifejdy, Novou Karolinu a Pivovar Ostrava.\n\nStrojovna s kotelnou byly postavené na půdorysu L. Obě budovy byly kryty mansardovou střechou se světlíky, v průčelí vysoká dělená okna, po stranách (obvodové zdi) rytmizovaná okna s rizality. Budovy byly postaveny z režného zdiva. Do strojovny, postavené kolmo na kotelnu, byly instalovány parní turbogenerátory. V roce 1913 tři soustrojí dodané firmou AEG-Union s výkonem 3 × 5400 HP, které poháněly generátory AEG-Union o výkonu 3 × 4 000 kW. Zvyšující se poptávka po elektřině vedla k instalování dalšího soustrojí v roce 1922 dodaného První brněnskou strojírnou o výkonu 17 200 HP a s generátorem firmy AEG-Union o výkonu 12 800 kW. V roce 1923 byla elektrárna připojena na síť Moravsko-slezských elektráren. V roce 1927 byl uveden do provozu turbogenerátor dodaný firmou Škoda, výkon parní turbíny byl 23 500 HP a generátoru 17 250 kW. V hale strojovny byl mostový jeřáb o nosnosti 40 tun.\n\nV období po 2. světové válce byla instalována nová kondenzační parní turbína. Od roku 1967 elektrárna přechází na teplárenský provoz, zásobuje tepelnou energií centrum Ostravy. \n\nV 90. letech byla provedena rekonstrukce teplárny a instalováno nové protitlaké soustrojí. Od roku 1994, nově Teplárna Přívoz, opět začala dodávat elektrickou energii do rozvodné sítě. V roce 2006 bylo ve strojovně turbosoustrojí TG 9 o výkonu 14,08 MW, tlak páry 7,85 MPa, teplotě 490 °C. V roce 2013 byla instalována malá turbína, která zabezpečuje dodávku elektrické energie pro vlastní potřebu teplárny. \n\nKotelna elektrárny dodávala páru pro turbosoustrojí elektrárny a pro koksovnu František, horkou vodu pro lázně (koupelny) dolu František, koksovnu František a dálkovým topením byly vytápěny provozní a obytné budovy elektrárny František, koksovny František, jámy František a jámy Hubert. V kotelně bylo 12 kotlů sdružených do třech dvojic a tyto ve dvou řadách proti sobě podél obvodních zdí. Osm kotlů Burkhadtových bylo s otopnou plochou 340 m (z toho dva kotle pro spalování práškového uhlí) a čtyři kotle z Brněnsko-Královopolských strojíren s otopnou plochou 500 m. Všechny kotle měly navíc hořák pro spalování koksárenského plynu. Pro kotelnu byla postavena míchárna paliva s výkonem 20 t/hod. Plyn byl dodáván z plynojemu koksovny František. Pro dva kotly s práškovým topením byl dodáván odsátý uhelný prach z prádla koksovny, který putoval do dvou mlýnů s kapacitou 1500 kg/h a po usušení ke kotlům. Spalován byl proplástek, drobné uhlí, uhelný prach, uhelný mour a koksárenský plyn. \n\nV letech 1943 a 1948 byly zastaralé parní kotle nahrazeny čtyřmi novými vysokotlakými kotly, první byl instalován roce 1943. Staré kotle byly do roku 1955 postupně zlikvidovány. V 90. letech kotelna prošla modernizací. Byl postaven nový komín 150 m vysoký, byl instalovány elektrostatické odlučovače a kotle vybaveny nízkoemisními hořáky. Čtyři parní kotle v roce 2006 vykazovaly jmenovitý výkon 4 × 49,7 MW tj. 4 × 67 t/hod páry o teplotě 485°C. Palivem bylo černé uhlí (černouhelný prach a proplástek), koksárenský plyn a zemní plyn. V březnu 2011 začala Teplárna Přívoz odebírat veškerý koksárenský plyn z Koksovny Svoboda a výrazně snížila spotřebu černého uhlí. \n\nElektrická rozvodna v prvním patře měla rozvodné pulty a v přízemí transformátory. Přenos elektrické energie zajišťovaly třífázové zemní kabely a venkovní nouzové spojení s dolem Ignát (HBS). Přenosná síť 3150 kV mimo vlastní spotřeby dodávala elektrickou energii Moravsko-slezským elektrárnám, jámě František, jámě Hubert, koksovně František a vodárně. Dálková přenosová síť 23 kV plnila dodávku elektrické energie pro vzdálené závody SDCF, přes průchozí kobky vedly kabely z elektrárny Karolína na důl Anselm a jedna kobka byla pro výpomoc s jámou Ignát (HBS). Do roku 1930 byla přenosová soustava vysokého napětí (vn) 15 kV, od roku 1928 byla postupně převáděna na 23 kV. Zemní kabely pro závody SDCF vedly na důl Jiří (2526 m) s odbočkou na důl Jindřich. Z Jiřské trafostanice na přepínací stanici u nádraží Frýdlandské dráhy na důl Zárubek (3808 m) odtud na důl Alexander (1720 m). Ze Zárubku na přepínací stanici Hranečník a dále na jámu Jan (3495 m) + jámu Josef a dále vedly 2 kabely na důl Michael (1718 m). Z rozvodny dolu Michal bylo napojení na 23 kV síť Moravsko-slezských elektráren. \n\nV 90. letech 20. století byla postavena krytá rozvodna 110 kV. \n\nVodárna odebírala vodu z řeky Odry čerpadly o výkonu 1 × 5 m/min., 1 × 9 m/min., 1 × 14 m/min. a 1 × 20 m/min. systémem dvě čerpadla v provozu a dvě v záloze. Po chemické úpravě a mechanickém čištění byla voda dodávána koksovně František a z koksovny vedly odbočky pro chlazení kompresorů na jámu Hubert a pro elektrárnu František.\n\nVodárna byla po 2. světové válce součásti podniku Ostravsko-karvinské koksovny (OKK). Po roce 1990 se stala čerpací stanice součástí OKD, OKK a.s. V roce 2006 byl průměrný odběr vody 95,1 l/s (ročně 3 miliony m), z toho pro Teplárnu Přívoz byla dodávaná v objemu 1 milionu m. \n\nChladicí věže byly dřevěné s kapacitou 2 × 2000 m/hod. a 1 × 3300 m/hod. TPV využívala k chlazení kompresorů, olejových chladičů turbíny, transformátoru v rozvodně a dalších zařízení. K chlazení sloužily uzavřený a otevřený chladicí okruh.\n\nTelefonní spojení bylo mezi všemi pracovišti elektrárny, rozvodnami a přepínacími stanicemi přes manuální ústřednu. Od roku 1926 bylo automatické spojení mezi elektrárnou a koksovnou František, od roku 1928 na důl František a v roce 1930 byl na automatickou telefonní ústřednu napojen horní inspektorát a generální ředitelství v Ostravě.\n\n\n\n"}
{"id": "1097878", "url": "https://cs.wikipedia.org/wiki?curid=1097878", "title": "Zigana (průsmyk)", "text": "Zigana (průsmyk)\n\nPrůsmyk Zigana () je průsmyk ve Východopontských horách, provincii Gümüşhane těsně u hranice s Trabzonskou provincií v severovýchodním Turecku. Sedlem v nadmořské výšce 2032 m prochází asfaltová silnice D-885. Vzdálenost z Trabzonu na pobřeží Černého moře je 120 km a vzdálenost z Gümüşhane 60 km. Průsmyk je pokryt sněhem pět měsíců v roce. \n\nStejnojmenná vesnice Zigana ležící jihozápadním směrem ve vzdálenosti 3,5 km je oblíbeným lyžařským střediskem.\n\nPod průsmykem vede v nadmořské výšce 1795 m tunel Zigana, kterým prochází evropská silnice E-97. S délkou 1702 m, šířkou 11 m a výškou 8 m patří k nejdelším silničním tunelům v Turecku.\n\nV září 2013 byl zveřejněn projekt nového, 12888 m dlouhého tunelu pod průsmykem. Jedná se o dvoutubusový tunel se dvěma jízdními pruhy v každém směru v nadmořské výšce 1253 a 1211 m mezi Güzelyayla a Köstere.\n"}
{"id": "1097886", "url": "https://cs.wikipedia.org/wiki?curid=1097886", "title": "Grybów", "text": "Grybów\n\nGrybów je město v okresu Nowy Sącz v Malopolském vojvodství v jižním Polsku. Založeno bylo roku 1340 a ve stejném roce získalo městská práva. Rozkládá se na ploše 16,95 km v nadmořské výšce 360 metrů. Žije zde  obyvatel.\n"}
{"id": "1097887", "url": "https://cs.wikipedia.org/wiki?curid=1097887", "title": "Domingo de Soto", "text": "Domingo de Soto\n\nDomingo de Soto (1494 Segovia – 1560 Salamanca), španělský řeholník, dominikán, teolog, tomista, zpovědník císaře Karla V.\n\nStudoval na Univerzitě v Alcalá de Henares a v Paříži. V roce 1520 se vrátil na Univerzitu do Alcalá na katedru metafyziky. V roce 1525 vstoupil do Řádu bratří kazatelů. Od roku 1532 začal učit na Univerzitě v Salamance, kde se připojil k Salamancké škole. Byl nástupcem Melchora Cana.\n\nV roce 1545 byl vyslán na Tridentský koncil jako císařský teolog. V roce 1548 intervenoval v otázce \"Interim Augustanum\" na Augsburském říšskem sněmu.\n\nMezi jeho četné teologické a filozofické spisy patří zejména: \"De iustitia et iure\" (1557) a \"Ad Sanctum Concilium Tridentinum de natura et gratia libri tres\".\n\n\n"}
{"id": "1097888", "url": "https://cs.wikipedia.org/wiki?curid=1097888", "title": "Hlošina úzkolistá", "text": "Hlošina úzkolistá\n\nHlošina úzkolistá (\"Elaeagnus angustifolia\") je prastará kulturní rostlina, strom nebo keř, pocházející z oblastí Kavkazu, Střední Asie, Mongolska a střední Číny. Je nejdéle se vyskytujícím druhem rodu hlošina v české přírodě.\n\nZ míst svého původu se hlošina úzkolistá šířila západním směrem podél karavanních cest a do Evropy doputovala již v 16. století. Dovezena byla též do Severní a Jižní Ameriky.\n\nVyrůstá nejčastěji na písčitých půdách a je tolerantní k suchu a k vyššímu obsahu soli v půdě. Nejlépe se jí daří na plném slunci v propustných půdách s dostatkem vápníku. Má bohatý kořenový systém, který je využíván ke zpevňování pohyblivých písčitých zemin. Je odolná vůči vnitrozemským mrazům. V Kašmíru roste v nadmořské výšce až 3500 m. Za vhodných podmínek dokáže rychle obsadit široký prostor.\n\nTato vytrvalá opadavá dřevina vyrůstá jako široký a hustý keř nebo jako strom vysoký 3 až 10 m. Stromy s často pokřiveným kmenem s červenohnědou odlupující se kůrou mívají široce kuželovitou korunu. Keře vytvářejí husté, pro lidí téměř neprostupné houštiny. Letorosty, list i plody jsou porostlé chlupy vytvářejícími charakteristické stříbřité zbarvení. Větvičky jsou v mládí stříbřitě šupinaté, chlupaté a často trnité, později zhnědnou. Jsou hustě porostlé střídavě vyrůstajícími, čárkovitými, kopinatými až úzce vejčitými listy s krátkým řapíkem; celokrajné čepele mívají dlouhé 4 až 10 cm a široké 0,5 až 4 cm. Listy jsou zpočátku oboustranně stříbřité, později se na lícní straně zabarví šedozeleně.\n\nV úžlabí starších listů vyrůstají jednotlivě, nebo až po třech, silně voňavé, žlutavé květy. Jsou krátce stopkaté, oboupohlavné nebo jen prašníkové a měří až 1 cm v průměru. Mají čtyřčetný, zvonkovitý nebo trubkovitý a 1 cm dlouhý kalich který je vně stříbřitě chlupatý a uvnitř žlutý. Koruna není vyvinutá. V každém květu jsou čtyři tyčinky s krátkými nitkami nesoucí podlouhlé prašníky. V oboupohlavných květech je dále podlouhlý jednodílný semeník s jediným vajíčkem a zakřivená čnělka zhruba stejně dlouhá jako kalich. Kvetou v květnu a červnu, opylovány jsou hmyzem, hlavně včelami, které v květech nacházejí hodně pylu i nektaru. Ploidie druhu bývá 2n = 12 nebo 2n = 28.\n\nPlod je elipsoidní, soudečkovitá, zprvu zelená a šedá, později červenohnědá, stříbřitě chlupatá nepravá peckovice asi 1,5 cm velká. Obsahuje podlouhlou tvrdou pecku a moučnou dužinu která postupně sládne. Plodí již od časného mládí a dožívá se až 100 let. Rozmnožuje se semeny (peckami), která do okolí roznášejí hlavně ptáci požírající plody a rychle odnožujícími kořenovými výběžky.\n\nHlošina úzkolistá má v současnosti v evropských podmínkách význam hlavně jako okrasná rostlina. Odolává městskému smogu, soli v půdě a příliš jí nevadí okolní zpevněné plochy, je proto používána v městské výsadbě. Bohužel problematický je její pyl, který je silným alergenem. Vysazuje se též za účelem zpevňování zasolených písčitých půd a dobře roste i v blízkosti moře. Vůbec nejvhodnější je výsadba její keřovité formy do středních dělících pásů na dálnicích.\n\nV místech původu se hlavně zpracovávají plody. Z čerstvých se vyrábějí aromatické kompoty, marmelády i likéry, sušené se melou na mouku z které se vaří kaše a pečou cukrovinky. Usušené plody obsahují cukr a lze je dlouho skladovat. Pevné dřevo se v bezlesých krajinách používá na výrobu domácího nářadí i na topení.\n\nV roce 1830 počala být vysazována v Pensylvánií ve Spojených státech amerických jako rostlina mající rekultivovat půdu po důlní těžbě. Velmi se tam uchytila a zakrátko se počala invazně šiřit po okolí. Vyskytuje se již v Maine, Virginií i Wisconsinu. Využívá své schopnosti jímat v symbióze s půdními bakteriemi kořeny vzdušný dusík a obohacovat jím půdu. Vytváří neprostupné porosty a vytlačuje původní floru, poskytuje však úkryt i potravu pro drobné savce i ptáky. Pokusy o vypalování skončily vyrašením spousty nových výhonů.\nV okrasném zahradnictví se někdy používá. Habitus je nepravidelný, koruna řídká, nepravidelně se rozkládající, zahušťující zmlazujícími výhony. Dřevina podrůstá výmladky do okolí, je zcela nevhodná na menší plochy a málo vhodná na udržované plochy. Pravidelný řez by byl žádoucí, ale vyvolává silnější podrůstání z kořenů.\n\nToxikologické informační středisko řadí plody hlošiny úzkolisté mezi „\"téměř nejedovaté plody\"“, o nichž uvádí, že nebezpečná může být dávka nad 20 plodů (bobulí, semen); po větším požitém množství se podává aktivní uhlí; nebývá nutná hospitalizace (jen u mimořádně citlivých osob při závažných příznacích); u zdravých jedinců se objevují nanejvýš zažívací potíže\n\n"}
{"id": "1097889", "url": "https://cs.wikipedia.org/wiki?curid=1097889", "title": "Amandus Streer", "text": "Amandus Streer\n\nAmandus Streer, pokřtěný Antonín Vojtěch (18. září 1702 Stříbro – 1783 Kladruby), byl římskokatolický kněz a benediktin, v letech 1756 - 1783 opat Kladrubského kláštera.\n\nPoslední kladrubský opat Amandus Streer, rodák ze Stříbra. Působil nejprve jako probošt v Touškově, pak byl profesorem filozofie na pražském semináři, stal se superiorem v Přešticích a posléze byl rodinným radou u hraběte Morzina v Lukavici u Přeštic. Opatem se stal v roce 1756 ve svých 54 letech. Klášter převzal v dobrém stavu, ale v období tereziánských a josefínských reforem už neměl velký prostor pro jeho další rozvoj. Podařilo se mu dovést téměř do konce stavbu přeštického chrámu, i když ani ten nebyl zcela hotov, neboť mu k dokončení chyběly obě věže a kupole (věže byly dohotoveny teprve roku 1995, kupole vůbec). Při jeho slavnostním otevření v roce 1775 byli přítomni opati z Kladrub, Plas, Teplé, Chotěšova, sv. Mikuláše v Praze, sv. Ivana v Ostrově a rovněž plzeňský arciděkan.\n\nU pražského sochaře Bedřicha Eignera nechal v roce 1777 zhotovit za 5200 zlatých mramorové oltáře sv. Scholastiky a sv. Magdaleny. Rovněž se uvádí, že u stejného sochaře objednal zhotovení oltářů s relikviemi sv. Jukunda, sv. Viktoriána a sv. Aureliána, i když zřejmě poslední dva jmenované byly již hotové za opata Josefa Siebera. Ze zrušeného kláštera v Chotěšově koupil nové kapitulní lavice, které se pak po roce 1785 dostaly do židovské synagogy v Novém Sedlišti. Zasloužil se o znovuvýstavbu kostela sv. Jakuba na náměstí v Kladrubech po jeho požáru v roce 1711, dále i stavbu kostelů v Městě Touškově, Jezné, Damnově a položil základní kámen k farnímu kostelu ve Skapcích. V době sedmileté války, když přitáhly ke Kladrubům pruské trestné oddíly, uchýlil se do kláštera v hornofalckém Reichenbachu. V roce 1773 se stal vizitátorem všech benediktinských klášterů v Čechách, i když se o tuto funkci ucházel také břevnovský opat Rautenstrauch.\n\nKdyž za vlády císaře Josefa II. začalo rušení klášterů, snažil se Streer zachránit svůj klášter zřízením vzorové hlavní školy, do jejíhož čela povolal v roce 1782 zkušeného pedagoga Wenzela Lenhardta z Prahy, který „zaučoval“ dosavadního ředitele klášterní latinské školy Christofa Löwa, pod něhož spadala i tzv. normální německá škola v Kladrubech i další školy farní a vedlejší v Touškově, Přešticích, Kostelci, Holostřevech, Skapcích, Hněvnicích, Benešovicích, Lázu, Brodu a Milevě.\n\nV klášteře dožíval svůj život stařičký lékař Johann Zeidler, bývalý konšel a purkmistr města Stříbra, známý znalec a pěstitel léčivých bylin, který tu zemřel roku 1775 a byl uložen do mnišské hrobky. Opat Amandus Streer se zrušení kláštera nedočkal a zemřel v roce 1783 ve věku 81 let. Jeho podoba je zachycena na vzácné olejomalbě v drahém barokním rámu a je součástí expozice opatského bytu v klášteře. Opatův obraz, který byl namalován po jeho smrti je také ve farním kostele v Městě Touškově. Nástupcem Streera měl být doktor Jošt Hoch, ale jeho volba už nebyla povolena, a tak zůstal jen převorem. Po zrušení kláštera se ThDr. Jošt Hoch stal farářem v Městě Touškově, kde zůstal až do své smrti v roce 1806.\n\n"}
{"id": "1097891", "url": "https://cs.wikipedia.org/wiki?curid=1097891", "title": "Žanna Bičevská", "text": "Žanna Bičevská\n\nŽanna Vladimirovna Bičevská (\"Жанна Владимировна Бичевская\", * 17. června 1944, Moskva) je ruská písničkářka.\n\nAbsolvovala moskevské Státní učiliště cirkusového a estrádního umění, kde se věnovala hře na akustickou kytaru. Živila se jako učitelka hudby, zpívala s orchestrem Eddieho Rosnera a skupinou Dobry molodcy. Od roku 1973 vystupuje jako sólová zpěvačka doprovázející se na kytaru v tradici ruských bardů. Jejím vzorem byl Bulat Okudžava, z jehož repertoáru převzala řadu skladeb. Sama svůj styl nazývá jako „ruský country-folk“. Úspěšně vystupovala v pařížské Olympii, kde byla srovnávána s Joan Baezovou. Koncertovala také v Československu, např. na festivalu Porta, vystupovala s Jaromírem Nohavicou nebo skupinou Spirituál kvintet.\n\nJejí repertoár tvoří lidové písně i zhudebněné texty ruských básníků, v roce 1997 vydala desku písní, které složil náboženský autor Jeromonach Roman. S tím souvisí postupný příklon Bičevské k pravoslaví a nostalgii za carským Ruskem, vedoucí k řadě veřejných vystoupení v konzervativním a protizápadním duchu. V roce 2006 vyvolal skandál videoklip k její skladbě „Мы — русские!“, v němž se záběry ruských vojáků střídaly s úryvky filmu \"Den nezávislosti\" zobrazujícími ničení amerických měst.\n\n\n"}
{"id": "1097893", "url": "https://cs.wikipedia.org/wiki?curid=1097893", "title": "Koksovna Svoboda", "text": "Koksovna Svoboda\n\nKoksovna Svoboda, dříve Koksovna František (přechodně též nesoucí názvy Generál Svoboda a Vítězný únor) je koksovna v ostravské čtvrti Přívoz. Její existence je velmi úzce spjata se sousedním dolem František. Nachází se v blízkosti dnešní železniční stanice Ostrava hlavní nádraží na někdejší Severní dráze císaře Ferdinanda. Byla založena společností Kamenouhelné doly Severní dráhy císaře Ferdinanda (SDCF) a jejím majetkem byla až do roku 1945. V současnosti patří společnosti OKK Koksovny.\n\nOd roku 1856 byla zavedena výroba koksu na jámě František. Koksování uhlí probíhalo v koksových milířích. V roce 1908 SDCF spolu s Moravskoostravským těžířstvem Marie-Anna. Od roku 1911 přešla koksovna do výhradního majetku SDCF. Postupně byly zprovozněny koksovací pece typu Otto-Sallen a Koppers na polopřímý způsob výroby zplodin. Postavením moderní koksovny František byla zrušena koksovna na dole Jindřich, která používala plamenné pece. Do jisté míry se tímto opatřením zlepšilo ovzduší v centru Moravské Ostravy. V roce 1909 postavena elektrická ústředna (elektrárna) na koksovně se dvěma generátory o výkonu 800 kW každý. V roce 1917 se koksovna František řadila na první místo výrobě koksu v revíru (20 % z celkové produkce revíru).\n\nPřehled koksárenských pecí s jejich denním výkonem\nV letech 1924–1925 bylo firmou Jindřich Koppers, Essen, postaveno na místě 135 pecí Otto Hoffmann 75 nových pecí Koppers na koksárenský nebo kychtový plyn. Protože nově postavené baterie se nacházely na málo únosném podloží (půda kde bývaly rybníky) ohroženém poddolováním, byla pod bateriemi vybudována železobetonová deska 90 x 18,4 x 4 m, která ležela na pilotech a byla tvořena 135 komorami ve spodní části propojenými průchody.\n\nV roce 1928 byla zahájena výstavba pecí Still na železobetonové základové desce silné 400 mm, opět na pilotech. Celá skupina pecí byla rozdělena na dvě části po 25 pecích. Plnění pecí probíhalo pěchováním. Vytápění zajišťoval vlastní koksárenský plyn, přebytečný plyn byl spalován v elektrárně František. V letech 1938 až 1944 proběhla úplná přestavba koksovny, její kapacita byla zdvojnásobena. Baterie Still (54 + 50 komor) se specializovaly na výrobu slévarenského koksu. Baterie Otto a Still (po 45 komorách) v roce 1943 přešly na sypný provoz a staly se nejvýkonnějšími v revíru. V roce 1952 se koksovna stala součástí Ostravsko-karvinských koksoven (OKK), v provozu bylo prádlo a pět baterií. Taktéž změnila název stejně jako důl František.\n\nV letech 1952 - 1960 byla zavedena výroba smolného koksu z tvrdé smoly v 20 bateriích Koppers.\n\nV letech 1962–1965 byly doplněny druhové zásobníky praného uhlí, přípravy vsázky.\n\nV roce 1973 byly postaveny baterie Still se sypným provozem a zastaveny pece Koppers.\n\nPo roce 1980 v období útlumu byly snižovány počty koksových pecí, následně i pece Still z roku 1973. Pece se rekonstruovaly, aby byla šetrnější k životnímu prostředí a došlo ke snížení exhalací.\n\nV roce 1994 došlo ke spojení s Koksovnou Jan Šverma.\n\nv roce 1998 bylo uvedeno do provozu odsíření koksárenského plynu.\n\nV roce 2010 měla Koksovna Svoboda 4 koksárenské baterie (viz OKK Koksovny) po 210 komorách (kapacita 16 tun koksu), roční produkce činila 800 000 tun koksu.\n\nV roce 1917 byla rekonstruována třídírna uhlí, která upravovala uhlí z dolů František a Hubert s nimiž byla spojena lanovou dráhou (délka 2 km), a z dolů Jindřich, Jiří, Zárubek a Michal, odkud bylo uhlí dováženo po železnici vagony typu Talbot (20 t) nebo dřevěnými vagony (10 až 20 t). Uhlí putovalo do dvou zásobníků o objemu po 1400 tunách. Strojní zařízení pro odprašování uhlí, sazečky bylo dodáno firmou Schüchtermann & Kremer, Dortmund. Odsátý prach (0 – 3 mm) se spotřeboval ke koksování nebo k topení v elektrárně František. Sazečky měly výkon 160 t/hod. Celkový výkon prádla (třídění uhlí mokrou cestou) činil za 24 hodin 3200 t. Upravené mleté uhlí ke koksování bylo transportováno do zásobníků o celkové kapacitě 4400 tun (15 zásobníků na 260 tun upraveného uhlí a 18 zásobníků po 100 tunách).\n\nV roce 1943 byly postavena nová úpravna firmou Wesfalia-Diennenthal-Gröppel. Uhlí bylo dopravováno lanovkou z dolu Heřmanice (Viktoria) a po železnici z ostatních dolů SDF. Výkon úpravny byl 2 x 250 t/hod., upravovalo se uhlí do hrubosti 80 mm dvěma linkami. První byla pro úpravu koksového uhlí, druhá pro úpravu antracitového uhlí, pro výrobu dvou jakostně rozdílných koksů. Úprava uhlí probíhala mokrou cestou přes sazečky, které byly později nahrazeny flotačním zařízením. K ukončení úpravy uhlí došlo 30. června 1994.\n\nŽhavý koks byl ze Stillových pecí vytlačen na hasicí vůz a hašen v hasicí věži (42 m vysoká), pak následovalo jeho třídění, kusový koks putoval do vagonů, drobný koks (zrnitost do 50 mm) putoval do třídírny, která byla uvedena do provozu v roce 1915. V třídírně se roztřídil na čtyři druhy: prach, hrášek, ořech a kostky. V případě potřeby koks větší kusovosti (nad 70 mm) se drtil. Koksový prach se využíval k topení v elektrárně František nebo zpětně v koksovně jako ostřidlo při výrobě koksu.\n\nOd roku 1913 získáván benzol, surový dehet, čpavek, síran amonný, koksárenský plyn\n\nV letech 1962 - 1965 proběhla výstavba závodu na výrobu fenolu.\n\nElektrárna František se nacházela v blízkosti železnice Severní dráhy císaře Ferdinanda (SDCF) a blízkosti nádraží Přívoz. Patřila do průmyslového komplexu dolu František a koksovny František. Byla majetkem SDCF až do roku 1945. V současnosti (2015) je jako provoz Teplárna Přívoz součástí společnosti Veolia Energie ČR.\n\n\"Vodárna\" odebírala vodu z řeky Odry čerpadly o výkonu 1 x 5 m/min., 1 x 9 m/min., 1 x 14 m/min. a 1 x 20 m/min. systémem dvě čerpadla v provozu a dvě v záloze. Po chemické úpravě a mechanickém čištění byla voda dodávána koksovně František a z koksovny vedly odbočky pro chlazení kompresorů na jámu Hubert a pro elektrárnu František.\n\nVodárna po 2. světové válce byla součásti Ostravsko-karvinských koksoven. Po roce 1990 se stala součástí OKD, OKK a.s. V roce 2006 průměrný odběr vody byl 95,1 l/s (roční 3 miliony m), z toho pro Teplárnu Přívoz v ročním objemu 1milion m.\n\nPro ubytování havířů společnost SDCF postavila kolonie a mezi soukromými domy v Přívoze bylo ještě dalších 13 zaměstnaneckých domů. Dvě kolonie U jámy František a kolonie koksovny František, které se nacházely v blízkosti jámy František a koksovny František v Přívoze, stály těsně vedle sebe. V obou koloniích bylo 76 domů a dvě noclehárny pro zaměstnance závodu František. V první etapě v 1869 – 1870 bylo postaveno16 domů a jedna noclehárna. V druhé etapě 1892–1902 bylo postaveno 30 domů, jedna kasárna a jedna pekárna. V letech 1927 a 1933 byly domy demolovány. Z kolonie U jámy Františkovy se nedochoval žádný dům, z kolonie koksovny František v roce 1968 stálo 8 domů a ubytovna, v roce 2009 jen pět domů.\n\n\n"}
{"id": "1097894", "url": "https://cs.wikipedia.org/wiki?curid=1097894", "title": "Jozef Lacko", "text": "Jozef Lacko\n\nJozef Lacko (19. ledna 1917, Zvolen – 9. září 1978, Bratislava) byl slovenský architekt a pedagog. \n\nJozef Lacko se narodil 19. ledna 1917 ve Zvoleně v početné rodině železničáře. Základní a střední školu absolvoval ve svém rodišti. V roce 1936 odmaturoval na reálném gymnáziu ve Zvoleně. V letech 1936 - 1938 studoval na ČVUT (tehdy VUT) v Praze, obor architektura a pozemní stavitelství. V roce 1939 z důvodu uzavření českých vysokých škol pokračoval ve studiu na Německé vysoké škole technické (tehdy HT v Praze), které úspěšně ukončil v roce 1941. Během studia v Praze se na utváření jeho architektonického profilu podílel i známý bratislavský profesor Franz Wimmer.\n\nDíky vynikající studijním výsledkům měl otevřenou cestu k profesorovi Emilu Bellušovi na Slovenskou vysokou školu technickou v Bratislavě. V období let 1941 až 1948 zde působil jako asistent v Ústavu pozemního stavitelství. V prvních letech praxe spolupracoval hlavně s Emilem Bellušem. Jako mladý absolvent neměl velkou šanci dostat se k architektonické činnosti, z tohoto důvodu se zúčastňoval mnoha architektonických soutěží, které mu poskytly prostor na to, aby v krátkém čase přesvědčil o svém talentu.\n\nV roce 1950 se Jozef Lacko oženil a s manželkou Márií, vychovali spolu adoptivní dceru Danielu. O rok později jako člen československé delegace architektů navštívil Sovětský svaz. Cílem měsíční návštěvy bylo osvojení si principů socialistického realismu v architektuře a jejich aplikace. Po návratu se nadále věnoval pedagogické činnosti na Fakultě architektury SVŠT v Bratislavě, kde v letech 1953-1962 zastával post docenta Katedry architektonické tvorby. V období 1964 až 1969 byl vedoucím Katedry architektonické tvorby Stavební fakulty SVŠT v Bratislavě. V roce 1960 se mu dostalo uznání v podobě Ceny města Bratislavy a v roce 1962 se stal laureátem Státní ceny Klementa Gottwalda za Teoretické ústavy Lékařské fakulty UK.\n\nV roce 1962 mu byl udělen profesorský titul v oboru architektonické tvorby a typologie. O dva roky později se stal místopředsedou Svazu architektů ČSSR a předsedou Svazu slovenských architektů. Na těchto postech setrval do roku 1969. V roce 1967 se stal nositelem státního Vyznamenání Za zásluhy o výstavbu. O čtyři roky později, v roce 1971 musel po prověrkách opustit SVŠT a našel si nové místo v Projektové organizaci společenských staveb v Bratislavě. V roce 1972 vedl ateliér ve Státním projektovém a typizačním ústavu v Bratislavě, ve stejném roce začaly realizační práce na Mostě Slovenského národního povstání, na jehož návrhu se podílel.\n\nJozef Lacko zemřel 9. září 1978 v Bratislavě, kde je i pochován na hřbitově ve Slávičím údolí.\n\nJeho tvorba je časově vymezena obdobím od konce druhé světové války až po konec 70. let 20. století.\n\nPrvní Lackovy návrhy se nesou v duchu předválečného funkcionalismu se zřetelným vlivem Emila Belluše. Další tvorba nese znaky pozdějšího funkcionalismu a poté socialistického realismu, ale v jeho díle lze poznat snahu o vymanění se z unifikované a kolektivistické tvorby a hledání vlastní interpretace myšlenky socialismu.\n\nTyto snahy se projevily hlavně v Lackově přístupu k problematice obytných budov. Zabýval se analyzováním primárních lidských potřeb, získané poznatky se potom snažil adaptovat do koncepce moderního bytu. Jeho přínos v této oblasti spočívá ve zkvalitnění funkčně-provozních vztahů v obytném prostoru, přičemž zohledňuje nároky na proměnlivost, elasticitu a variabilitu. Hodnotným znakem Lackovy tvorby je citlivost, se kterou přistupuje k osazení svých staveb do existujícího urbanistického prostředí.\n\nV pozdějších letech lze v jeho tvorbě pozorovat výrazný zájem o inovativní tendence a snahu o udržení kroku s dobou, ať už konceptuálně nebo technologicky.\n\nJozef Lacko patřil k velmi pracovitým a tvořivým architektům a uznávaným pedagogům, který si i přes úspěch zachoval lidský přístup a skromnost.\n\nDůležitou součástí Lackova díla je tvorba a návrhy památníků. Lackův tvořivý přístup a jeho práce s architektonickým tvarem a materiálem harmonizuje se sochařským dílem a nechává jej vyniknout. Na mnoha návrzích spolupracoval s výtvarníky, sochaři, nejčastěji s Jánem Kulichem.\n\n\n\nArchitekt se kromě projekční a pedagogické činnosti věnoval i publikační činnosti, která zahrnovala příspěvky do odborných časopisů, studie, odborné články, skripta a učebnice.\n\nZabýval se zejména problematikou bydlení a typologie obytných staveb, recenzoval nově vznikající stavby, psal odborné články a referáty. Byl členem redakční rady a vědeckým redaktorem Stavebního naučného slovníku a v letech 1959-1964 i členem redakčního kruhu časopisu Projekt.\n\nVýběr z publikací:\n\nArchitekt měl týmového ducha, na návrzích a projektech rád spolupracoval s jinými architekty (J. Knapo, M. Škorupa, A. Cibulka, Ján Štefanec, A. Klaučo, K. Rosmányi st., L. Kušnír, I. Slameň, V. Malcer, O. Dóra, M. Drábek, C. Rovňák, J. Antal, Branislav Somora, I. Ďuriak, J. Adámek a mnozí další), studenty architektury a též s odborníky z jiných profesí – statici (A. Tesár, J. Kozák), výtvarníci, sochaři (Ján Kulich).\n\n\nToto ocenění je udělováno na počest profesora Jozefa Lacka každoročně od roku 1990 za nejlepší absolventskou magisterskou diplomovou práci v daném školním roce.\n\n\n"}
{"id": "1097895", "url": "https://cs.wikipedia.org/wiki?curid=1097895", "title": "Alton (Indiana)", "text": "Alton (Indiana)\n\nAlton je město v okrese Crawford County ve státě Indiana ve Spojených státech amerických. V roce 2010 zde žilo 55 obyvatel. S celkovou rozlohou 0,49 km byla hustota zalidnění 111,77 obyvatel na km.\n\nPodle sčítání lidu Spojených států amerických v roce 2010 zde žilo 55 obyvatel. \n\n\nObyvatelé hispánského nebo latinskoamerického původu, bez ohledu na rasu, tvořili 3,6% populace.\n"}
{"id": "1097896", "url": "https://cs.wikipedia.org/wiki?curid=1097896", "title": "Ralph Wade Kittle", "text": "Ralph Wade Kittle\n\nRalph Wade Kittle (19. července 1920 Ringgold, Georgie, Spojené státy americké – 27. března 2001 Keswick, Virginie, Spojené státy americké) byl americký vojenský letec a právník.\n\nNarodil se v Ringgoldu, kde jeho otec s partnery vlastnil závod na zpracování dřeva a bavlny. Současně též vlastnil několik domů. Po jeho smrti (roku 1924) pomáhal Kittle své matce a sestrám péčí o kuřata a výběrem nájmů z jejich domů. Následně vystudoval Catoosa County High School, po níž navštěvoval Mercer University v Georgii a studia zakončil roku 1941 na univerzitě ve městě Chattanooga. Během tamních studií si přivydělával v úřadu Tennessee Valley Authority.\n\nRoku 1942 narukoval k letectvu Spojených států () a navštěvoval leteckou důstojnickou školu v Coloradu Springs. Dne 3. prosince 1944 byl vybrán k posádce bombardéru Lockheed/Vega B-17G-20-VE s/n 42-97542, pojmenovaného „City of Savannah“, jenž se stal jubilejním 5000. letounem tohoto typu dodaným americké armádě. Následně s ním odletěl do Evropy, a sice do Anglie, kde se stali přidělenci k 388. bombardovací skupině (konkrétně 563rd BS, 388th BG, 8th AF, USAAF) mající svou základnu na letišti u Knettishallu.\n\nOdtud se vydávali na nálety na nepřátelské cíle. Stejně tak ráno 5. března 1945. Původně měli namířeno k Ruhlandu, k tamnímu závodu na syntetická paliva. Ovšem vzhledem na aktuální počasí museli své plány změnit a nálet měl mít za cíl města Plavno a Chemnitz. Po svržení bomb na seřaďovací nádraží u prvního z nich ovšem bombardér „City of Savannah“ zasáhl flak a poškozený letoun se pokusil doletět z nepřátelského území do oblastí osvobozených Spojenci, tedy sovětskou Rudou armádou. To se ovšem nepovedlo a letadlo havarovalo u obce Víska nacházející se severně od Liberce ve Frýdlantském výběžku. Osm z devíti letců úspěšně opustilo bombardér na padácích. Poslednímu se ovšem – s ohledem na nízkou výšku letadla nad zemí – při výskoku již nestačil otevřít padák a po dopadu na zem tak zahynul. Přeživší Němci zajali a až do konce války je zadržovali jako válečné zajatce.\n\nPo válce se Kittle dostal domů 21. června 1945. Za svou válečnou činnost získal Záslužný letecký kříž (), Leteckou medaili s dubovým listem () a Purpurové srdce s dubovým listem (). Vedení armády následně jej spolu s Cary Grantem a Dorothy Lamourovou vyslalo do Kalifornie, aby zde prodávali válečné dluhopisy, z jejichž výtěžku se financovala válka v Tichomoří. Do civilu pak Kittle odešel v říjnu 1945 coby kapitán.\n\nNásledně se zapsal do právnické školy University of Virginia School of Law. Tehdy se také oženil s Cornelií Ely a společně se odstěhovali do New Yorku. Během jejich zdejšího pětadvacetiletého pobytu se jim narodily tři děti. Kittlea zaměstnala advokátní kancelář Davis, Polk & Wardwelol. V ní se specializoval na pracovní právo. Roku 1953 se stal poradcem výboru práce amerického Senátu a spolu se senátorem Robertem Alphonso Taftemna sociálním zákonu označovaném jako Taft-Hartley Act. Dalších 32 let jej zaměstnávala společnost International Paper Company, nejprve jako specialistu na pracovní právo, posléze se vypracoval na viceprezidenta zodpovědného za vztahy s federální vládou.\n\nBěhem své právní kariéry působil v mnoha poradních orgánech Kongresu Spojených států, v nichž se zaměřoval na legislativu. Mezi roky 1968 a 1971 byl členem poradního výboru zaměřeného na znečištění vod, který radil prezidentům Lyndonu B. Johnsonovi a Richardu Nixonovi. Po odchodu ze společnosti International Paper roku 1985 jej zaměstnala právní kancelář McNair Law Firm z Washingtonu. Kittle zemřel koncem března 2001 ve věku osmdesáti let. Pohřben je na hřbitově u kostela v Cismontu v americkém státě Virginie.\n\n"}
{"id": "1097897", "url": "https://cs.wikipedia.org/wiki?curid=1097897", "title": "24. ročník udílení Nickelodeon Kids' Choice Awards", "text": "24. ročník udílení Nickelodeon Kids' Choice Awards\n\n24. ročník Nickelodeon Kids' Choice Awards se konal 2. dubna 2011 v Galen Center v Los Angeles. Jack Black se potřetí ujal moderování. V průběhu večera vystoupila skupiny Big Time Rush a The Black Eyed Peas a zpěvačka Willow Smith.\n\nPřed-show nazvanou \"Countdown do Kid's Choice!\" moderovali Jeff Sutphen, Daniella Monet, Noah Munck a Aaron Fresh a vystoupili Train a Victoria Justice.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1097898", "url": "https://cs.wikipedia.org/wiki?curid=1097898", "title": "Ruhland", "text": "Ruhland\n\nRuhland (lužickosrbsky \"Rólany\") je město v okrese Oberspreewald - Lausitz na jihu Braniborska ve východních partiích Německa. Protéká tudy řeka Schwarze Elster a ve vzdálenosti 12 kilometrů severovýchodním směrem se nachází město Senftenberg. Město je významným železničním uzlem.\n"}
{"id": "1097901", "url": "https://cs.wikipedia.org/wiki?curid=1097901", "title": "Koloman Ladislav Brezány", "text": "Koloman Ladislav Brezány\n\nKoloman Ladislav Brezány (25. června 1905, Žilina – 30. června 1991, Žilina) byl voják, vysokoškolský vojenský pedagog, partyzán, armádní důstojník se zásluhami na vybudovaní české a slovenské armády.\n\nNarodil se v Žilině ve staré slovenské rodině (původně žilinských měšťanů a zemanů). Jeho otec byl vedoucím vozmistrů na trati Košicko-bohumínské dráhy a později odborný dozor při budování československých železnic.\n\nSvé mládí prožil v Žilině, kde absolvoval základní (\"ľudovú\") školu, po níž nastoupil na státní reálku Jána Palárika v Žilině. Zde v roce 1922 i úspěšně maturoval. Zakrátko nato se zapsal na Vojenskou akademii v Hranicích, kterou navštěvoval v letech 1922–1924.\n\nJako čerstvý absolvent Vojenské akademie v Hranicích byl ještě v roce 1924 odeslán do aplikační školy pro dělostřelecké důstojníky v Olomouci. Výborné výsledky, bystrá mysl a skvělá fyzická kondice potvrdily správnost kariérní volby a po vojenské akademii a krátkém působení u dělostřeleckého pluku, pokračoval studiem na Vysoké škole vojenské v Praze (1935-1938), kterou ukončil už s hodností kapitána dělostřeleckého pluku.\n\nJako aktivní důstojník a čerstvý absolvent VŠV, byl zařazen k velitelství 2. divize v Plzni jako přidělený důstojník. Koloman Brezány se zúčastnil i mobilizace československé armády v roce 1938, která byla vyhlášena ČSR jako reakce na nátlak fašistického Německa o postoupení části československého území. Pozdější ztrátu těchto území, vnímal jako bolestné oslabení Československé republiky, jejíž existence se v té době už de facto chýlila ke konci.\n\nPo vzniku samostatné Slovenské republiky, 14. března 1939, se Koloman Brezány stal příslušníkem Slovenské armády. Díky vynikajícím služebním výsledkům a pro nedostatek kvalifikovaných špičkových důstojníků ve Slovenské armádě, byl přeřazen z původní stavovské skupiny dělostřelectva do skupiny důstojníků generálního štábu, kde velmi rychle prokázal své schopnosti a byl povýšen na majora generálního štábu.\n\nMjr. gšt. Koloman Brezány se zúčastnil i tažení slovenské armády proti Polsku, při němž zastával významnou štábní funkci, byl přednostou 3. (operačního) oddělení velitelství polní armády „Bernolák“. Během tohoto tažení se vlastním diplomatickým nasazením zasloužil o nekrvavé obsazení polského městečka Zakopane, při kterém údajně nepadl jediný výstřel.\nByly to právě zbytečné ztráty na životech a rostoucí německá agrese, které jej přiměly přehodnotit své profesionální i životní postoje.\n\nV roce 1940 se zasloužil i o převoz tří vlakových souprav naložených střelivem a určených pro Německo do Jugoslávie, kde byla munice později použita právě k boji proti Třetí říši. Za tento počin si kromě vysokého ocenění z Jugoslávie vysloužil i pronásledování a vyšetřování z německé strany.\n\nPřesto se ještě, už jako podplukovník generálního štábu, s nevolí účastnil i tažení Slovenské armády proti SSSR po boku Německé armády v rámci operace „Barbarossa“ v roce 1941 a přímo též počátečních bojových operací proti SSSR na Ukrajině.\n\nPo návratu z bojového pole byl ještě v roce 1941 ustanoven přednostou historického oddělení Ministerstva Národní obrany.\nV roce 1942 byl opět povolán na frontu, tentokrát jako náčelník štábu Rychlé divize, které velel generál II. třídy Štefan Jurech. Na přelomu let 1942/1943 byl účastníkem a aktérem příprav dohody o přechodu Rychlé divize do zajetí Rudé armády, která ale nebyla realizována.\n\nV roce 1943 se posléze vrátil na Slovensko, kde byl z Bratislavy převelen do Žiliny jako oblastní velitel branné výchovy. Rok 1944 byl pro Kolomana Brezányho značně turbulentní ve smyslu názorových třenic s velením a hrozilo mu i propuštění do výslužby.\n\nPo zahájení Slovenského národního povstání, se Koloman Brezány nacházel v Žilině, což mu umožnilo aktivně se zapojit do odboje. Jako zkušený velící důstojník okolo sebe vytvořil partyzánskou skupinu, která operovala v obvodu pozdější IV. taktické skupiny 1. čs. armády na Slovensku v okolí Prievidzy a Handlové. Od 2. září 1944 do 3. května 1945 vykonával funkci styčného důstojníka u partyzánské brigády gen. M. R. Štefánika.\nPozději se stal jedním z velitelů partyzánských jednotek poté, co byla 1. čs. armáda na Slovensku zatlačená do hor v Kuneradu.\nPoté co MNO zjistilo, že se pplk. Koloman Brezány zapojil jako partyzánský velitel do SNP, ho nový ministr národní obrany Štefan Haščík ještě v roce 1944 propustil ze sboru důstojníků z povolání a degradoval ho na „\"strelníka\"“ v záloze.\n\nV závěru II. světové války byl Koloman Brezány opět přijat jako podplukovník dělostřelectva do československé armády. Od května 1945 potom působil jako posádkový velitel v Turčianskom Sv. Martině, odkud byl převelen do Banské Bystrice, kde zastával funkci velitele dělostřelectva a zástupce velitele divize.\nJako většina důstojníků, účastnících se SNP, kteří se chtěli dále kariérně rozvíjet, se i Koloman Brezány stal po druhé světové válce v dobré víře členem KSČ. Jako zasloužilý partyzán byl s účinností od 1. dubna 1946 následně povýšen na plukovníka generálního štábu.\n\nV roce 1948 byl povolán do Nejvyšší vojenské školy v Praze, kde úspěšně absolvoval III. kurz pro vyšší velitele, po kterém mělo následovat povýšení do hodnosti generála.\nO tom, že rok 1948 byl pro něj mimořádně příznivý, svědčí i dobové kuloární indicie, které Kolomana Brezányho přisuzovaly dokonce post ministra národní obrany.\n\nSituace se však radikálně změnila už v roce 1949, kdy plk. Koloman Brezány definitivně ukončil školu výrazně podhodnocen. V tomto období se totiž už začínala projevovat rostoucí politická komunistická mašinérie, pro jejíž představitele, začínal být Koloman Brezány nepohodlný. To se odrazilo už na jeho posudku, který zněl: „\"politicky nie je spoľahlivý\"“.\n\nJakkoliv pozitivně byl hodnocen v ostatních oblastech své činnosti, a ačkoliv všechny jeho vojenské výsledky ho předurčovaly k povýšení, pro vrcholné představitele Komunistické strany v Československu se stal politickou a konkurenční hrozbou. Podle tehdy standardního modelu byl nejdříve označen za nepřítele lidu a po nucené dovolené v roce 1950 byl propuštěn z armády.\n\nBez udání relevantních důvodů mu byla k 1. listopadu 1950 dokonce potupně odňata i vojenská hodnost Plk. gšt. a nadále byl evidován jen jako voják v záloze. Mocenské složky tehdejšího Československa však měly z jeho možných budoucích aktivit stále velké obavy a tak se rozhodly zničit nejen kariéru Kolomana Brezányho ale i jeho reputaci a osobní život.\n\nKoloman Brezány po propuštění z československé armády nemohl získat zaměstnání na žádném státním, či městském úřadě, ba dokonce ani v žádné administrativní složce jakéhokoliv podniku.\nToto všechno mělo za cíl zabránit mu získat jakýkoliv, i jen nepatrný společenský vliv. Ačkoliv se Koloman Brezány nikdy nevzdal svého boje za spravedlnost, odčinění křivd a navrácení svého bývalého statusu a vojenských hodností, nedařilo se mu to.\n\nMusel vykonávat jen různé manuální práce jako dělník, aby vůbec přežil a uživil rodinu. Kromě toho čelil on i jeho rodina tvrdému diskreditačnímu tlaku, pronásledování, odposlechům a jinému znevýhodňování ve společnosti. Dokonce stačilo, aby se stal i jen vedoucím pracovní skupiny dělníků, už byl vyšetřován místními složkami Státní bezpečnosti. Tvrdá 50. a mírnější 60. léta se v každém případě v životě Kolomana Brezányho projevila tím, že byl odstraněn ze všeobecného povědomí. První vážnější pokus o rehabilitaci začal až v roce 1968, kdy agenda Alexandra Dubčeka začala Kolomanův případ řešit. Dějinné události po vpádu vojsk Varšavské smlouvy 21. srpna 1968 do ČSSR a následné nové zpřísnění socialistického režimu však rehabilitaci Kolomana Brezányho znemožnily. V roce 1971 byl věc takto uzavřena.\nPo dlouholetém úsilí o odčinění křivd minulého režimu, se Koloman Brezány dočkal v roce 1991 rehabilitace, jíž mu byla navrácena vojenská hodnost a hodnost Plk. gšt. v. v. a byla mu udělena Medaile za výstavbu České a Slovenské armády I. stupně. Krátce po rehabilitaci, 30. června 1991, plukovník generálního štábu Koloman Ladislav Brezány zemřel. Byl pochován s řádným vojenským ceremoniálem na hřbitově v Žilině.\n\n\nK. L. Brezány, jako přednášející na Vysoké škole vojenské, podrobně zpracovával všechny operace II. světové války, které opatřil mapami a vlastními komentáři. Jeho přednášky byly velmi oblíbené u posluchačů, i když byl v hodnocení studentů přísný.\n\nDo konce vojenské kariéry vytvořil monumentální dvacetisvazkový sborník, který nazval \"„Dejiny Vojny/Dejiny Války“\". Tento sborník obsahoval podrobně rozpracované vojenské operace, s přidaným vlastním odborným komentářem.\nVšechny exempláře tohoto díla spálil sám autor po roce 1950, protože se obával, že by mohly být použity proti němu v politických procesech.\n\nBěhem svého života používal pseudonymy \"Brezáni Koloman\", \"Koloman Brezany\" nebo \"K.L.B\".\n\n\n"}
{"id": "1097904", "url": "https://cs.wikipedia.org/wiki?curid=1097904", "title": "25. ročník udílení Nickelodeon Kids' Choice Awards", "text": "25. ročník udílení Nickelodeon Kids' Choice Awards\n\n25. ročník Nickelodeon Kids' Choice Awards se konal 31. března 2012 v Galen Center v Los Angeles. Ceremoniál moderoval Will Smith. V průběhu večera vystoupila zpěvačka Katy Perry a skupina One Direction.\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1097905", "url": "https://cs.wikipedia.org/wiki?curid=1097905", "title": "Vive Henri IV.", "text": "Vive Henri IV.\n\nVive Henri IV. (nebo také \"Vive le roi Henri\"; známý také jako \"Le Bon Roi Henri\", česky \"Dobrý král Jindřich\") je píseň, oslavující Jindřicha IV., francouzského krále, která byla užívána jako královská hymna ve Francii. Vznikla okolo roku 1590 a pojednává o tom, jak první Bourbonský král ukončil náboženské války ve Francii. Původní text byl několikrát změněn, podle aktuální politické situace ve Francii (vedle původní verze existuje také revoluční verze, či verze z období restaurace Bourbonů).\n\n\n"}
{"id": "1097906", "url": "https://cs.wikipedia.org/wiki?curid=1097906", "title": "Reichenthal", "text": "Reichenthal\n\nReichenthal je městys v rakouské spolkové zemi Horní Rakousy, v okrese Urfahr-okolí. Území obce sousedí s Českem.\n\nK 1. lednu 2015 zde žilo 1 519 obyvatel.\n\n"}
{"id": "1097908", "url": "https://cs.wikipedia.org/wiki?curid=1097908", "title": "Slavičí most", "text": "Slavičí most\n\nSlavičí most je ocelobetonový mostní objekt, který převádí silniční dopravu přes severní výběžek přírodní rezervace Slavičí údolí. Byl vybudován v letech 2006 – 2010 a je součástí dálnice D0 (SOKP) v úseku č. 514 z Lahovic do Slivence. Na východním konci údolí se napojuje na Lochkovský tunel. \n\nObousměrný most o třech polích s max. rozpětím 24,25 m tvoří dvě samostatné mostovky délky cca 60 m a šířky cca 15 m. Každá z nich je zhotovena z ocelové svařované konstrukce, kterou tvoří 4 nosníky a spřažená železobetonová deska. Asfaltobetonová vozovka se skládá z monolitické betonové vrstvy tloušťky 300 – 350 mm, která je pokryta asfaltovými izolační pásy a litou asfaltovou vrstvou. Ve směru od Prahy má vozovka tři jízdní pruhy a jeden odstavný, v opačném směru dva jízdní pruhy a jeden odstavný.\n\nPři zakládání stavby bylo třeba věnovat zvláštní pozornost okolí staveniště, nacházejícího se v chráněném území Slavičího údolí. Okolo staveniště byly postaveny zábrany pro ochranu drobných živočichů, především žab. Komplikace nastaly, když si při výkopových pracích v obnažených písčitých stěnách vybudovaly hnízda vzácné a chráněné břehule říční. Se zasypáním výkopů se proto muselo čekat téměř dva měsíce, až břehule vyvedou mladé.\n\nVzhledem k rozsáhlé půdní erozi v místech spodní stavby, bylo použito hlubinné založení na železobetonových pilotách průměru 90 cm a délky od 14 m do 20 m.\n\nSpodní stavbu tvoří dvě dvojice železobetonových pilířů ve tvaru lotosového květu a dvě opěry v celé šířce mostu. Pružné uložení nosné konstrukce na podporách je zajištěno pomocí elastomerových ložisek. \n\nK příslušenství mostu patří monolitické železobetonové římsy. Pod tělesem mostovky je vedena kanalizace sloužící pro odvod dešťové vody z vozovky, která má příčný sklon 4 %. Pod mostovkou je rovněž uložen kabelovod, který zajišťuje dodávku elektrického proudu pro systém bezpečnostního zařízení Lochkovského tunelu.\n\n\n"}
{"id": "1097910", "url": "https://cs.wikipedia.org/wiki?curid=1097910", "title": "Okres Štýrský Hradec-okolí", "text": "Okres Štýrský Hradec-okolí\n\nOkres Štýrský Hradec-okolí (německy \"Graz-Umgebung\") je okres v rakouské spolkové zemi Štýrsko. Má rozlohu 1 086 km². V roce 2015 zde žilo 147 081 obyvatel. Sídlem správy okresu je město Štýrský Hradec, které však není jeho součástí. Okres se dále člení na 36 obcí (z toho 1 město a 21 městysů).\n\n"}
{"id": "1097912", "url": "https://cs.wikipedia.org/wiki?curid=1097912", "title": "Evangelický kostel (Hrob)", "text": "Evangelický kostel (Hrob)\n\nEvangelický kostel Vzkříšení v Hrobu na Teplicku, postavený ve stylu německé secese podle projektu architektonického ateliéru Schilling & Gräbner, pochází z přelomu 19. a 20. století. Kostel byl první sakrální stavbou ateliéru na českém území, kde je zároveň nejstarším secesním kostelem. Od roku 1958 je chráněn jako kulturní památka České republiky. \n\nZákladní kámen kostela, jehož stavitelem se stal Rudolf Wettstein, byl položen symbolicky 12. prosince 1900, přesně 283 let od zničení prvního místního luterského kostela. Bohoslužby Německé evangelické církve se zde začaly konat o dva roky později. \n\nPo roce 1945 byl kostel původním vlastníkům zabaven a získala jej Církev československá husitská (CČSH), využívala ho však jen do konce 60. let. Poté byly odvezeny lavice, které skončily v kotelně. Kostel poté dále chátral, na přelomu 20. a 21. století z něj zloději ukradli střešní krytinu a rozbili většinu vitráží v oknech. V roce 2008 byla střecha rekonstruována a zabezpečen vstup, aby nedocházelo k dalšímu ničení interiéru. V roce 2012 byla zahájena veřejná sbírka na opravu kostela. \n\nKostel zůstává majetkem CČSH, město Hrob jej má v pronájmu. Stará se o okolní park a kostel hlídá před vandaly. Zajišťuje také údržbu unikátních ručně natahovaných hodin, které se nacházejí ve výšce 30 metrů. Bohoslužby se zde nekonají. \n\n"}
{"id": "1097916", "url": "https://cs.wikipedia.org/wiki?curid=1097916", "title": "Slovenská extraliga ledního hokeje 2014/2015", "text": "Slovenská extraliga ledního hokeje 2014/2015\n\nTipsport extraliga 2014/15 je 22. sezónou slovenské hokejové extraligy. Titul z minulé sezony obhajoval tým HC Košice, který rovněž vyhrál základní část. Vítězem se stal tým HC Košice.\n\nSystém je stejný jako v minulé sezóně 2013/2014. Z minulé sezóny žádný z klubů nesestoupil.\n\n\nToto je konečné pořadí hráčů podle dosažených bodů. Za jeden vstřelený gól nebo přihrávku na gól hráč získal jeden bod.\n\"Z = Odehrané zápasy; G = Vstřelené góly; A = Asistence; B = Body; TM = Trestné minuty\"\n\n\n\nPoznámka : V báraži se utkali poslední tým z Extraligy a vítěz 1. ligy. Série byla na čtyři vítězné zápasy. Vítězem se stal tým MsHK Žilina, který se tak udržel ve slovenské nejvyšší soutěži.\n\n"}
{"id": "1097917", "url": "https://cs.wikipedia.org/wiki?curid=1097917", "title": "Kalsdorf bei Graz", "text": "Kalsdorf bei Graz\n\nKalsdorf bei Graz je městys v rakouské spolkové zemi Štýrsko, v okrese Štýrský Hradec-okolí.\n\nK 1. lednu 2015 zde žilo 6 182 obyvatel.\n\n"}
{"id": "1097918", "url": "https://cs.wikipedia.org/wiki?curid=1097918", "title": "Klášter Svaté Pole", "text": "Klášter Svaté Pole\n\nKlášter Svaté Pole (latinsky \"Monasterium Sacer Campus\", německy \"Kloster Heiligenfeld\") je někdejší cisterciácký klášter v obci Klášter nad Dědinou ve Východních Čechách. Nacházel se v údolí řeky Dědiny a patřil k historickému Hradeckému kraji. Ves Klášter nad Dědinou je dnes součástí obce Ledce v Královéhradeckém okrese.\n\nDějiny kláštera jsou poněkud nejasné. Uváděné jsou roky založení 1149 nebo 1157, některé zdroje dokonce uvádějí, že zde ve 12. století bývalo převorství. Písemné doklady svědčí o klášteře teprve v zápise ze zasedání generální kapituly v roce 1272, po němž opati z klášterů Morimond a Žďár směli založit nový klášter. Také není zcela jasné, zda byl klášter dcerou nepomuckého kláštera (\"viz Janauschek, van der Meer, A. Schneider, Becking\") nebo klášter Hradiště (\"viz F. Winter, Sedláček, Novotný, Kuthan\"). V každém případě je opatství doloženo až od roku 1292. Opatství disponovalo poměrně malým vlastnictvím. Podle poznámky z roku 1376 v této době výstavba klášterního kostela probíhala, nebo byla alespoň plánována. Na konci roku 1420 byl klášter dobyt a vypleněn husity . Poté již klášter není nikde zníměn. Pozemky byly zastaveny a na konci 16. století přešly do majetku rodu Trčků z Lípy na Opočně. \n\nZbytky klášterního kostela byly zřejmě kolem roku 1740 zcela zarovnány. Do dnešních dnů se z kláštera nezachovala již žádná památka.\n"}
{"id": "1097919", "url": "https://cs.wikipedia.org/wiki?curid=1097919", "title": "Jana Kasalová", "text": "Jana Kasalová\n\nJméno a příjmení Jana Kasalová má více nositelů:\n\n"}
{"id": "1097932", "url": "https://cs.wikipedia.org/wiki?curid=1097932", "title": "Rašeliník třásnitý", "text": "Rašeliník třásnitý\n\nRašeliník třásnitý (\"Sphagnum fimbriatum\") patří do čeledi rašeliníkovité (\"Sphagnaceae\"). Jde o poměrně velkou štíhlou rostlinu sytě zelené, místy nažloutlé až nahnědlé barvy. Zárodečné listy se směrem vzhůru rozšiřují, jsou viditelně širší než delší a vytvářejí silný límec.\n\nTento rašeliník se zpravidla řadí mezi \"acutifolia\" (nebo-li ostrolisté). Jeho povrchové buněčné pletivo, zvané hyaloderm, je v lodyžkách i větvích bez spirálních vzpěr.\n\nRostliny zpravidla pokrývají dosti rozsáhlá území, jsou štíhlé, dlouhé s hlavičkou, slabě vyklenutou či plochou, a nápadně vyčnívajícími pupeny.\n\nJelikož hyalocyty jsou silně vyklenuté, často 1-2přepažované, jsou mezi ně volně vsunuty chlorocyty větevních lístků, které jsou na vnější straně uzavřené. Lodyžní lístky jsou téměř do poloviny okraje třásnité, kdežto větevní lístky jsou vejčitě kopinaté, na okraji lemované, s tupou několikazubou vetknutou špičkou. Hyalocyty lodyžních lístků jsou obvykle bez pórů a slouží k zadržování vody.\n\nRostliny jsou vysoké 100-150 mm, štíhlé a vytvářejí typicky zeleně zbarvené volné koberce. Jedná se o jednodomý, často plodný druh.\n\nRoste převážně na vlhkých až zbahnělých půdách, převážně v jehličnatých lesích kolem potůčků nebo na prameništích. Dále pak nepříliš často na zamokřených, rašelinných lukách či zbahněných glejích.\n\nRašeliník není typická rostlina vyskytující se pouze v Evropě. Jeho některé druhy zasahují až do severních částí Kalifornie, Marylandu, Zakavkazí, Himálaje i Japonska, případně dále i do nejjižnější části Jižní Ameriky, Afriky a Nového Zélandu.\n\nTento druh je poměrně variabilní, ale díky jeho širokým, třásnitým lístkům je snadno rozeznatelný. Jediná možná záměna může být s druhem \"Sphagnum girgensohnii, \"se kterým právě často společně roste. Ovšem ten má robustnější a kratší větvičky.\n\n\n"}
{"id": "1097947", "url": "https://cs.wikipedia.org/wiki?curid=1097947", "title": "Kaple Nanebevzetí Panny Marie (Mečov)", "text": "Kaple Nanebevzetí Panny Marie (Mečov)\n\nKaple Nanebevzetí Panny Marie je římskokatolická kaple v Mečově, části obce Hořičky. Patří do farnosti Boušín. Vlastníkem kaple je obec Hořičky.\n\nPůvodní jednoduchá zvonička stála na kopečku za rybníčkem. V květnu 1909 zemřel Josef Petira z čp. 2 a na stavbu kaple odkázal 400 korun. K uhrazení dalších nákladů se obecní rada rozhodla prodat obecní vrby a téhož roku postavil novou kapličku podle plánů A. Peroutky z Úpice Jaroslav Řezníček z čp. 10. Zvon byl přenesen ze staré zvonice a inventář pořízen z obecní sbírky. Kaple byla vysvěcena 27. května 1911 farářem Josefem Svatošem z Boušína. Zvon byl v roce 1918 zrekvírován a nový byl pořízen v roce 1925, avšak znovu byl zrekvírován v roce 1942. V roce 1989 darovali do kaple svůj starý zvon hasiči ze Lhoty u Trutnova.\n\nV roce 1989 byla opravena střecha, oplechována věžička a provedena nová fasáda, ale zanikla tím střecha z pálených tašek a štukatérská výzdoba. Další oprava byla provedena v roce 2014. Znovu byla kaplička vysvěcena 16. srpna 2014 boušínským farářem Petrem Kubantem.\n\nPravidelné bohoslužby se v kapli nekonají.\n\n"}
{"id": "1097955", "url": "https://cs.wikipedia.org/wiki?curid=1097955", "title": "Irma Němečková", "text": "Irma Němečková\n\nIrma Němečková, rozená Švábová, (26. května 1913 Vídeň, Rakousko-Uhersko – 1. března 2013 Světlá nad Sázavou, Česká republika) byla česká lékařka, nejdéle sloužící a nejstarší praktická lékařka v České republice.\n\nNarodila se 26. května 1913 ve Vídni rodičům Josefu Švábovi a Marii Veselé. Ve čtrnácti letech se rozhodla, že se stane lékařkou. Po maturitě nastoupila na Karlovu univerzitu a promovala 10. března 1939, pět dní před obsazením Československa. Po svatbě začátkem 40. let se s manželem Janem přestěhovali z Prahy na Vysočinu do Světlé nad Sázavou, kde si společně s manželem, taktéž praktickým lékařem, založili ordinaci. Aby mohli v ordinaci poskytovat i zubní péči, doplnila si ještě před uzavřením vysokých škol zubní specializaci. První roky pak pracovala především jako zubní lékařka a o víkendech pomáhala manželovi v jeho ordinaci. Nakonec ale dala přednost kariéře praktické lékařky, ve které pokračovala i po smrti svého mažela v roce 1984.\n\nLékařskou praxi provozovala nepřetržitě 72 let. Pohotovostní a noční služby sloužila až do svých 78 let a automobil řídila ještě v 92 letech. Poslední roky pracovala navzdory upoutání na invalidní vozík. Pes jí kopnutím do nohy způsobil nehojící se bércový vřed a pro rozvíjející se otravu krve jí musela být dolní končetina amputována. Za dobu, po kterou vykonávala svou praxi, léčila pět generací svých pacientů.\n\n25. října 2012 byla Irma Němečková vyznamenaná Kamennou medailí, nejvyšším oceněním Kraje Vysočina určeném osobnostem, které se dlouhodobou prací zasadily o významný prospěch obyvatel Vysočiny. V lednu 2013 jí bylo uděleno čestné občanství města Světlá nad Sázavou, k jeho předání však už vinou zhoršujícího se zdravotního stavu oceněné nedošlo.\n\nIrma Němečková zemřela doma 1. března 2013 a byla pohřbena v rodinné hrobce na světelském hřbitově. 15. března byla za zemřelou sloužena v kostele sv. Václava zádušní mše.\n\n"}
{"id": "1097962", "url": "https://cs.wikipedia.org/wiki?curid=1097962", "title": "Mani Matter", "text": "Mani Matter\n\nHans Peter Matter (4. srpna 1936 Herzogenbuchsee ‒ 24. listopadu 1972 Kilchberg) byl švýcarský právník, politický myslitel a umělec. Pod jménem Mani Matter se proslavil především jako písničkář. Jeho písně se řadí k vrcholům hudebně-literární tvorby vzniklé a tradované v bernském dialektu.\n\nMani Matter se narodil 4. srpna 1936 v obci Herzogenbuchsee. Otec Erwin Matter pracoval jako advokát a uznávaný odborník na právní ochranu duševního vlastnictví. Matka Wilhelmina, rozená de Haanová, byla původem Holanďanka, do Švýcarska se přistěhovala ve 20. letech. Pracovala v domácnosti, po válce pak jako sekretářka v advokátní kanceláři.\n\nSpolu se svou starší sestrou Helen vyrůstal Matter v dobrém a bezpečném rodinném prostředí. Až na několik alpských pobytů – jednou kvůli válce, podruhé kvůli dýchacím potížím – strávil celé dětství v Bernu. Doma mluvili rodiče s oběma dětmi francouzsky, němčina začala v Matterově mluvě převažovat až se vstupem do školy.\n\nV osmi letech vstoupil Matter do skautského oddílu Patria, jemuž zůstal věrný až do roverského věku. Skautský čtvrtletník Hallo a oddílové akce se přirozeně staly jeho první uměleckou tribunou: publikoval zde první básně, účinkoval v divadelních a kabaretních číslech a později, v únoru 1954 se zde představil poprvé také jako písničkář. Ve skautu se rovněž upevnila jeho přezdívka, vzniklá zkomolením holandské podoby jeho jména (\"Hans → Jan → Nani → Mani\").\n\nPo předčasném úmrtí matky (zemřela v jedenapadesáti letech na rakovinu prsu) se tehdy šestnáctiletý Matter opakovaně nervově zhroutil. V důsledku toho byl později zproštěn vojenské povinnosti.\n\nPo maturitě v roce 1955 začal na Bernské univerzitě studovat germanistiku, po prvním semestru ale obor změnil a rozhodl se raději pro studium práva.\n\nV roce 1961 byl Matter zapsán do seznamu advokátů kantonu Bern, dál se však věnoval doktorskému studiu, politické a umělecké činnosti a od roku 1963 také rodině. Po získání doktorátu začal v roce 1965 na Bernské univerzitě jako vrchní asistent prof. Richarda Bäumlina učit teorii státu a práva. O rok později získal stipendium do Velké Británie.\n\nNa podzim 1967 se tedy spolu s rodinou odstěhoval do Cambridge, kde celý rok pracoval na své habilitační práci. Současně získal zajímavou pracovní nabídku, po návratu do Švýcarska také proto obhajobu své habilitace odložil a od ledna 1969 působil nejprve jako volný spolupracovník a o rok později pak jako právní poradce hlavního města Bern. Od roku 1970 zároveň vyučoval na právnické fakultě veřejné právo.\n\nOd roku 1956 patřil Matter k předním osobnostem mladého politického hnutí Junges Bern. Vedl volební kampaně, byl autorem prvního programu strany, opakovaně kandidoval do městské i kantonální rady a mezi lety 1964 a 1967 zastával funkci předsedy.\n\nHnutí se soustředilo jednak na komunální politiku, jednak na obecný problém ideologizace jazyka a myšlení velkých politických stran své doby. Proti politice spočívající především v hájení stranických zájmů stavělo poctivou, nepředpojatou a věcnou diskusi o jednotlivých otázkách dne.\n\nMatter napsal asi 90 písní. Přibližně polovinu z nich za svého života sám natočil a zveřejnil. Ostatní se dochovaly na několika autentických, avšak nepublikovaných nahrávkách, v podání jiných interpretů, případně jen v písemné pozůstalosti.\n\nPomineme-li raná vystoupení v soukromých nebo poloveřejných kruzích (rodina, přátelé, skauti), Matterova koncertní činnost se datuje teprve od prosince 1965. Dlouho však vystupoval výhradně v rámci komponovaných programů, nejčastěji v rámci šestičlenného sdružení tzv. Bernských trubadúrů. Teprve od podzimu 1971 hrál výhradně sám.\n\nVedle písní se Matter věnoval také dalším krátkým literárním formám. Jeho umělecké deníky obsahují mj. bystré filosofické, politické, umělecké a teologické úvahy, řadu básní, několik dialogů a jiné kratší texty. Uveden a posmrtně vydán byl také jeho německý překlad libreta Charlese-Ferdinanda Ramuze \"Historie de Soldat\".\n\nMatterova literární pozůstalost je archivována v Bernu.\n\nMani Matter se oženil v roce 1963. Dcera Sibyl (1964) se později stala rovněž právničkou, dcera Meret (1965) divadelní režisérkou a syn Ueli (1967), který od narození trpěl lehkým pohybovým a sluchovým postižením, taxikářem.\n\nMatterova žena Joy Matter, rozená Doebeli (1935), je po matce Angličanka, narodila se však již v Bernu. Třicet let pracovala jako učitelka angličtiny a francouzštiny. Zároveň byla celý svůj život politicky aktivní. Od konce 70. let byla členkou Velké rady kantonu Bern, od roku 1989 pak pracovala na bernské radnici. Zvláště se angažovala v oblasti školství, v ženském hnutí a v otázkách integrace handicapovaných a cizinců.\n\nMani Matter zemřel 24. listopadu 1972 na následky vážné dopravní nehody, k níž došlo na dálnici nedaleko Zürichu. Ve stejný den měl odehrát koncert v obci Rapperswil.\nPochován je v Bernu na hřbitově Bremgarten.\n\nMatter vynikal jednak kritickým a radikálním myšlením, jednak úsporným a bystrým slohem. Mimořádný význam přikládal otevřenému dialogu. Celý život si kladl obecné otázky týkající se lidské existence a společenského řádu. Na základě hluboké reflexe se pak snažil co možná nejjasněji popsat absurditu lidského života, případně navrhoval možná rozumná východiska pro věcné řešení dané situace.\nObratně se přitom vyhýbal vládnoucím ideologiím, předsudkům a dílčím zájmům, bohatě využíval nejrůznějších formálních jazykových prostředků a umně a nenásilně propojoval teorii s praxí. Role úředníka, učitele, politika, otce a písničkáře se u něj zásadně nevylučovaly, naopak – dovolovaly mu brousit myšlení v nejrůznějším prostředí.\n\nPísně se staly veřejně nejznámějším výsledkem jeho práce proto, že k tomu svou formou jednoduše vybízejí. Od roku 1960 je šíří švýcarský rozhlas, od roku 1966 pak vycházejí opakovaně na zvukových nosičích a od roku 1969 také tiskem. V Matterově vlastním životě však představovala jeho písňová tvorba jen jednu polohu z mnoha. Ani v době největší slávy, kdy měl na programu více než 100 vyprodaných koncertů ročně, neuvažoval vážně o tom, že by se živil pouze jako písničkář.\n\nPodobně jako mnozí jeho současníci, také Mani Matter byl jako písničkář přímo a přiznaně ovlivněn především francouzským šansoniérem Georgem Brassensem, který byl ve své době vrcholným vzorem autora-skladatele-interpreta v jedné osobě.\n\nPodobně jako Brassens dokazoval Matter, že zdánlivě jednoduchá píseň nijak nebrání tomu, aby její autor vedl publikum ke kritickému myšlení a vlastnímu úsudku. Rafinovaně k tomu využíval nejrůznějších jazykových prostředků, zejména bezprostřední blízkosti komiky a tragiky, domýšlení děje ad absurdum a minimalistického doprovodu a přednesu.\n\nPřitom se stal přirozeně jedním z prvních, kterým jako specifický pracovní nástroj posloužil jeden z nejstarších dialektů švýcarské němčiny – \"berndeutch\", tedy dialekt, jehož literární potenciál ležel do té doby víceméně ladem. Právě jazyk se stal ovšem zároveň hlavním omezením Matterova možného vlivu. Texty jsou v jeho případě stěžejní, a jejich kvalitní překlad mimořádně nesnadný.\nMatter tak zůstává švýcarským rodinným stříbrem. Jeho písně se zde dočkaly uznání bezprostředně po uvedení a jejich všeobecná známost a obliba dodnes překonává popularitu kteréhokoli jiného švýcarského písničkáře. Děti se je učí ve škole, studenti o nich píší diplomové práce, profesoři lingvistiky odborné studie, kolegové nahrávají nové a nové coververze, každý rok se v Bernu v den jeho narozenin koná matterovský festival a k jeho nedožitým 75. narozeninám byla ve Švýcarském zemském muzeu uspořádána velká výstava o jeho životě a díle.\n\n\n\n\nOjedinělé adaptace písní Maniho Mattera se dále objevují na albech různých (především švýcarských) hudebníků. Nejznámější z nich jsou skupiny Züri West, zpěvák Stephan Eicher nebo Guillermo Soryo.\n\n\n\n\n\n\n\n\nNěkolik Matterových písní přeložil do češtiny a zpívá písničkář Jan Řepka. Vydal je na albu \"Rozjímání o sendviči\" (2016).\n\n"}
{"id": "1097974", "url": "https://cs.wikipedia.org/wiki?curid=1097974", "title": "Eventualita", "text": "Eventualita\n\nEventualita ve filozofii jazyka označuje skutečné nebo možné události.\nPodle Donalda Davidsona vyjadřují věty události, jež jsou individui (entitami) v univerzu diskursu.\nJiní filozofové rozšířili tento způsob reprezentace i na stavy, akce, procesy atd. Pojem eventualita zastřešuje všechny tyto související pojmy.\n\nPodle Davidsona je logická reprezentace věty Brutus killed Caesar\n\nformula_1\n\nkde \"e\" je existenčně vázaná eventualita. Terence Parsons navrhl alternativu\n\nformula_2, resp. formula_3\n\nEventuality jsou často součástí ontologií v aplikované lingvistice a sémantice. V logice jsou reifikací logik vyšších řádů a lze na ně pohlížet jako na domény v obecné sémantice nebo Russellově teorii typů.\n"}
{"id": "1097984", "url": "https://cs.wikipedia.org/wiki?curid=1097984", "title": "On the Wing", "text": "On the Wing\n\nOn the Wing („Na křídlech“) je dokumentární film, natočený pro kina IMAX v roce 1986. Mezi nejzajímavější scény patří otestování plně funkční létající repliky obřího ptakoještěra rodu \"Quetzalcoatlus\", kterou vyrobil letecký inženýr Paul MacCready se svým týmem. Kromě repliky pterosaura s rozpětím křídel 5,5 metru vypráví film také o počátcích lidské snahy o dobytí vzduchu. Film vznikal ve spolupráci s muzeem National Air and Space Museum při vědeckém ústavu Smithsonian Institution. V dokumentu jsou také použity unikátní záběry z prvních let komerční letecké dopravy.\n\n"}
{"id": "1097985", "url": "https://cs.wikipedia.org/wiki?curid=1097985", "title": "Dominique Heintz", "text": "Dominique Heintz\n\nDominique Heintz (* 15. srpna 1993, Neustadt an der Weinstraße, Německo) je německý fotbalový obránce, v současnosti hraje v německém klubu 1. FC Kaiserslautern. Hraje na postu stopera, čili středního obránce.\n\nHeintz je odchovancem 1. FC Kaiserslautern, kde působil v mládežnických týmech i rezervě.\n\nDominique Heintz nastupoval za německé reprezentace U18, U19, U20 a U21.\nTrenér Horst Hrubesch jej nominoval na Mistrovství Evropy hráčů do 21 let 2015 konané v Praze, Olomouci a Uherském Hradišti.\n\n\n"}
{"id": "1097987", "url": "https://cs.wikipedia.org/wiki?curid=1097987", "title": "Mazda RX-8", "text": "Mazda RX-8\n\nMazda RX-8 je sportovní automobil, vyráběný japonskou automobilkou Mazda v letech 2003-2012. Jedná se o nástupce modelu RX-7 a jakožto každý \"RX\" model je poháněn výhradně Wankelovým motorem. Z Evropského trhu byl vůz stažen v roce 2010 z důvodu nesplnění přísných emisních norem. Novinkou byl motor 13B-MSP Renesis. Oproti modelu RX-7 nepoužívá přeplňování. Zájem Mazdy byl převážně snížit emise a spotřebu paliva. Zajímavostí Mazdy RX-8 jsou menší zadní dveře, otevírající se v tzv. \"suicide\" stylu, které poskytují dobrý přístup na zadní sedadla.\n\n\nNa výběr byla i čtyřstupňová automatická převodovka (později šestistupňová), vůz měl oproti modelům s manuální převodovkou omezen maximální výkon z důvodu 7500 rpm redline (manuál 9000 rpm redline).\n\nNovinkyVzhledové prvky (světla, nárazníky, zadní spoiler)Kompletní vyztužení karoserie, zlepšení jízdních vlastností na limituFinal drive gear ratio na manuálních převodovkách zkráceno z 4.444 na 4.777Účinnější mazání motoruZvětšen vnitřní průměr výfuku pro lepší odvod spalin\n\nSpirit RStejně jako u RX-7, i zde byl konec výroby oslaven limitovanou edicíDevatenáctipalcová bronzová kolaRecaro skořepinová sedadla3 exkluzivní barvy pro tento model - Aluminum Metallic, Sparkling Black Mica a Crystal White Pearl Mica\n"}
{"id": "1097992", "url": "https://cs.wikipedia.org/wiki?curid=1097992", "title": "Flexibilní obal", "text": "Flexibilní obal\n\nFlexibilní obaly nahrazují etikety s grafikou a informacemi o výrobku. Slouží k zušlechtění a zlepšení funkčnosti výrobků. Nejsou spojené pouze s jedním materiálem nebo výrobní technologií.\n\nFlexibilní obaly jsou výborné pro úspory prostoru v logistice, ať už v přepravě či skladování. Tyto obaly se především využívají pro farmaceutický, potravinářský a drogistický průmysl.\n\n\nNěkteré druhy flexibilních obalů se dají zušlechtit studenou ražbou či laminací.\nObal se nejprve naplní. Poté je veden do svařovacího stroje, kde se aplikují svorky. Ty současně uzavřou obal z obou stran (postup zdvojeného svorkování).\n"}
{"id": "1097993", "url": "https://cs.wikipedia.org/wiki?curid=1097993", "title": "Jozef Buránsky", "text": "Jozef Buránsky\n\nJozef Buránsky (1. září 1937 Šurany – 9. března 2005 Odolov) byl československý fotbalista, záložník.\n\nV československé lize hrál za Spartak Hradec Králové, s nímž získal roku 1960 historický titul mistra, jediný v dějinách klubu a první, který v československé lize putoval mimo Prahu a Bratislavu. Nastoupil v 67 ligových utkáních a dal 6 ligových gólů. V Poháru mistrů evropských zemí nastoupil v 1 utkání. Za Hradec nastoupil celkem v 74 utkáních.\n\n\n"}
{"id": "1097997", "url": "https://cs.wikipedia.org/wiki?curid=1097997", "title": "Rolf-Dieter Heuer", "text": "Rolf-Dieter Heuer\n\nProfesor Rolf-Dieter Heuer (* 24. května 1948 Bad Boll) je německý jaderný fyzik a od roku 2009 generální ředitel CERN.\n"}
{"id": "1097999", "url": "https://cs.wikipedia.org/wiki?curid=1097999", "title": "Houslař cremonský", "text": "Houslař cremonský\n\nHouslař cremonský (též Cremonský houslař), v maďarském originále ), op. 40, je opera o dvou dějstvích (nebo o jednom dějství se dvěma obrazy) maďarského skladatele Jenő Hubaye (Eugena Hubera). Původně francouzské libreto napsali François Coppée a Henri Beauclair podle Coppéovy veršované jednoaktové komedie \"Le Luthier de Crémone\" z roku 1876, do maďarštiny je přeložil Emil Ábrányi.\n\nOpera byla poprvé uvedena dne 10. listopad 1894 v Budapešti v Maďarské královské opeře, původně v kombinaci s \"Norimberskou loutkou\" Adolpha Adama.\n\n\"Houslař cremonský\" byla nejúspěšnější Hubayova opera a na přelomu 19. a 20. století se hrála na mnoha jevištích Evropy, zejména německých v překladu Maxe Kalbecka. Poprvé se německy hrála v Lipsku 22. září 1895, pak následovalo Nové německé divadlo v Praze 13. října 1895, dále například Štrasburk nebo Basilej počátkem roku 1896, celkem na 70 divadel. \"Houslař cremonský\" jako první maďarská opera pronikl i do zámoří; 20. prosince 1897 se poprvé hrál v New Yorku, vůbec poprvé s původním francouzskojazyčným libretem. Houslové sólo, které se stalo proslulým a hraje se často samostatně, hrál o premiéře (i později, včetně při pražské premiéře) sám Hubay za scénou.\n\nOpera trvá asi 75 minut.\n\nStejná námět zpracoval v opeře s poněkud pozměněným názvem \"Houslaři cremonští\" na německé libreto i český skladatel Hanuš Trneček; jeho opera měla premiéru roku 1886 ve Zvěříně.\n\nOdehrává se v Cremoně roku 1750.\nHouslařský ateliér mistra Taddey Ferariho v Cremoně. Učedníci pracují na svých nástrojích, chválí své řemeslo a zkoušejí tóny svých nástrojů. Nejstarší z nich, Sandro, si zoufá nad vrzáním nesladěných nástrojů a sám zkouší zvuk mandolíny (introdukce Sandra a sboru \"Nincs bájosabb, szebb földi mû / Est-il un plus charmant\"). Do největšího rámusu vchází mistr Ferrari. Všichni ztichnou, když jim sděluje velkou novinu: sám městský podesta se rozhodl uctít jejich řemeslo a ocenit zlatým řetězem toho, kdo zhotoví nejlepší housle. Učedníci vyvolávají podestovi slávu. Mistr vyjímá z vitríny vzácný nástroj a rozezpívá se ke chvále houslí, krále mezi nástroji, bez kterého se neobejde žádný ples či svatba. Učni mu vesele přizvukují (píseň o houslích \"Oh könnyû dallam hangos fája / Qui a donc fait tourner\").\n\nJen Ferrariho dcera Giannina je melancholická. Zpívá si píseň o ptáčkovi, kterého slýchala v polích, jehož stopu ztratila a kterého by chtěla lapit (ptačí píseň \"Lombok árnyas, halk rejtekében / Par les branches désordonnées\"). Pohled, který si vymění se Sandrem, napovídá, koho má na mysli. Mistr Ferrari ji zpravuje o soutěži a přidává vlastní novinku. Musí zabezpečit své důstojné následnictví v řemesle, a proto vyhlašuje, že vítězi podestovy soutěže dá za manželku svou dceru a přenechá svůj dům i dílnu. Sandro i Giannina jsou tímto nečekaným nápadem ohromeni. Učedníci jsou pro dnešek z práce propuštěni a všichni až na mistra a jeho dceru opouštějí dílnu.\n\nGiannina se do otce pustí a snaží se mu nápad vymluvit. Ale ten ví, že má ráda Sandra, a radí jí, aby na něj zapomněla. Giannina vypočítává otci nebezpečí: co když vyhraje člověk nečestný, nekřesťanský nebo líný? Ale mistr všechno odbývá mávnutím ruku a Gianninin strach, že by mohla padnout do rukou opilci, jej spíše potěší – vždyť každý umělec si musí umět přihnout. A s touto myšlenkou odchází do vinného sklípku (duet Ferrariho a Gianniny \"Már nem tûrsz meg magadnál ? / Oh! que viens-je d'entendre?\"). Giannina nemůže pochopit, jak dosud tak pozorný otec najednou může být k jejím citům, přáním a osudu tak netečný; zdá se jí, že cítí první bolest svého života (árie \"Elhagyott a szelíd remény / Vous brisez les espoirs\").\n\nPotichu přichází Sandro. Odkládá své housle n stůl, ujišťuje se u Gianniny, že mistr trvá na svém bláznivém úmyslu, a je zachmuřen, protože našel vážného soka. Seděl totiž u okna a myslel na svou milou, když uslyšel znedaleka čarokrásný zpěv houslí. Ten, kdo takový nástroj vyrobil, jistě získá i nejvyšší cenu (árie \"Halld ... a mult éjszakán, kis ablakomban állva / Oui, c'était l'autre nuit\"). Špatné vyhlídky oba milence jen povzbudí, aby si vyznali věrnou lásku (duet \"Nem hagylak én ... melletted állok! / Quoi, m'oublier?'. V objetí je překvapí mistr Ferrari. Již popil vína a není příliš rozzloben – má Sandra celkem v lásce a přeje mu úspěch v soutěži. Ten však ví, kdo musí vyhrát: hrbáč Filippo, další z Ferrariho učedníků. Giannina se zděsí a proklíná den, kdy její otec přijal nebožáka do učení.\n\nTu je slyšet z ulice posměšný zpěv uličníků pronásledujících hrbáče. Filippo celý udýchaný vběhne a vypráví, co se mu přihodilo. Viděl kluky, jak týrali chromého psa. Zželelo se mu zvířete, s nímž se cítil spřízněn, a zachránil ho. Uličníci si našli rychle nový terč v něm a začali se mu vysmívat a házet po něm kameny. Nyní však je v bezpečí i chudák pes tentokrát jeho zásluhou přežil (vyprávění \"Sok gonosz fiú / Ils étaient quinze ou vingt\"). Giannina mu stírá z obličeje krev. Filippovy vřelé díky vzbudí Sandrovu žárlivost, a proto na soudruhovu zdvořilou otázku po jeho houslích odpovídá úsečně a nevlídně.\n\nFilippo je zklamán tím, jak se i přítel stal jeho sokem. Jen Giannina je k němu hodná ode dne, kdy přišel jako toulavé dítko do domu mistra Ferrariho (vyprávění \" Irígy tehát! Igaz barát nincs a világon / Un envieux, voilà que mon chagrin\"). Giannina se vrací, aby s Filippem promluvila o samotě. Nejprve mu škádlivě vyčítá, že jí sám neoznámil, že se uchází o podestovu cenu. Filippo opáčí, že na cenu nemyslel, hlavní je, že jeho dílo je dokončeno. Vypravuje Giannině, že každé ráno vychází do polí a tam improvizuje na své housle, cítě se šťasten a mlád (árie \"Ha pirkad a határ / Tous les matins je gagne\"). Giannina jej vyzývá, aby jí zahrál, a Filippo jí vyhoví (houslové sólo).\n\nFilippova hra Gianninu rozpláče. Ten se chvíli domnívá, že ji hudba tak dojala a získala mu její přízeň (árie \"Mit látok? Sírsz! Te sírsz! / Que vois-je vous pleurer\"). Ale dívka mu osvětluje příčinu svého žalu: miluje totiž jiného, Sandra, jenže zvuk Filippových houslí jí přesvědčil, že to on soutěž vyhraje. Giannina prosí Filippa, aby na ni přestal myslet (duet \"Hallád ime vallomásom / J'ai dit le secret\"). Filippo je raněn, Giannina potichu odchází do svého pokoje.\n\nZvnějšku zaznívá o tom, že vítěz dnešní soutěže získá zlatou odměnu a krásnou nevěstu. Filippa napadá, že nebude-li se účastnit soutěže on, připadne Giannina někomu jinému, koho nebude chtít (Sandrovu nástroji mnoho šancí nedává). Rozhodne se proto jí pomoci a s těžkým srdcem vyměňuje své vlastní milované housle za Sandrovy (árie \"Ezt nem hagyom! A leány ne ontson könnyet!\n/ Je ne veux pas que la pauvre enfant\").\n\nMistr s ostatními učedníky přicházejí, všichni berou své nástroje, aby je předložili k soutěži. Ferrari jim přeje úspěch a připomíná, o jak vzácný poklad se soupeří. Giannina vstoupí v úboru nevěsty. Filippo svěřuje své i Sandrovy housle Sandrovi a sám zůstává, zatímco ostatní odcházejí k podestovi. Filippo si jen rezignovaně povzdechne, proč není tak statný a zdravý jako Sandro. A zrovna ten se najednou vrací zpět, velmi rozrušený, a prosí nic nechápajícího Filippa o odpuštění. Přiznává se, že věděl, čí nástroj je nejlepší, a v ústraní vyměnil své housle za Filippovy. Filippo odpovídá, že se za svůj čin Sandro sám potrestal: on sám již housle dříve zaměnil z upřímné lásky k Giannině. Sandro je ohromen. Na Filippovu výzvu oba vybíhají k podestovi, aby situaci pokud možno ještě napravili (duet \"Filippó! Filippó! / Philippo! Philippo!\").\n\nVelké náměstí před radnicí v Cremoně. Cremoňané tančí tarantelu a zpívají (sbor \"Minden utca csendül, pendül / Il circule dans l'air\"). Filippo a Sandro přibíhají, ale na balkón radnice právě vystupují podesta a mistr Ferrari a vyhlašují vítězem soutěže Filippa. Podesta mu zavěšuje zlatý řetěz na krk, ale Filippo jej hned snímá a věnuje Giannině. Mistr Ferrari mu předává ruku své dcera, ale hrbáč ji spojuje s rukou Sandrovou. Žádá svého mistra o požehnání pro mladou dvojici, on sám odchází hledat štěstí jinde a prosí jen, aby na něj vzpomínali v dobrém (árie \"Nem ilet e szó… köszönom! / Laissez, maître Ferrari\"). Všichni žasnou nad Filipovou dobrotou, Giannina a Sandro jsou šťastni, že budou svoji, jen mistr Ferrari považuje Filippovo gesto za nerozumné a bláhové. Všichni však mistrnému houslaři na rozloučenou přejí, aby ve svém umění nalezl štěstí (závěrečný ansámbl \"Nemes barát! / Que Dieu, Philippo\").\n\nTři flétny, tři hoboje, tři klarinety, dva fagoty; čtyři lesní rohy, tři trubky, tři pozouny, tuba; tympány, dvě bicí soupravy, harfa, smyčcové nástroje (housle, violy, violoncella, kontrabasy.\n\n"}
{"id": "1098002", "url": "https://cs.wikipedia.org/wiki?curid=1098002", "title": "Noční vlci", "text": "Noční vlci\n\nNoční vlci ( – \"Nočnyje Volki\", původním názvem \"—\") je nejstarší ruský motorkářský klub.\n\nKlub v současnosti řídí přítel ruského prezidenta Vladimira Putina, Alexandr Zaldostanov přezdívaný \"Chirurg\". Ačkoliv se klub označuje za apolitickou organizaci, aktivně Putina podporuje a je s ním v kontaktu. Klub má asi 5000 členů a řídí se přísným vojenským řádem. Ruští liberální novináři klub označují za gang radikálních nacionalistů a násilníků vyznávajících agresivní formy pravoslavné víry. Noční vlci představují obecný trend Ruské vlády přenést aktivity, které normálně vykonávají tajné služby a obrana státu na nevládní organizace. Pod pečlivě budovanou fasádou rebelů se skrývá organizace sloužící státním zájmům. Jejich aktivity zahrnují špionáž, šíření propagandy, agitace a provokace, bojové operace a násilí, včetně zastrašování a vražd.\n\nV roce 2012 proběhl incident šedesáti jeho členů s klubem Tři cesty, během něhož byl zastřelen člen Nočních vlků loveckou puškou.\n\nKlub se začal utvářet v období tzv. perestrojky původně okolo neformálních skupinek fanoušků motocyklů a rockové hudby v Moskvě a jeho úplné prvopočátky lze vysledovat již k roku 1983. 1. května 1989 se ustavil jako první oficiální motorkářský klub v tehdejším SSSR a jeho vedoucím se stal Alexandr Sergejevič Zaldostanov.\n\nPo rozpadu Sovětského svazu se klub dál rozrůstal a začal rozvíjet i podnikatelské aktivity v oblastech souvisejících s motocyklismem. V té době se jeho členy stali i někteří příslušníci nově vznikající ruské podnikatelské a úřednické vrstvy.\n\nKlub dříve spolupracoval s motorkářským gangem Hells Angels, kterým se Zaldostanov původně inspiroval při své návštěvě Západního Berlína v roce 1989, ale roku 1998 s ním ukončil styky.\n\nPočátkem tohoto století se postupně vyvinul v organizaci vyjadřující podporu ruskému nacionalismu, pravoslavné církvi a Vladimiru Putinovi. Ze strany jiných motorkářských klubů je někdy kritizován za svou politizaci.\n\nV srpnu 2014 se příslušníkem klubu stal i Ramzan Kadyrov, hlava Čečenska.\n\nČinnost klubu je finančně podporována ruským státem (až několik set milionů rublů ročně, dle údajů z roku 2013), a jím pořádané motoristické přehlídky a představení prezentují, kromě prvků běžně spjatých s motocyklismem, i témata směšující vypjaté ruské vlastenectví, pravoslavnou religiozitu a oslavu osobnosti J. V. Stalina. Skupina příslušníků klubu zahajující v dubnu 2015 hromadnou jízdu z Moskvy do Berlína mávala rudými vlajkami se Stalinovými portréty a heslem „\"Za vlast! Za Stalina!\"“, které pochází z období druhé světové války.\n\nK dalším zásadám patří, podle prohlášení příslušníků klubu, neobchodovat s drogami ani je neužívat, a k užití násilí přistoupit až jako poslední možnosti. Členy klubu se nemohou stát ženy a homosexuálové.\n\nVůdce klubu Zaldostanov je jedním ze zakladatelů ruského Antimajdanu, pro nějž navrhl alternativní název „\"Smrt homosexuálům\"“, ačkoliv nevysvětlil proč.\n\nČleny se mohou stát pouze osoby mužského pohlaví a heterosexuální orientace vlastnící motocykl, původem ze zemí bývalého SSSR, po doporučení alespoň jedním stávajícím příslušníkem a dvouleté účasti na klubových akcích. Klub nediskriminuje členy na základě jejich náboženské příslušnosti, ale je nezastřeně homofobní.\n\nKlub má ke květnu 2015 asi 5000 členů. Pobočky má kromě Ruska také v Bělorusku, na Ukrajině, Slovensku, v Polsku, Lotyšsku, Severní Makedonii, Srbsku, Bulharsku a Německu.\n\nV roce 2011 spolupracoval s klubem prezident Vladimir Putin v rámci kampaně do parlamentních voleb. Do Novorossijsku přijel na oslavy výročí osvobození města za druhé světové války v čele kolony motocyklů na tříkolce Harley Davidson. Přidal tak do své sbírky další hrdinnou pózu, která zapadá do jeho budované image alfa samce.\n\nBěhem krymské krize byli motorkáři z tohoto klubu na Krymu přítomni, hlídkovali a také pacifikovali ukrajinské aktivisty. Po dokončení ruské anexe Krymu je za to prezident Putin vyznamenal. Jejich vůdci se za to ocitli na sankčním seznamu USA. Do něj byl zařazen i klub protože, podle prohlášení vlády Spojených států, se tam podílel na kriminálních aktivitách, zastrašování oponentů a měl podíl na ozbrojených akcích a verbování ozbrojenců pro konflikt.\n\nNoční vlci pravidelně jezdí na Ukrajinu do oblastí ovládaných separatisty a projevují zde ruské krajně nacionalistické názory. Často jsou při těchto cestách ověšeni sovětskou symbolikou a přesvědčují občany, že na ně útočí ukrajinští fašisté a NATO ovládané americkými Židy a že jedinou ochranou je Rusko a Vladimir Putin. Někteří příslušníci klubu byli členy ozbrojených proruských bojůvek během anexe Krymu a podle informací Agence France-Presse z dubna 2015 se někteří jednotliví členové klubu zúčastnili bojů okolo města Luhansk na straně povstalců.\n\nMezi 25. dubnem a 9. květnem 2015 plánoval klub hromadnou jízdu do Berlína s trasou Moskva – Minsk – Brest – Vratislav – Brno – Bratislava – Vídeň – Mnichov – Praha – Berlín. Chtěl tak oslavit 70. výročí vítězství nad nacistickým Německem, které slaví každoročně. Trasu své cesty nazývané „Vítězství“ nebo „Na Berlín“ si klub vybral přes ukrajinské spojence v reakci na nedávný průjezd americké vojenské kolony těmito státy.\n\nV Polsku se na Facebooku formovaly protestní skupiny proti „ruským zločincům“ a internetovou petici za zákaz průjezdu určenou pro ministra zahraničí podepsaly tisíce Poláků. Naopak jiná část Poláků průjezd Polskem zase podporovala. Jejich argumentem je, že 14 let jezdili na východ, do Ruska, a nyní nastal čas oplatit pohostinnost. Proto chtějí polští motocyklisté své ruské přátele doprovázet.\n\nKurátor a umělec Anton Litvin, moskevský kritik Kremlu, k protestům vyzval také Čechy. Zatímco český ministr zahraničních věcí Lubomír Zaorálek označil na sociální síti Twitter pokus o průjezd těchto motorkářů jako provokaci, a za prioritu označil to aby v takovém případě dodrželi platnou legislativu, český prezident Miloš Zeman 24. dubna prohlásil, že v průjezdu motorkářů problém nevidí.\n\nPolská vláda 24. dubna 2015 oznámila, že členům skupiny zakázala vjezd do země, vzhledem k tomu, že jí neposkytli dost informací o své cestě, nutných k zajištění bezpečnosti jejich průjezdu. Ministerstvo zahraničí České republiky téhož dne na oficiální žádost Ruska o asistenci s průjezdem odpovědělo, že je nejprve nutné aby ruští motorkáři požádali, s ohledem na soukromý charakter celé akce, věcně příslušné orgány ČR o náležitá povolení spojená s pobytem a průjezdem Českem. Bylo zdůrazněno, že jejich včasné vyřízení bude obtížné.\n\nPřesto byla jízda z klubového areálu v Moskvě v sobotu 25. dubna zahájena podle původního plánu, ačkoliv nebylo oznámeno, kudy povede její trasa.\nJiné skupině asi 200 příslušníků regionální pobočky klubu z Kaliningradské oblasti, kteří o svém úmyslu navštívit Polsko informovali s dostatečným předstihem, a kteří se v sobotu zúčastnili vzpomínkového aktu na padlé sovětské vojáky v obci Braniewo, byl polskou policií během jejich cesty poskytnut doprovod.\n\nV pondělí 27. dubna oznámily polské úřady, že na hraničním přechodu s Běloruskem v Terespolu nebyl umožněn vstup do země deseti ruským motorkářům, nesplňujícím podmínky pro vstup do země. 28. dubna oznámil vůdce klubu Zaldostanov, že v pokusu o průjezd v koloně nebude pokračováno, vzhledem k absenci potřebných povolení a zrušení víz pro vstup do schengenského prostoru, ale ti členové klubu, kteří splňují podmínky pro vstup, v počtu ne více než dvaceti, možná budou v cestě pokračovat jednotlivě.\n\n30. dubna oznámila ruská rozhlasová stanice \"Govorit Moskva\", že Noční vlci jsou na území Česka, kde se ve spolupráci s konzulátem Ruska v Ostravě připravují na oslavy 70. výročí osvobození města. Tuto informaci dementoval ruský konzul v Ostravě. Přesto se několik jednotlivců, okolo čtyř, s insigniemi klubu na pietním aktu k výročí osvobození objevilo. Po republice se pohybují spíše automobily a kolony motorek se netvoří. Podle nepotvrzených zpráv ruských bulvárních médií se také části motocyklistů podařilo proniknout na území EU přes Maďarsko a po zformování kolony v Bratislavě chtějí pokračovat v původně naplánované trase. Slovenské úřady informovaly, že neplánují bránit vstupu legálně přítomných cizinců na své území, pokud k němu dojde, ale policie bude v případě pokusu o uskutečnění jejich jízdu monitorovat z hlediska dodržování předpisů o provozu na pozemních komunikacích.\n\n2. května navštívili Noční vlci město Brno.. Na Ústředním hřbitově položili za účasti několika stovek lidí věnce na hroby sovětských vojáků. Této akce se účastnili i další motorkáři, celkem bylo přítomno nejméně 40 motocyklů. Po opuštění území Česka 2. května navštívili motorkáři Slovensko, kde se setkali s kolegy, kteří přijeli přes Maďarsko z Balkánu. Zde navštívili památník Slavín, kde je přivítaly nejméně dvě tisícovky lidí. Poté skupina motorkářů, nyní v počtu asi dvaceti, včetně občanů Slovenska, Maďarska a Rakouska, odjela do Rakouska, kde 3. května navštívila Vídeň. Tam podobně, jako v Bratislavě, položila za účasti občanů Rakouska věnce u památníku sovětských vojáků na Schwarzenberském náměstí Poté odjela směrem na Německo\n. Německo v sobotu zrušilo víza pro vstup do země třem motorkářům, které vykázalo ze země po jejich příletu na letiště Schönefeld. Rusko proti tomu vzneslo oficiální protest.\n\nPři pokračování jízdy do Mnichova, byli motorkáři zastaveni německou policií, která u nich provedla důslednou dvouhodinovou kontrolu.\n4. května navštívila skupina motorkářů památník v koncentračním táboře Dachau a 5. května navštívili Noční vlci\npamátník ve Vitějovicích. Téhož dne bylo oznámeno, že ve večerních hodinách dorazí skupina motorkářů v počtu okolo deseti lidí, doprovázená i českými motorkáři, do Prahy, kde, ve spolupráci s českým motoklubem Red Eyed Crüe a Všekozáckým svazem v Českých zemích a na Slovensku, plánovali navštívit Národní památník na Vítkově a Olšanské hřbitovy.\n\nDne 6. května položili Noční vlci na Olšanských hřbitovech věnce ke hrobům rudoarmějců padlých při osvobozování Československa. Pietního aktu se zúčastnilo 150 až 200 osob, z toho část byli novináři, dalších několik odpůrců Nočních vlků se neúspěšně snažilo protestovat. V pozdějších hodinách odjeli motorkáři na Vítkov, kde položili věnce k pomníku neznámého vojína.\n\nDne 6. 5. 2015 zrušil motorkářům berlínský soud zákaz vstupu na německé území. 7. května navštívili Noční vlci obec Přestanov, kde uctili památku padlých z bojů v roce 1813. Téhož dne v odpoledních novinách přejela třicetičlenná skupina skupina Nočních vlků a spřátelených motorkářů po dálnici D8 z Česka do Německa.\n\n8. května se Noční vlci zúčastnili ceremoniálu v německo-ruském muzeu. Na místě poklekli před pamětním kamenem před budovou, položili květiny a navštívili místnost, kde se v noci z osmého na devátého května polní maršál Wilhelm Keitel a s ním i wehrmacht vzdal jednotkám Rudé armády a kapituloval. 9. května dojeli Noční vlci do svého cíle a v Berlíně položili květiny u pomníku sovětských vojáků v Treptowském parku, kde 70. výročí konce války oslavovalo přes 10 tisíc lidí. Řadu členů klubu ale na hranicích nepustili dál a motorkáři kvůli tomu byli rozhořčeni.\n\nJízdu v podobné trase zopakoval klub také o rok později, začátkem května 2016, u příležitosti 71. výročí konce druhé světové války.\n\nPrůjezd členů Nočních Vlků hranicemi Bělorusko – Polsko přes přechod Brest, byl stejně jako v předchozím roce polskou vládou zakázán a všichni ruští občané, včetně několika občanů EU, kteří měli motocykly označeny symbolikou Nočních Vlků, nebylo do Polska ten den vpuštěno. Celý tento zákaz byl dopředu znám a proto část Nočních Vlků a asi polovina spřátelených jezdců přejela hranici již o den dříve na jiných přechodech a do Brestu přijela z polské strany. Když nebyla oficiální část Nočních Vlků vpuštěna přes polskou hranici, zaujala tato záložní skupina jejich místo a pokračovala dál po stanovené trase.\n\nV České republice vzbudilo kontroverze mj. setkání motorkářů s jihomoravským hejtmanem Michalem Haškem (ČSSD) na Centrálním hřbitově v Brně. Při průjezdu motokolony Prahou (dle policejní statistiky bylo v motokoloně 374 jezdců z 12 států) se 7. května 2016 během ohlášeného a povoleného průjezdu Václavského náměstí konala demonstrace proti průjezdu motorkářského klubu Noční Vlci, při které se několik aktivistů neúspěšně pokusilo zablokovat motorkářům cestu. Naopak na Olšanských hřbitovech se členové klubu Noční vlci setkali se svými příznivci a položili věnce na hroby ruských vojáků padlých při osvobozování Československa v roce 1945.\n\nJízda na Berlín 2017\n\nPotřetí se jízda Nočních vlků na Berlín opakovala také v roce 2017. V České republice byli Noční vlci již od 4. května, ale 6. května dorazili do Prahy. Na Olšanských hřbitovech se opět zúčastnili bohoslužby, zpívali ruské písně a uctili památku padlých vojáků položením věnců. Na Václavském náměstí svolal demonstraci proti nim aktivista Šimon Hlinovský ve spolupráci se skupinou Kaputin. Noční vlci se zde ale neobjevili, protože v roce 2017 o průjezd Václavského náměstí ani nežádali a tak účastníci demonstrace jen stáli u sochy svatého Václava, mávali vlajkami a vykřikovali protiruská hesla. Noční vlci se mezitím ubytovali v Březiněvsi a večer se na setkání v ruském kulturním středisku už vydali autobusem. Další den pokračovali opět na motorkách směrem na sever Čech a pak na Berlín.\n\nOpoziční politik Alexej Navalnyj v květnu 2015 zveřejnil zprávu, podle které dostávají Noční vlci dotace na nacionalistická vystoupení. Za poslední rok a půl podle ní dostali 56 milionů rublů (27 mil. Kč).\n\nDne 12. května 2015 vydaly sevastopolské úřady dekret, kterým pronajímají na deset let Nočním vlkům 267 hektarů pozemků k výstavbě „vlasteneckého centra extrémních sportů“. Podle Newsweek.com by byla normální cena 1,4 miliard rublů, ale cena byla úřady stanovená na tisícinu, tedy 1,4 milionu rublů. Noční vlci jsou totiž podle nich nezisková organizace, která „popularizuje zdravý životní styl, stará se o morální blaho občanů a poskytuje tělesnou i vlasteneckou výchovu“.\n\n\n"}
{"id": "1098003", "url": "https://cs.wikipedia.org/wiki?curid=1098003", "title": "Síň Lipských", "text": "Síň Lipských\n\nSíň Lipských aneb První české MÚZYum je muzeum, umístěné v prostorách Šrejnarovského domu v Pelhřimově. Celé je věnováno členům umělecké dynastie Lipských. Tuto dynastii zde zastupuje zejména tvorba režiséra Oldřicha Lipského a jeho bratra herce Lubomíra Lipského.\n\nCelé muzeum je rozděleno do třech částí. První návštěvníky informuje o životě a tvorbě této dynastie. Zmapováno je zde jejich působení v Pelhřimově, a také divadelní činnost – od ochotnických počátků v pelhřimovském Riegeru přes Divadlo satiry až po Lubomírova angažmá v pražských divadlech. Vystaveny jsou rovněž články a recenze jejich prací.\n\nDruhá je pak zaměřená především na filmovou tvorbu. Ve zde umístěném biografu se nacházejí scénky z filmů bratrů Lipských, včetně monologu alchymisty, kterého si Lubomír zahrál ve filmu Císařův pekař. Kromě toho sem byla umístěna také ocenění, která za své filmy Oldřich obdržel, snímky z natáčení filmů a filmové plakáty.\n\nVe třetí části, pojmenované podle jednoho Oldřichova filmu \"Velká filmová loupež\", se nacházejí připomínky jejich slavných filmů. Mezi nimi nechybí např. filmy Marečku, podejte mi pero!, Šest medvědů s Cibulkou, Adéla ještě nevečeřela, Čtyři vraždy stačí, drahoušku či pohádka Tři veteráni.\n\n"}
{"id": "1098004", "url": "https://cs.wikipedia.org/wiki?curid=1098004", "title": "Maximilian Vrints zu Falkenstein", "text": "Maximilian Vrints zu Falkenstein\n\nMaximilian Vrints zu Falkenstein (4. února 1802 – 10. června 1896 Poysbrunn) byl rakouský šlechtic, diplomat a politik z Dolních Rakous, v 2. polovině 19. století poslanec Říšské rady.\n\nPocházel z šlechtického rodu Vrints von Treuenfeld, který měl španělské a nizozemské kořeny. 5. července 1860 byl povýšen na hraběte. Do té doby byl baronem. Dlouhodobě působil v diplomatických službách. Zastával post vyslance v Bruselu. Byl rovněž vyslancem v Dánsku. Patřilo mu panství Falkenstein v Dolních Rakousích. Za zásluhy mu byl roku 1851 udělen Císařský rakouský řád Leopoldův. Roku 1857 získal titul tajného rady.\n\nRoku 1861 a opět roku 1867 byl zvolen na Dolnorakouský zemský sněm za velkostatkářskou kurii. Zemský sněm ho roku 1861 a opět roku 1867 zvolil i do Říšské rady. Patřil k centralistické a provídeňské Straně ústavověrného velkostatku. Až do poslední chvíle náležel mezi podporovatele Antona von Schmerlinga. V Říšské radě se angažoval zejména v rozpočtových debatách.\n\nPozději zasedal od roku 1871 jako doživotní (od roku 1873 jako dědičný) člen Panské sněmovny (jmenovaná horní komora Říšské rady), přičemž na konci svého života byl jejím nejstarším členem.\n\nZemřel v červnu 1896 na zámku v Poysbrunnu.\n"}
{"id": "1098005", "url": "https://cs.wikipedia.org/wiki?curid=1098005", "title": "Zemplinikum", "text": "Zemplinikum\n\nZemplinikum, někdy též označované jako Zemplínský ostrov je tektonická jednotka nejistého zařazení vystupující zpod neogénních hornin v jihozápadní části Východoslovenské nížiny a v Zemplínských vrších.\n\nU osady Byšta-kúpele v okrese Trebišov vystupují v oblasti o rozloze asi 5 km x 3 km horniny krystalinika, tvořené vysokostupňovými metamorfity, dvojslídnými a biotitickými pararulami, ortorulami, svory, amfibolity a migmatity. V minulosti se na základě radiometrických měření předpokládalo, že jde o nejstarší horniny prokázané v oblasti Západních Karpat. Jejich stáří bylo určeno jako svrchní proterozoikum. Později byly tyto údaje všeobecně zpochybněny, jiné údaje totiž poukazují na mladší hercynské období (338 – 308 Ma).\n\nSedimentární sekvence, nasedající na krystalinikum, tzv. zemplínský permokarbon, tvoří do 2500 metrů mocné souvrství, litostratigraficky pojmenované jako cejkovská skupina. Nad nimi se nacházejí mezozoické horniny, pískovce a karbonáty, jejichž tektonická příslušnost je diskutabilní. Navíc se předpokládá, že na krystaliniku leží diskordantně jako příkrov, který má opačný smysl pohybu než ostatní jednotky Západních Karpat.\n\nNa základě podobnosti s různými okolními jednotkami zemplinikum různi autoři řadí k jiným tektonickým oblastem, jeho tektonické zařazení však není uspokojivě dořešeno. Část autorů jej řadí na základě podobnosti k veporiku (chybí však alpinský metamorfní postih), jiní poukazují na podobnost s podložím maďarského pohoří Mecsek, nebo jako součást teranu Tisia, jelikož jeví podobné znaky jako celky v maďarském pohoří Mecsek. Podle dalších koncepcí by mohlo být zemplinikum součástí gemerika, případně východoevropské platformy.\n\nOznačení \"Zemplinikum\" je odvozeno od výskytu v oblasti Zemplínských vrchů.\n\nObalové jednotky zemplínskeho krystalinika jsou označovány jako cejkovská skupina. Tyto horniny jsou karbonského a permského stáří, převážně kontinentálního vývoje. Spodní část formace tvoří pískovce, slepence a fylity s tenkými slojemi antracitu. Rozlišitelné jsou dva karbonské sedimentační cykly, oba obsahující ryolity a jejich pyroklastika. Nad nimi se nachází permské jílovité břidlice, slepence a pískovce, též s polohami kyselých vulkanitů.\n\nDruhohorní souvrství jsou zachována jen v jihovýchodní části zemplinika, u Ladmovec a Černochova. Jde o triasové pískovce, vápence a dolomity. Po okrajích se místy vyskytují i andezity a ryolity, případně jejich tufy.\n\nSeverně od zemplinika se v podloží Východoslovenské pánve nachází iňačovská jednotka, která prošla zvláštním vývojem.\n"}
{"id": "1098007", "url": "https://cs.wikipedia.org/wiki?curid=1098007", "title": "Mathias Wahl", "text": "Mathias Wahl\n\nMathias Wahl (22. října 1815 Obenberg – ???) byl rakouský politik z Horních Rakous, v 2. polovině 19. století poslanec Říšské rady.\n\nByl synem majitele nemovitostí z Obenbergu u Riedu v Horních Rakousích. V roce 1838 převzal po otci správu rodinného statku. Později nabyl sňatkem i další statek v Marbachu u Riedu. V roce 1842 se stal členem obecního výboru v rodné obci a v letech 1850–1857 zde byl starostou, později obecním radním.\n\n18. března 1861 a opět 28. ledna 1867 byl zvolen na Hornorakouský zemský sněm za kurii venkovských obcí, obvod Grein, Pregarten, Mauthausen a Perg. Zemský sněm 23. února 1867 zvolil i do Říšské rady.\n"}
{"id": "1098016", "url": "https://cs.wikipedia.org/wiki?curid=1098016", "title": "Zdeněk Neubauer (právník)", "text": "Zdeněk Neubauer (právník)\n\nZdeněk Neubauer (2. srpna 1901 Plzeň – 20. února 1956 Praha) byl český právník, úředník a vysokoškolský učitel. Zabýval se zejména státovědou a ústavním právem, publikoval i v oboru právní filosofie. Byl jedním z představitelů brněnské normativní školy.\n\nAbsolvoval v roce 1919 klasické Slovanské gymnázium v Olomouci a poté Právnickou fakultu Masarykovy univerzity v Brně. Po studiích začal pracovat ve Všeobecném penzijním ústavu, stal se ředitelem jeho brněnské úřadovny (v její budově od roku 1993 sídlí Nejvyšší soud České republiky), během německé okupace pak byl přeložen do Prahy, kde již zůstal. Podílel se zde na tvorbě zákonů o hornickém pensijním pojištění (1947) a o národním pojištění (1948).\n\nRozvíjel však i svou vědeckou kariéru, roku 1928 se v oboru správní právo a správní věda habilitoval u prof. Jiřího Hoetzela na pražské právnické fakultě a o pět let později v oboru ústavního práva na brněnské právnické fakultě. V Brně se také roku 1935 stal mimořádným profesorem pro obor ústavního práva a obecné státovědy, jmenování řádným profesorem ale nejdříve zhatilo uzavření českých vysokých škol v roce 1939, těsně po válce nepodložené obvinění z národní nespolehlivosti a nakonec Únor 1948, kdy na základě rozhodnutí akčního výboru musel fakultu úplně opustit. V penzijním ústavu byl přeřazen na pozici řadového zaměstnance.\n\nOženil se s JUDr. Štěpánkou Makowskou, s níž měl syna Zdeňka, filosofa a profesora biologie, a dceru Kamilu, která se vdala za disidenta a politika Václava Bendu.\n\nVědecky se věnoval nejen ústavnímu právu, státovědě nebo zpočátku také správnímu právu, ale často i právní filosofii. Neubauer vycházel z tezí brněnské normativní školy, její zakladatel prof. František Weyr v něm viděl svého nástupce na stolici profesora ústavního práva a jeho hlavní dílo \"Státověda a teorie politiky\" tvoří podstatný doplněk k Weyrově \"Teorii práva\". V praktické oblasti hájil stanovisko, že je ústavně možná delegace zákonodárné moci z parlamentu na vládu a po válce se intenzivně účastnil diskuzí o nové ústavě. Předmětem jeho teoretického vědeckého zájmu byla zejména lidská vůle, kterou podle něj zkoumá jak ze statické stránky právní normativismus, tak z její dynamické stránky ekonomie.\n\n"}
{"id": "1098023", "url": "https://cs.wikipedia.org/wiki?curid=1098023", "title": "Dana Jaklová", "text": "Dana Jaklová\n\nDana Jaklová (* 3. prosince 1956 Praha) je česká novinářka, v letech 2010 až 2012 předsedkyně Rady Českého rozhlasu, od roku 2015 členka RRTV.\n\nV letech 1976 až 1980 vystudovala obor čeština a francouzština na Pedagogické fakultě Univerzity Karlovy v Praze (získala titul Mgr.). Po absolvování vysoké školy působila jako redaktorka francouzské redakce zahraničního vysílání Československého rozhlasu (1980–1981) a administrativní pracovnice občanského sdružení DILIA, jehož posláním je zajišťovat ochranu autorských práv (1981–1982).\n\nV letech 1982 až 1994 byla redaktorkou Redakce zábavy Československého, později Českého rozhlasu. Při práci v letech 1983 až 1988 dálkově vystudovala obor dramaturgie na DAMU (získala titul MgA.). Mezi roky 1980 a 1985 tak byla také vedoucí, autorkou, režisérkou a herečkou amatérského souboru \"Divadla v uvozovkách\". Spolupracovala též s rockovými skupinami \"ETAL\" a \"Folimanka Blues\".\n\nPo revoluci vstoupila v roce 1991 do ODA. Členkou byla do května 1996, působila též jako jednatelka ODA na Praze 2. V letech 1994 až 2004 byla zpravodajkou Českého rozhlasu 1 - Radiožurnál (nejdříve jako kulturní zpravodajka, od roku 1997 jako parlamentní a politická zpravodajka). Od roku 2004 působí jako parlamentní a politická zpravodajka Českých médií, RTA. V roce 2005 vstoupila do ODS (byla též členkou Oblastní rady ODS Praha 2), krátce nato však byla zvolena do Rady Českého rozhlasu a na funkce v ODS rezignovala.\n\nV roce 2007 vydala knihu \"Sarajevský atentát po česku\" a mezi lety 2008 a 2010 přednášela na Univerzitě Jana Amose Komenského Praha předmět \"Média veřejné služby\".\n\nV březnu 2006 byla zvolena členkou Rady Českého rozhlasu a o dva měsíce později i její místopředsedkyní a tiskovou mluvčí (obě funkce obhájila i v březnu 2008). V dubnu 2010 se pak stala předsedkyní Rady Českého rozhlasu a tuto pozici zastávala až do vypršení svého mandátu v březnu 2012. Výrazně přispěla k odvolání tehdejšího generálního ředitele Českého rozhlasu Václava Kasíka.\n\nV dubnu 2015 byla zvolena členkou Rady pro rozhlasové a televizní vysílání, na tento post ji nominovala TOP 09, funkce se ujala 24. května 2015.\n\nDana Jaklová je rozvedená a má jednoho syna. V letech 1988 až 2005 byl jejím mužem Ladislav Jakl – hudebník, bývalý novinář a bývalý ředitel politického odboru Kanceláře prezidenta republiky za Václava Klause.\n"}
{"id": "1098024", "url": "https://cs.wikipedia.org/wiki?curid=1098024", "title": "Josef von Waser", "text": "Josef von Waser\n\nJosef von Waser (12. března 1811 Ptuj – 13. května 1899 Štýrský Hradec) byl rakouský právník, vysokoškolský pedagog a politik ze Štýrska, v 2. polovině 19. století poslanec Říšské rady.\n\nVystudoval gymnázium v Mariboru, pak studoval filozofii v Olomouci a práva ve Štýrském Hradci. Roku 1834 získal na Vídeňské univerzitě titul doktora práv. Roku 1836 nastoupil jako suplent v oboru trestního práva na Vídeňskou univerzitu. Od roku 1838 působil coby profesor filozofie práva a rakouského trestního práva na Innsbrucké univerzitě. Napsal řadu odborných článků a podílel se na tvorbě trestního zákoníku. Roku 1848 se stal radou zemského soudu v Innsbrucku a roku 1850 státním návladním ve Štýrském Hradci. Roku 1854 mu byl udělen Řád železné koruny a byl povýšen do rytířského stavu. Štýrský Hradec mu roku 1853 udělil čestné občanství. Od roku 1854 do roku 1865 působil coby vrchní státní návladní ve Štýrském Hradci.\n\nRoku 1861 a opět roku 1867 byl zvolen na Štýrský zemský sněm za městskou kurii, obvod Ptuj, Ormož, Središče ob Dravi, Ljutomer a Rogaška Slatina. Zemský sněm ho roku 1861 zvolil i do Říšské rady. V Říšské radě náležel k aktivním poslancům, zaměřoval se na právní tematiku. Podporoval svobodu tisku. 2. prosince 1865 pronesl na zemském sněmu kritický projev k tehdejší vídeňské vládě Richarda Belcrediho. Kvůli tomu ztratil post státního návladního. Opětovně byl do zemského sněmu zvolen roku 1867. Do Říšské rady byl sněmem znovu delegován roku 1867 a 1870. Patřil k centralistické a provídeňské Ústavní straně. Odmítal snahy Slovinců o zavádění slovinského jazyka k soudům v Štýrsku.\n\nZastával funkci prezidenta vrchního zemského soudu v Klagenfurtu, za ministra Eduarda Herbsta měl funkci sekčního šéfa na ministerstvu spravedlnosti a následně se stal prezidentem vrchního zemského soudu v Štýrském Hradci. Roku 1892 odešel do penze. Zasedal v Panské sněmovně (jmenovaná horní komora Říšské rady).\n\nZemřel v květnu 1899.\n"}
{"id": "1098026", "url": "https://cs.wikipedia.org/wiki?curid=1098026", "title": "Gaby Schusterová", "text": "Gaby Schusterová\n\nGaby Schusterová (* 9. října 1948 Unterthingau v Bavorsku) je německá spisovatelka. Píše nejen pod svým jménem, ale i pod pseudonymy Marie Cristenová, Gabriele Marie Cristenová, Marie Cordonnierová, Valerie Lordová.\n\nGaby Schusterová absolvovala v letech 1965 až 1967 dobrovolnou výuku u regionálního deníku Allgäuer Zeitung. V sedmdesátých letech odešla z rodinných důvodů do Mnichova, kde pracovala ve vydavatelství Kauka. Od roku 1973 byla šéfredaktorkou mládežnického časopisu Melanie-Popcorn. Později se ujala vedení nově vzniklého časopisu Mädchen. Od roku 1984 je Gaby Schusterová spisovatelkou na volné noze. Žije v Horním Bavorsku v Egmatingu.\n\nGaby Schusterová je autorkou mnoha knih pro děti a mládež, především pro dívky. Kromě toho píše pod různými pseudonymy knihy pro dospělé, především historické a milostné romány.\n\n"}
{"id": "1098029", "url": "https://cs.wikipedia.org/wiki?curid=1098029", "title": "Holubinka křehká", "text": "Holubinka křehká\n\nHolubinka křehká \"(Russula fragilis)\" je nejedlou houbou z čeledi holubinkovitých. Jedná se o běžný druh holubinky vyskytující se ve středoevropských klimatických podmínkách.\n\nKlobouk o průměru 2-7 cm je zprvu sklenutý, později zploštělý se zamáčklým středem, který může být až široce vyhloubený. Bývá tence až středně masitý, v mládí pevnější, poté až křehký. Ztenčený okraj klobouku je tupý a hladký, v dospělosti krátce rýhovaný. Hrubá a tenká pokožka, jež se dá dalece sloupnout, je za sucha matná (voskovitá na dotek), za vlhka lesklá a kluzká. Barevná různorodost (fialovo-červený, růžově až tmavě červený, střed tmavší až načernalý, někdy olivový).\n\nLupeny jsou spíše řidší, volné či krátce přirostlé ke třeni s nerovným ostřím. Barva lupenů je bílá až lehce nažloutlá.\n\nTřeň je válcovitý s lehce rozšířenou bází a jemným vrásněním, uvnitř vatovitý, barva bílá a ve stáří žloutne. Třeň dosahuje délky 2-7 cm a šířky 0,8-2 cm.\n\nDužnina může být cítit po amylacetátu, kokosové moučce či ovoci. Je bílé barvy a silně palčivé chuti.\n\nVýtrusný prach bělavý.\n\nVejčité až kulovité a 'síťnaté' výtrusy (výrůstky, např. bradavky či ostny, jsou zcela propojené a tvoří síť ). Velikost výtrusů je 7,2-10 x 6,5-8,5  μm.\n\nBazidie se čtyřmi výtrusy, cystidy vyčnívají a na konci mají výrůstky.\n\nVyskytuje se od srpna do listopadu v jehličnatých, listnatých ale i smíšených lesích či alejích, především pod buky, duby a smrky, na vlhkých a stinných místech. V ČR velmi častý druh holubinky.\n\nJedná se o nejedlou houbu silně palčivé chuti. V některých atlasech je označována za jedovatou. Holubinka křehká se řadí mezi houby vyvolávající gastrointestinální otravy, tj. podráždění až zánět sliznic trávicího ústrojí.\n\n\n\n"}
{"id": "1098034", "url": "https://cs.wikipedia.org/wiki?curid=1098034", "title": "Motivace v pracovní činnosti", "text": "Motivace v pracovní činnosti\n\nTento článek pojednává o Motivaci v pracovní činnosti.\n\nSlovo „motivace“ má původ v latinském „movere“ – hýbati, pohybovati. Je obecným označením pro všechny vnitřní podněty, které vedou k určité činnosti, k určitému jednání.\n\nDle Bedrnové a spol. (2012) jsou motivy rozděleny na souvisejí s prací samotnou, tzv. motivace intrinsická\n\nA také na motivy, které naopak leží mimo vlastní práci, tzv. motivace extrinsická\n\nTeorie motivace zkoumá proces motivování, proces utváření motivací. Vysvětluje, proč se lidé při práci určitým způsobem chovají, proč vyvíjejí určité úsilí v konkrétním směru.\n\nPopisuje to, co mohou organizace udělat pro povzbuzování lidí, aby uplatnili své schopnosti a vyvinuli úsilí způsobem, který podpoří splnění cílů organizace i uspokojení jejich vlastních potřeb.\n\nPodle Armstronga (2007) mezi nejvlivnější teorie patří:\n\nTeorie instrumentalisty – tvrdí, že odměny nebo tresty slouží jako prostředek k zabezpečení toho, aby se lidé chovali nebo konali žádoucím způsobem.\nTeorie zaměřené na obsah – zaměřuje se na obsah motivace. Tvrdí, že motivace se v podstatě týká podnikání kroků za účelem uspokojení potřeb a identifikuje hlavní potřeby, které ovlivňují chování. Také je známá jako teorie potřeb.\nTeorie zaměřené na proces – zaměřuje se na psychologické procesy ovlivňující motivaci a související s očekáváními, cíli a vnímáním spravedlnosti.\n\nPracovní motivace vyjadřuje přístup člověka k práci, ke konkrétním okolnostem jeho pracovního uplatnění a ke konkrétním pracovním úkolům.\n\nJe to model vztahující se k potřebám a naznačuje, že motivace je iniciována vědomým nebo mimovolným zjištěním neuspokojených potřeb . Tyto potřeby vytvářejí přání dosáhnout něčeho nebo něco získat. Poté jsou stanoveny cíle, o nichž se věří, že uspokojí tyto potřeby a přání a volí se cesty, od nichž se očekává, že povedou k dosažení stanovených cílů. Jestliže je určitého cíle dosaženo, potřeba je uspokojena a je pravděpodobné, že chování, které vedlo k cíli, se napříště zopakuje v případe, že se objeví podobná potřeba. Pokud není cíle dosaženo, je méně pravděpodobné, že se budou tytéž kroky v budoucnu opakovat.\n\nK motivaci na pracovišti lze přistoupit dvěma způsoby. První z nich zaměstnanci motivují sami sebe tím, že hledají, nalézají a vykonávají práci (nebo jim je přidělena práce), která uspokojuje jejich potřeby nebo vede alespoň k uspokojení jejich potřeb nebo cílů.\n\nDruhým způsobem, kterým mohou být zaměstnanci motivováni managementem prostřednictvím motivačních strategií, jako je odměňování, povyšování, pochvala a další.\n\nJak původně zjistili Herzberg a kol., existují dva typy motivace:\n\nVnitřní motivátory se týkají kvality pracovního života, mají hlubší a dlouhodobější účinek, protože jsou součástí zaměstnance a nikoliv vnuceny z vnějšku jako vnější motivace, které mohou mít bezprostřední účinek, ale nemusejí působit bezprostředně.\n\nMotivační strategie mají za úkol vytvořit pracovní prostředí a vyvinout politiku a postupy, které povedou k vyššímu výkonu zaměstnanců.\nTyto strategie mají za úkol například:\n\nDo motivačních strategií je potřeba také zahrnout faktory ovlivňující tyto strategie například:\n\nK dosažení dobrých pracovních výsledků by měl manažer dohlédnout na správné měření motivace na pracovišti a správné využití motivačních strategii.\n\nMezi teorie pracovní motivace zaměstnanců patří i McGregorova teorie X-Y. \nTeorie X - vychází z předpokladu, že je nutno zaměstnance do práce nutit a pokud by tomu taky nebylo, tak by zaměstnanec díky své lenosti neměl k práci žádnou odpovědnost. Podle teorie X se nedá zaměstnancům plně důvěřovat a z tohoto důvodu je potřeba, aby byla ve firmě zavedena tvrdá disciplína a kontrola zaměstnanců. \nTeorie Y – vychází naopak z předpokladu, že zaměstnanci mohou být ctižádostiví, motivovaní a odpovědní ke své práci a dokáží garantovat kvalitu své práce. Zaměstnanci jsou také schopní provádět vlastní kontrolu plnění úkolů. Teorie Y ukazuje, že zaměstnance lze motivovat i jinak než prostřednictvím odměn a trestů, ale například i projevením důvěry k zaměstnanci ze strany zaměstnavatele.\n\nNa základě zkoumání zdrojů spokojenosti a nespokojenosti s prací na určitých pracovních pozicích, vypracovali Herzberg a kol. dvoufaktorový model, díky němuž rozdělili přání pracovníků do dvou skupin. První skupina představuje potřebu rozvíjet odbornost a kvalifikaci člověka, myšleno jako zdroj osobního růstu. Zatímco druhá skupina se jeví jako důležitá základna první skupiny a má spojitost se slušným zacházením v oblasti odměňování, vedení a kontroly, pracovních podmínek a administrativních postupů.\n\nPrávě tyto dvě skupiny tvoří onen Herzbergův dvoufaktorový model a podle Herzberga ovlivňují pracovní spokojenost zaměstnanců. První částí tohoto modelu jsou tzv. satisfaktory či také motivátory, které jsou považovány za činitele motivující jedince k vyššímu výkonu a úsilí. Druhou částí jsou tzv. dissatisfaktory charakterizující prostředí a sloužící k prevenci nespokojenosti se zaměstnáním. Tyto faktory mají malý vliv na pozitivní postoje k práci. Dissatisfaktorům se také v souladu s použitím tohoto termínu v medicíně říká hygienické faktory. Pojem hygienické faktory znamená, že jsou tyto faktory preventivní a souvisejí s prostředím.\n\nS pracovní motivací souvisí také pracovní výkon. Úroveň motivace by měla být optimální, příliš vysoká nebo naopak příliš nízká úroveň motivace výkon snižuje. I pokud ale bude pracovník dostatečně motivován, ale nebude mít dostatečné schopnosti, aby úkol splnil, jeho výkon bude nízký. Proto je důležité se zaměřovat na vzdělávání a rozvoj pracovníků.\n\nVztah výkonu a motivace popisuje Yerkes-Dodsonův zákon, který je vidět na následujícím obrázku.\n\nPeníze ve formě mzdy/platu nebo nějakého jiného druhu odměny jsou nejobvyklejší vnější odměnou. Peníze poskytují to, co většina lidí chce, prostředky k dosažení řady různých cílů. Představují mohutnou sílu, protože jsou přímo nebo nepřímo spojeny s uspokojováním mnoha potřeb. Jestliže přicházejí pravidelně, zřetelně uspokojují základní potřeby přežití a bezpečí. Také mohou uspokojovat potřebu sebeúcty a postavení- mohou vás dostat na úroveň odlišující vás od ostatních spolupracovníků, zajišťují určitou prestiž. Jsou zdrojem uspokojení méně žádoucího, ale stále rozšířeného pudu touhy po majetku a chamtivosti. Peníze se řadí spolu s pracovní náplní, kariérním růstem a odpovědností do motivace zaměstnance.\n\nAčkoliv Herzberg a kol. (1957) zpochybnili účinnost peněz- tvrdili,„zatímco jejich nedostatek může vyvolat nespokojenost, jejich obstarání nemá za následek trvalou spokojenost“. Je však potřeba zdůraznit, že různí lidé mají různé potřeby a přání a Herzbergova dvoufaktorová teorie nebyla ověřena. Někteří lidé budou asi více motivováni penězi než jiní.\n\nDalším badatelem v této oblasti byl Jaques (1961). Zdůrazňoval potřebu takových systémů, které budou vnímány jako slušné a spravedlivé. „Odměna by měla být jasně provázána s úsilím nebo s mírou odpovědnosti a lidé by neměli dostávat méně peněz, než si v porovnání se svými spolupracovníky zaslouží.“ Toto pravidlo Jaques nazval pravidlem „pociťované či hmatatelné spravedlnosti.“\n\nPeníze samy o sobě nemusejí mít žádný vnitřní význam, nabývají však značně motivující síly, protože symbolizují mnoho nehmotných a nedefinovatelných cílů. Pro různé lidi a zároveň pro tutéž osobu v různé době hrají roli symbolu různým způsobem. Na základě svého výzkumu „blahobytných dělníků“ Goldthorpe a kol. zjistili, že plat je dominantním faktorem při výběru zaměstnavatele a úvahy o platu se zdají být nejmocnějším poutem spojující lidi a jejich současné zaměstnání.\n„Motivují peněžní stimuly lidi?“ Odpověď zní „ano“ v případě těch lidí, kteří jsou silně motivováni penězi a jejichž očekávání, že dostanou peněžní odměnu, jsou vysoká. Méně sebejistí lidé pravděpodobně nebudou na tyto stimuly reagovat, neboť neočekávají, že dosáhnou výkonu splňujícího podmínky pro přiznání daného peněžního stimulu. Vnější odměny mohou tedy narušit vnitřní zájem- ldé pracující pouze pro peníze mohou považovat své úkoly za méně příjemné a proto je možná nebudou plnit dobře. S určitostí můžeme tvrdit, že při zlepšování výkonu hraje roli množství faktorů a mnohé z těchto faktorů jsou vzájemně závislé. Za správných okolností můžou peníze přinést pozitivní motivaci, nejen proto, že je lidé potřebují a chtějí, ale také proto, že slouží jako vysoce hmatatelný nástroj uznání. Peníze mohou být také významným faktorem, který přitahuje lidé do organizace a jsou jedním z faktorů, které ovlivňují jejich setrvávání v organizaci. Naproti tomu však špatně vytvořený a špatně řízený systém odměňování může demotivovat.\n\nPlat patří k základním a nejzjevnějším motivům práce v zaměstnání v současných podmínkách. Různé formy a složky platu (základní plat, prémie, odměny, bonusy, provize) jsou označovány jako monetární pobídky a patří k hlavním motivačním nástrojům, jimiž vedoucí pracovník disponuje. Pro člověka má plat především instrumentální hodnotu umožňující mu pořízení si výrobků či služeb, o které má zájem. Peníze také rozšiřují možnosti společenských kontaktů a tím přispívají k uspokojování potřeb sounáležitosti (například členství v různých klubech, využívání služeb cestovních kanceláří). Za peníze lze také pořizovat výrobky a služby reprezentující statusové symboly úspěšného člověka, což souvisí s uspokojováním potřeby úcty. Výše platu bývá prostředkem uspokojování potřeby seberealizace, neboť člověku se může samotné vydělávání peněz stát cestou k naplňování jeho životních tužeb.\n"}
{"id": "1098038", "url": "https://cs.wikipedia.org/wiki?curid=1098038", "title": "Self-management", "text": "Self-management\n\nSelfmanagement je management sebe sama – schopnost plánovat, dodržovat plán, dodržovat termíny atd. Zaměřuje se na oblast vlastního zvládání každodenních povinností, úkolů a chování manažera, tedy člověka v řídící pozici. V rámci práce s lidmi a schopnosti rychle jednat a rozhodovat, má za úkol také zvládat přednostně sám sebe. Tedy korigovat vlastní chování a jednání za účelem dosažení co nejlepších výsledků pro všechny. To vše s sebou nese např. sebepoznání, rozhodování ve prospěch celku, organizace práce, životospráva, zvládání stresu apod. \nČlověk by se měl poznávat a zamýšlet nejen nad druhými, ale hlavně sám nad sebou. Impulzy k takovýmto úvahám jsou obvykle začátek nové životní fáze, změna zaměstnání, nespokojenost s každodenním stereotypem, nemoc, nevydařené vztahy atd. V takovýchto situacích se intuitivně ptáme kdo vlastně jsem? Co od sebe a od života chci? Zůstaňme u naší první důležité otázky kdo vlastně jsem? Odpověď se zdá být velmi jednoduchá, stačí zrcadlo a hned o sobě toho víme víc než dost. Nicméně v zrcadle nepoznáte jaké máte vlastnosti, zvyky, hodnoty, priority jak uvažujete a jak se chováte. Nechme tedy zrcadlo zrcadlem a vydejme se do svého nitra pomyslnou kamerou. Nečekejme, že tato výprava bude krátká, právě naopak musíme prozkoumat všechna zákoutí, jinak nemůžeme mapu nitra úspěšně dokončit. \n\nJiž od 21. století přestal být stres výjimkou a stal se součástí každodenního života lidí.\nV dnešním hektickém světě se už prakticky nedá přežít bez určité formy relaxace. Umění uvolnit se, zbavit se napětí, odpočinout si a znovu nabrat sil je nezbytnou součástí každého člověka. Manažer je denně vystaven určité formě stresu, a proto by měl využívat každé volnější chvíle k vlastnímu fyzickému i psychickému odpočinku. Anebo relaxační metodu využít přímo v „akci“ a předejít tak stresové reakci.\nSchopnost relaxace se rozvíjí na principech využití představivosti, pohybové aktivity a na předpokladu, že tělesná relaxace může vzhledem k propojení navodit relaxaci duševní.\nRelaxace dokáže vytvořit stav relativního klidu, odstranit napětí, zlepšit duševní kondici a odolnost proti zátěži. Především slouží pro manažery jako nástroj pro zlepšení psychických funkcí jako je koncentrace pozornosti, paměť, představivost, emoce a další. \n\nPouze málo jedinců vědomě zlepšuje svou pozornost, paměť, myšlení, představivost, či emoce. Většinou tomu dochází spíše spontánně a nevědomě, jelikož k vědomému rozvoji základních psychických funkcí je nutné mít dostatek sebekázně.\nPokud se lidské vědomí zaměřuje na nějaké podněty, jde o koncentraci pozornosti, která je nezbytná pro každou efektivnější činnost. Díky ní je člověk odolnější vůči rušivým vlivům a je schopen podávat větší výkon a ušetřit si tak čas.\n\nKoncentrace pozornosti znamená, že člověk současně vědomě vykonává pouze jednu činnost, pokud určitě činnosti nemá zautomatizovány. Je nezbytné dělat menší objemy činnosti, ale s maximálním nasazením a soustředěním. Dalšími nezbytnostmi jsou pravidelnost a rytmus a naučit se trpělivosti. Je potřeba si rozdělit dlouhodobé cíle na menší části, aby byl navozen pocit úspěchu častěji a tím byla podpořena motivace. Díky úspěchům je navozen pocit pohody a člověk se dovede hlouběji ponořit do své práce.\nPro správnou koncentraci pozornosti se člověk snaží vyvarovat negativním emocím, náladovosti a dennímu snění, které vedou k nesoustředěnosti a slouží jako úniková cesta od náročné či nezajímavé činnosti.\n\nJe možné si ji nacvičit pomocí již zmíněných relaxačních metod, ale také pomocí dalších odlišných postupů, např. hlasitá reprodukce textu, vyhledávání určitých písmen, využití smyslů pro představu vůní, chutí, obrazů, předmětů apod.\nVšechny druhy paměti je třeba trénovat a díky cvičení mozku zabránit jeho stárnutí. Využívá se různorodá pracovní činnost, vzdělávání se, cestování, četba, kulturní akce apod. Duševní prací je totiž zaměstnána jen jedna část mozku, a proto je třeba zakusit např. neurobních cvičení, kdy jsou využity naše smysly při neobvyklých situacích, kdy vyjdeme na chvíli z běžné denní rutiny. Stačí například jít do práce jinou cestou, než jsme zvyklí. Zvýší se tak odolnost buněk proti stárnutí.\n\nMentální mapy – nejsnadnější prostředek jak přepravovat informace díky vizuálnímu vnímání. Pomohou naučit se, přirozeným způsobem uspořádat a uskladnit informace. Už díky kreslení mentální mapy si člověk danou věc zafixuje.\nNejlepší je využívat co nejvíce smyslů k snadnějšímu uložení informací. Další důležitým krokem je opakování, aby se informace vryli do paměti dlouhodobé. Nesmí se však zapomínat na 10-15minutové pravidelné přestávky po 45 minutách, kdy mozek ztrácí koncentraci.\n\nMálokdo ví, jak postupovat při zlepšení kvality svého myšlení. Myšlenky by měly být řízeny, usměrňovány a nežádoucí odstraňovány. Nesprávné myšlenky mohou totiž svým vyčerpávajícím způsobem zmařit dosažení cíle. Mezi ně jsou řazeny např. přehnané obavy, denní snění, odbíhající myšlení, stereotypní myšlení, různé postoje či zaslepenost. Nežádoucí myšlenky je třeba si uvědomit, přerušit a nahradit je jinými pozitivními.\nV produktivní a tvůrčí práci od vzniku nápadu až k praktickému využití a ověření má představivost, fantazie a tvořivost velký význam.\nReceptivní forma představivosti se uplatňuje v relaxačních cvičeních, kdy spontánně proplouvají vědomím obrazy bez ovlivňování. Při aktivní formě jsou vědomě vybírány konkrétní představy a při tvůrčí představivosti se vytvoří jasná představa, která je postupně zostřena a nakonec je do ní vložena pozitivní energie.\nEmoce úzce souvisí s tím, o co se snažíme a jak se daří dosáhnout předsevzatých cílů. Mohou nastat pozitivní emoce při úspěchu a naopak frustrace při nezdaru. Negativní emoce jsou stresovou reakcí a mohou být zdrojem vnitřního napětí, interpersonálních konfliktů, proto je třeba naučit se je regulovat, zacházet s nimi a přiměřeně je vyjádřit.\n\nJe definován jako soubor postupů, doporučení a nástrojů pro plánování času za účelem zvýšení efektivnosti práce.\n\nHlavním cílem je vytěžit ze svého času co nejvíce, předcházet stresu a dostat se sebe v co nejkratším časovém úseku co nejvíce\n\nK dosažení co největší efektivity může napomoct těchto 10 pravidel:\n\nJe definován jako systém, který slouží ke vkládání důležitých informací, událostí, článků, nápadů či kontaktů a je schopný tyto informace bezproblémově a rychle získat zpět, pro využití k práci. Tvorba osobního informačního systému je pro každého člověka individuální.\n\nVybudování osobního informačního systému je v téhle době nezbytná činnost a není možné se jí vyhnout. Volba optimálního systému by měla vycházet z toho, jak mozek pracuje a co nejlépe odpovídat způsobu myšlení.\nZ anglického (mentalmaps) slouží jako nástroj pro analýzu určitého problému, definici témat či do jisté míry kreativní přemýšlení o různých věcech. Ve spojitosti s managementem bývá tato analýza často používána jako metoda pro řízení času, ovšem ne vždy je použita zcela správným způsobem.\n\nVelmi významnou složkou této analýzy je její komplexní pohled na téma, které chceme řešit – slouží jako první vhled, analytický nástroj sloužící k definici problému a tvorba uceleného pohledu. \n\nDalší významnou složkou myšlenkových map je jejich užití pro design činností založených na hodnotách. Díky komplexnímu pohledu umožňuje mapa možnost zasadit jednotlivé úkoly do časových rámců a proporcí.\nVyužití myšlenkové mapy není vhodné pro finální plánování (složitost implementace kalendáře, termínů, provádění delegace čí přesunů).\n\nDalší častou chybou je přílišné zobecnění myšlenkových map (je nutné ji využít pro zobrazení kratšího úseku (den).\n\nMyšlenkové mapy mají v time-managementu své nezastupitelné místo a jsou prospěšným nástrojem, díky kterému je možno předejít syndromu vyhoření. \n\nPokud chceme vytvořit určitý rytmus čtení a ušetřit čas, měli bychom vytvořit vhodné podmínky. Pro rychlé čtení odstranit všechny rušivé vlivy, na zlepšení rytmu čtení se uvolnit, omezit hluk, číst po úsecích.\nNejúčinnější forma čtení umožňující zapamatovat si co nejvíc informací je vnímání velkých úseků textu. Jde v něm o vnímání celého úseku nebo věty jediným pohledem, na místo abychom přemýšleli nad jednotlivými slovy. Je potřebné držet knihu dál od sebe, aby naše periferní vidění obsáhlo i slova na okraji stránky a především cvičit – kamkoliv jdeme, vezmeme si sebou něco na čtení a čteme různé druhy knih, abychom si obohatili slovní zásobu. Čím bohatší bude slovní zásoba, tím rychleji rozpoznáme jednotlivá slova a rychleji budeme číst. \n\nZákladní techniky superstudia, které výrazně urychlují učení a zlepšují výkon:\n- dostat se do nestresové zóny a optimálního nastavení těla i duše pro danou věc\n- absorbovat informace v simulované rytmické době \n- používat hudbu na zvětšení paměti, povzbuzovat mysl a její spojení s podvědomím\n- spojit celý mozek, emoce a představivost pro špičkový výkon\n- uvědomit si bloky učení a odstranit je \nSuperstudium umocňuje nový smysl vědomostí z perspektivy 21. století. \n\nŽivotospráva zahrnuje všechna rozhodnutí týkající se zdraví lidí (jednotlivců), je tak základním stavebním kamenem pro fyzickou i psychickou kondici. Pokud jsou tyto dvě věci v souladu, tak zvládání každodenního stresu, který lidskou populaci obklopuje, není žádný problém. Zahrnuje tělesné cvičení na udržení fyzické kondice a duševního zdraví. Podobný vliv má také strava, správná hygiena a vyhýbání se zdravotním rizikům, jako je kouření a konzumace alkoholu a podobných návykových látek.\nProto je správná životospráva velice důležitá v oblasti managementu. Každý člověk, pracující v této oblasti, každý den vyčerpává své síly, aby dosáhl cíle, který je nastaven a vyžadován. V oblasti lidských potřeb je velice známá Maslowova pyramida. Jsou zde ukotveny základní lidské potřeby, které by měly být splněny pro celkovou funkci lidského faktoru. Nejlepším ukazatelem dobré lidské kondice je však člověk sám. Proto by si měl každý člověk nastavit vlastní hranici všech těchto potřeb a navrhnout si sám vlastní vyhovující pravidla fungování.\n\nDuševní hygiena je v této oblasti velice důležitá. Deprese z nezvládání práce, neplnění daných cílů, nezvládání kolektivu, apod. Pro vyvarování se těmto vedlejším produktům mentální práce je potřebná relaxace. Každý člověk by si tak měl najít činnost, která ho zbaví každodenního stresu. Při těchto činnostech lidé zapomínají na problémy spojené s prací a neřeší tak své pracovní záležitosti v osobním volnu. Lepší komunikace a vzájemné vztahy na pracovišti, pomáhají také snížit hladinu stresu. Tito lidé ve vůdčím postavení, tak obrazně rozloží své břímě mezi ostatní. Ve skupině sdílejících lidí se těžké úkoly lépe zvládají. \n\nNavazujeme tam na zvládání tohoto stresu, který v mnoha případech má odeznít, jakmile se dostaneme do klidového stavu. Stres je pro lidi přirozený, pokud se jedná o stres nám prospěšný, který nás vybízí k lepším výkonům a objevuje se i v neočekáváných situacích spojených s radostí. Tento stres se nazývá eustres. Opakem tohoto stresu je pak distres, který pro tělo působí zátěžově a tedy negativně. Dříve nás stresovaly náročné a nebezpečné situace, ale dnes a denně se potkáváme se stresovými situacemi častěji. Může za to uspěchaná doba a v této době je potřeba rychle reagovat, přemýšlet tak, aby nenastaly chyby. A právě tento faktor se zásadním pro lidské vnímání stresu. Stres tedy neodejde hned, jak se daná situace vyřeší. Hned poté člověk čeká další podobnou situaci a možnost rizika selhání je tak stále na místě. \n\nNejedná se zde jen o stres vyvolaný pracovištěm nebo faktory v zaměstnání. Můžeme zde také hovořit o konfliktu sociálních rolí. Člověk jako lidská bytost zastává různé sociální role. V zaměstnání, v rodině, v okruhu přátel apod. Zde nastává konflikt. Množství těchto rolí může působit stresově. Lidé často přenáší problémy do okruhů, které se vymykají jejich působnosti. Nebo si roli často zamění v nevhodném okruhu lidí. \n\nZákladem zvládání konfliktu je rozpoznání jeho příčiny, ověření těchto příčin, stanovení řešení a následné ověření. Jde tedy o systematický postup, který je užitečný a nedovoluje tak dotyčnému propadnout zoufalství a následné frustraci. Přetrvávající konflikty se řeší o hodně hůře, než konflikty nové. Proto by každý nový konflikt měl být aktivně vyřešen hned na počátku. Při řešení konfliktu je zásadní snaha vcítit se do druhé osoby, přesně zjistit o co věcně jde, rozlišovat mezi podnětem ke konfliktu a jeho příčinnou, vyhnout se nátlaku a donucování, mluvit o sobě v 1. osobě jednotného čísla a snažit se najít řešení. Při přetrvávajícím konfliktu je vhodné vyhledat pomoc třetí osoby. \nNásledkem dlouhodobého neúspěchu nebo nedosažení plánovaného cíle se může u jedince objevit frustrace. Někdy tato frustrace přetrvává a neškodí jen postižené osobě, ale i lidem kolem. Frustrace, stejně jako stres, nemusí vždy znamenat negativní dopad. V případech, kdy je člověk frustrován nezdarem se tato frustrace může stát motivující. Postižená osoba se snaží překonat neúspěch tím, že se snaží vylepšit nadcházející výsledky a překonat tak sama sebe. Tzn. další vytyčené cíle plní s větší snahou tak, aby nemohl selhat. \n"}
{"id": "1098039", "url": "https://cs.wikipedia.org/wiki?curid=1098039", "title": "Friedrich von Weichs", "text": "Friedrich von Weichs\n\nFriedrich von Weichs (12. srpna 1832 Mnichov – 5. prosince 1873 Linec) byl rakouský šlechtic a politik z Horních Rakous, v 2. polovině 19. století poslanec Říšské rady.\n\nJeho otcem byl Clemens von Weichs. Friedrich byl rytmistrem v armádě.\n\nV únoru 1867 byl zvolen na Hornorakouský zemský sněm za velkostatkářskou kurii. Zemský sněm ho zvolil i do Říšské rady. Do vídeňského parlamentu se vrátil ještě v prvních přímých volbách roku 1873, kdy uspěl za městskou kurii, obvod Ried, Braunau, Mattighofen, Schärding atd. Poslancem ovšem byl jen krátce do své smrti v prosinci 1873. Politicky náležel k německým liberálům (centralistická a provídeňská tzv. Ústavní strana) a byl jejich předákem v Horních Rakousích.\n\nZemřel náhle v prosinci 1873 na mrtvici. Za svého života se profiloval antiklerikálně. Linecký biskup se podle zpráv tisku zdráhal poskytnout zesnulému církevní pohřeb. Biskup Franz Joseph Rudigier pak ale tyto informace popřel s tím, že o církevní zaopatření pohřbu nebylo požádáno.\n"}
{"id": "1098043", "url": "https://cs.wikipedia.org/wiki?curid=1098043", "title": "Límcovka měděnková", "text": "Límcovka měděnková\n\nLímcovka měděnková (\"Stropharia aeruginosa\") je jedlá houba z čeledi límcovkovitých. Nejčastěji se vyskytuje na tlejícím dřevě jehličnatých stromů.\n\nKlobouk je 25 - 80 milimetrů široký, v mládí polokulovitý, později ploše vyklenutý až plochý, pokrytý slizem, v němž jsou vidět bílé šupinkaté zbytky plachetky. V mládí je měděnkově zelený až modrozelený, na okraji bíle šupinkatý. Později se barva na temeni začne měnit do okrova. \n\nLupeny jsou vysoké 5 - 9 milimetrů, velmi husté, v mládí bělavě okrové, v dospělosti fialově šedé až fialově hnědé. Ostří lupenů je bělavé. \nTřeň je vysoký 40 - 100 milimetrů a tlustý 4 - 10 milimetrů, zbarvený podobně jako klobouk. Je slizký a posetý drobnými bílými šupinkami. Nahoře nese prstenec, který je kožovitý, vláknitě blanitý a záhy olysává.\n\nDužnina klobouku je bílá, měkká, ve třeni nazelenalá. Má slabě nahořklou chuť a nepříjemnou vůni.\n\nVýtrusy mají vejčitě elipsoidní tvar, hladký povrch a hnědavou barvu. Výtrusy obsažené v purpurově hnědém výtrusném prachu jsou velké 7 – 9 x 4 – 5 mikrometrů.\n\nNejhojněji se límcovka vyskytuje koncem září. Nalézt ji však můžeme od července do začátku listopadu, a to zejména na tlejícím dřevě jehličnatých stromů v lesích, parcích a na tlející slámě. Vyhledává vlhké prostředí a chudší půdy. Vyskytuje se samostatně i ve skupinkách.\n\nJe rozšířena v celém mírném pásu severní polokoule.\n\nMůže být zaměněna za límcovku modrou (\"Stropharia caerulea\"), jejíž mladé plodnice jsou často těžko odlišitelné. Límcovka modrá však nemá prstenec, nebo ve velmi málo vyvinuté formě.\n\nAč málokterá houba vypadá jedovatěji a nepoživatelněji, jedná se o jedlou houbu, kterou lze použít do směsí či na nakládání.\n\n"}
{"id": "1098045", "url": "https://cs.wikipedia.org/wiki?curid=1098045", "title": "Sportovní svaz", "text": "Sportovní svaz\n\nSportovní svaz popř. sportovní federace či sportovní unie je dobrovolné sdružení fyzických i právnických osob (oddílů, klubů atd.), s celostátní působností. Hlavní činností sportovního svazu je řízení a organizace činnosti v příslušné sportovní disciplíně nebo odvětví v rámci daného státu, hájit zájmy sdružených sportovních klubů a zabezpečit národní reprezentaci v daném sportovním odvětví. Od běžného sportovního spolku se liší především celostátní působností, koordinační i regulační činností a členstvím v evropských a světových sportovních federacích.\n\nČeské sportovní svazy jsou vesměs sdruženy v rámci České unie sportu (dříve Český svaz tělesné výchovy, ČSTV).\n"}
{"id": "1098052", "url": "https://cs.wikipedia.org/wiki?curid=1098052", "title": "Leonard Wężyk", "text": "Leonard Wężyk\n\nLeonard Wężyk (1816 Kotlice – 5. ledna 1876) byl rakouský politik polské národnosti z Haliče, v 2. polovině 19. století poslanec Říšské rady.\n\nStudoval práva v Krakově a Vratislavi. Později převzal správu rodinného panství Paszkówka.\n\nV roce 1861 a opět roku 1867 byl zvolen na Haličský zemský sněm za velkostatkářskou kurii, obvod Krakov. Zemský sněm ho roku 1861 zvolil i do Říšské rady, v níž poprvé složil poslanecký slib 11. května 1861. Opětovně byl zemským sněmem do Říšské rady delegován roku 1867, ale rezignoval v roce 1869 během přestávky mezi IV. a V. zasedáním parlamentu. Opět se do vídeňského parlamentu vrátil v prvních přímých volbách roku 1873, kdy uspěl za velkostatkářskou kurii v Haliči. Slib složil 10. listopadu 1873 a zasedal zde až do své smrti roku 1876.\n"}
{"id": "1098053", "url": "https://cs.wikipedia.org/wiki?curid=1098053", "title": "VEDA", "text": "VEDA\n\nVEDA ( \"VEDA, vydavateľstvo Slovenskej akadémie vied\", v letech 1943–1953 \"Vydavateľstvo Slovenskej akadémie vied a umení\", v letech 1953–1973 \"Vydavateľstvo Slovenskej akadémie vied\") je účelové nakladatelství Slovenské akademie věd, které „publikuje nejvýznamnější výsledky vědeckovýzkumné činnosti ve vědách o neživé a živé přírodě i v oblasti společenských věd.“\n\nVEDA vznikla původně v roce 1943 jako součást Slovenské akademie věd a umění. Od roku 1953 se datuje oficiální vznik pod názvem „Vydavateľstvo Slovenskej akadémie vied“. Během prvních let své existence se Veda zaměřovala zejména na společenské vědy, postupně rostl podíl přírodních a vědeckých titulů. Od 2. července 1973 se název změnil na „VEDA, vydavateľstvo Slovenskej akadémie vied“. V osmdesátých letech 20. století Veda vydávala ročně kolem 75-80 titulů. Za období 1953 až 1980 to představuje 2116 knižních titulů a celkový náklad 4,102 milionu kusů. Do roku 2004 se počet knih zvýšil na téměř 3500 a do roku 2014 na více než 5000.\n\nV roce 2000 se Veda sloučila s organizací „Polygrafia vedeckej literatúry a časopisov SAV“.\n\n\n"}
{"id": "1098059", "url": "https://cs.wikipedia.org/wiki?curid=1098059", "title": "Ostravská dílčí pánev", "text": "Ostravská dílčí pánev\n\nOstravská dílčí pánev (ODP) tvoří společně s petřvaldskou dílčí pánví ostravskou část Ostravsko-karvinské uhelné pánve (OKR), která je součástí české části Hornoslezské uhelné pánve. Ostravskou a petřvaldskou dílčí pánev odděluje michálkovická porucha.\n\nKarbonský útvar s uhelnými slojemi (produktivní nebo uhlonosný karbon) je z hlediska stratigrafického (popis vrstev) tvořen dvěma souvrstvími, a to ostravským a karvinským. Stáří karbonu se odhaduje na 300–350 miliónů let. Dosahuje celkové mocnosti kolem 4 000 m, z čehož připadá 2 800 m na ostravské (starší) souvrství.\n\nVrstvy produktivního karbonu hornoslezské pánve jsou uvnitř spojnice míst Albrechtičky–Hlučín–Pyskowice–Tarnowskie Góry–Zᶏbkowice–Krzeszowice–Wieliczka. Mezi Wieliczkou a Albrechtičkami produktivní karbon padá pod příkrov vnějšího flyše. Severní okraj příkrovů je v linii Wieliczka–Woźniki–Andrychów–Mazanowice–Louky–Horní Suchá–Hrabová–Albrechtičky.\n\nZ celé takto vymezené plochy o ploše cca 6 500 km², připadá v ČR kolem 1000 km² území, které říkáme OKR, (kdysi rozděleno na OKR a PTR (Příborsko – Těšínský revír)), včetně průzkumných polí Václavovice, Příbor – západ, východ a sever, Žukov 1 a 2 a Zábřeh (v Ostravě).\n\nProduktivní karbon OKR začíná svrchní vrstvení plochou Štúrova mořského patra. Název produktivní karbon není tedy u nás synonymem pro svrchní karbon, protože ten začíná pod Štúrovým mořským patrem, u kyjovického obzoru Kyjovických vrstev.\n\nOstravské souvrství začíná jako litostratigrafická jednotka svrchní vrstvení plochou Štúrova mořského patra a končí u spodní plochy prvého slepence až pískovce smývajícího sloj Prokop nebo jalovinu v jejím okolí. Dělíme je odspodu vzhůru na pět litostratigrafických jednotek-vrstvy petřkovické (spodní a vrchní), hrušovské (spodní a vrchní), jaklovecké, porubské a vrstvy sloje Prokop, (vrstvy petřkovické-porubské patří do Namuru A, vrstvy sloje Prokop patří již do Namuru B. Mezi vrstvy hrušovské a jaklovecké se klade hranice spodního a svrchního ostravského souvrství. Provozně začíná ostravské souvrství v počvě sloje Fany cca 115 m nad Štúrovým mořským patrem a končí ve svrchní ploše Gaeblerova mořského patra.\n\nUvedená pouze petrografie a uhlonosnost.\n\n\"Petrografie:\"\n\n1. Slepence – nemají valouny větší než 10 cm. Valounovým materiálem slepenců je z 80–90 % mléčný křemen, zbytek jsou černé lydity, kvarcity a grafitické nebo chloriticko-sericitické fylity.\n\n2. Pískovce – tvoří 40–60 % všech vrstev ostravského souvrství, jsou většinou jemnozrnné (až 65 % křemene, až 15 % živců, kvarcitové a jiné úlomky, až 30 % jílovito-karbonátové hmoty).\n\n3. Karbonátové pískovce – mají kolem 10 % karbonátů, většinou pelitomorfních a na tmel vázaných. Z výše uvedených 10 % je zastoupen asi z 60 % dolomit, z 30 % ankerit a jen z 10 % kalcit.\n\n4. Prachovce – mají 15–20 % slíd, 15–20 % křemene a nad 50 % jílových minerálů. Mořské sedimenty jsou bohaté na illit, sladkovodní na kaolinit.\n\n5. Brouskovité horniny – jsou nejčastěji světle hnědošedé nebo světle žlutošedé prachovce až jílovce celistvého vzhledu a lasturnatého lomu, často s rozmanitým zvrstvením černě zvýrazněným jemným nánosem rostlinné drtě.\n\n6. Pelosiderity – jsou hlavně v mořských jílovcích a to nejčastěji jako kokrece, méně jako pásky. V uhlí jsou jako proplástky, výjimečně znemožňují svým množstvím a tvrdostí dobývání sloje (toto je známo například z dolu Hubert, sloj Otakar).\n\n\"Uhlonosnost:\"\n\nPři mocnosti 2 800 m na západě OKR obsahuje ostravské souvrství kolem 100 slojí, které byly průběžně nebo místně rubány a celková mocnost uhlí se pohybovala kolem 63,5 m (bez téměř 3 m mocné sloje Prokop). Téměř 53 % rubaných slojí mělo mocnost 0,5–0,7 m a téměř 22 % rubaných slojí mělo mocnost 0,7–0,9 m.\n\nAbsolutní uhlonosnou na západě OKR je (byla) 3,6 % pro sloje od mocnosti 5 cm výše, relativní 2,6 % (sloje mocnější než 0,4 m).\n\nÚdaje o uhlonosnosti mají pouze informativní charakter, neboť uhlonosnou se mění od místa k místu ve shodě s nepravidelností v plošném i časovém vývoji cyklů.\n\nHorní hranice petřkovických vrstev je litostratigraficky i provozně stejná (svrchní plocha hlavního brousku), oproti tomu spodní hranice je pouze litostratigrafická (Štúrovo mořské patro), protože provozně začínají petřkovické vrstvy až první dobývanou slojí OKR – Fany. Petřkovické vrstvy lze dělit na spodní a svrchní.\n\n\"Mocnost a písčitost: \"mocnost petřkovických vrstev je v průměru 700 m\", \"z toho připadá na spodní 240 m a na svrchní 460 m. Zřetelné je snižování mocnosti směrem na východ a naopak stálost mocnosti v jihojihozápadním směru. Písčitost petřkovických vrstev se odhaduje na 50–60 %. U Ostravy je možné pozorovat nárůst písčitosti obecně směrem k okrajům dílčí pánve.\n\n\"Uhlonosnost: \"V petřkovických vrstvách je v OKR cca 30, které byly průběžně nebo místně rubané sloje s mocností dobývaného uhlí kolem 21 m. Absolutní uhlonosnost je v OKR asi 3,3 %, relativní asi 2,5 %.\n\nHrušovské vrstvy začínají litostratigraficky i provozně svrchní plochou hlavního brousku a jsou litostratigraficky ukončené svrchní plochou mořského patra sloje Enna, provozně jsou ukončeny v počvě sloje Leopold. Hrušovské vrstvy jsou rozděleny na spodní a svrchní tzv. hrušovskou bezeslojnou partií. Litostratigraficky jsou rozděleny svrchní plochou mořského patra sloje Františka, provozně pak v počvě první rubatelné sloje nad bezeslojnou partií, obvykle to bylo ve sloji Zdeněk. Druhá bezeslojná partie je při horní hranici hrušovských vrstev a zabírá komplex mořského patra sloje Enna.\n\n\"Mocnost a písčitost: \"mocnost hrušovských vrstev je v průměru 970 m, z toho spodní 370–440 m a svrchní 530–600 m. Písčitost hrušovských vrstev je asi 50 %.\n\n\"Uhlonosnost: \"V hrušovských vrstvách je v OKR zhruba 38, které byly průběžně nebo místně rubané sloje s celkovou dobývanou mocností asi 18 m. Z toho je asi 17 slojí s celkovou mocností dobývaného uhlí kolem 10 m ve spodních hrušovských vrstvách. Absolutní uhlonosnost vrstev v OKR je asi 3,2 %, relativní asi 2,1 %.\n\nJaklovecké vrstvy začínají litostratigraficky svrchní plochou mořského patra sloje Enna a končí svrchní plochou mořského patra sloje Barbora, provozně pak začínají v počvě sloje Leopold nebo jí ekvivalentní a končí počvou sloje Mohutná nebo jí ekvivalentní. Jedná se o první část ostravského souvrství, která byla hornicky otevřena jak v ostravské tak i petřvaldské dílčí pánvi.\n\n\"Mocnost a písčitost\": Mocnost jakloveckých vrstev je v ostravské dílčí pánvi 500–525 m. Písčitost je v OKR kolem 50 %.\n\n\"Uhlonosnost: \"V jakloveckých vrstvách je cca 17, které byly průběžně nebo místně rubané sloje s mocností dobývaného uhlí asi 13 m. Absolutní uhlonosnost vrstev v OKR je asi 4,5 %, relativní 3,7 %.\n\nPorubské vrstvy začínají litostratigraficky ve svrchní ploše mořského patra sloje Barbora, provozně v počvě sloje Mohutná. Jejich litostratigrafická i provozní horní hranice je svrchní plocha Gaeblerova mořského patra, v ostravské dílčí pánvi jsou vrstvy zachovány pouze jako denudační zbytek.\n\n\"Mocnost: \"Mocnost porubských vrstev nelze na ostravsku měřit, jelikož se zachovaly pouze v denudačních zbytcích, ovšem podle mocnosti v okolí Orlové a hlubinných vrtů na Karvinsku, lze odvodit, že mocnost na ostravsku byla kolem 850 m.\n\n\"Uhlonosnost: \"V porubských vrstvách je v OKR asi 16, které byly průběžně nebo místně rubané sloje (na Ostravsku asi 11) s mocností rubaného uhlí asi 11,5 m. Absolutní uhlonosnost porubských vrstev je asi 3,5 %, relativní 2,2 %.\n\n\n"}
{"id": "1098061", "url": "https://cs.wikipedia.org/wiki?curid=1098061", "title": "Mistrovství světa juniorů v orientačním běhu 1997", "text": "Mistrovství světa juniorů v orientačním běhu 1997\n\n8. Mistrovství světa juniorů v orientačním běhu proběhlo v Belgii ve dnech 7. až 13. července 1997. Centrum závodů JMS bylo poblíž obce Leopoldsburg, které leží v provincii Limburk.\n\n"}
{"id": "1098074", "url": "https://cs.wikipedia.org/wiki?curid=1098074", "title": "Liberland", "text": "Liberland\n\nLiberland, oficiálně Svobodná republika Liberland, je částečně uznaný mikrostát, formálně vyhlášený v dubnu 2015 Vítem Jedličkou, na ploše cca 7 kilometrů čtverečních mezi Chorvatskem a Srbskem na západním břehu Dunaje, poblíž obcí Zmajevac (Chorvatsko) a Bački Monoštor (Autonomní oblast Vojvodina, Srbsko) na levém břehu Dunaje v centru Balkánského poloostrova. Liberland sousedí s Chorvatskem a Srbskem. Prezidentem byl Vít Jedlička zvolen svou matkou a svým dobrým přítelem, nicméně sám se voleb neúčastnil.\n\nLiberland zatím nebyl uznán jiným svrchovaným státem, ani mezinárodním společenstvím (ať už OSN, či EU).\n\nV roce 2017 navázal Liberland strategické partnerství se Somalilandem, jenž roku 1991 vyhlásil svou nezávislost na Somálsku. Liberland a Somaliland podepsaly v září 2017 \"Memorandum o porozumění\" s příslibem upevnění vztahů a spolupráce v oblasti technologií, energetiky a bankovnictví.\n\nNa některých mapách je toto území označeno jako Gornja Siga. Oblast Siga leží v prostoru, kde se vlivem pohybu říčního koryta proměnila faktická hranice mezi chorvatským a srbským břehem Dunaje. V dokumentech z přelomu 20. a 21. století je označována jako srbská územní kapsa o rozloze cca 650 hektarů.\n\nOblast má kolem 7 km² a je především pokryta lužními lesy, které obhospodařuje chorvatská lesní správa. V místě nejsou žádní stálí obyvatelé. V místě se nacházela přes 30 let opuštěná budova, která byla v roce 2017 zničena. Přístupové cesty jsou ve velmi špatném stavu. Součástí území je Ostrov Siga na Dunaji.\n\nJediné pobřeží Liberlandu tvoří Dunaj, mezinárodní vodní cesta garantující volný přístup k Černému moři několika vnitrozemským státům. Zbytek oblasti je ohraničen převážně slepým ramenem Dunaje.\n\nDo 19. století se území Liberlandu na mapách objevovalo na pravém břehu Dunaje. \n\nZatímco Srbsko považuje za mezinárodní hranici současné koryto Dunaje, Chorvatsko trvá na vymezení podle historických hranic katastrů zdejších obcí, přičemž tyto hranice fixují původní trasu toku Dunaje a ve většině případů zasahují i na východní břeh Dunaje. Oblast Siga je opačným příkladem, protože leží na západním břehu a podle chorvatského výkladu (historické katastrální hranice) náleží Srbsku, zatímco podle srbského pojetí (stávající koryto řeky) Chorvatsku.\n\nPodle Jedličky si díky hraničnímu sporu mezi Chorvatskem a Srbskem tuto oblast podél západního břehu řeky Dunaje nenárokuje Chorvatsko, Srbsko ani žádný jiný stát a jedná se tak podle něho o \"terra nullius\", neboli zemi nikoho. Jedlička 13. dubna 2015 v této oblasti vyhlásil stát Liberland. Hranici definoval tak, aby nezasahovala do území Chorvatska ani Srbska. Chorvatské ministerstvo zahraničních věcí komentovalo aktivity okolo Liberlandu slovy . Dle informací Parlamentních listů Srbsko vydalo oficiální stanovisko, v němž uvádí V červnu 2015 chorvatské ministerstvo zahraniční uvedlo, že území bude předmětem delimitace státních hranic, v rámci které připadne Chorvatsku či Srbsku, a tedy nejde o terra nullius.\n\nExistují dva mezinárodně uznávané suverénní státy s menší rozlohou, než jakou si nárokuje Liberland, a to Vatikán a Monako. Stejnou velikost jako Liberland má Gibraltar, který není suverénním státem.\n\nMottem Liberlandu je Jedlička uvedl, že \n\nObčanství Liberlandu bylo možno získat za „10 000 zásluh“ (merit), a to buď prací pro něj, nebo jejich zakoupením v poměru 1 zásluha za 1 dolar.\n\nLiberland hned v prvních dnech pronikl i do zahraničních médií. Liberland se dostal i do českého politicko-satiristického pořadu Kancelář Blaník v dílu LiberRath.\n\nNa počátku května chorvatská policie zesílila v okolí Liberlandu hlídky a nasadila čluny, aby zabránila vstupu osob do oblasti. V sobotu 9. května byl Jedlička společně s tlumočníkem Svenem Sambunjakem zatčen chorvatskou policií při pokusu o vstup na území Liberlandu. Noc z 9. na 10. května strávil v cele. Jako důvod zatčení je uváděno překročení hranic Evropské unie mimo vyznačený přechod z Chorvatska do Srbska podobně jako u jiných dříve pokutovaných osob. Jedlička byl 10. května v odpoledních hodinách propuštěn. Soud za nelegální přechod hranic směrem ven vyměřil pokutu 1 200 kun (přibližně 4 300 Kč). Jedlička zaplatil kauci a odvolal se k vyššímu soudu.\n\n25. září 2017 Liberland úspěšně zahájil proces vzájemného uznání a spolupráce s neuznaným státem Somaliland. Viceprezident Somalilandu Ismail, ministr obchodu Mohamed, liberlandský ministr protokolu Abbasi a prezident Liberlandu Jedlička podepsali v přístavním městě Berbera Memorandum o porozumění mezi vládami Somalilandu a Liberlandu. Ustavili také komisi pro řešení společných problémů v oblasti technologie, energetiky a bankovnictví. Obě země se rovněž dohodly na spolupráci a podpoře během procesu vzájemného uznání a na mezinárodních frontách.\n\n\n\n"}
{"id": "1098075", "url": "https://cs.wikipedia.org/wiki?curid=1098075", "title": "Mravokárné románky", "text": "Mravokárné románky\n\nMravokárné románky jsou souborem krátkých povídek Jakuba Arbese, které vycházely nejdříve časopisecky v letech 1876 – 1880. Knižně pak vyšly pospolu roku 1880.\n\nSpisovatel se zde kriticky vyjadřuje k příkladným měšťáckým ctnostem, jako jsou dobročinnost, pracovitost, cudnost, dobrotivost a další. Tyto ctnosti autor vykresluje na jednotlivých charakterech, které ovšem takovéto příkladné jednání ke štěstí a životnímu naplnění nevede, nýbrž každý z hrdinů končí tragicky. Všechny vylíčené životní osudy jsou záměrně vyostřeny a daná ctnost je u hrdinů vytažena nad míru, čímž spisovatel dosahuje větší efektivity, především v poukázání na pokrytectví měšťanské společnosti, která právě tyto ctnosti v přehnané míře vštěpuje dětem, okolí atp.\n\nPovídky jsou psány v duchu realismu. Svým důrazem na všednost, na lineárnost jednotlivých osudů, které bez romantických afektů a dramatických zvratů, končí prostým stářím, potažmo smrtí, dovádí autor realismus do do té doby nebývalé podoby. \n\n\n"}
{"id": "1098076", "url": "https://cs.wikipedia.org/wiki?curid=1098076", "title": "Panna Stázička neboli Buď ctnostná i cudná!", "text": "Panna Stázička neboli Buď ctnostná i cudná!\n\nPanna Stázička neboli Buď ctnostná i cudná! je název povídky ze souboru Mravokárné románky Jakuba Arbese. V této povídce (stejně jako v ostatních ze souboru) autor zachycuje nesmyslnost přehnaného lpění na měšťáckých ctnostech tehdejší společnosti.\n\nPříběh pojednává o dívce Stázičce. Ta se narodí do puritánské rodiny, která při výchově hledí především na cudnost své jediné dcery. Tato ctnost je ještě hlouběji dívce vštěpena, když dospívá na samotě u faráře. V čase své dospělosti se Stázička vrací jako krásná mladá žena do svého rodného města, avšak vlivem výchovy je velmi stydlivá a ve vztahu k mužům ostýchavá. Z toho důvodu se nakonec nenajde jediný muž, jenž by Stázičku pojal za manželku. Ta nakonec končí svůj život jako zklamaná stará panna.\n"}
{"id": "1098080", "url": "https://cs.wikipedia.org/wiki?curid=1098080", "title": "Pinský rajón", "text": "Pinský rajón\n\nPinský rajón (bělorusky \"Пінскі раён\", ukrajinsky \"Пінський район\", rusky \"Пинский район\") je územně-správní jednotkou na jihu Brestské oblasti v Bělorusku. Administrativním centrem rajónu je město Pinsk (bělorusky \"Пінск\", rusky \"Пинск\").\n\nRajón zaujímá rozlohu necelých 3 253 km². Hlavní řekou Pripjať se svými přítoky Bobryk, Vislica, Jaselda, Mjeračanka, Pina a Styr. Rajónem prochází Ahinský a Dněpersko-bugský kanál. Hlavními jezery jsou Haradziščynskaje, Končickaje a Sjemichovickaje. V rajónu se rozkládá Pahostaŭská nádrž.\n\nPinský rajón se nachází v jihovýchodní části oblasti. Na východě hraničí s Luniněckým rajónem, na jihovýchodě se Stolinským rajónem, na jihu se Zaričněnským rajónem na Ukrajině, na západě s Ivanaŭským rajónem a na severu Ivacevickým a Hancavickým rajónem. Délka rajónu od severu k jihu je 64 km a od západu na východ 50 km. V roce 2004 žilo v rajónu 58 200 obyvatel. Rajónem je rozdělen na 1 possovět (městské sídlo Lahišyn) a 24 selsovětů (venkovských rad).\n\nRajón se vyznačuje značnými ložisky rašeliny, křídy, písku a jílu.\n\nVětšina plochy rajónu leží na území Pripjaťského Polesí, západní část je součástí Zaharoddzecké planiny. Povrch je převážně plochý a bažinatý. Celkem 75 % území rajónu leží pod hranicí 150 m nad mořem, 15 % v nadmořské výšce mezi 150 a 160 m. Nejvyšší bod, který měří 174 m, se nachází 2 km jižně od obce Mjerčycy). Nejnižší bod leží v nadmořské výšce 130 m. Podle tektonického složení spadá rajón pod Poleské sedlo. \n\nK minerálům, které se v oblasti nalézají, patří rašelina, jíl, hlína, písek a křída. Je známo 68 ložisek rašelinišť s celkovými zásobami 2 700 000 000 m³, v přepočtu 308 000 000 tun. Mezi nejvýznamnější naleziště rašeliny patří Haradziščynská bažina, Chvaraščanská bažina, bažiny Dubnik, Žuk a Damašničy, Lipavacká bažina a Pantaljevacká bažina (všechny bažiny patří do Pinských bažin). Čtyři ložiska jílu a hlíny s ložisky 4 700 000 m³, kde k největším patří Pljantaŭskaje, Pasjeničskaje a Vjaljesnickaje. Tři ložiska písku se rezervami 1 100 000 m³ (k největším zásobám patří Mjerčyckaje bažiny). \n\nNa území Pinského rajónu byly nalezeny i ložiska sapropelu a bláta.\n\nRajón patří k Pinskému zemědělsko-klimatickému rajónu. Průměrná teplota v lednu činí -5.2 °C, v červenci 18.6 °C. Spadne 573 mm srážek za rok. Vegetační období trvá 201 dnů. Řeky v Pinském rajónu patří do povodí Pripjatě. Mezi hlavní pravostrannými přítoky Pripjatě na území rajónu jsou Styr, Haryň, Scviha, Uborť a mezi levostranné přítoky patří Pina, Jasjelda a Bobryk.\n"}
{"id": "1098081", "url": "https://cs.wikipedia.org/wiki?curid=1098081", "title": "Leopold Lahola", "text": "Leopold Lahola\n\nLeopold Lahola (vlastním jménem Leopold Arje Friedmann, hebr.\n – Arje Lahola) (30. ledna 1918, Prešov – 12. ledna 1968, Bratislava) byl slovenský dramatik, prozaik, scenárista a filmový režisér, jeden z průkopníků izraelské kinematografie.\n\nAčkoliv dětství prožil na Oravě, vzdělání získal na gymnáziu a později na Filozofické fakultě Univerzity Komenského v Bratislavě. Taktéž absolvoval soukromé hodiny u významného slovenského malíře Jána Mudrocha. Jeho vzdělávání překazila Druhá světová válka, během níž musel pro svůj židovský původ studium ukončit. Aktivně se účastnil bojů jako voják, později byl internován v pracovním táboře v Novákách, během Slovenského národního povstání bojoval u Telgártu, kde byl raněn, a do konce války působil už jen jako válečný zpravodaj a redaktor. Po konci války pracoval jako šéfredaktor periodika \"Bojovník\", jehož redakci vedl do roku 1946.\n\nKvůli ideologicky motivované kampani, rozpoutané kvůli existencialistickému pozadí hry \"Atentát\" v roce 1949 odešel do Izraele. Později zakotvil v NSR, kde režíroval a psal scénáře, divadelní a televizní hry. V politicky uvolněných 60. letech 20. století navštívil vlast, ale v roce 1968 nečekaně zemřel.\n\nUž během středoškolského studia přeložil výběr z novohebrejské poezie. Ještě pod vlastním jménem se věnoval psaní a překládání poezie, později přešel k psaní a inscenování divadelních her. Od roku 1945 používal pseudonym Lahola. Koncem 40. let 20. století patřil k renomovaným dramatikům. Scenáristicky se podílel na několik filmech. V 60. letech 20. století mohl v ČSSR znovu publikovat, natočil nový film \"Sladký čas Kalimagdory\" podle utopického románu Jana Weisse \"Spáč ve zvěrokruhu\". Těsně po jeho dokončení v Bratislavě zemřel na v pořadí třetí srdeční infarkt. Leopold Lahola se věnoval i psaní prózy, která vyšla v roce 1968 pod názvem \"Posledná vec\" podle stejnojmenné povídky v tomto výběru.\n\n\n\n\nLeopold Lahola byl v roce 1991 in memoriam vyznamenán Řádem Tomáše Garrigua Masaryka III. třídy.\n"}
{"id": "1098085", "url": "https://cs.wikipedia.org/wiki?curid=1098085", "title": "Kostel svatého Ondřeje (Hodslavice)", "text": "Kostel svatého Ondřeje (Hodslavice)\n\nKostel svatého Ondřeje je sakrální stavba v Hodslavicích na severní Moravě na pomezí Moravskoslezského a Zlínského kraje. Kostel je dřevěný, postavený roku 1551 v gotickém slohu. Během 17. a 18. století k němu přibyla empírová přístavba. Edikulový oltář byl vytvořen na přelomu 16. a 17. století. V kostele se též nachází kopie Hodslavické madony, jejíž originál – vytvořený během 15. století – je ovšem uložen jinde. Objekt je nejstarším kostelem na území Moravskoslezského kraje.\n\nObjekt je chráněn coby kulturní památka České republiky.\n\nPrvní sakrální stavba v obci byla postavena ve 14. století z daru vrchnostenskou nadací. Farnost byla zřízena kolem roku 1383. Podle údajů v olomoucké kapitule je zpráva z roku 1419, v níž je zmíněn hodslavský farář Mikš.\n"}
{"id": "1098087", "url": "https://cs.wikipedia.org/wiki?curid=1098087", "title": "Jurij Jechaňurov", "text": "Jurij Jechaňurov\n\nJurij Ivanovič Jechaňurov, ukrajinsky Юрій Іванович Єхануров (* 23. srpen 1948, Belkaši) je ukrajinský politik burjatského původu. Vystudoval stavební inženýrství v Kijevě, kde se usadil natrvalo. Zastával nejrůznější funkce ve stavebních podnicích. V letech 2005-2006 byl premiérem Ukrajiny, v letech 2007-2009 ministrem obrany (v druhé vládě Julie Tymošenkové). Roku 1997 byl též krátce ministrem průmyslu ve vládě Pavla Lazarenka. V letech 1994-1997 řídil Fond národního majetku (Фонд державного майна України), který organizoval ukrajinskou privatizaci. Je členem středopravé strany Naše Ukrajina (Наша Україна).\n\n"}
{"id": "1098088", "url": "https://cs.wikipedia.org/wiki?curid=1098088", "title": "Kostel svatého Urbana (Bystré)", "text": "Kostel svatého Urbana (Bystré)\n\nKostel svatého Urbana je římskokatolický kostel v obci Bystré, kde je nejstarší dochovanou historickou památkou.\n\nPřesné datum postavení kostela není známo. Kostel snad nechala vystavět ve druhé polovině 14. století zeměpanská rodina Soósovců. V roce 1490 byl kostel rozšířen o presbytář. V první polovině 19. století byla přistavěna sakristie. Na kostele byly provedeny ve 20. století rozsáhlejší opravy, při kterých v roce 1914 byla odstraněna šindelová střecha a nahrazena plechovou krytinou. V kostelní věži jsou umístěny dva zvony (větší sv. Urban, menší sv. Jan Křtitel) pocházející z roku 1921, které nahradily původní zvony z roku 1636. Tyto zvony byly v roce 1917 zrekvírovány pro vojenské účely. V neogotické arše se na hlavním oltáři nachází pozdněgotická reliéfní scéna Korunování Panny Marie s plastikami sv. Petra a sv. Pavla v bočních nikách. Jde o polychromované dřevořezby vyhotovené kolem roku 1500. Autorství se připisuje prešovskému řezbáři Janu Weissovi.\n\n"}
{"id": "1098089", "url": "https://cs.wikipedia.org/wiki?curid=1098089", "title": "Alton (Utah)", "text": "Alton (Utah)\n\nAlton je město v okrese Kane County ve státě Utah ve Spojených státech amerických. V roce 2012 zde žilo 118 obyvatel. S celkovou rozlohou 1 km byla hustota zalidnění 120 obyvatel na km.\n"}
{"id": "1098091", "url": "https://cs.wikipedia.org/wiki?curid=1098091", "title": "Antoniánský řád svatého Hormisdase chaldejského ritu", "text": "Antoniánský řád svatého Hormisdase chaldejského ritu\n\nAntoniánský řád svatého Hormisdase chaldejského ritu (latinsky \"Ordo antonianus Sancti Hormisdae chaldeorum\") je mužský katolický řeholní řád, jehož zkratkou je O.A.O.C..\n\nŘád byl založen roku 1808 v Alqoshu opatem Gibrailem Danbo s podporou Yohannana Hormizda, chaldejského biskupa Mosulu a budoucího patriarchy Babylónu.\n\nZakladatel žil od roku 1827 do roku 1830 v Římě, a v tomto období získal první schválení svého kláštera; a další schválení získal roku 1840 opat Hanna Gerra, nástupce Danba. \n\nPo smrti zakladatele se jeho mniši rozptýlili: komunita byla reorganizována biskupem Amádíje Yosepem Audo, který poslal svého zástupce do Říma aby požádal o schválení řádu, které bylo uděleno 26. září 1845. \n\nV polovině 20. století, v důsledku složitých politických okolností, se řád rozpadl. Klášterní život byl obnoven roku 1962 znovuotevřením noviciátu v Bagdádu.\n\nŘád se věnuje kněžské službě ve farnostech, v misiích, výuce a péči o sirotky; učinily významný přínos zachování chaldejského ritu a sblížení nestoriánů ke katolicismu.\n\nDnes se nacházejí v Iráku, Íránu, Sýrii, Libanonu a USA; generální sídlo se nachází v konventu Saint-Antoine v Bagdádu.\n\nK roku 2008 měli 6 komunit s 39 členy a z toho 19 kněží.\n\n"}
{"id": "1098092", "url": "https://cs.wikipedia.org/wiki?curid=1098092", "title": "821", "text": "821\n\n\n"}
{"id": "1098094", "url": "https://cs.wikipedia.org/wiki?curid=1098094", "title": "Mykola Lysenko", "text": "Mykola Lysenko\n\nMykola Vitalijovyč Lysenko, ukrajinsky Микола Віталійович Лисенко (22. březen 1842, Hrynky, dnes Poltavská oblast – 6. listopad 1912) byl ukrajinský hudební skladatel, pianista a dirigent, sběratel a vydavatel lidových písní.\n\nV mládí ho silně ovlivnila ukrajinská lidová hudba a poezie Tarase Ševčenka. Lysenko byl takovým Ševčenkovým obdivovatelem, že když bylo básníkovo mrtvé tělo převezeno na Ukrajinu, Lysenko byl jedním z těch, kteří nesli rakev.\n\nSbíral lidové písně a vydal je v sedmi svazcích. Velkým zdrojem těchto písní byl pro Lysenka zejména hráč na kobze (lidový strunný nástroj) Ostap Veresaj (). Po něm později Lysenko pojmenoval i svého syna.\n\nLysenko nejprve studoval biologii na univerzitě v Charkově. Později však získal stipendium Ruské hudební společnosti a začal studovat hudbu na Lipské konzervatoři. Vrátil se však z Lipska paradoxně s přesvědčením, že kopírovat západní klasickou hudbu nemá smysl, a že se musí napojit spíše na původní, lidové, ukrajinské zdroje. To však vedlo ke sporům s carskou politikou (Ukrajina byla tehdy součástí Ruské říše), která v té době potlačovala užívání ukrajinského jazyka (tajný carský dekret Emský výnos, Эмский указ). Lysenko proti rusizaci cíleně bojoval, nikdy netvořil na ruská libreta a ani nenechal svá díla překládat do ruštiny. To také vedlo k tomu, že jeho opera \"Taras Bulba\" nebyla uvedena v Moskvě, ačkoli z ní byl Petr Iljič Čajkovskij nadšený a velmi o její uvedení v Moskvě stál. V 70. letech Lysenko nicméně studoval u ruského skladatele Nikolaje Rimského-Korsakova v Petrohradě.\n\nRoku 1905 podporoval revoluci, za což byl v roce 1907 krátce vězněn. Roku 1908 spoluzaložil a následně vedl národně orientovanou organizaci Ukrajinský klub (Український клуб), jejímiž členy byla i Lesja Ukrajinka či Maxim Rylskyj ().\n\nPrvním Lysenkovým hudebně-dramatickým dílem byli \"Černomořci\", opereta o třech dějstvích. Libreto připravil Mychajlo Petrovyč Staryckyj, Lysenkův švagr, dle populárního národopisného vaudevillu \"Čornomorskyj pobyt na Kubani\", jehož autorem byl spisovatel, přítel Tarase Ševčenka a současně ataman Černomořského kozáckého vojska Jakiv Gerasymovyč Kucharenko. Lysenko dílo vytvořil roku 1872 pro kyjevský amatérský ukrajinskojazyčný divadelní spolek, v jehož čele byl spolu se Staryckým.\n\n\"Vánoční noc\" (Різдвяна ніч) již je označována za operu, lyricko-komickou. Autor ji také nazýval opera-koleda. Má čtyři dějství a pět obrazů. Libreto podle povídky Nikolaje Vasiljeviče Gogola \"Štědrovečerní noc\" napsal opět Staryckyj. Dnes je považována za první ukrajinskou operu. (Někdy je tak označován \"Záporožec za Dunajem\" Hulaka-Artemovského z roku 1863, ten má však libreto ruskojazyčné.) Děj líčí nejrůznější lidové rituály a zvyklosti, které hudba podmalovává. Velká role je přidělena sboru, který se stává téměř hlavní postavou opery. Oproti předloze získala velký význam postava záporožského kozáka Pacjuka, který se z líného nenasyty stal významným hybatelem děje. Tento dramaturgický krok měl samozřejmě nacionální význam. Původní verze byla operetní, později Lysenko tvar přivedl spíše k opeře. Hrála se však za Lysenkova života jen párkrát, kvůli tzv. Emžskému nařízení, které zakazovalo používání ukrajinštiny v divadle.\n\nI lyricko-fantastickou operu \"Utonulá\" (Утоплена) Lysenko vytvořil ve spolupráci se Staryckým a podle Gogolovy povídky, tentokrát \"Májové noci\" ze sbírky \"Večery na samotě u Dikaňky\". I tentokrát mají melodie základ v ukrajinské lidové hudbě.\n\nK nejznámějším dílům patří \"Drzá koza\" (Коза-дереза), dětská opera, jež vznikla v roce 1888 pro potřeby skladatelovy vlastní rodiny. Libreto napsala básnířka Ljudmyla Oleksiivna Vasylevska-Berezina, tvořící pod pseudonymem Dniprova Čajka. Námětem byla známá ukrajinské pohádka. Režisérkou, choreografkou a kostymérkou prvního představení (v Lysenkově rodinném kruhu) byla mladá básnířka Lesja Ukrajinka. Opera trvá asi 20 minut a stala se za skladatelova života jeho nejhranější operou. Na Ukrajině i v Rusku je součást hudební výchovy na školách.\n\n\"Natalka Poltavka\" (Наталка Полтавка) je opera s mluvenými dialogy (někdy proto označována za operetu), kterou Lysenko a Staryckyj připravili na námět tradiční vaudevillové zpěvohry z roku 1819. Její vznik inicioval herec Mykola Sadovskyj, který roku 1888 založil divadelní společnost a požádal Mykolu Lysenka o nové hudební zpracování staré látky. Lysenko dílo značně rozšířil o rozsáhlou předehru, dodal dvě mezihry mezi první a druhé dějství a přidal celé druhé a třetí dějství.\n\nDalší dětskou operou byl \"Pan Kocký\" (Пан Коцький). Libreto znovu psala Dniprova Čajka. Opera vznikla roku 1891. Má prvně v Lysenkově díle satirický nádech: pan Kocký je líný a nadutý představitel vyšší třídy. I proto narazil \"Pan Kocký\" u carské cenzury. Po časopiseckém vydání roku 1891 petrohradský tiskový dohled zamítl roku 1895 a opět roku 1903 skladatelovu žádost o povolení knižního vydání. První regulérní vydání tak připravilo až kyjevské vydavatelství \"Mystectvo\" roku 1945.\n\nPoslední ze tří Lysenkových dětských oper je \"Zima a jaro aneb Sněhová královna\" (Зима і Весна, або Снігова краля). I tentokrát je libreto z pera Dniprovy Čajky. Hudba je složitější než u předchozích dětských oper. Byla napsána v roce 1892. Je bez mluveného slova a obsahuje typické operní útvary (árie, duety, sbory, tance). Na rozdíl od \"Drzé kozy\" a \"Pana Kockého\" má i rozsáhlejší předehru. Sólová čísla jsou autorské melodie, jen občas jsou užity lidové písně.\n\nOperu-travestii pod názvem \"Aeneida\" (Енеїда) Lysenko vytvořil roku 1910. Za autora libreta (na motivy první části stejnojmenného eposu Ivana Kotljarevského) byl dlouho považován Mykola Sadovskyj. Pozdější výzkumy však prokázaly, že libreto sestavila Ljudmyla Mychajlivna Starycka-Černjachivska. V době vzniku však bylo libreto oficiálně vydáváno za dílo jejího otce Mychajla Staryckého, protože Staryckyj již v 90. letech 19. století získal cenzurní povolení na dramatizaci Aeneidy, a autoři se takto vyhnuli novému cenzurnímu řízení. Opera má mluvené dialogy a při svém uvedení byla označována jako opereta. Scény s bohy mají opět satirickou povahu, kritizují carské samoděržaví.\n\nPoslední Lysenkovou operou bylo Nokturno (Ноктюрн). Vzniklo opět na libreto Ljudmyly Mychajlivny Starycké-Černjachivské, Lysenkovy neteře. Jednoaktová opera vznikla v roce 1912 a uvedena byla až po autorově smrti.\n\n\n"}
{"id": "1098095", "url": "https://cs.wikipedia.org/wiki?curid=1098095", "title": "Antoniánský maronitský řád", "text": "Antoniánský maronitský řád\n\nAntoniánský maronitský řád (latinsky \"Ordo antonianorum maronitarum\") je mužský katolický řád, jehož zkratkou je O.A.M.\n\nŘád byl založen Jibra'ilem al-Bluzani, maronitským arcibiskupem Aleppa, pro oživení starobylého antoniánského mnišství.\n\nDne 15. srpna 1700 byli odesláni kněží Hage a Kraiker na kopec Aramta do Brummany, na starobylé území svatyně zasvěcené svatému prorokovi Izajášovi, aby zde založili klášter, který se stal mateřským sídlem řádu.\n\nEmír Abdullah Abillamah, hlava drúzú podporoval jejich práci; řád byl schválen 17. ledna 1740 brevem \"Misericordiarum pater\" papeže Klementa XII.\n\nZapojují se do různých pastoračních a sociálních prací pro maronitskou komunitu.\n\nMimo Libanonu se nacházejí v Austrálii, Belgii, Kanadě, Francii, Itálii a v Sýrii. Generální sídlo se nachází v konventu Saint Roch v Dekwaneh, v Bejrútu.\n\nK 31. prosinci 2008 měl řád 34 klášterů se 174 řeholníky, a z toho 131 kněží.\n\n"}
{"id": "1098097", "url": "https://cs.wikipedia.org/wiki?curid=1098097", "title": "Hlošina stříbrná", "text": "Hlošina stříbrná\n\nHlošina stříbrná (\"Elaeagnus commutata\") je vitální keř původem ze Severní Ameriky. Je to druh rodu hlošina který se jako nenáročná okrasná rostlina dostal do mnoha zemí celého světa.\n\nV České republice je hlošina stříbrná pěstována v parcích nebo vysazován podél cest. Občas zplaňuje a dostává se do volné přírody kde obvykle vyrůstá na osluněných, suchých, písčitých nebo hlinitých a propustných půdách po okrajích silnic, podél železničních tratí, v pískovnách, štěrkovnách a na různých opuštěných místech. Je mrazuvzdorná a odolává silnému větru, po seřezání dobře regeneruje a netrpí žádnými nemocemi, špatně se však přesazuje.\n\nMá symbiotický vztah s určitými půdními bakteriemi sídlícími na kořenech. Rostlina je schopná získávat pomoci těchto bakterií vzdušný dusík pro svou potřebu i obohacovat jím okolní půdu. Roste proto uspokojivě i ve velmi chudých půdách.\n\nOpadavý, široce rozvětvený a hodně odnožující keř 1,5 až 5 m vysoký, nebo vzácně stejně vzrostlý strom, se šedou kůrou, s červenohnědými ohebnými letorosty bez trnů a se stříbřitými chlupy. Je porostlý krátce řapíkatými, podlouhle vejčitými listy 2 až 10 cm dlouhými, které mají po obou stranách trvale stříbřité chlupy.\n\nZ paždí listů vyrůstají společně obvykle dva až tři drobné, silně vonící oboupohlavné květy na krátkých stopkách. Bývají nálevkovité, zvonkovité nebo trubkovité, jejich čtyři kališní lístky, 12 až 15 mm dlouhé, jsou zvenčí stříbřitě šedě chlupaté a zevnitř žluté, korunní lístky v květu chybí. Čtyři tyčinky mají eliptické prašníky a jednodílný semeník tlustou čnělku s drobnou bliznou. Květy rozkvétají v květnu a červnu; pro opylovače, nejčastěji včely, mají hodně nektaru.\n\nPlody jsou široce elipsoidní, stříbřité, nepravé peckovice, asi 1 cm dlouhé. Dozrávají v srpnu a září, ve zralosti jsou žluté, mají moučnatou dužinu a pecku až 0,8 cm velkou.\n\nV přírodě se jedinci rozšiřují po okolí dlouhými odnožemi z kořenů, na nová místa se dostává semeny z plodů které roznášejí živočichové. Semena klíčí velmi dlouho, někdy až 18 měsíců. Nové rostliny lze získávat i řízkováním, na podzim se odebírají nové letorosty s patkou starého dřeva, i zde trvá zakořenění téměř rok. Dalším možným způsobem je oddělování mladých rostlin na odnožích z mateční rostliny.\n\nPěstuje se jako ozdobný keř v parcích a zahradách, dobře se daří na kyselých půdách i ve znečistěném prostředí průmyslových oblastí. Konzumují se zralé plody, které mají nasládlou a trpkou chuť. Jednak se z nich vyrábí želé nebo se suší. Plody obsahují mnoho vitamínů (A, C, F), flavonoidy a minerální látky. Obsahují také hodně esenciálních mastných kyselin, což je pro plody neobvyklé. Druh je zkoumán jako potenciální zdroj léků pro snížení výskytu nebo pro zastavení zhoubného bujení nádorů.\n"}
{"id": "1098099", "url": "https://cs.wikipedia.org/wiki?curid=1098099", "title": "Baziliánský řád Nejsvětějšího Spasitele melkitského ritu", "text": "Baziliánský řád Nejsvětějšího Spasitele melkitského ritu\n\nBaziliánský řád Nejsvětějšího Spasitele melkitského ritu (latinsky \"Ordo basilianus Sanctissimi Salvatoris melkitarum\") je mužský katolický řád populárně nazvaný salvatoriáni, jehož zkratkou je B.S.\n\nŘád byl založen v Sidóně roku 1683 metropolitou Týru a Sidónu Eutimiem Sayfi, pro misijní činnost mezi věřícími antiochijského patriarchátu.\n\nŘád byl schválen roku 1743 papežem Benediktem XIV.\n\nK 31. prosinci 2005 měl 18 klášterů se 114 řeholníky, a z toho 97 kněží.\n\n\n"}
{"id": "1098100", "url": "https://cs.wikipedia.org/wiki?curid=1098100", "title": "Thomas Campbell", "text": "Thomas Campbell\n\nThomas Campbell (27. červenec 1777 – 15. červen 1844) byl skotský básník. \n\nNarodil se na High Street v Glasgow roku 1777, jako nejmladší z jedenácti dětí. Jeho otec byl Alexander Campbell (1710 – 1801). Jeho matka Margaret se narodila v roce 1736. V roce 1737 odešel jeho otec s manželkou bratra Daniela Campbella do Falmouth, ve Virginii, kde se jim začalo dařit v oblasti prodeje tabáku mezi městy Famnouth a Glasgow. Období prosperity bylo dlouhé, ale nakonec přišli o majetek a jejich úctyhodná firma se zhroutila v důsledku americké války nezávislosti. Poté, co přišel Campbellův otec o téměř 20.000 liber, byl téměř zničen. Několik Thomasových bratrů zůstalo ve Virginii, z nichž jeden se oženil s dcerou Patricka Henryho. Oba jeho rodiče byli intelektuálové. Thomas byl pojmenován po otcově blízkém příteli Thomasu Reidovi, zatímco jeho matka byla známá pro vytříbený vkus a lásku k literatuře a hudbě. Thomas Campbell byl vzděláván na vyšší škole v Glasgow a univerzitě v Glasgow, kde získal ocenění za klasiku a poezii psaní. Strávil dovolenou jako vychovatel v západní vysočině. Během jeho návštěvy Isle of Mull vznikly básně \"Glenara\" a \"Balada o dceři lorda Ullina\". V roce 1797 Campbell odcestoval do Edinburghu, aby mohl navštěvovat přednášky o právu. V té době se živil jako lektor. Mezi jeho současníky v Edinburghu patřili sir Walter Scott, lord Henry Brougham, lord Francis Jeffrey Thomas Brown, John Leyden a James Grahame. První dny v Edinburghu také ovlivnily takové práce jako \"Zraněný husar\", \"Wallacovy žalozpěvy\" a \"Epištola tří slečen\".\n\nV roce 1803 se oženil s Matildou Sinclair a usadil se v Londýně. V roce 1805 získal vládní důchod 200 Liber. Ve stejném roce se Campbellovi přestěhovali do Sydenhamu, kde byl Thomas zaměstnán v novinách \"Hvězda\". \n\nV roce 1799, šest měsíců po zveřejnění \"Lyrických balad\" Wordswortha a Coleridgeho bylo zveřejněno \"Potěšení z naděje\". Je to řečnická a didaktická báseň s příchuti své doby, zabývající se blízkostí lidských srdcí, francouzskou revolucí i rozdělením Polska a černošským otroctvím. Její úspěch byl okamžitý. V roce 1800 Campbell odešel bez konkrétního cíle do zahraničí, kde v Hamburku navštívil Gottlieba Friedricha Klopstocka. Některé z jeho nejlepších textů \"Hohenlinden\", \"Vy Marináci v Anglii\" a \"Vojákův sen\", vznikly právě v Německu. V té době měl v úmyslu napsat epos o Edinburgu, který se měl jmenovat \"Královna severu\".\n\nV roce 1809 vydal narativní báseň \"Gertruda z Wyomingu. \"V roce 1812 přednesl v Londýně na Royal Institution sérii přednášek o poezii. V roce 1814 odjel do Paříže, kde se seznámil se Schlegelem starším, baronem Cuvierem a dalšími. Jeho peněžní starosti ulevilo v roce 1815 dědictví ve výši 4.000 Liber. Dál pokračoval na \"Ukázkách britských básníků\". Práce byla publikována v roce 1819. Obsahuje celkem obdivuhodný výběr s krátkými životopisy básníků. V roce 1820 přijal práci v redakci \"Nový měsíčník\", a ve stejném roce podnikl další cestu do Německa. O čtyři roky později se objevila \"Theodric\", nepříliš úspěšná báseň o domácím životě.\n\n\n"}
{"id": "1098102", "url": "https://cs.wikipedia.org/wiki?curid=1098102", "title": "Sestry Panny Marie z Loreta", "text": "Sestry Panny Marie z Loreta\n\nSestry Panny Marie z Loreta (polsky \"Siostry Loretanki\") je ženská katolická řeholní kongregace, jejíž zkratkou je C.S.L.\n\nByla založena 31. července 1920 ve Varšavě a to Ignacy Kłopotowskim: první sestry byly zapojeny do práce ve dvou azylech ve Varšavě a do práce v tiskárně ve vlastnictví kněze Kłopotowskiho.\n\nRoku 1940 sestry přijaly řeholi svatého Benedikta; jejich konstituce byly schváleny 7. dubna 1949 kardinálem Stefanem Wyszyńskim a znovu 3. června 1953 a 24. května 1971 získaly od papeže pochvalný dekret.\n\nSestry pracují v tiskárnách, a jako šiřitelky časopisů a knih náboženské kultury, také se věnují výchově mládeže, péči o seniory a službě ve farnostech.\n\nMimo Polsko se nacházejí v Itálii, Rumunsku, Rusku, USA a na Ukrajině. Generální sídlo se nachází ve Varšavě.\n\nK roku 2008 měla 221 řeholnic ve 22 domech. \n\n"}
{"id": "1098103", "url": "https://cs.wikipedia.org/wiki?curid=1098103", "title": "Vzpoura (film, 2001)", "text": "Vzpoura (film, 2001)\n\nVzpoura () je americké válečné filmové drama z roku 2001 režiséra Jona Avneta o povstání ve varšavském ghettu. Hlavní role ve snímku ztvárnili Leelee Sobieski, Hank Azaria, David Schwimmer, Jon Voight a Donald Sutherland. Sobieski si za svůj herecký výkon vysloužila nominaci na Zlatý glóbus v kategorii nejlepší ženský herecký výkon v minisérii nebo TV filmu.\n\n"}
{"id": "1098104", "url": "https://cs.wikipedia.org/wiki?curid=1098104", "title": "Grand Prix Španělska 2015", "text": "Grand Prix Španělska 2015\n\nGrand Prix Španělska 2015 (oficiálně Formula 1 Gran Premio de España Pirelli 2015) se jela na okruhu Circuit de Catalunya v Montmeló ve Španělsku dne 10. května 2015. Závod byl pátým v pořadí v sezóně 2015 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1098105", "url": "https://cs.wikipedia.org/wiki?curid=1098105", "title": "Apoštolská prefektura Dessié", "text": "Apoštolská prefektura Dessié\n\nApoštolská prefektura Dessié byla prefektura římskokatolické církve, nacházející se v Etiopii.\n\nByla založena 25. března 1937 bulou \"Quo in Aethiopiae\" papeže Pia XI. z části území apoštolského vikariátu Abyssinia.\n\nDne 31. října 1951 byla prefektura zrušena a její území připadlo apoštolskému exarchátu Addis Abeba.\n\n\n"}
{"id": "1098109", "url": "https://cs.wikipedia.org/wiki?curid=1098109", "title": "Apoštolská prefektura Endeber", "text": "Apoštolská prefektura Endeber\n\nApoštolská prefektura Endeber byla prefektura římskokatolické církve, v Etiopii.\n\nByla založena 13. února 1940 bulou \"Quo intra fines\" papeže Pia XII. z části území apoštolského vikariátu Gimma.\n\nDne 31. října 1951 byla prefektura zrušena a její území připadlo apoštolskému exarchátu Addis Abeba.\n\n\n"}
{"id": "1098110", "url": "https://cs.wikipedia.org/wiki?curid=1098110", "title": "Grand Prix Monaka 2015", "text": "Grand Prix Monaka 2015\n\nGrand Prix Monaka 2015 (oficiálně Formula 1 Grand Prix de Monaco 2015) se jela na okruhu Circuit de Monaco v Monte Carlu v Monaku dne 24. května 2015. Závod byl šestým v pořadí v sezóně 2015 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1098111", "url": "https://cs.wikipedia.org/wiki?curid=1098111", "title": "Cena za lidskost (britský seriál)", "text": "Cena za lidskost (britský seriál)\n\nCena za lidskost (v anglickém originále Being Human) je původní britský televizní fantasy-hororový televizní seriál společnosti BBC Three. V letech 2008–2013 bylo v sedmi řadách odvysíláno celkem 37 epizod.\n\nDuch, upír a vlkodlak snažící se žít jako normální lidé.\n"}
{"id": "1098112", "url": "https://cs.wikipedia.org/wiki?curid=1098112", "title": "Apoštolská prefektura Gondar", "text": "Apoštolská prefektura Gondar\n\nApoštolská prefektura Gondar byla prefektura římskokatolické církve, v Etiopii.\n\nByla založena 25. března 1937 bulou \"Quo in Aethiopiae\" papeže Pia XI., z části území apoštolského vikariátu Abyssinia.\n\nDne 31. října 1951 byla prefektura zrušena a její území připadlo apoštolskému exarchátu Addis Abeba.\n\n\n"}
{"id": "1098113", "url": "https://cs.wikipedia.org/wiki?curid=1098113", "title": "Nagymaros", "text": "Nagymaros\n\nNagymaros (slovensky \"Veľká Maruša\", německy \"Freistadt\") je město v župě Pest v okrese Szob v Maďarsku. Město leží na levém břehu Dunaje a na jihovýchodních svazích pohoří Börzsöny. Město je spojeno trajektem s městem Visegrád, ležícím na pravém břehu řeky. Město slouží jako východisko do národního parku Dunaj-Ipeľ.\n\nMá rozlohu 3 439 ha a žije zde 4 709 obyvatel.\n\nOd roku 1977 se na tomto místě počítalo s výstavbou plavebního stupně, hydroelektrárny a vyrovnávací nádrže v rámci projektu \"Vodné dielo Gabčíkovo\". Ze záměru však na konci 80. let sešlo.\n\n"}
{"id": "1098115", "url": "https://cs.wikipedia.org/wiki?curid=1098115", "title": "Grand Prix Kanady 2015", "text": "Grand Prix Kanady 2015\n\nGrand Prix Kanady 2015 (oficiálně Formula 1 Grand Prix du Canada 2015) se jela na okruhu Circuit Gilles Villeneuve v Montréalu v Kanadě dne 7. června 2015. Závod byl sedmým v pořadí v sezóně 2015 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1098118", "url": "https://cs.wikipedia.org/wiki?curid=1098118", "title": "Katowice Open 2015", "text": "Katowice Open 2015\n\nKatowice Open 2015 byl tenisový turnaj pořádaný jako součást ženského okruhu WTA Tour, který se hrál v aréně Spodek na krytých tvrdých dvorcích. Konal se mezi 6. až 12. dubnem 2015 v polských Katovicích jako 3. ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala světová osmička Agnieszka Radwańská z Polska, kterou v semifinále vyřadila Camila Giorgiová. Premiérovou trofej kariéry na okruhu WTA vyhrála slovenská hráčka Anna Karolína Schmiedlová Deblovou soutěž opanovala belgicko-nizozemská dvojice Ysaline Bonaventureová a Demi Schuursová.\n\nNásledující hráčky obdržely divokou kartu do hlavní soutěže:\n\nNásledující hráčka nastoupila v hlavní soutěži v důsledku žebříčkové ochrany:\n\nNásledující hráčky postoupily z kvalifikace:\n\n\nNásledující pár obdržel divokou kartu do hlavní soutěže:\n\n\n"}
{"id": "1098119", "url": "https://cs.wikipedia.org/wiki?curid=1098119", "title": "Grand Prix Rakouska 2015", "text": "Grand Prix Rakouska 2015\n\nGrand Prix Rakouska 2015 (oficiálně Formula 1 Großer Preis von Österreich 2015) se jela na okruhu Red Bull Ring ve Spielbergu v Rakousku dne 21. června 2015. Závod byl osmým v pořadí v sezóně 2015 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1098120", "url": "https://cs.wikipedia.org/wiki?curid=1098120", "title": "Ebenezer Elliott", "text": "Ebenezer Elliott\n\nEbenezer Elliott (17. březen 1781 – 1. prosinec 1849) byl anglický básník známý vedením boje za zrušení obilných zákonů, které způsobovaly utrpení a hlad mezi chudými. Ačkoli byl sám majitel továrny, díky své cílevědomé oddanosti k blahobytu pracujícím třídám byl velmi oblíben ještě dlouho poté, co se jeho poezie přestala číst.\n\nElliott se narodil v New Foundry, v Masbrough Yorkshire. Jeho otec (známý jako \"ďábel Elliott\", díky jeho ohnivým kázáním) byl extrémní kalvinista a silný radikál, zaměstnán v obchodě se železem. Jeho matka trpěla špatným zdravotním stavem a mladý Ebenezer, ačkoli byl jedním z jedenácti dětí, z nichž osm dosáhlo dospělosti, měl osamělé a poněkud morbidní dětství. Ve věku šesti let se nakazil neštovicemi, které ho znetvořily a na šest týdnů dokonce oslepily. Jeho zdravotní stav byl trvale ovlivněn a on trpěl depresí po celý život. Nejprve studoval na dívčí škole, poté navštěvoval školu v Rotherhamu. Obecně byl však považován za hlupáka. Nenáviděl školu a častokrát do ní nechodil a svůj čas trávil poznáváním přírody v okolí Rotherhamu, pozorováním rostlin a místní divoké zvěře. Ve svém volnu studoval botaniku, nasbírané rostliny a květiny. Když mu bylo šestnáct, byl poslán pracovat do slévárny svého otce, kde pracoval příštích sedm let bez mzdy nad rámec malého kapesného.\n\n"}
{"id": "1098126", "url": "https://cs.wikipedia.org/wiki?curid=1098126", "title": "Seznam apoštolských administratur", "text": "Seznam apoštolských administratur\n\nToto je seznam apoštolských administratur katolické církve.\n\n\n\n\n"}
{"id": "1098132", "url": "https://cs.wikipedia.org/wiki?curid=1098132", "title": "Family Circle Cup 2015", "text": "Family Circle Cup 2015\n\nFamily Circle Cup 2015 byl tenisový turnaj ženského profesionálního okruhu WTA Tour, hraný v areálu Family Circle Tennis Center na otevřených dvorcích. Jednalo se o jediný turnaj ženské sezóny na zelené antuce. Konal se mezi 6. až 12. dubnem 2015 v jihokarolínském Charlestonu jako 43. ročník turnaje.\n\nRozpočet turnaje činil 731 000 dolarů. V rámci WTA Tour se řadil do kategorie WTA Premier Tournaments. Nejvýše nasazenou hráčkou ve dvouhře se stala světová sedmička Eugenie Bouchardová z Kanady, která po volném losu podlehla ve druhém kole Lauren Davisové. Singlovou trofej vyhrála Němka Angelique Kerberová. Deblovou soutěž opanoval pár Martina Hingisová a Sania Mirzaová, jehož členky získaly, po triumfech na Indian Wells Masters a Miami Masters, třetí titul v řadě. V následné pondělní aktualizaci deblového žebříčku WTA z 13. dubna 2015 se Mirzaová stala vůbec první indickou světovou jedničkou v tenise mezi ženami.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1098133", "url": "https://cs.wikipedia.org/wiki?curid=1098133", "title": "Killers (album, Kiss)", "text": "Killers (album, Kiss)\n\nKillers je třetí kompilační album skupiny Kiss z roku 1982.Album obsahuje největší hity skupiny plus čtyři zcela nové písně.Nové songy vznikly na přání nahrávací společnosti která nebyla spokojena s komerčním výsledkem skupiny v roce 1981.Na albu pracoval jako kytarista místo Ace Frehleyho Bob Kulick,bratr Bruce Kulicka.Na obalu alba je ovšem stále Ace Frehley.\n\n\n"}
{"id": "1098135", "url": "https://cs.wikipedia.org/wiki?curid=1098135", "title": "Gilles Cioni", "text": "Gilles Cioni\n\nGilles Cioni (* 14. června 1984, Bastia, Korsika, Francie) je francouzský fotbalový obránce, který momentálně působí v korsickém klubu SC Bastia. Hraje na postu pravého beka.\n\n"}
{"id": "1098136", "url": "https://cs.wikipedia.org/wiki?curid=1098136", "title": "Barrem", "text": "Barrem\n\nBarrem [barem] je čtvrtý ze šesti chronostratigrafických stupňů spodní křídy, který je datován do rozmezí před 129,4 až 125,0 Ma (milionů let). Barremu předcházel hauteriv a následoval ho apt.\n\nPůvodní typová lokalita pro barrem je v okolí obce Barrême (departement Alpes-de-Haute-Provence, Francie). Henry Coquand definoval a pojmenoval tento stupeň v roce 1873. \n\nBáze (dolní hranice) barremu je určena prvním výskytem amonitů \"Spitidiscus hugii\" a \"Spitidiscus vandeckii\". Horní hranice (báze aptu) je určena geomagnetickým přepólováním na začátku chronozóny M0r, která je biologicky blízko prvnímu výskytu amonitů \"Paradeshayesites oglanlensis\"\n\nStupeň barrem bývá dále dělen na dva podstupně: spodní a svrchní.\n\nV oblasti moře Tethys obsahuje barrem jedenáct amonitových biozón.\n"}
{"id": "1098137", "url": "https://cs.wikipedia.org/wiki?curid=1098137", "title": "You Wanted the Best, You Got the Best!!", "text": "You Wanted the Best, You Got the Best!!\n\nYou Wanted the Best, You Got the Best!! je album live hitů skupiny Kiss z roku 1996.Album bylo vydáno na podporu turné Alive/Worldwide Tour na kterém skupina vystupovala v původní sestavě,maskách i kostýmech ze 70 let. Závěr alba obsahuje rozhovor o znovu sjednocení skupiny s moderátorem Jayem Lenem.\n\n"}
{"id": "1098138", "url": "https://cs.wikipedia.org/wiki?curid=1098138", "title": "Franz Wickhoff (politik)", "text": "Franz Wickhoff (politik)\n\nFranz Wickhoff (17. června 1827 Steyr – 20. listopadu 1885 Vídeň) byl rakouský politik z Horních Rakous, v 2. polovině 19. století poslanec Říšské rady.\n\nByl synem obchodníka s železem a sám pak profesně působil jako obchodník. Byl kupcem a obecním radou ve Steyru. Po smrti otce převzal rodinnou živnost, kterou vedl až do roku 1876.\n\nV lednu 1867 byl zvolen na Hornorakouský zemský sněm za kurii měst, obvod Steyr. Zemský sněm ho 23. února 1867 zvolil i do Říšské rady. Zemský sněm ho do vídeňského parlamentu delegoval i roku 1870 a 1871. Uspěl rovněž v prvních přímých volbách do Říšské rady roku 1873, za městskou kurii, obvod Steyr, Kremsmünster, Kirchdorf atd. Mandát obhájil i ve volbách roku 1879 a volbách roku 1885. Poslancem byl až do své smrti v listopadu 1885. Po doplňovací volbě ho pak v parlamentu nahradil Johann Hochhauser.\n\nV zákonodárných sborech se zaměřoval na národohospodářská a průmyslová témata. Politicky náležel k německým liberálům (centralistická a provídeňská tzv. Ústavní strana) a zapojil se do protiklerikálních polemik s lineckým biskupem Rudigierem. Po volbách v roce 1873 se uvádí coby jeden z 67 členů staroliberálního (staroněmeckého) Klubu levice, vedeného Eduardem Herbstem. Rovněž po dalších volbách je v říjnu 1879 zmiňován jako člen staroněmeckého Klubu liberálů (\"Club der Liberalen\").\n\nV závěru života se přestěhoval do Vídně. Zemřel v listopadu 1885 na onemocnění srdce.\n\nJeho synem byl historik umění Franz Wickhoff.\n"}
{"id": "1098142", "url": "https://cs.wikipedia.org/wiki?curid=1098142", "title": "Michał Kleofas Ogiński", "text": "Michał Kleofas Ogiński\n\nMichał Kleofas Ogiński (25. září 1765, Guzów – 15. říjen 1833, Florencie) byl polský hudební skladatel, diplomat a politik. Tvořil zejména klavírní skladby (polonézy, mazurky). Známý je i jeho spis \"Listy o muzyce\". Za osobnost svých dějin ho považují jak Poláci, tak Litevci i Bělorusové.\n\nPocházel z velmi vlivné šlechtické rodiny. Byl velvyslancem Polsko-litevské unie v Británii a Nizozemsku. Byl též běloruským poslancem. Zúčastnil se Kościuszkova povstání, kvůli čemuž musel odejít ze země. Roku 1794 emigroval do Itálie, pokračoval však v diplomatické činnosti pro polskou exilovou komunitu. Roku 1802 se vrátil do Polska. Zemřel však v Itálii, kde má i hrob ve florentském kostele Santa Maria Novella.\n\nJeho nejznámější skladbou je polonéza \"Pożegnanie Ojczyzny\" (\"Chvála vlasti\"), známá též jako \"Polonaise in A minor\" či \"Les Adieux\", kterou napsal v emigraci. Skladba je považována za předzvěst romantismu.\n"}
{"id": "1098143", "url": "https://cs.wikipedia.org/wiki?curid=1098143", "title": "František Pešta", "text": "František Pešta\n\nFrantišek Pešta (3. březen 1905, Písek – 13. listopad 1982, Tábor) byl český amatérský astronom, založil Podkarpatskou astronomickou společnost, působil na Lidové hvězdárně Tábor, založil hvězdárnu v Sezimově Ústí, která nese jeho jméno.\n\nFrantišek Pešta se narodil 3. března 1905 v Písku. Jako student čtvrtého ročníku píseckého gymnázia, měl již přístup do profesorské knihovny. Během dalšího studia vodil od šestého ročníku své spolužáky místo profesora fyziky na pozorování noční oblohy. S pozdějším rektorem FAMU A.M. Brousilem pořádali přednášky a besedy po okolních vesnicích. Pešta si půjčoval astronomický dalekohled z píseckého gymnázia a pořádal večerní besedy při pozorování dalekohledem. Dalekohled měl dokonce zapůjčen v letech 1922 – 1924 na celé letní prázdniny, kdy se povídání pod hvězdnou oblohou protahovalo dlouho do noci.\n\nPo maturitě v roce 1924 studoval Pešta jeden rok na Obchodní akademii v Praze. Během pobytu v Praze Pešta nezahálel a pravidelně docházel na večerní astronomické přednášky pořádané Československou astronomickou společností, jejímž členem byl již od roku 1922. Jak sám Pešta vzpomínal „toho roku využil jsem plně k rozšíření svých hvězdářských vědomostí“.\n\nFinanční situace Peštovi neumožnila vysokoškolské studium astronomie, o něž měl velký zájem. Následuje tak vojenská prezenční služba, která byla krátce předtím prodloužena ze 14 na 18 měsíců. Po návratu z vojenské služby v listopadu 1926 byl téměř rok bez práce.\n\nFrantišek Pešta odešel na Podkarpatskou Rus v roce 1927. Nejprve pracoval jako účetní v účtárně zemského úřadu v Užhorodě. Zde se seznámil s guvernérem Podkarpatské Rusi Dr. Antonem Beskidem, velkým příznivcem astronomie. Dr. Beskid zapůjčil Peštovi sedmicentimetrový dalekohled a podpořil jeho snahu založit Podkarpatskou astronomickou společnost. Astronomie i zde zůstala jeho velkým koníčkem. V březnu 1928 založil ještě s několika nadšenci Podkarpatskou astronomickou společnost. \n\nPo návratu z dovolené v Čechách se Pešta začátkem září 1930 dozvídá, že bude ještě s několika dalšími mladými úředníky přeložen z Užhorodu do okresního města. \n\nJak tehdy píše Klepeštovi na Petřín, není z toho vůbec nadšen a již v ten okamžik předpokládá problémy. „Když se člověk zařídí po hvězdářsku, tak zase, aby toho nechal a šel na ves, kde vůbec aby hvězdařinu pověsil na hřebíček a sebe také.“ Pešta se svěřuje také se svým snem, vrátit se do Čech, pokud možno co nejblíže k Praze aby si mohl doplnit astronomické vzdělání. „Mám prostě smůlu. Místo abych byl osudem podporován, ... , jsem oddalován čím dále, tím více k orientu.“ Pešta pak v dopise vyslovuje myšlenku o tom, zda by byl Klepešta s Nušlem ochoten napsat dopis zemskému prezidentu, a to s žádostí aby nepodepisoval Peštovi dekret o jeho přeložení na okres. „Tak vidíte, to jsou věci s nimiž se musí člověk potýkat chce-li zůstat alespoň trochu mezi lidmi, nechci-li zapadnouti někde v rusínsko-maďarsko-rumunské vsi. (okresní města jsou trochu větší vesnice) Nejraději bych ovšem byl, kdyby se nám podařil ten plán, abyste mne dostali do Prahy a nebo aspoň někam blízko Prahy. To by byl nejšťastnější okamžik v mém životě.“ \n\nJiž necelých čtrnáct dnů po žádosti Františka Pešty o intervenci, obdržel Dr. Antonín Rozsypal, prezident země Podkarpatské dopis s žádostí o jeho ponechání v Užhorodě. Zde si dovolím citovat celý tento dopis aby bylo vidět, co Česká astronomická společnost je ochotná udělat pro svoje aktivní členy. \n\n„Jednatel Podkarpatoruské astronomické společnosti v Užhorodě p. Fr. Pešta, účetní úředník zemského úřadu, příslušný do Ostrovce u Písku v Čechách nám oznámil, že bude přeložen na některý venkovský okresní úřad a vzdává se proto jednatelství zmíněné společnosti, ježto se nebude moci starati o společnost, kterou sám v roce 1928 založil. O společnost staral se sám s velkou péčí a věnoval propagaci astronomie v hlavním městě Užhorodě celý svůj zájem. O tom svědčí četné návštěvy pozorování Luny, planet a jiných nebeských těles, které pro obecenstvo pan Pešta v Užhorodě pořádá. V hlavním městě země Podkarpatoruské nebyl dosud nikdo, kdo by byl tak obětavě seznamoval obecenstvo s hvězdnou oblohou. Byla by proto škoda, aby užhorodské veřejnosti, ve které on vzbudil zájem o Vesmír, byla vzata možnost věnovati pozornost hvězdné obloze. Pan Pešta byl duší celého kroužku přátel astronomie v Užhorodě a bude-li přeložen na venkovský úřad, máme obavu, že se kroužek rozpadne. Proto dovolujeme si vás pane presidente země Podkarpatoruské uctivě požádati v zájmu Podkarpatoruské astronomické společnosti, aby její jednatel p. Fr. Pešta zůstal společnosti zachován, tím, že nebude přeložen na venkovský úřad. Děkujeme již předem za lask. příznivé vyřízení.“ \n\nNa základě zmíněného dopisu nedošlo k přeložení Fr. Pešty s ostatními úředníky do okresů. Ten pln nového nadšení vyhlásil na podzim roku 1930 nový cyklus astronomických přednášek, ale 25. listopad 1930 je studenou sprchou. Pešta okamžitě píše do Prahy o svém přeložení do okresu Ťačovo, které by mělo nastat již 1. prosince 1930. \n\nZačátek roku 1931 byl poznamenán poslední snahou Františka Pešty o přeložení do Prahy a nebo kamkoli do Čech. Oslovil poslance Zajíce a Agrární komoru s žádostí o přeložení do Prahy, později zkoušel i zemědělské muzeum v Praze a Odborovou jednotu zaměstnanců lesnictví a zemědělství. Opět je zde snaha České astronomické společnosti pomoci Peštovi v návratu do Čech a posílá proto žádost na ministerstvo vnitra, obdobného znění jako byla žádost prezidentu země Podkarpatské. Za zmínku tak stojí závěr dopisu: „Proto dovoluje si podepsaná Lidová hvězdárna Štefánikova zdvořile požádati Presidium ministerstva vnitra, aby laskavě uvážilo výše zmíněné důvody a přeložilo p. Fr. Peštu do Prahy, čímž prokáže Lidové hvězdárně Štefánikově a tím i české astronomii neocenitelnou službu.“ \n\nV březnu 1931 se Pešta dozvídá, že na Podkarpatské Rusi opravdu zůstane. České ministerstvo vnitra sice žádost předalo do Užhorodu, tam doputovala až k vrchnímu účetnímu řediteli, ten však, s odkazem na to, že nemá k dispozici odpovídající náhradu za Fr. Peštu, žádost zamítl. O vrchním účetním řediteli se Pešta v dopise, adresovaném Kadavému, vyjadřuje jako o člověku s naprostým nepochopením pro astronomii, protože jinak by ho prý nepřeložil do té velké kotliny neustále naplněné mlhou. Pak už jen popisuje naprostý nezájem o astronomii v okresní vesnici „Věru skutečně škoda něco zde podnikat. Rozprodat otáčivou mapu? Nádherné pohlednice? Jo, kdyby to bylo víno nebo pivo, to by byla jiná řeč.“ \n\nVrchní účetní ředitel v Užhorodě by již měl mít zapracované nové pracovníky a tak je září 1931 ve znamení dalšího pokusu o přeložení do Prahy. Život v Ťačově byl spíše pro dobrodruhy, o čemž svědčí i úryvek z Peštova dopisu: „Vy tam v Čechách nedovedete si ani představiti jak je zde hlavně na venkovských městech (o vesnicích ani již nemluvím) ubíjen duševní život v jednotlivcích, kteří mají chuť k práci. Úředníci v Ťačově, kteří jsou zde již 3 až 6 let jsou úplně propadlí alkoholu a úplně rezignovaně přijímají další život.“ \n\nPobyt na druhém konci země přerušila invaze maďarských vojsk na Slovensko a Ukrajinu v roce 1939. A tak po dvanácti letech působení na Podkarpatské Rusi je Pešta evakuován Maďary zpět do Čech. \n\nJeho novým působištěm se stal Tábor, o němž věděl, že se zde nachází první hvězdárna v jižních Čechách, otevřená již v roce 1935 na střeše kulturního domu. Její zakladatel profesor Štěpánek pozval Peštu ke spolupráci a po jeho odchodu do penze se Pešta stal vedoucím hvězdárny. Na táborské hvězdárně pracoval tady až do roku 1959, kdy vedení převzal středoškolský profesor.\n\nV roce 1952 byl Pešta přijat za člena ČAS pro šíření vědecko-politických znalostí a později do vědecko-metodické rady ČAS při okresním výboru v Táboře pro obor přírodních věd - astronomii.\n\nZa svého působení na hvězdárna v Táboře vybavil ji Pešta čtyřmi různými dalekohledy, na které zajistil finanční prostředky a také jejich dodání. Táborská lidová hvězdárna byla tehdy svojí prací známa na hvězdárnách a v astronomických kroužcích od Chebu až po Humenné.\n\nV lednu 1961 se Pešta stal členem astronomického kroužku v Sezimově Ústí. Přišel sem s nápadem výstavby nové hvězdárny, která by se soustředila především na popularizaci astronomie. Pešta si sezimoústecký kroužek zamiloval natolik, že v roce 1963 nepřijal nabídku táborského výboru, aby se vrátil zpět jako vedoucí na táborskou hvězdárnu.\n\nFrantišek Pešta v jednom ze svých dopisů píše: „Pracuji a chci pracovat v Sezimově Ústí, tak aby jméno astronomického kroužku v Sezimově Ústí, který je již znám svou činností v astronomických kroužcích a na hvězdárnách od Chebu až po Humenné, bylo v brzké době vyměněno za název: Lidová hvězdárna v Sezimově Ústí.“\n\nHvězdárna Sezimovo Ústí byla díky Peštově úsilí otevřena v červnu 1965, v roce jeho šedesátých narozenin. \n\nNejprve v rámci kroužku, později na hvězdárně, pořádal Pešta pravidelné přednášky, školení členů kroužku, večerní pozorování, ale i mnohé autobusové zájezdy na významné české observatoře.\n\nKromě zmíněných astronomických aktivit nezapomínal Pešta ani na propagaci činnosti kroužku. Pravidelně přispíval svými články do místních novin a zpravodajů, ale využil například i návštěvu Českého rozhlasu v Kovosvitu.\n\nKromě popularizační a pozorovatelské činnosti se Pešta velmi zajímal o meteorický déšť u Strkova a Plané nad Lužnicí ze 3. července 1753. Materiály shromažďoval přes 2 roky, své výsledky publikoval v časopise Národního muzea.\n\nDruhého návratu Halleyovy komety se František Pešta již nedočkal. V sobotu 13. listopadu 1982 dotlouklo srdíčko tohoto velkého astronoma naposledy.\n\n\"My, kteří jsme ho znali, v něm ztrácíme především dobrého člověka, celým srdcem oddaného popularizaci vědy. Všude kam vkročil, zanechal obrovský kus práce. Jen málokomu se podaří založit odbočku astronomické společnosti nebo prosadit stavbu hvězdárny. Odešel člověk, který se dokázal radovat z každého dílčího úspěchu svých kolegů. Ačkoli už není mezi námi, jeho dílo bude žít.\" Členové astronomického kroužku v Sezimově Ústí\n\nPeštova dlouholetá práce byla také několikrát oceněna.\n"}
{"id": "1098146", "url": "https://cs.wikipedia.org/wiki?curid=1098146", "title": "Náboženství na Kubě", "text": "Náboženství na Kubě\n\nPřevládajícím náboženstvím na Kubě je tradičně římský katolicismus, ale v zemi je také značný vliv afrokubánské Santérie vycházející z kultů západoafrického etnika Yoruba.\n\nPo revoluci v roce 1959 Kuba silně omezila náboženský život, přestože papírově nadále uznávala svobodu náboženství. Výsledkem této \"svobody\" byl odchod 80 % katolických a protestantských kněžích do USA v letech 1959–61. Věřícím byl zakazován vstup do komunistické strany, v roce 1962 se Kuba oficiálně stala ateistickým národem a od roku 1969 byly v zemi zakázány Vánoce. Ty byly obnoveny byly až v roce 1998 po návštěvě papeže Jana Pavla II. Tenze mezi věřícími a státem mírně poklesly po odchodu Fidela Castra od moci. Katolická církev, především kardinál Ortega osobně, hrály v poslední době jistou roli při propouštění politických vězňů do exilu.\n\nV náboženství obyvatel ostrova převládá katolická církev, do roku 2019 vedená kardinálem Ortegou (Jaime Lucas Ortega y Alamino (1936–2019), která udává, že se k ní hlásí přibližně 60 % věřících na ostrově. Významná je i původně africká Santérie, k jejichž praxi se různou měrou obrací až 80 % obyvatelstva (katolicismus a santérie se tedy částečně překrývají). Podle údajů z roku 2010 k tomu protestanté a ostatní křesťané tvořili 5% populace, jiná náboženství a náboženství africká tvořila 11% a bez náboženství bylo 24% populace. Na ostrově je i funkční židovská obec a v čínském městě v Havaně dominují buddhisté. Mezi slaběji zastoupené patří ruské pravoslaví, pro které otevřel pravoslavný kostel v roce 2008 sám Raúl Castro). Jedná se o pozůstatek sovětského bloku, kdy zde žily desetitisíce Rusů.\n\nKatolickou patronkou Kuby je Panna Maria Milosrdná z Cobre na východě ostrova v pohoří Sierra Maestra. Panna Marie z Cobre je v afrokubánských kultech synkretizována v jednu božskou osobu s bohyní Očún (šp: Ochún, angl: Ochun). Kostel v El Cobre je také nejvýznamnějším kubánským poutním místem. Jak napovídá i název, jedná se o lokalitu poblíž historických měděných dolů založených kdysi Španěly.\n"}
{"id": "1098149", "url": "https://cs.wikipedia.org/wiki?curid=1098149", "title": "Kuplet", "text": "Kuplet\n\nKuplet je píseň jednoduché formy (vycházející původně z prozódického dvojverší), zpravidla s refrénem, někdy aktuálního, satirického nebo žertovného obsahu; uplatňuje se zejména ve fraškách a v kabaretech.\n"}
{"id": "1098158", "url": "https://cs.wikipedia.org/wiki?curid=1098158", "title": "První námořní lord", "text": "První námořní lord\n\nPrvní námořní lord (anglicky The First Sea Lord and Chief of Naval Staff (1SL/CNS)) je nejvyšším profesním velitelem v Britském královském námořnictvu. Funkce \"First Naval Lord\" byla v námořnictvu zavedena v roce 1805 a titul byl přejmenován na \"First Sea Lord\" v roce 1904. Od roku 1923 je první námořní lord členem Výboru náčelníků štábů (\"Chiefs of Staff Committee (CSC)\"). První námořní lord také zasedá v Radě obrany (\"Defence Council\") a ve Vedení admirality (\"Admiralty Board\"). V současné době funkci prvního námořního lorda vykonává admirál Sir Philip Jones (jmenován v dubnu 2016).\n\n"}
{"id": "1098161", "url": "https://cs.wikipedia.org/wiki?curid=1098161", "title": "1. hokejová liga SR 2013/2014", "text": "1. hokejová liga SR 2013/2014\n\n1. hokejová liga SR 2013/14 byla dvacátouprvní sezónou 1. hokejové ligy na Slovensku, které se zúčastnilo 11 týmů. Navíc Slovenský národní tým do 20 let. Týmy umístěny na 1.–8. po základní části postoupily do playoff. Kluby umístěny na 9.–11. místě hrály play-out. Celkovým vítězem se stal tým HC 46 Bardejov, který se utkal v baráži o extraligu s klubem MsHK Žilina. Klub HK Trebišov nepodal přihlášku do soutěže.\n\nV základní části každé družstvo odehrálo 44 zápasů (2× venku a doma).Prvních osm týmů postoupilo do čtvrtfinále, které se hrálo na 3 vítězné utkání. Postupující ze čtvrtfinále odehráli semifinále taktéž na 3 vítězná utkání. Finálová série se hrála na 4 vítězné zápasy. Vítězný tým playoff postoupil do baráže o extraligu s posledním týmem Tipsport extraligy. Týmy umístěné po základní části na 9.–12. místě hrály play-out systém každý s každým jednou doma a venku. Do této fáze si družstva přenesla vzájemné výsledky ze základní části. Nejhorší tým ze skupiny play-out putoval do baráže o 1. ligu s nejlepším týmem 2. ligy. Baráž se hrála na 4 vítězná utkání. V průběhu sezóny byl určen maximální počet zahraničních hráčů v klubu na 5.\n\n\n\n\n\n\n"}
{"id": "1098167", "url": "https://cs.wikipedia.org/wiki?curid=1098167", "title": "Peter Wiesler", "text": "Peter Wiesler\n\nPeter Wiesler (14. května 1820 Taufers im Münstertal – 29. ledna 1885) byl rakouský římskokatolický duchovní a politik z Tyrolska, v 2. polovině 19. století poslanec Říšské rady.\n\nV roce 1844 vstoupil do benediktinského řádu. V roce 1846 byl vysvěcen na kněze a byl činný jako duchovní na klášterních farách. Od roku 1850 do roku 1859 rovněž vyučoval fyziku a matematiku na gymnáziu v Meranu. Následně byl krátce opět duchovním a od 17. července 1861 působil jako opat benediktinského kláštera Marienberg v tyrolském Burgeisu.\n\nV únoru 1867 byl zvolen na Tyrolský zemský sněm za kurii duchovních korporací. Zemský sněm ho 1. března 1867 zvolil i do Říšské rady. 15. prosince 1869 složil slib.\n"}
{"id": "1098168", "url": "https://cs.wikipedia.org/wiki?curid=1098168", "title": "Hnojník inkoustový", "text": "Hnojník inkoustový\n\nHnojník inkoustový (\"Coprinopsis atramentaria\") je stopkovýtrusá houba z čeledi křehutkovité (Psathyrellaceae).\n\nKlobouk je v mládí vejčitě uzavřený, 3-7 cm vysoký, později zvoncovitý nebo kuželovitý a 4-10 cm široký. Po délce je rýhovaný a na okraji nerovnoměrně zprohýbaný. Původní popelavě šedé až šedohnědé zbarvení se s postupným dozráváním výtrusů mění v černavé, od okraje do středu klobouku. U zralých plodnic probíhá autolýza. Povrch klobouku pokrývají v mládí jemné, hnědavé šupinky, které pak slizovatí a stírají se.\n\nLupeny jsou husté, volné, v mládí bělavé až našedlé. S postupným dozráváním hnědnou a ve zralém stádiu zčernají a rozplývají se.\n\nTřeň je 7-18 cm dlouhý, 1-1,5 cm tlustý, válcovitý, bílé barvy s hedvábným leskem. Zprvu je plný, později dutý, bez prstenu (často může být na třeni hrbol, připomínající prsten). Naspodu bývá kroužkovitě či prstencovitě zduřelý s kuželovitě zašpičatělou bází.\n\nVýtrus (8-11 x 5-6 µm) je elipsoidní až mandlovitý s klíčním pórem.\n\nVýtrusný prach je umbrově hnědý až černohnědý.\n\nPlodnice vyrůstají velice rychle v trsech z tlejícího, v zemi ukrytého dřeva a do druhého dne mizí. Houbu můžeme najít od jara až do podzimu především na polích, v zahradách, při cestách i na jiných místech s vyšším obsahem dusíku → saprofytická houba.\n\nMladé plodnice hnojníku inkoustového jsou jedlé a chutné. Po jídle připraveném z tohoto i z jiných druhů hnojníků se však nesmí pít alkoholické nápoje, jinak se do 2 hodin po požití objeví příznaky otravy.\n\nDříve se používal k získání jemného inkoustu, který byl vyráběn z roztékajících se klobouků s trochou vody a špetkou hřebíčku. Výtrusy proniknou hluboko do struktury papíru a zápis se stává prakticky nesmazatelný.\n\nHnojník inkoustový obsahuje chemickou látku nazývanou koprin. Koprin. se v lidském těle rozštěpením peptidové vazby rozkládá na 1-aminocyklopropanol, který inaktivuje enzym acetaldehyddehydrogenázu, odpovědný za druhý stupeň primární cesty odbourávání alkoholu. V těle se tak hromadí toxický acetaldehyd, který způsobuje vlastní otravu. Efekt na člověka je shodný s účinkem léčiva disulfiramu, používaného k léčbě závislosti na alkoholu, zvaného komerčně antabus, a je tedy nazýván antabusový efekt.\n\n\n"}
{"id": "1098170", "url": "https://cs.wikipedia.org/wiki?curid=1098170", "title": "Rybíz alpínský", "text": "Rybíz alpínský\n\nRybíz alpínský (\"Ribes alpinum\") je opadavý listnatý keř, jehož plody jsou malé bobule červené barvy s nevýraznou chutí. Patři do čeledi meruzalkovité. Bobule vyrůstají na větvičkách v plodenstvích, malých hroznech. Odborné synonymum názvu je \"Ribes lucidum\".\nDruh pochází ze střední a severní Evropy od Finska a Norska na jih až k Alpám a Pyrenejím. Vyskytuje se ve vysokých nadmořských výškách. Druh je vzácný v západní Evropě, ve Velké Británii se vyskytuje na malém počtu lokalit v severní Anglii a Walesu\n\nDorůstá běžně 1 až 2m. Má pětilaločné listy spirálovitě uspořádané na stopkách, jsou střídavé, zašpičatělé, zubaté, okrouhlé a na okraji pýřité. Kůra rybízu je černošedá. Je dvoudomý. Květy jsou nenápadné žluto-zelené, velké 4-9mm, kvete v krátkých hroznech. Kvete od dubna do května. Zralé bobule jsou kulovité, lysé, zpravidla 0,5 cm v průměru, červené a nevýrazné chuti. Větve nemají trny. Semena klíčí snadno.\n\n"}
{"id": "1098178", "url": "https://cs.wikipedia.org/wiki?curid=1098178", "title": "Simon von Winterstein", "text": "Simon von Winterstein\n\nSimon von Winterstein (16. prosince 1819 Praha – 11. června 1883 Bad Vöslau) byl rakouský podnikatel a politik z Dolních Rakous, v 2. polovině 19. století poslanec Říšské rady.\n\nNarodil se v židovské rodině v Praze. Vystudoval gymnázium a pak nastoupil na praxi do pražské obchodní firmy. Od 40. let 19. století působil ve Vídni, kde se postupně vypracoval na majitele významné spediční firmy. Byl zvolen do vídeňské obchodní a živnostenské komory. V roce 1862 svou firmu prodal, aby se mohl více soustředit na politickou činnost.\n\n20. března 1861 a opět v únoru 1867 byl zvolen na Dolnorakouský zemský sněm za kurii obchodních a živnostenských komor. Zemský sněm ho roku 1861 a opět roku 1867 zvolil i do Říšské rady. Na mandát v Poslanecké sněmovně rezignoval v lednu 1869 poté, co byl povolán do Panské sněmovny (jmenovaná horní komora Říšské rady). V zákonodárných sborech se zaměřoval na národohospodářské otázky. Patřil k centralistické a provídeňské Ústavní straně.\n\nZasedal ve vedení Severní dráhy císaře Ferdinanda a Anglo-rakouské banky. 27. ledna 1866 se stal prezidentem vídeňské obchodní a živnostenské komory. 19. března 1867 mu byl udělen Císařský rakouský řád Leopoldův.\n\nZemřel v červnu 1883 během pobytu v Bad Vöslau.\n"}
{"id": "1098184", "url": "https://cs.wikipedia.org/wiki?curid=1098184", "title": "Junges Bern", "text": "Junges Bern\n\nJunges Bern bylo švýcarské politické hnutí založené roku 1955 a rozpuštěné v roce 1996. Aktivní bylo především v komunální a kantonální politice (Bern). Významné nebylo ani tak členskou či voličskou základnou, jako svěžím duchem a poměrně radikálním příklonem k věcnému řešení problémů. \n\nNejvýznamnějšími představiteli byli farář a spisovatel Klaus Schädelin a právník a písničkář Mani Matter.\n"}
{"id": "1098185", "url": "https://cs.wikipedia.org/wiki?curid=1098185", "title": "Obyvatelstvo Albánie", "text": "Obyvatelstvo Albánie\n\nTento článek se zabývá demografií Albánie. V roce 2011 měla Albánie 2 821 997 obyvatel.\n\np =provizorní číslo\n\n\"Procento populace nad 6 let\" (2 737 614)\n\nPodle předběžných čísel činila souhrnná populace Albánie 2 831 741 lidí. Srovnání čísel ukazuje, že populace během deseti let klesla o 7,7 %. Za důvod je považovaná rozsáhla emigrace a nižší porodnost. Poprvé v dějinách sčítání žilo vyšší procento populace ve městech – 53,7 %. 82,58 % obyvatel se označilo za Albánce; 390 938 lidí (14 % populace) neuvedlo svou národnost a dalších 44 144 (1,6%) označilo národnost za nedůležitou.\n\nAlbánie uznává tři národní menšiny a tou jsou Řekové, Makedonci a Černohorci a dvě kulturní menšiny, což jsou Arumuni a Romové.\n\nPodle sčítání v roce 2011 byla náboženská příslušnost obyvatel Albánie následující – 56,7 % Muslimové, 13,79 % neuvedlo náboženskou příslušnost, 10,03% katolíci, 6,75 % pravoslavní, 5,49 % mělo jinou náboženskou příslušnost, 2,5 % byli ateisté, 2,09 % Bektašíjové a 0,14 % ostatní křesťané.\n\n"}
{"id": "1098191", "url": "https://cs.wikipedia.org/wiki?curid=1098191", "title": "The Very Best of Kiss", "text": "The Very Best of Kiss\n\nThe Very Best of Kiss je kompilační album největších hitů rockové skupiny Kiss. Album obsahuje 21 největších hitů této skupiny\n\n"}
{"id": "1098192", "url": "https://cs.wikipedia.org/wiki?curid=1098192", "title": "Jean-Louis Leca", "text": "Jean-Louis Leca\n\nJean-Louis Leca (* 21. září 1985, Bastia, Korsika, Francie) je francouzský fotbalový brankář, který momentálně působí v korsickém klubu SC Bastia.\n\nVe Francii zahájil profesionální kariéru v korsickém klubu SC Bastia. V létě 2008 odešel do Valenciennes FC. V červenci 2013 se vrátil do Bastie.\n\n"}
{"id": "1098194", "url": "https://cs.wikipedia.org/wiki?curid=1098194", "title": "Kaple svatého Rocha", "text": "Kaple svatého Rocha\n\nPojmenování kaple svatého Rocha nese více objektů:\n\n… a řada dalších.\n\n"}
{"id": "1098196", "url": "https://cs.wikipedia.org/wiki?curid=1098196", "title": "Bernští trubadúři", "text": "Bernští trubadúři\n\nBernští trubadúři (v originále \"Berner Troubadours\") je zažité označení neformálního sdružení bernských písničkářů. Jeho složení se v době největší slávy (1966 – 71) ustálilo na těchto šesti autorech:\n\n\nPod daným názvem vystupovali tito písničkáři v komponovaných programech od roku 1965, a to především na komorních divadelních scénách, nejprve výhradně v Bernu, později v celém německojazyčném Švýcarsku. Jejich společná diskografie čítá 8 alb.\n\nPro Bernské trubadúry byl charakteristický především jazyk, tedy bernská němčina. Jejich tvorba významně pomohla odkrýt a rozvinout jeho umělecké možnosti.\n\n"}
{"id": "1098197", "url": "https://cs.wikipedia.org/wiki?curid=1098197", "title": "Tamaryšek čtyřmužný", "text": "Tamaryšek čtyřmužný\n\nTamaryšek čtyřmužný (\"\") je druh rostlin, opadavých listnatých dřevin, patřící do čeledě tamaryškovité (\"Tamaricaceae\"). Druhové jméno \"tetrandra\" znamená čtyřtyčinkový, tedy se čtyřmi tyčinkami.\n\nDruh je původní v jihovýchodní Evropě, Turecku, Bulharsku a na Krymu. Tato rostlina se často vyskytuje v mírných pobřežních oblastech. Bývá pěstován i ve vnitrozemí na slunných místech.\n\nJsou to keře nebo nízké stromy dorůstající až do výšky 3 m se vzdušným nepravidelným později převisajícím habitem, jemnou řídkou texturou. Listy jsou světle modravě zelené, drobné, šupinovité. Kvete před olistěním malými čtyřčetnými růžovými květy v 3-6 cm dlouhých hroznech, které vyrůstají po celé délce loňských výhonů. Hrozny bílých až světle růžových květů se u tamaryšku čtyřmužného objevují již ve druhé polovině května. Borka dvouletých větví je černá. Plod je 3 -5 mm dlouhá, úzce kuželovitá, zelenobílá, trojpouzdrá tobolka, s mnoha semeny.\n\nJe často zaměňován za \"T. parviflora\". \n\n"}
{"id": "1098200", "url": "https://cs.wikipedia.org/wiki?curid=1098200", "title": "Charles-Ferdinand Ramuz", "text": "Charles-Ferdinand Ramuz\n\nCharles-Ferdinand Ramuz (24. září 1878 Lausanne – 23. května 1947 Lausanne) byl švýcarský spisovatel a básník. Je považován za nejvýznamnějšího zástupce francouzsky psané švýcarské literatury.\n\n\n\n\n\n"}
{"id": "1098201", "url": "https://cs.wikipedia.org/wiki?curid=1098201", "title": "Hauteriv", "text": "Hauteriv\n\nHauteriv [óterív] (též hoteriv) je třetí ze šesti chronostratigrafických stupňů spodní křídy, který je datován do rozmezí před 132,9 až 129,4 Ma (milionů let). Hauterivu předcházel valangin a následoval ho barrem.\n\nStupeň hauteriv byl představen ve vědecké literatuře v roce 1873 švýcarským geologem Eugènem Renevierem. Je pojmenován podle švýcarského města Hauterive, ležícího na břehu Neuchâtelského jezera. Vrstvy na typové lokalitě tvoří slíny a vápence\n\nZačátek (báze) hauterivu je na stratigrafické stupnici (sloupci) definován jako místo, kdy se poprvé objevil amonit rodu \"Acanthodiscus\". Konec hauterivu (báze barremu) je při prvním výskytu amonitu druhu \"Spitidiscus hugii\". \n\nV amonitové biostratigrafii moře Tethys obsahuje hauteriv sedm biozón.\n"}
{"id": "1098203", "url": "https://cs.wikipedia.org/wiki?curid=1098203", "title": "Franz Hohler", "text": "Franz Hohler\n\nFranz Hohler (* 1. března 1943 Biel) je švýcarský spisovatel, kabaretiér a písničkář, žijící v curyšské čtvrti Oerlikon.\n\n\n"}
{"id": "1098210", "url": "https://cs.wikipedia.org/wiki?curid=1098210", "title": "Římská kurzíva", "text": "Římská kurzíva\n\nPojem Římská kurzíva má více významů:\n\n"}
{"id": "1098218", "url": "https://cs.wikipedia.org/wiki?curid=1098218", "title": "František Šnýr", "text": "František Šnýr\n\nFrantišek Šnýr (* 3. února 1939, Krásna nad Hornádom - 26. října 2006, Košice) byl slovenský fotbalista, útočník.\n\nV československé lize hrál za Lokomotívu Košice a Bohemians Praha. Nastoupil v 80 ligových utkáních a dal 12 gólů.\n\n\n"}
{"id": "1098221", "url": "https://cs.wikipedia.org/wiki?curid=1098221", "title": "Ryad Boudebouz", "text": "Ryad Boudebouz\n\nRyad Boudebouz (arabsky رياض بودبوز‎, narozen 19. února 1990, Colmar, Francie) je francouzsko-alžírský fotbalový záložník, od roku 2017 hráč klubu Real Betis. V mládežnických kategoriích reprezentoval Francii, na seniorské úrovni hraje za Alžírsko. Účastník Mistrovství světa 2010 v Jihoafrické republice.\n\nRyad Boudebouz začínal v profesionálním fotbale ve francouzském klubu FC Sochaux-Montbéliard.\n2. září 2013 přestoupil za zveřejněnou částku 1 milion eur do korsického týmu SC Bastia, kde podepsal tříletou smlouvu.\n\nBoudebouz hrál za francouzské mládežnické výběry U17 a U19.\n\nOd roku 2010 reprezentuje Alžírsko, v národním týmu „pouštních lišek“ (jak se alžírské fotbalové reprezentaci přezdívá) debutoval 28. 5. 2010 proti Irsku.\n\nTrenér Alžírska Rabah Saâdane jej vzal na Mistrovství světa 2010 v Jihoafrické republice.\n\n"}
{"id": "1098222", "url": "https://cs.wikipedia.org/wiki?curid=1098222", "title": "Kostel Povýšení svatého Kříže (Chuchelná)", "text": "Kostel Povýšení svatého Kříže (Chuchelná)\n\nKostel Povýšení svatého Kříže v Chuchelné na Opavsku byl vysvěcen v roce 1996. Nahradil původní kostel shodného zasvěcení konsekrovaný v roce 1921, který byl zničen náletem na Velký pátek roku 1945. Z kostela tehdy zůstalo jen torzo, které bylo strženo v roce 1948. Od konce války zde sloužila k bohoslužbám knížecí kaple, tzv. mauzoleum Lichnovských.\n\nNa konci 60. let začaly sbírky na nový kostel, už 26. června 1969 byl položen jeho základní kámen. Normalizace však rozjetý projekt zastavila. Oživen byl až po pádu komunismu – základní kámen byl znovu vysvěcen 22. dubna 1990 na Velehradě při návštěvě papeže Jana Pavla II.\n\nAutorem projektu nového chrámu se stal Jan Krömer. Jeho slavnostní vysvěcení provedl za účasti několika tisíc věřících olomoucký arcibiskup Jan Graubner 4. května 1996. Finančně stavbu kromě obyvatel z okolí podpořili také věřící z Polska a Německa.\n"}
{"id": "1098231", "url": "https://cs.wikipedia.org/wiki?curid=1098231", "title": "Guillaume Gillet", "text": "Guillaume Gillet\n\nJméno a příjmení Guillaume Gillet má více nositelů:\n"}
{"id": "1098234", "url": "https://cs.wikipedia.org/wiki?curid=1098234", "title": "Okres Hartberg-Fürstenfeld", "text": "Okres Hartberg-Fürstenfeld\n\nOkres Hartberg-Fürstenfeld je okres v rakouské spolkové zemi Štýrsko. Má rozlohu 1 228 km². V roce 2015 zde žilo 90 357 obyvatel. Sídlem správy okresu je město Hartberg. Okres se dále člení na 36 obcí (z toho 3 města a 9 městysů).\n\n"}
{"id": "1098239", "url": "https://cs.wikipedia.org/wiki?curid=1098239", "title": "Guillaume Gillet (fotbalista)", "text": "Guillaume Gillet (fotbalista)\n\nGuillaume Gillet (* 9. března 1984, Lutych, Belgie) je belgický fotbalový obránce a reprezentant, od roku 2017 hráč klubu Olympiacos Pireus.\nV A-mužstvu Belgie debutoval 13. října 2007 v kvalifikačním utkání v Bruselu proti reprezentaci Finska (remíza 0:0).\n\n"}
{"id": "1098240", "url": "https://cs.wikipedia.org/wiki?curid=1098240", "title": "Pierre de Tarentaise (cisterciák)", "text": "Pierre de Tarentaise (cisterciák)\n\nSvatý Pierre de Tarentaise, O.Cist. († 1174) byl římskokatolický duchovní, člen cisterciáckého řádu, později opat a biskup. V katolické církvi je uctíván jako světec.\n\nNení známo, kdy a kde se Pierre narodil. Byl zřejmě jedním z mnichů, kteří následovali Roberta z Molesme do pustiny v Cîteaux, kde jako reforma benediktinského mnišství vznikl cisterciácký řád. Později, asi roku 1120, se stal opatem v La Ferté, nejstarším dceřiném klášteře Cîteaux. Inicioval založení kláštera v Tiglieto, což byl první cisterciácký klášter na sever od Alp.\n\nRoku 1142 byl požádán, aby se ujal jako arcibiskup osiřelé arcidiecéze Tarentaise. Byl prvním cisterciákem, který byl vysvěcen na biskupa. Jako arcibiskup se snažil urovnávat spory mezi šlechtou a do své arcidiecéze uvedl řeholní kanovníky z Agaune. Zemřel v roce 1174 (přesné datum není známo) a později začal být uctíván jako svatý. Cisterciácké \"Menologium\" jej připomíná současně se slavností svatých apoštolů Petra a Pavla - 29. června.\n\n\n"}
{"id": "1098245", "url": "https://cs.wikipedia.org/wiki?curid=1098245", "title": "Evropské hodnoty", "text": "Evropské hodnoty\n\nThink-tank Evropské hodnoty (anglicky \"European Values Think-Tank\") je česká politická nevládní nezisková organizace. Vznikla v roce 2005 jako občanské sdružení nezávislé na politických stranách.\n\nVizí organizace je svobodné, bezpečné a prosperující Česko ve střední Evropě, která je pevnou součástí transatlantického společenství a opírá se o pevné spojenectví s USA. Think-tank Evropské hodnoty podle vlastní definice svého poslání pomáhá čelit agresivním režimům, radikalizaci uvnitř společnosti, šíření autoritářských tendencí a extrémistických ideologií včetně islamismu.\n\nVýkonným ředitelem a předsedou správní rady byl Radko Hokovský, zástupcem ředitele pro politické záležitosti a členem správní rady pak Jakub Janda. Třetím členem správní rady a zástupcem ředitele pro finanční a projektové řízení byl Jan Famfule. Od roku 2018 se stal výkonným ředitelem Jakub Janda.\n\nJádrem činnosti organizace jsou tři strategické programy – Program Kremlin Watch, Program pro vnitřní bezpečnost a Program strategických studií.\n\nThink-tank organizuje také diskuse, odborné debaty, konference a uzavřené kulaté stoly. Publikuje komentáře, odborné podklady, doporučení a odborné analýzy.\n\nUkrajinistka a analytička think-tanku Evropské hodnoty Lenka Víchová podepsala v lednu 2015 otevřený dopis adresovaný prezidentu Miloši Zemanovi, který vyzval Zemana ke zdrženlivosti při hodnocení vůdců Ukrajinské povstalecké armády (UPA) Romana Šuchevyče a Stepana Bandery, a zároveň kritizoval Zemanův souhlas s vysídlením Němců z Československa.\n\nEvropské hodnoty mají veřejný transparentní účet . Mezi hlavní zdroje patří soukromí dárci, nadace a veřejné instituce, například Americká ambasáda v ČR, Evropský parlament, Zastoupení Evropské komise v ČR, Nadace Konrada Adenauera, Ministerstvo zahraničních věcí ČR, Ministerstvo školství, mládeže a tělovýchovy ČR, NATO Public Diplomacy Division, Česko-německý fond budoucnosti, Velvyslanectví Spojeného království v ČR, Izraelská ambasáda v ČR nebo Open Society Foundations George Sorose. Není financován ani spojen pouze s jednou politickou stranou.\n\nZpůsob práce think-tanku kritizovala skupina vědců a vysokoškolských pedagogů z Fakulty sociálních věd Univerzity Karlovy. Podle akademiků „studie think tanku Evropské hodnoty o výhledu vývoje vnějšího bezpečnostního prostředí ČR, obsahující pouze katastrofické scénáře, navíc s absurdně vysokými pravděpodobnostními hodnotami, není odbornou studií, ale projevem ideologie, který připravuje půdu pro radikální opatření odůvodněná jako prevence proti (neurčitým a nejistým) budoucím hrozbám.“ Podle Petra Bittnera z Deníku Referendum, „Janda není ochoten uznat politickou pozici, která vybočuje z primitivního studenoválečného schématu, na kterém stojí jeho vnímání světa i sama politická orientace think-tanku Evropské hodnoty.“\n\n"}
{"id": "1098247", "url": "https://cs.wikipedia.org/wiki?curid=1098247", "title": "Pöllau", "text": "Pöllau\n\nPöllau je městys v rakouské spolkové zemi Štýrsko, v okrese Hartberg-Fürstenfeld.\n\nK 1. lednu 2019 zde žilo 6 014 obyvatel.\n\nV Pöllau sídlí Sparkasse Pöllau.\n\nLetiště Štýrský Hradec je vzdálené zhruba 60 km.\n\nPöllau není napojeno na železniční síť.\n\n"}
{"id": "1098257", "url": "https://cs.wikipedia.org/wiki?curid=1098257", "title": "Artúr Szalatnai-Slatinský", "text": "Artúr Szalatnai-Slatinský\n\nArtúr Szalatnai-Slatinský (vlastním jménem Schlesinger; 11. února 1891 Slatina nad Bebravou – 10. listopadu 1962 Bratislava) byl slovenský architekt. Schlesinger patří mezi významné avantgardní slovenské meziválečné architekty, jejichž realizace našly ohlas nejen na Slovensku, ale i v mnoha světových odborných časopisech.\n\nArtúr Schlesinger se narodil 11. února 1891 v Slatině nad Bebravou v rodině rolníka Mórice Schlesingera a Berty, rod. Kellerman, měl dvě sestry. Základní školu absolvoval ve Slatině nad Bebravou a v roce 1909 maturoval na reálném gymnáziu v Žilině. Architekturu studoval na Vysoké technické škole v Budapešti a poprvé si změnil jméno na Schlesinger-Szalatnai podle místa narození.\n\nBěhem 1. světové války bojoval na italské a francouzské frontě, kde měl možnost poznat tamní architekturu. V roce 1920 se usadil v Bratislavě a v němčině vydal knihu \"Architektonické formy bratislavských cintorínov\". V roce 1923 byla podle jeho návrhu realizována ortodoxní synagoga v Bratislavě. Ve 20. letech 20. století byla jeho tvorba ovlivněna nejprve kubismem, poté se objevuje „cihlové“ období. V roce 1927 vydal knihu o své architektonické tvorbě. Ve 30. letech se specializoval na lázeňské stavby a venkovské domy lékařů. V roce 1945 se vyhl deportaci a na konci války se skrýval před nacisty v Bratislavě. Po válce vstoupil do komunistické strany.\n\nV letech 1948 až 1951 navrhl se sochařem Jozefem Pospíšilem Památník SNP na Jankově vršku. V letech 1951–1957 navrhl renovaci kaštela v Diviakách. V 50. letech pracoval na územních plánech mnoha slovenských měst. Zemřel 10. listopadu 1961 v Bratislavě, kde je i pochován.\n\nZúčastnil se mnoha soutěží, v nichž první ceny dostal za kino v Trenčianských Teplicích, za regulační plán Nových Zámků a Prešova, za okresní úřad ve Stupavě, veřejné lázně na Baštově ulici v Bratislavě a za synagogu v Bratislavě.\n\n\n\n\n\n"}
{"id": "1098261", "url": "https://cs.wikipedia.org/wiki?curid=1098261", "title": "Referendum v Abcházii (1991)", "text": "Referendum v Abcházii (1991)\n\nDne 17. března 1991 zorganizovala Abchazská autonomní sovětská socialistická republika, jež fungovala v rámci Gruzínské SSR, referendum v Abcházii, kde se dotazovala obyvatel na jejich názor na další osud rozpadajícího se Sovětského svazu, zdali se má zreformovat v méně centralizovaný Svaz nezávislých států. Toto referendum, jež bylo součástí všesvazového referenda o zachování Sovětského svazu, bylo většinou bojkotováno Gruzíny, žijících v Abcházii, neboť se žádné podobné nekonalo v žádné jiné části Gruzínské SSR, kromě toho o měsíc později bylo v plánu uspořádat referendum o úplné nezávislosti Gruzie.\n\nReferenda se zúčastnilo nakonec 166 544 voličů, z nichž 98,61 % hlasovalo pro reorganizaci Sovětského svazu do nového útvaru. Volební účast tedy dosáhla 52,32 % z celkem 318 317 možných voličů, což představuje prakticky veškeré negruzínské obyvatelstvo Abcházie.\n\nVýsledky referenda naznačily, že má reforma Sovětského svazu u minimálně poloviny obyvatel i přes bojkot Gruzínů zelenou, ale její naplnění bylo zmařeno pokusem o převrat v SSSR v srpnu 1991, jenž nakonec vedl k rozpadu SSSR. Ve zbylé části Gruzie se však v referendu o nezávislosti vyslovili pro odtržení od Sovětského svazu, což abchazské vedení vnímalo dle sovětského zákona z 3. dubna 1990 o tomto referendu tak, že se Gruzie stala nezávislou republiku odtrženou od zbytku Sovětského svazu, ovšem to se netýkalo Abcházie, která dostala dle zákona jakožto autonomní sovětská socialistická republika právo sama rozhodnout o své budoucnosti, neboť se gruzínské referendum konalo rovněž dle sovětského zákona v době, kdy ještě byla součástí Sovětského svazu. Kromě toho Gruzie už v červnu 1990 zrušila sovětské zákony. Gruzínská strana však považovala tuto část zákona za nelegální, neboť v rozporu se stávajícími zákony zasahovala do vnitřních záležitostí Gruzie a nerespektovala hranice, nebo také argumentem, že gruzínská nezávislost nebyla vyhlášena na základě tohoto zákona, tudíž je postoj abchazské vlády v tomto ohledu irelevantní a musí být loajální vůči centrální gruzínské vládě.\n\nTo zapříčinilo vyhrocení již tak napjaté situace v Abcházii, která se ale po vyhlášení nezávislosti Gruzie relativně uklidnila poté, co bylo dosaženo dohody mezi politickou reprezentací Abcházie a novým gruzínským prezidentem Zviadem Gamsachurdijou. Avšak po konci jeho vlády v lednu 1992, kdy se pučem dostaly v Gruzii k moci extremisté a ultranacionalisté, kteří si do svého čela zvolili Eduarda Ševardnadzeho, jenž sice gruzínský nacionalismus nesdílel, ale neudělal prakticky nic, aby zamezil nejhoršímu. Vládnoucí přechodná vojenská rada následující měsíc zrušila ústavu Gruzínské SSR a nahradila ji Gruzínskou ústavou z roku 1921, což Abchazové považovali ze strany Tbilisi za zrušení jejich statutu autonomní republiky, a reagovali 23. června 1992 vyhlášením úplné nezávislosti na Gruzii. Situace v Abcházii i celé Gruzii dosáhla bodu varu a tento spor brzy přerostl ve válku.\n"}
{"id": "1098279", "url": "https://cs.wikipedia.org/wiki?curid=1098279", "title": "François Modesto", "text": "François Modesto\n\nFrançois Modesto (* 19. srpna 1978, Bastia, Korsika, Francie) je francouzský fotbalový obránce, který působí v korsickém klubu SC Bastia. Hraje na postu stopera (středního obránce). Mimo Francii hrál v Itálii a Řecku.\n\n"}
{"id": "1098282", "url": "https://cs.wikipedia.org/wiki?curid=1098282", "title": "Guerric z Igny", "text": "Guerric z Igny\n\nBlahoslavený Guerric z Igny (lat. \"Guerricus\") byl cisterciácký mnich, žák sv. Bernarda z Clairvaux. V katolické církvi je uctíván jako blahoslavený.\n\nNarodil se buď v roce 1070 nebo 1080 a původně byl učitelem na katedrální škole v Tournai. Roku 1120 vstoupil do kláštera v Clairvaux. V roce 1138 se stal opatem kláštera v Igny. Proslul svou skromností a horlivostí. Počítá se k tzv. \"\"čtyřem evangelistům z Citeaux\"\" (sv. Bernard z Clairvaux, sv. Aelred z Rievaulx, sv. Vilém ze Saint-Thierry a blah. Guerric z Igny). Do dnešní doby je zachováno 54 jeho kázání.\n\n"}
{"id": "1098283", "url": "https://cs.wikipedia.org/wiki?curid=1098283", "title": "Henryk Wodzicki", "text": "Henryk Wodzicki\n\nHenryk Wodzicki (2. prosince 1813 – 20. října 1884 Krakov) byl rakouský politik polské národnosti z Haliče, v 2. polovině 19. století poslanec Říšské rady.\n\nPůsobil jako prezident Zemědělské společnosti v Krakově. Byl majitelem panství Poręba Wielka. Zastával i funkci prezidenta krakovského vzájemného pojišťovacího ústavu.\n\nV 60. letech byl zvolen na Haličský zemský sněm za velkostatkářskou kurii, obvod Žovkva. Zemský sněm ho 2. března 1867 zvolil i do Říšské rady. Na mandát v Říšské radě rezignoval roku 1868. Později byl členem Panské sněmovny (jmenovaná horní komora Říšské rady).\n\nZemřel v říjnu 1884.\n"}
{"id": "1098285", "url": "https://cs.wikipedia.org/wiki?curid=1098285", "title": "Florian Marange", "text": "Florian Marange\n\nFlorian Marange (* 3. března 1986, Talence, Francie) je francouzský fotbalový obránce, který působí v korsickém klubu SC Bastia. Hraje na postu levého obránce. Mimo Francii hrál v Anglii (v Crystal Palace FC).\n\n"}
{"id": "1098286", "url": "https://cs.wikipedia.org/wiki?curid=1098286", "title": "26. ročník udílení Nickelodeon Kids' Choice Awards", "text": "26. ročník udílení Nickelodeon Kids' Choice Awards\n\n26. ročník Nickelodeon Kids' Choice Awards se konal 23. března 2013 v Galen Center v Los Angeles. Moderátorem večera byl herec Josh Duhamel. V průběhu večera vystoupil rapper Pitbull se zpěvačkou Christinou Aguilerou a Kesha. Online hlasování bylo zahájeno 14. února 2013.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1098289", "url": "https://cs.wikipedia.org/wiki?curid=1098289", "title": "Mathieu Peybernes", "text": "Mathieu Peybernes\n\nMathieu Peybernes (* 21. října 1990, Toulouse, Francie) je francouzský fotbalový obránce, který působí v korsickém klubu SC Bastia. Hraje na postu stopera, tedy středního obránce.\nS profesionálním fotbalem začínal v klubu FC Sochaux-Montbéliard.\n\n"}
{"id": "1098294", "url": "https://cs.wikipedia.org/wiki?curid=1098294", "title": "Martin Bezouška", "text": "Martin Bezouška\n\nMartin Bezouška (* 20. dubna 1955 Praha) je český scenárista a dramaturg, od roku 2009 člen Rady pro rozhlasové a televizní vysílání.\n\nNarodil se v herecké rodině, jeho otec byl Bohumil Bezouška. Po absolvování gymnázia (1970–1974) vystudoval v letech 1975 až 1980 obor scenáristika a dramaturgie na FAMU (získal tak titul Mgr.). Už během studia vydal dvě prozaické knihy – \"Poslední polonahé prázdniny\" (Melantrich 1978) a \"Dlouhá samota\" (Mladá fronta 1980). FAMU absolvoval celovečerním filmem \"AEIOU\" (námět, scénář a režie spolu s Dušanem Kukalem), ten byl však deset let v trezoru a autorům hrozilo vyloučení ze školy.\n\nV letech 1981 až 1991 se živil jako scenárista a dramaturg Filmového studia Barrandov. Od roku 1992 pracoval jako kreativní ředitel významných komunikačních a reklamních agentur – Young & Rubicam a Česká reklamní/TBWA (1992–1997), Ark/Thompson a Publicis (1999–2004) či Trilabit a Size (2006–2009).\n\nMezi lety 1998 a 1999 byl ředitelem programu TV Prima a České televize. V letech 2005 až 2006 působil jako ředitel odboru komunikace na Ministerstvu kultury ČR. Od roku 2005 také přednáší na Katedře marketingové komunikace Fakulty sociálních věd Univerzity Karlovy v Praze.\n\nNikdy nebyl a není členem žádné politické strany. Pouze ve volbách do Senátu PČR v roce 2004 kandidoval jako nestraník za hnutí NEZÁVISLÍ v obvodu č. 16 – Beroun. Získal 5,12 % hlasů a skončil tak na šestém místě.\n\nV květnu 2009 byl zvolen členem Rady pro rozhlasové a televizní vysílání, v dubnu 2015 tento post obhájil (nominovala jej ČSSD). Druhé funkční období mu začalo 24. května 2015. Na začátku června 2015 byl navíc zvolen místopředsedou RRTV.\n\nMartin Bezouška je ženatý, jeho manželka se jmenuje Martina (roz. Gasparovičová). Mají spolu čtyři děti – Jana (* 1985), Patrika (* 1993), Annu (* 1996) a Jáchyma (* 1998). Žijí v Praze.\n\nNámět:\n\nScénář:\n\nRežie:\n\nDramaturgie:\n\nOdborný poradce:\n"}
{"id": "1098302", "url": "https://cs.wikipedia.org/wiki?curid=1098302", "title": "Jesús Gámez", "text": "Jesús Gámez\n\nJesús Gámez Duarte (* 10. dubna 1985, Fuengirola, Španělsko) je španělský fotbalový obránce, který hraje za španělský klub Atlético Madrid.\n\nJesús Gámez debutoval v profesionální kopané v sezóně 2003/04 v dresu rezervy Málagy. V srpnu 2014 podepsal tříletý kontrakt s klubem Atlético Madrid, mistrem Primera División se sezóny 2013/14.\n"}
{"id": "1098303", "url": "https://cs.wikipedia.org/wiki?curid=1098303", "title": "Trnovník huňatý", "text": "Trnovník huňatý\n\nTrnovník huňatý (\"Robinia hispida\") je opadavý listnatý strom nebo keř z čeledi bobovitých. Dřevina je původní na jihovýchodě USA.\n\nRoste jako opadavý listnatý strom nebo keř do výšky až 3 metrů. Mladé letorosty jsou ochlupené. Druh má 10–25 cm dlouhé, lichozpeřené (až z 13 lístků), celokrajné listy se 4 až 8 jařmy. Lístky jsou dlouhé 4–8 cm. Kvete v červnu. Květy jsou růžové, typické pro bobovité. Kalich pětizubý, dvoupyský, chloupkatý, pavéza široká. Květy bývají cca 1–2 cm velké, uspořádané v nících hroznech až po pěti květech. Pro vysoký obsah glukózy mají květy výrazně sladkou chuť. Plodem jsou ploché hnědé lusky, s tmavě hnědými, hnědooranžovými semeny. Kořeny má dlouhé, tenké, bohatě větvené a spletité. Často vyrůstají těsně pod povrchem a tvoří mnoho výmladků, jimiž se rozšiřuje do okolí. Na kořenech jsou stejně jako u všech bobovitých nádorky s nitrogenními bakteriemi. Dřevo akátu je žlutohnědé, těžké, tvrdé, pevné, velmi odolné ve styku s půdou. Flavonoidy jsou schopny více než 100 let chránit akátové dřevo pod zemí proti hnilobě.\n\nDruh je vhodný i do menších zahrad ale i větších parků jako solitéra, dominanta nebo do stromořadí.\n\nPreferuje slunné stanoviště. Nesnáší mokro, vyžaduje propustné půdy, i chudé na živiny a sušší, dobře snáší vyšší obsah vápníku. Druh je plně mrazuvzdorný do −29 °C.\n\nMůže být poškozován silným větrem, padlím a verticiliovým vadnutím.\n\n"}
{"id": "1098304", "url": "https://cs.wikipedia.org/wiki?curid=1098304", "title": "Dominikus Willi", "text": "Dominikus Willi\n\nDominikus Martin Carl Willi, OCist., vl. jménem \"Martin Carl Willi\" (20. dubna 1844 Domat/Ems – 6. ledna 1913) byl opatem cisteriáckého opatství Marienstatt a v letech 1898-1913 biskupem v Limburgu.\n\nNarodil se jako páté dítě důstojníka královské neapolské armády. Po maturitě vstoupil v roce 1861 do cisterciáckého řádu v rakouském teritoriálním opatství v Wettingen-Mehrerau.\nStudium absolvoval v Einsiedelnu a Mehrerau. Na kněze byl vysvěcen 12. května 1867 a v roce 1878 se stal převorem kláštera.\n\nV roce Mehrerau byl, s krátkým přerušením letech 1867-1878, ředitelem gymnázia Collegium Bernardi, které je připojeno ke klášterní škole. V roce 1888 se přestěhoval na území diecéze Limburg, aby se postaral o přesídlení cisterciáckého opatství do Marienstatt. V roce 1890 se v témže klášteře stal opatem. Dne 15. června 1898 ho zvolila kapitula limburské katedrály biskupem diecéze Limburg a o sedm dní později byl papežem Lvem XIII. jmenován. Na biskupa byl vysvěcen 8. září 1898 biskupem Paulem Leopoldem Haffnerem.\n\nWilli byl nástupcem biskupa Karla Kleina, který zemřel 6. února 1898. Během svého funkčního období zvětšil počet farností v diecézi o pět farností a o 21 kapelánií.\n\n"}
{"id": "1098313", "url": "https://cs.wikipedia.org/wiki?curid=1098313", "title": "Rubén Gracia Calmache", "text": "Rubén Gracia Calmache\n\nRubén Gracia Calmache známý i jako Cani (* 3. srpna 1981, Zaragoza, Španělsko) je španělský fotbalový záložník, od ledna 2015 hostuje v klubu Atlético Madrid z klubu Villarreal CF.\n\nSe Zaragozou vyhrál Copa del Rey v sezóně 2003/04 a španělský Superpohár Supercopa de España v roce 2004.\n"}
{"id": "1098317", "url": "https://cs.wikipedia.org/wiki?curid=1098317", "title": "1. česká hokejová liga 2015/2016", "text": "1. česká hokejová liga 2015/2016\n\n1. česká hokejová liga 2015/16 byla 23. ročníkem druhé nejvyšší soutěže v ledním hokeji na území České republiky. Z předchozího ročníku Extraligy do tohoto ročníku sestoupil celek HC Slavia Praha, který vystřídal postoupivší Piráty Chomutov. Druhému účastníkovi této baráže z 1. ligy (ČEZ Motor České Budějovice) se postoupit nepodařilo a i v této sezóně hrál první ligu. Z první ligy po sezóně 2014/2015 sestoupil tým HC Havlíčkův Brod, který vystřídal HC Zubr Přerov.\n\nPrvní kolo sezóny se odehrálo 9. září 2015.\n\n\nV první lize hrálo obdobně jako v předešlé sezóně 14 klubů. V základní části se celky střetly každý s každým dvakrát na domácím hřišti a dvakrát na hřišti soupeře, celkem se tedy odehrálo 52 kol.\n\nPoté prvních 6 týmů postoupilo přímo do čtvrtfinále playoff a mužstva na 7. až 10. místě hrála předkolo playoff. V něm dvojice vytvořily týmy na 7. a 10. místě, respektive na 8. a 9. místě. Vítězové těchto sérií (hraných na tři vítězná utkání) se ve čtvrtfinále playoff utkaly s celky z prvních dvou míst tabulky po základní části, a to tak, že hůře postavený tým v základní tabulce, který postoupil z předkola, se utkal s mužstvem na prvním místě a zbylé dva týmy vytvořily další dvojici. Vedle nich se ve čtvrtfinále spolu ještě utkaly celky na 3. a 6. místě a poslední dvojici vytvořila mužstva na 4. a 5. místě tabulky po základní části. Všechny čtvrtfinálové série se hrály na čtyři vítězná utkání. Postoupivší ze čtvrtfinále spolu vytvořili dvojice v semifinále, a to tím způsobem, že tým nejlépe postavený v tabulce po základní části se utkal s mužstvem nejhůře postaveným a zbylé dva vytvoří druhou dvojici. Vítězové těchto dvou semifinále, jež se hrají na čtyři vítězná utkání, postoupili do baráže o extraligu, v níž se utkali se dvěma nejhoršími extraligovými týmy po zápasech o umístění.\n\nTýmy na 11. až 14. místě po základní části sehrály dvoukolově každý s každým skupinu o udržení (6 kol). Výsledky ze základní části se započítávaly. Poslední tým play out přímo sestoupil do druhé ligy a v příštím ročníku první ligy jej nahradil vítěz kvalifikace mezi třemi nejlepšími kluby ze druhé ligy.\n\nÚdaje v tabulce jsou platné k začátku soutěže.\n\nDne 29. října 2015 byly dva zápasy družstva ČEZ Motor České Budějovice, a sice utkání v utkáních v Benátkách nad Jizerou (4:1) a doma s Havířovem (6:1), kontumovány ve prospěch soupeřů. Důvodem toho se stal neoprávněný start Martina Semráda v těchto dvou utkáních. Semrád, hráč českobudějovického celku, sice měl vyřízené střídavé starty za Tábor, nicméně jeho smlouvu Český svaz ledního hokeje nezaregistroval a tím, že nastoupil za ČEZ Motor České Budějovice, porušil tento klub regule soutěže.\n\nKontumace postihla i celek Horácké Slavie Třebíč, která do utkání 35. kola nastoupila se čtyřmi hráči ve věku 22 let a staršími, s nimiž má domluvené střídavé hostování (Charlesem Baldwinem, Martinem Čechem, Petrem Jurčou a Jakubem Šaurem). Podle pravidel ovšem smí nastoupit pouze se třemi takovými hráči. Proto byl zápas s Mostem, který původně vyhrála v poměru 4:3, kontumován ve prospěch soupeře.\n\nToto je konečné pořadí hráčů podle dosažených bodů. Za jeden vstřelený gól nebo přihrávku na gól hráč získal jeden bod.\n\nToto je konečné pořadí nejlepších deset brankářů.\n\nKonečný stav série 3:0 na zápasy pro HC AZ Havířov 2010.\n\nKonečný stav série 3:1 na zápasy pro HC Slovan Ústí nad Labem.\n\nKonečný stav série 4:2 na zápasy pro HC Slovan Ústí nad Labem.\n\nKonečný stav série 4:1 na zápasy pro HC Dukla Jihlava.\n\nKonečný stav série 4:1 na zápasy pro ČEZ Motor České Budějovice.\n\nKonečný stav série 4:0 na zápasy pro HC Slavia Praha.\n\nKonečný stav série 4:1 na zápasy pro HC Dukla Jihlava.\n\nKonečný stav série 4:0 na zápasy pro HC Slavia Praha.\n\nTýmy HC Dukla Jihlava a HC Slavia Praha postoupily do baráže o extraligu.\n\n\nV kvalifikaci o 1. ligu se utkali vítězní semifinalisté skupiny západ a vítěz skupiny východ 2. ligy. Vítěz kvalifikační skupiny získal právo účasti v dalším ročníku 1. ligy.\n\n\n"}
{"id": "1098318", "url": "https://cs.wikipedia.org/wiki?curid=1098318", "title": "Pina", "text": "Pina\n\nPina (bělorusky \"Піна\", ukrajinsky \"Піна\", rusky \"Пина\") je řeka v Pinském rajónu Brestské oblasti, levý přítok Pripjať v povodí Dněpru. Řeka je dlouhá 40 km, plocha jejího povodí je 2 460 km². Začíná u vesnice Pjererub v Ivanaŭském rajónu. Někteří vědci se domnívají, že se pramen řeky nachází v blízkosti obce Dubaŭ v Pinském rajónu. Šířka toku se pohybuje od 35 do 45 m a průměrný průtok v deltě je asi 8,6 m³ za sekundu. Řeka je součástí Dněpersko-bugského kanálu.\n\nNejdůležitější město, které leží na jeho březích, je Pinsk, v němž byl postaven menší říční přístav.\n\nHlavními přítoky řeky: pravý — Zaviščanskij kanál a levý — řeka Ňaslucha. Povodí řeky se nachází V Pripjaťském Polesí. Jezera zaujímají 1 procento a k nejvyšším patří Písečné (u obcí Adryžyn a Balandzičy), Skoreň a Zavyššanskoje (u obce Zavyšša). Průtok je zanedbatelný. Při nedostatku vody v řece nastává jev, kdy dochází ke zpětnému toku. Břehy jsou nízké a místy bažinaté. U hranic města Pinsk jsou do řeky vypouštěny vody znečištěné průmyslovými odpady.\n\nKoryto řeky doznalo v průběhu výstavby a rekonstrukce Dňaproŭsko-Buhského kanálu významných změn. V důsledku toho, že bylo koryto řeky přehrazeno na svém na horním toku, byly části starého řečiště odříznuty a změnily se na mrtvá ramena s nízkým průtokem. Od roku 1922 jsou na řece prováděna hydrologická pozorování za pomocí hydrologických stanic v Pinsku.\n"}
{"id": "1098321", "url": "https://cs.wikipedia.org/wiki?curid=1098321", "title": "Ortodoxní synagoga (Bratislava)", "text": "Ortodoxní synagoga (Bratislava)\n\nOrtodoxní synagoga v Bratislavě je synagoga z roku 1926. Nachází se na Heydukově ulici č. 11 v bratislavském Starém Městě a je dílem architekta Artura Szalatnaie.\n\nOrtodoxní synagoga patří společně s žilinskou neologickou synagogou k významným slovenským sakrálním stavbám 20. století. Spojuje se v ní modernost s orientální tradicí – jsou zde použity stylizované ornamenty, společně se železobetonovou konstrukcí.\n\nProjekt vznikl na základě soutěže, v níž zvítězil Artúr Szalatnai, slovenský architekt židovského původu. Navrhl ji jako první velké dílo, poté co přišel z Budapešti do Bratislavy jako čerstvý absolvent vysoké školy.\n\nV té době na nové Heydukově ulici ještě neexistovaly okolní stavby. Monumentální budovu prostého klasicizujícího charakteru architekt umístil tak, že do uličního průčelí orientoval boční stěnu hlavního prostoru a vstup do objektu umístil směrem na východ, do průjezdu z ulice na dvůr. V objektu jsou po stranách vstupního vestibulu dvě schodiště na galerii pro ženy.\n\nPrůčelí tvoří sedm mohutných hranolových pilířů, zakončených jednoduchými hlavicemi, které nesou nevysoký architráv. Ve stěně za pilíři jsou okna s geometrizovanou treláží. Objekt má travertinové architektonické články, které kontrastují se stěnami žluté a hnědočervené barvy. Na pilíři vpravo od vstupu do podjezdu je uveden architekt a rok vzniku stavby podle židovského letopočtu.\n\n"}
{"id": "1098323", "url": "https://cs.wikipedia.org/wiki?curid=1098323", "title": "Cristian Ansaldi", "text": "Cristian Ansaldi\n\nCristian Daniel Ansaldi (* 20. září 1986, Rosario, Argentina) je argentinský fotbalový obránce a reprezentant, od roku 2016 hráč klubu Inter Milán, od srpna 2017 na hostování v Turín FC.\n\nProfesionální kariéru zahájil v klubu Newell's Old Boys v roce 2005. V lednu 2008 odešel do Ruska do Rubinu Kazaň, kde poté nasbíral řadu trofejí. V srpnu 2013 jej koupil Zenit Petrohrad. V létě 2014 odešel ze Zenitu na hostování do španělského klubu Atlético Madrid, vítěze Primera División ze sezóny 2013/14. Po návratu šel opět na hostování, tentokrát do italského FC Janov. Po sezóně ho FC Janov za 3,8 milionů € koupil.\n\nV reprezentačním A-mužstvu Argentiny debutoval 14. 11. 2009 v přátelském utkání proti domácímu týmu Španělska (prohra Argentiny 1:2).\n\n"}
{"id": "1098326", "url": "https://cs.wikipedia.org/wiki?curid=1098326", "title": "Nepokoje v Suchumi (1989)", "text": "Nepokoje v Suchumi (1989)\n\nNepokoje v Suchumi se staly v druhé polovině července roku 1989 v Suchumi, hlavním městě tehdejší Abchazské autonomní sovětské socialistické republiky v rámci Sovětského svazu. Byly vyvrcholením vzrůstajícího národnostního napětí mezi původními Abchazy a přistěhovalými Gruzíny. Pouliční nepokoje nejprve začaly jako pokojný protest proti otevření pobočky Tbiliské státní univerzity, ale situace se zvrhla v zuřivý boj, který trval několik dní, a nepokoje zasáhly nakonec nejen Suchumi, ale i několik dalších oblastí Abcházie. Vyžádaly si mnoho obětí na životech a byly rázně ukončeny až zásahem armády.\n\nEtnické napětí mezi Abchazy a Gruzíny narůstalo v průběhu celého roku 1989 spolu s tím, jak rostly v Gruzii protisovětské nálady a touha po nezávislosti na Moskvě. Abchazové tyto snahy vnímali jako vážnou hrozbu pro své postavení titulárního národa v rámci sovětské Gruzie a ohrožení statutu Abchazské ASSR. Abchazští politici a inteligence se proto dne 18. března 1989 sešli v Lychny a sepsali petici moskevské vládě, kde si stěžovali na dění v Gruzii, požadovali právo na sebeurčení a odtržení od Gruzie. Tento krok vyvolal masové bouře ze strany Gruzínců žijících v Abcházii, kteří tvořili téměř polovinu veškerého obyvatelstva, a vedlo to k touze po oddělení nejrůznějších kulturních či vzdělanostních záležitostí podle národnosti.\n\nProtesty abchazských Gruzínů se nakonec přelily až do Tbilisi, kde se z nich nakonec staly protesty proti Sovětskému svazu a protestující požadovali 9. dubna nezávislost. Tyto protesty brutálně potlačily složky gruzínského ministerstva vnitra, přičemž bylo zabito 20 lidí a stovky dalších bylo zraněno, zejména mladých žen. Následujícího dne se mimořádně sešel ústřední výbor gruzínské komunistické strany, kde její první tajemník Džumber Patiašvili podal demisi a byl nahrazen bývalým ředitelem gruzínské pobočky KGB Givim Gumbaridzem. Avšak událostmi předešlého dne u Gruzínů sovětská moc ztratila zbývající kredit, jaký ještě měla, a došlo ke zradikalizování celé gruzínské společnosti. V Abcházii naopak zůstalo negruzínské obyvatelstvo loajální vůči sovětskému režimu, zčásti proto, aby se svým postojem odlišili od Gruzínů, a zčásti proto, aby si zajistili podporu z Moskvy. Nic z toho by však ještě nevedlo ke krvavým nepokojům v Suchumi, kdyby nepřišlo nešťastné řešení otázky statutu Suchumské univerzity.\n\nOtázka vysokého školství byla v Abcházii už desítky let citlivou otázkou. Suchumská univerzita byla založena v roce 1978 jako kompromis při uspokojování abchazských požadavků na sebeurčení v neklidném roce 1978, jež byly vyvolány bouřemi v Tbilisi. Suchumská univerzita byla rozdělená na tři části: abchazskou, ruskou a gruzínskou sekci. Gruzínští studenti si však už od počátku opakovaně stěžovali na diskriminaci ze strany abchazských a ruských profesorů i ze strany vedení školy. A 9. dubna 1989 se v reakci na to a na události ve Tbilisi gruzínští studenti rozhodli uspořádat hladovku, jejímž cílem bylo vyčlenit celou gruzínskou sekci univerzity a udělat z ní suchumskou pobočku Tbiliské státní univerzity. To bylo vnímáno jako další snaha Gruzínců o uskutečnění většího plánu dále osamostatnit gruzínské kulturní, vzdělanostní a volnočasové instituce v Abcházii, aby byl odstraněn dohled sovětských orgánů (např. byl už dříve podobně rozdělen suchumský fotbalový klub a suchumské divadlo).\n\nAkce gruzínských studentů v Suchumi nalezly mohutnou odezvu u gruzínské části obyvatelstva, takže se k jejich hladovce připojili mnozí gruzínští profesoři a také výzkumníci ze Suchumského institutu subtropického zemědělství. Rozdělení univerzity však musely schválit centrální orgány v Tbilisi a ty byly v souvislosti s událostmi 9. dubna nečinné. Nicméně 14. května gruzínská vláda podlehla tlaku veřejnosti a vydala prohlášení, že založena nová pobočka Tbiliské univerzity v Suchumi a Suchumská univerzita bude nadále jen abchazsko-ruská. Abchazové byli tímto rozhodnutím velmi rozezleni a uspořádali ihned několik protestních akcí a také se snažili zablokovávat přípravy na schválení zřízení nové gruzínské univerzity ve městě a suchumská policie reagovala preventivním zabavováním loveckých zbraní obyvatel, aby předešla násilí. Zároveň s tím sepsali představitelé nové čistě abchazské politické strany Ajdgylara (Lidová fronta) stížnost do Moskvy na Gruzínce a neopomněli tam připsat, že ony problémy ohledně nové pobočky Tbiliské univerzity v Suchumi a s tím související nepokoje jsou přiživovány protisovětským disentem. Moskva reagovala sestavením vyšetřovací komise Ústředního výboru Komunistické strany Sovětského svazu, jež na začátku července 1989 dospěla k závěru, že Gruzínská SSR neměla žádné právo na rozdělení suchumské univerzity a otevření gruzínské univerzitní pobočky, a požadovala po gruzínské vládě okamžitou nápravu situace. Gruzínci však tento nález zcela ignorovali a přes výhrůžky ze strany Abchazů uspořádali na 15. července toho roku přijímací zkoušky na suchumskou pobočku tbiliské univerzity.\n\nDne 12. července 1989, tedy tři dny před plánovaným přijímacím řízení zorganizovali Abchazové masový protigruzínský protest, jehož se účastnily tisíce lidí a hlavními aktéry byli členové strany Ajdgylara. Mezi protestujícími bylo i několik ozbrojených skupin, jež spolu s lidmi z Ajdyglary vedly rozzuřený dav k útoku na budovu redakce místních gruzínských novin a donutili je tak ukončit činnost. Krátce poté se protestující dav obrátil na samotnou budovu, kde měla být zřízena pobočka tbiliské univerzity a zcela ji obklíčili. Zoufalí zaměstnanci univerzity marně volali o pomoc suchumskou milici (obdobu městské policie), jejíž vedení 15. července poslalo na ochranu univerzity pouze muže abchazské národnosti a suspendovali gruzínské policisty. Vláda v Tbilisi proto reagovala posláním posil, ale tbilisští policisté byli okamžitě po příjezdu zcela bez zábran odzbrojeni a zajati abchazskou milicí, jež se zcela vymkla úřadům z rukou. V ten den však Gruzínci zorganizovali odvetnou masovou akci, aby uchránili svou univerzitu před blokádou.\n\nZa této situace není možné určit, která ze stran začala s útokem, neboť se vzájemně obviňovaly obě dvě ze startu násilností, každopádně v ulicích Suchumi vypukla pravá pouliční válka, jež odstartovala celý gruzínsko-abchazský konflikt, jenž vyvrcholil skutečnou válkou o tři roky později. Gruzínci vypověděli, že se dostali pod palbu abchazských ozbrojených band, když jejich protestní průvod procházel Rustaveliho parkem, zatímco Abchazové vypověděli, že se vrhli do boje až poté, co byl Gruzíny surově zbit abchazský fotograf, jenž dokumentoval situaci na jejich univerzitě. Následující den (16. července) však do univerzitní budovy vtrhl rozzuřený pětitisícový dav Abchazů, z nichž mnozí byli ozbrojeni, vyhnali odtamtud gruzínské studenty, některé zabili, a mnohé členy zkušební komise napadli a zbili. Budovu jako takovou následně vyrabovali.\n\nTato událost nastartovala krvavé události, jež se v Suchumi děly po následujících několik dní, kdy proti sobě bojovaly v ulicích ozbrojené gruzínské a abchazské skupiny. Ještě téhož večera se nepokoje rozšířily do ostatních oblastí Abcházie, nejzávažnější byla série přestřelek mezi Svany, kteří pocházeli z východoabchazských hor, a Abchazy ve městě Tkvarčeli, kde se střílelo celou noc a s několika krátkými přerušeními ještě několik dalších dnů. V tu dobu se v okrese Gali shromáždilo odhadem 30 tisíc Gruzínců (místních a také tisíce dobrovolníků z Mingrelie), kteří se vydali pod vedením protisovětského disidenta Meraba Kostavy na pochod na Suchumi, aby pomohli tamním Gruzíncům proti Abchazům. Podle úřadů během těchto dní docházelo ze strany Abchazů k napadání služeben milicionářů a byly ukradeny zbraně, jež Abchazové použili proti Gruzíncům, ale skutečnost byla často taková, že abchazští milicionáři vůči protestujícím soukmenovcům nekladli vůbec žádný odpor, ba s nimi dokonce sympatizovali. Díky tomu Abchazové zorganizovali před Očamčyře na klíčovém mostu vlastní ozbrojené hlídky, jež zastavovaly vlny příchozích Gruzínů z východu (z nichž mnozí byli též ozbrojeni). Merab Kostava tedy vydal pokyn zastavit pochod, aby předešel zbytečnému krveprolévání. Krátce poté do Abcházie dorazili sovětští vojáci s rozkazem obnovit v oblasti pořádek zavedením stanného práva.\n\nPodle sčítání obětí bylo zabito nejméně 17 lidí a dalších 448 bylo zraněno, z toho 302 bylo Gruzínců. I přes přítomnost vojáků docházelo i poté k příležitostným přestřelkám a mezietnickým potyčkám, ovšem sovětská moc neudělala žádný reálný krok k tomu, aby se napětí mezi Abchazy a Gruzíny zmenšilo.\n\nGruzínci dostali podezření, že celé nepokoje vyprovokovali Abchazové schválně, aby přerostly do rozsáhlého konfliktu, jež by Moskva následně ukončila posláním armády do Abcházie a vyhlásila by stanné právo, čímž by docílili toho, že by vláda v Tbilisi prakticky ztratila nad touto autonomní sovětskou socialistickou republikou i nad jejími administrativními strukturami kontrolu, protože by ji de-facto ovládala sovětská armáda. Zároveň také Gruzíni obvinili Moskvu, že manipulovala celou situaci a dopomohla k vypuknutí etnického konfliktu s cílem očernit gruzínská hnutí za nezávislost na Sovětském svazu. Abchazové naopak argumentovali, že celá kauza ohledně univerzity byla jen instrumentem gruzínské vlády k tomu, aby v Abcházii obnovila gruzínskou kulturní dominanci, jakou znali z dob ještě relativně nedávných, a požadovali, aby vyšetřování červencových nepokojů převzala Moskva, a aby bylo otevření pobočky tbiliské univerzity v Suchumi neprodleně a navždy zrušeno.\n\nNakonec se situace relativně uklidnila, ale uvnitř Abcházie to nadále vřelo. Očividné byly jen „zákonové“ a legislativní války mezi Abchazy a Gruzíny ohledně politických změn, jež následovaly v letech 1990 až 1991. Jelikož ty řešení nepřinesly a mezietnická nesnášenlivost neustala, přišly na řadu v roce 1992 zase zbraně. Tentokrát už vypukla skutečná válka.\n"}
{"id": "1098327", "url": "https://cs.wikipedia.org/wiki?curid=1098327", "title": "Dněpersko-bugský kanál", "text": "Dněpersko-bugský kanál\n\nDněpersko-bugský kanál (bělorusky Дняпроўска-Бугскі канал, dříve Karaljeŭský kanál, bělorusky \"Каралеўскі канал\") je průplav v Brestské oblasti Běloruska, která se nachází na území regionu Polesí. Propojuje řeku Pina (levostranný přítok Pripjatě v povodí Dněpru) s řekou Muchavec (přítok Západního Bugu v povodí Visly).\n\nByl postaven v letech 1775 až 1783. Jeho celková délka je 244 km, z toho 196 km tvoří úsek od Brestu k městu Pinsk. Při stavbě bylo nutno upravit 74 km koryta řeky Pina a 64 km řečiště řeky Muchavec, nově bylo postaveno 58 km nové vodní sítě. Průplav provozuje společnost Dněpersko-bugské vodní cesty.\nPrvní myšlenka o vybudování unikátní vodní cesty, která by spojila povodí řek Pripjať a Západní Bug a také povodí Baltského a Černého moře, se zrodila v roce 1655 ze strany tehdejšího polsko-litevského kancléře Jerzy Ossolińského.\n\nStavební práce na vodním díle započaly v roce 1775 za vlády posledního polsko-litevského krále Stanisława Augusta Poniatowského a byly dokončeny v roce 1783. První obchodní loď proplula průplavem na jaře roku 1784 z města Pinsk do Varšavy a dále do Gdaňsku. Průplav byl oficiálně uveden do provozu v září téhož roku a byl pojmenován na počest hlavního královského finančníka krále Stanislava II (proto nesl jméno Karaljeŭský kanál, čili královský). Náklady na stavbu se vyšplhaly na 100 000 zlatých mincí, z nichž 60 000 zlatých mincí bylo hrazeno z královské pokladnice a zbytek byl financován místními obchodníky a knížaty.\n\nPrůplav byl za dob Ruského impéria (1846—1848) rekonstruován. Při rekonstrukci byly rozmístěny mobilní dřevěné přehrady k udržování stabilní hladiny vody, což mělo zajistit nepřetržitý provoz i při nižším stavu vody. V roce 1867 bylo na úseku z Brestu do Pinsku zřízeno 22 takových přehrad. Šíře kanálu byla upravena na 14 metrů a maximální ponor plavidel byl 70 cm.\n\nPrůplav měl na konci devatenáctého a na počátku dvacátého století velký strategický význam pro Ruské impérium jako významná vnitrozemská vodní cesta a hlavní spojení mezi Baltským a Černým mořem.\n\nPříslušné orgány Sovětského svazu provedly v období od prosince 1939 do července 1940 rozsáhlé práce na rekonstrukci a rozšíření průplavu a vybudování nové trasy z města Vyhada do města Kobryn, která zkrátila cestu o 12 km. Provoz byl obnoven v srpnu 1940 poté, co byl krátce přerušen.\n\nPrůplav nabýval na své pozici důležité obchodní cesty po druhé světové válce. Růst počtu obchodních lodí vedl v roce 1976 k nové přestavbě a jeho rozšíření. V tom roce bylo rozšířeno koryto na 40 m a hloubka byla navýšena o 240 cm. V období mezi roky 1978 až 1991 bylo průplavem přepraveno kolem 1 758 milionů tun různého substrátu a během této doby byla prodloužena jeho délka na současných 244 km. Dřívější dřevěné přehrady byly nahrazeny betonovými a ocelovými konstrukcemi.\n\nPrůplav je nyní součástí mezinárodní vodní cesty E-40, známé také jako vodní cesta Dněpr – Visla (Gdaňsk – Varšava – Brest – Pinsk – Mazyr – Kyjev – Cherson). V roce 2008 jím bylo přepraveno celkem 1,4 milionů tun nákladu.\n"}
{"id": "1098328", "url": "https://cs.wikipedia.org/wiki?curid=1098328", "title": "Bernard z Alciry", "text": "Bernard z Alciry\n\nSvatý Bernard z Alciry († 1181) byl původně muslimem, pod dojmem setkání s životní praxí cisterciáckých mnichů ve španělském opatství Poblet přijal katolickou víru a sám se stal cisterciákem. Zemřel mučednickou smrtí a je v katolické církvi uctíván jako světec.\n\nNarodil se v rodině mansurského emíra v Carletu u Valencie v blíže neznámém roce, podle některých zdrojů roku 1135. Byl druhý ze čtyř dětí a jmenoval se Ahmed. Roku 1156 byl poslán jako posel k vyjednávání s aragonským králem. Měl vyjednat propuštění válečných zajatců. Jednání byla neúspěšná. Během návratu do Valencie požádal o možnost odpočinku v cisterciáckém opatství Poblet. Mniši mu poskytli pohostinství, ač byl jinověrec. Krátký pobyt mezi cisterciáky na Ahmeda velice zapůsobil. Propustil své služebníky a požádal mnichy o křest. Záhy po křtu se připojil k pobletské komunitě a žil jako prostý mnich. V roce 1181 se vydal na návštěvu svého otce. Měl úmysl jej přivést ke křesťanské víře. Přivedl ke křesťanské víře své dvě sestry a pokřtil je. Poté se i s nimi vydal na zpáteční cestu. Jejich příbuzní je však začali pronásledovat, poblíž Alcry je dostihli a zajmuli. Byli přemlouváni k návratu k islámu. Když Bernard odmítl, a jeho sestry také, byli zabiti (podle legendy jim byly hlavy probity hřeby, podle jiných zdrojů byli sťati). Roku 1242 nechal král Jakub I. Aragonský na místě jejich mučednické smrti postavit kapli. Bernard a jeho sestry začali být záhy uctíváni mezi lidem. Jejich kult byl poté církevně uznán.\n\nRoku 1603 byly ostatky Bernarda a jeho dvou sester přeneseny do pobletského kláštera a zde pohřbeny. Slavení liturgické památky těchto světců je poněkud roztříštěné. V cisterciáckém řádu jsou připomínáni 1. července, valencijská arcidiecéze pak 23. července, a klášterní komunita v Pobletu na základě zvláštního papežského privilegia jejich památku slaví k datu 2. září.\n"}
{"id": "1098331", "url": "https://cs.wikipedia.org/wiki?curid=1098331", "title": "Úpor trojmužný", "text": "Úpor trojmužný\n\nÚpor trojmužný (\"Elatine triandra\") je drobná, obojživelná rostlina s krátkými lodyhami rozloženými pod a na vodní hladině nebo rozprostřenými po mokré půdě. Je to druh rodu úpor který se v České republice vyskytuje jen řídce.\n\nDruh je rozšířen na velkém areálu, ale vyskytuje se poměrně vzácně. Roste hlavně v Evropě a ve části severní Asie. Je popisován také ze Severní Ameriky a severní Afriky. Protože se jedná o nenápadnou rostlinu která je často přehlížena nebo zaměňována za jiný druh, nelze její oblast rozšíření přesně specifikovat.\n\nKonkurenčně velmi slabý druh rostoucí v nehlubokých a téměř stojatých vodách nebo na vlhkém substrátu. Vyskytuje se ve vodách se středním až vysokým obsahem živných látek v jezerech nebo rybnících a také na jejich obnažených dnech či březích se silnou vrstvou bahnitého substrátu. Nevadí mu kolísání vodní hladiny, nesnáší však úplné vyschnutí pevného podkladu na kterém roste. Vyrůstá nejvíce na plochách s nezapojenou vegetaci, často se projevuje jako pionýrská rostlina v místech narušených lidskou činností.\n\nJednoletá obojživelná bylina s bohatě větvenými lodyhami, ty bývají dlouhé 2 až 7 cm a mají mnoho uzlin ve kterých se větví a snadno z nich koření. Bělavé lysé lodyhy bývají ponořené nebo přiléhají na vlhkou půdu, pouze jejich vrcholy jsou obvykle vystoupavé a vzpřímeně. Porůstají vstřícnými, krátce řapíkatými, mírně dužnatými listy s čárkovitou, elipsovitou nebo kopinatou čepelí dlouhou 5 až 15 mm a širokou 2 až 3 mm která má zpeřenou žilnatinu. Listy jsou po obvodě jemně zoubkované, u vodních rostlin bývají na líci sytě zelené a na rubu stříbřitě zelené, u terestrických mohou být načervenalé. Krátké trojúhelníkovité palisty brzy opadávají.\n\nPřisedlé květy rostoucí v paždí listů jsou oboupohlavné. Kalich je tvořen dvěma až třemi eliptickými, zelenými, u báze srostlými lístky z nichž jeden je menší nebo zakrslý. Koruna má tři široce vejčité, růžové lístky asi 1 mm dlouhé a 0,7 mm široké které u ponořených lodyh často chybí. Květy dále obsahují tři tyčinky kratší než okvětí a trojpouzdrý kulovitý semeník se třemi krátkými čnělkami; kvetou od červnu do srpna.\n\nPlody jsou 2 mm kulovité třídílné tobolky na vrcholu mírně vmáčknuté, obsahují 30 až 50 semen. Zelená až žlutavě hnědá, mírně zakřivená válcovitá semena jsou asi 0,5 mm dlouhá.\n\nRostliny se během vegetační doby rozšiřují odlamováním části lodyh které v místech uzlin snadno vypouštějí kořínky a vytvářejí tak samostatné rostliny. V podmínkách Střední Evropy jsou však schopné přežít zimní období jen v podobě semen vzniklých opylením, jejích pyl ale není uzpůsoben k přenosu pod vodou.\n\nKvěty, které rozkvetou na rostlinách rostoucích na pevné půdě nebo na koncích lodyh vynořených nad vodou, jsou opylovány klasickým přenosem pylu z prašníků na blizny, ať již za pomoci větru nebo hmyzu. Květy, které vyrostou na ponořených částech, jsou kleistogamické a dojde v nich k vnitřnímu opylení ještě ve fázi poupěte a květy se vůbec neotevřou. Semena dozrají v tobolkách nad vodou i ve vodě.\n\nÚpor trojmužný roste v České republice roztroušeně v rybníkářských oblastech v jižních Čechách a na Vysočině, jinde se vyskytuje ojediněle a je poměrně vzácný. Z tohoto důvodu je v „Červeném seznamu cévnatých rostlin České republiky z roku 2012“ veden jako ohrožený druh (C3).\n\n\n \n"}
{"id": "1098332", "url": "https://cs.wikipedia.org/wiki?curid=1098332", "title": "Štefan Hlaváč", "text": "Štefan Hlaváč\n\nŠtefan Hlaváč (3. prosince 1903 Budapešť – 11. února 1983 Hermanovce) byl římskokatolický kněz, středoškolský profesor a humanista.\n\nNarodil se 3. prosince 1903 v Budapešti. Před začátkem školní docházky se přestěhoval k prarodičům do Kubré u Trenčína. Studoval postupně na gymnáziích v Trenčíně, Trnavě a v Nitře. Po maturitě v roce 1924 začal studovat teologii v kněžském semináři v Nitře. V roce 1927 přestoupil do košické diecéze a pokračoval v studiích na Římskokatolické Cyrilometodějské bohoslovecké fakultě v Olomouci, kterou v roce 1932 ukončil doktorskou prací ze Starého zákona na téma \"„Etika proroka Ozeáše“\". Vedoucím disertační práce byl profesor Jan Hejčl.\n\nNa kněze byl vysvěcen v Olomouci 5. července 1929 arcibiskupem Leopoldem Prečanem. Od 2. září 1929 do 2.července 1950 působil na gymnáziu v Michalovcích jako středoškolský profesor. Na podzim 1939 vstoupil do Hlinkovy slovenské ľudové strany - HSĽS, kde se zabýval převážně sociální péči. Od roku 1942 se stal předsedou místní organizace HSĽS v Michalovcích. Po zbavení profesury působil v Michalovcích jako nemocniční kaplan až do roku 1951. Následně krátce působil jako administrátor farnosti v obci Všechsvätí (dnešní Valaliky). Dne 10. září 1952 byl v Košicích zatčen a následně odsouzen na tři roky vězení za ukrývání a nenahlášení salesiána na útěku z Podolínce, kde v tom čase komunisté soustředili členy různých řádů. Během let věznění vystřídal věznice v Ilavě, na Pankráci v Praze, ve Valdicích a v uhelném dole Tmavý důl ve Rtyni v Podkrkonoší. Po propuštění z vazby získal v roce 1957 státní souhlas na pastoraci a až do konce svého života působil jako farář v Hermanovcích u Prešova.\n\n\n\n"}
{"id": "1098334", "url": "https://cs.wikipedia.org/wiki?curid=1098334", "title": "Neologická synagoga (Žilina)", "text": "Neologická synagoga (Žilina)\n\nNeologická synagoga v Žilině je bývalá synagoga reformní židovské komunity v Žilině na Hurbanově ulici. Je dílem německého architekta prof. dr. Petra Behrense (1868–1940).\n\nDílo vzniklo na základě soutěže vyhlášené v roce 1928. Stavba byla realizována v letech 1929 až 1931 a spadá do období slovenské moderny. Architektovou inspirací se stal hrob Ráchel, nacházející se mezi Jeruzalémem a Betlémem.\n\nBudova se setkala s oceněním citlivého přístupu k existujícímu historickému prostředí, do něhož byla synagoga vsazena. Základními principy tvorby Petra Behrense byly: opodstatněnost materiálů, funkce a času. V současnosti je synagoga unikátní kulturní památkou (NKP 511-1398/0) svého druhu na Slovensku.\n\nSynagoga neologů je postavena v těsné blízkosti historického jádra města Žilina, na místě původní synagogy z roku 1881. Stojí na křižování dvou ulic na mírně svažitém terénu. Do tohoto prostředí autor vsadil objekt prostřednictvím teras, což v tomto případě vyřešil představením širokého schodiště před vstupem ze severní strany. Stejně mu posloužilo i nízké křídlo malé modlitebny v samostatném křídle, plochá terasa podél východního i jižního průčelí, čímž zapojil synagogu do okolního městského prostředí. Pozoruhodný prostorový účinek stavby dosáhl uvedeným využitím terénu, ale i členěním hmot samotné synagogy a uspořádáním prostor.\n\nDominantním prvkem vnímaným z exteriéru je masivní blok ústřední části. Tento blok vystupuje z horizontální podnože, která představuje hmoty předsíní a nástupních teras. Základním tvarem bloku se stala krychle, jejíž stěny jsou členěny jedenácti vertikálními okenními otvory, které končí atikou se stoupajícím obrysem směrem k nárožím. Do bloku je vsazena kupole, která byla původně pokryta měděnou krytinou. Základní části stavby jsou odlišeny i materiálovým řešením povrchu. Ústřední část je omítnuta hladce, zatímco horizontální podnož je obložena nepravidelným kvádříkovým kamenem. Stabilitu a mohutnost stavby podtrhuje převaha horizontálních linií (terasy, markýzy, ploché střechy, podnože, obrysy atik), přičemž se do popředí dostává symetričnost sakrální architektury. Monumentálnost vyzdvihuje samotný blokový ráz ústřední části s masivní kupolí, která vhodně připomíná architekturu východní, což bylo přetlumočeno funkcí do hmotové podstaty.\n\nDispozičním centrem je prostor hlavního sálu, zaklenutý kupolí. Obvod s galeriemi kompozičně vychází ze čtverce. Sálový prostor má na dvou stranách podélné předsíně, které půdorys vycházející ze čtverce transformují na obdélníkový. Nabytou symetričnost ruší jen obdélníková přístavba malé modlitebny na jihu, ale vyváženost dotváří vyvýšená terasa na severu. Hlavní prostor byl vybudován pro muže, měl 450 míst k sezení. Pro ženy sloužila empora s 300 místy, na niž vedla čtyři schodiště. Nad oltářem byl vymezen prostor pro chór a varhany. Strany oltářní části lemovaly místnosti rabína a chazana. V interiéru dominantní úlohu přebírá kupole, kterou zdobí zlatá Davidova hvězda. I zde je horizontalita důležitá: je naznačena pomocí terakotových pásů na bíle vymalovaných stěnách. Podlahy jsou dlážděny terazzem s kobercovým vzorem. Světlo bylo zprostředkováno i uměle bronzovým svícnem, který byl kombinován s reflektory osvětlujícími kupoli. Původní interiér byl modrý (lavice, dveře, okna).\n\nŽelezobetonová konstrukce byla výrazně zhodnocena a vizualizována ve ztvárnění stropů a empor. Velkou pozornost si však zasluhuje samotná kupole s průměrem 16 metrů a výškou 17,6 metrů. Synagoga představuje nápadité, úsporné a působivé řešení s využitím moderní technologie nosné železobetonové konstrukce při zachování tradičních architektonických motivů a prvků daného stavebního typu prostředky moderní funkcionalistické architektury, která vycházela z uměleckých ambic a respektování kontextu.\n\nSvůj účel synagoga plnila až do druhé světové války. Budova po válce sloužila nejprve jako divadelní a koncertní sál, poté jako aula Vysoké školy dopravní, později, až do roku 2010, zde bylo kino. Interiér synagogy byl kompletně přestavěn. Pro účely provozu auly a kina byl původní vnitřní prostor nahrazen vloženým interiérem, který pozměnil též dispoziční řešení prostoru.\n\nObčanské sdružení „Truc sphérique“ v roce 2011 po vypracování projektu obnovy památky získalo budovu do dlouhodobého pronájmu. V roce 2012 se začalo s komplexní rekonstrukcí synagogy, přičemž mělo být respektováno kulturní a architektonické dědictví, které budova neologické synagogy představuje. Opravená synagoga byla otevřena koncertem dne 12. července 2017. Z budovy je po rekonstrukci „dům umění“.\n\n\n"}
{"id": "1098335", "url": "https://cs.wikipedia.org/wiki?curid=1098335", "title": "Colin Archer", "text": "Colin Archer\n\nColin Archer (22. července 1832 Larvik – 8. února 1921 Larvik) byl norský stavitel lodí skotského původu.\n\nJeho jméno se ve světě proslavilo díky tomu, že postavil loď Fram, kterou používaly norské výpravy na svých polárních výpravách, včetně slavné Amundsenovy expedice na jižní pól. Fram byl konstruován tak, aby ho sevření ledového příkrovu nerozdrtilo, ale vytlačilo směrem vzhůru. Fram byl však specifický i v mnoha dalších ohledech. Loď si u Colina objednal Fridtjof Nansen.\n\nZřejmě největší význam Colina Archera spočívá v konstrukci nových typů záchranářských lodí, které zachránily mnoho životů. Loděnice Colina Archera byla vyhlášená tím, že se zde stavěly bezpečné a trvanlivé lodě. Dokonce i dnešní stavitelé lodí se stále vrací ke konstrukčním plánům Colina Archera.\n"}
{"id": "1098336", "url": "https://cs.wikipedia.org/wiki?curid=1098336", "title": "Mistr a Markétka (muzikál, 2014)", "text": "Mistr a Markétka (muzikál, 2014)\n\nMistr a Markétka (v originálu jako мастер и маргарита - Master i Margarita) je ruský muzikál vytvořený na motivy stejnojmenného románu ruského spisovatele Michaila Bulgakova, jež byl napsán v letech 1928 až 1940. Poprvé se muzikál Mistr a Markétka hrál v Petrohradě v divadle \"Music Hall\" 18. září 2014 v hlavní roli s Ivanem Ozhoginem. Další premiéry se muzikál dočkal v Moskvě v divadle \"Ruská píseň\" 2. března 2015.\n\n\n\n\n\n\nPříběh začíná v pekle, mezi pravděpodobně démony a jejich pánem, kde hovoří o bálu, který by měl jejich pán brzy pořádat, o světě, ve kterém žijí lidé zkažení a v jejichž srdcích se mísí láska a strach.\n\nDalší scéna začíná na Patriarchových rybnících, kde si Woland vyslechne rozhovor dvou mužů, který ho velice zaujme. Zde spolu básník Ivan Bezprizorný a redaktor Michail Berlioz vedou diskuzi o tom, že Ježíš Kristus, jakožto skutečná osoba, nikdy neexistoval. To samozřejmě ďábla velice zaujme a vmísí se do jejich rozhovoru. Poté, co se jich zeptá, zda tedy nevěří v existenci Boha a oni odpoví, že nikoliv, jim vypráví příběh o Pilátovi Pontském a Ješuovi. Oba jsou z toho na větvi, načež se jich Woland zeptá, zda věří alespoň na ďábla. I na to mu odpoví, že nevěří. Woland poté předpoví Berliozovu smrt, k níž o malý okamžik později dojde.\n\nIvan je v šoku a pobíhá po celém jevišti - tedy Moskvě a křičí \"Chyťe konzultanta\". Woland se tváří jako nenápadný turista a Ivana, jelikož je to buřič, zavřou do blázince.\n\nWoland společně se svou svitou tvořenou Hellou, Korovjevem, Azazellem a Kňourem se vydávají na cestu hledat královnu pro Wolandův ples. Tou královnou se má stát dívka jménem Markétka. Kňour ji najde a když ji spatří Woland, je jí naprosto okouzlen. Markétka stojí na mostě a právě kráčí s kyticí žlutých květů. Chystá se skočit do řeky, ale Woland zastaví čas a zachrání ji. Jenže sotva začne čas opět běžet, objeví se na druhém břehu řeky Mistr, a ti dva se do sebe ihned zamilují, přestože chce Woland jejich lásce zabránit.\n\nMistr a Markétka prožívají své chvíle štěstí. Mistr dokončil svůj román a hodlá ho publikovat. Markétka ho v jeho plánu podporuje. Mistr zajde za kritiky, ale jeho román je pro ně brak. Zoufalý Mistr poté pálí u sebe doma román a je zavřen do blázince. Markétka po něm pátrá, ale bezvýsledně.\n\nMistr se setkává v blázinci s Ivanem a vypoví mu svůj příběh, načež Ivanovi prozradí, že osoba, se kterou se setkal, a která ho dohnala do blázince nebyl nikdo jiný než ďábel sám.\n\nWoland se svou svitou pořádají svůj program, představení v divadle Varieté. Jelikož zde podle plánu měli \"odhalit podstatu černé magie\", lidé jim doslova zobali z ruky - nebylo se čemu divit. Vždyť oni rozhazovali pravé ruble, nemluvě o dámském salónu v němž si dámy mohly zdarma vyměnit staré oblečení za nové a dražší. To ovšem netušily, že se stanou posměchem pro všechny, jelikož sotva se všechny dopromenádovaly, Woland je ovládl a všechny si nedobrovolně sundaly své nové šaty a stály tam jen ve spodním prádle. pravé ruble samozřejmě nebyly pravými a tímto výsměchem a posměchem z lidí končí i první jednání.\n\nDruhé jednání začíná v blázinci, kdy se blázni a sestřičky pohybují na parketu ve zběsilém tanci. Ivan se opět setkává s Mistrem a ten mu vypoví příběh Piláta a Ješui. Pilát prosí Kaifu aby Ješuu propustili, ale on se rozhodne že propuštěn bude vězeň jiný a tak je Ješua ukřižován.\n\nMarkétka zatím zoufale hledá Mistra a když dojde domů, čeká na ní doma Azazello a Kňour, kteří ji poví že je pozvána na ples jejich pána. Markétka se zdráhá, ale když uslyší, že se může dozvědět něco o svém Mistrovi, neváhá a souhlasí s tím, že se plesu zúčastní. Kňour jí dá krém, po němž Markétka získá schopnost létat, a tak doletí také na onen ples.\n\nČeká jí přijetí od samotného ďábla, který rozkáže, aby byla na ples řádně připravena. Woland se zeptá na Frídu a je spokojen, že se plesu zúčastní též, poté následuje píseň svity a začíná bál.\n\nNa plesu se Markétka setkává s kdekým, jsou jí představováni kdejací \"lidé\" ale nejvíc ji zaujme Frída, která jí prosí o odpuštění a žádá, aby všechno její utrpení skončilo, jelikož zabila dítě, a nyní je mučena tím, že dostává svůj vražedný nástroj každý den na oči. Markétka ji velice lituje, ale nemůže dělat nic. Na scénu přichází Woland.\n\nTen přichází s hlavou Berlioze v rukách a užívá si svého triumfu nad tím, že mu ukázal, jakou měl pravdu. Společně s Markétkou vypijí krev z poháru a započnou spolu tančit. Jenže Markétka se Wolandovi postaví a uteče z parketu. Žárlivá Hella, která miluje Wolanda, je nešťastná a žádá ho, aby ukončil její život a on jí, přestože nerad, vyhoví.\n\nPoté se opět vidíme s Markétkou a svitou, kde jim vypráví o všem co se stalo. Když je zaslechne Woland, přidá se do rozhovoru. Dokonce ukáže Markétce, že má Mistrovy rukopisy, čímž si získal její pozornost. Poté jí slíbil, že jí splní přání. Markétka si přála, aby Frída nalezla svůj klid, což ho rozčílí, ale Markétka o tom neví, neboť zmrazí čas. Poví Markétce, aby aby ji tedy osvobodila sama. Nakonec se ti dva spolu velmi nešťastně rozloučí, jelikož Markétka si vybrala Mistra namísto Wolanda a tak začíná nádherná tesklivá píseň a zpověď ďábla. Markétka se setkává se svým Mistrem.\nNe ovšem na dlouho. Matouš, který navštíví Wolanda, požaduje aby oba dva došli svému klidu. I když se to Wolandovi nezamlouvá, učiní tak a oba dva zemřou.\n\nJelikož je herec Mistra současně hercem Ješui tak je jasné, že to má být jedna a tatáž osoba, která žije dva různé životy. Ješua nyní může dát odpuštění a rozhřešení svému soudci, tedy Pilátovi, a ukončit tak jeho utrpení, čímž muzikál končí.\n"}
{"id": "1098338", "url": "https://cs.wikipedia.org/wiki?curid=1098338", "title": "Naučná stezka Schwarzenberský plavební kanál", "text": "Naučná stezka Schwarzenberský plavební kanál\n\nNaučná stezka Schwarzenberský plavební kanál je modře značená turistická trasa vinoucí se podél Schwarzenberského plavebního kanálu v české části Šumavy na jihu České republiky. Otevřena byla 17. května 2003 během pátého ročníku \"Slavností Schwarzenberského plavebního kanálu\". Stezka je vybavena informačními tabulemi seznamující turisty s historií zdejšího plavení dřeva či s místní přírodou. S ohledem na svůj profil je navíc vhodná i pro cyklisty či vozíčkáře. Během zimních měsíců je možné trasu absolvovat na běžkách. V seznamu tras KČT má číslo 1294.\n\nTuristé na trase poznají například tunel mající architektonicky ztvárněné portály, dále Rosenauerovu kapličku, Jezerní smyk, akvadukt u rozcestníku turistických tras nazvaného „Rossbach“ či stavidla a boční propusti.\n"}
{"id": "1098342", "url": "https://cs.wikipedia.org/wiki?curid=1098342", "title": "Centralnabjarezinská rovina", "text": "Centralnabjarezinská rovina\n\nCentralnabjarezinská rovina (bělorusky \"Цэнтральнабярэзінская раўніна\") je zeměpisná oblast provincie Predpolessky; prostý, který se nachází v centru města Běloruska. Oblast zabírá 28 000 čtverečních m² s nadmořskou výškou mezi 150 až 180 metry.\n\nRovina leží ve středu Běloruska. Rozkládá se ve východní a jihovýchodní části Minské oblasti, v západní části Mohylevské oblasti a na samém severu Homelské oblasti. Rovina se rozprostírá 165 km od severu na jih a mezi 90 a 170 km od západu na východ. Je ohraničena Minskou a Oršanskou pahorkatinou na severozápadě a na severu, Oršansko-Mahiljoŭskou a Čačorskou rovinou na severu a východě, Běloruským Polesím na jihu a Kapylským hřebenem s přilehlými pláněmi na západě.\n\nRovina je součástí Východoevropské platformy. Leží na stabilní, klenbovité části platformy (štítu) kryté horizontálně uloženými sedimenty Běloruské anteklízy a pánevní (brachysynklinální) strukturě v jihozápadní části Aršanské syneklízy. Rovina se rozkládá na podloží svrchního proterozoika, paleozoika (hlavně devonu), mezozoika (druhohor) a kenozoika. Druhy kvartéru, neboli čtvrtohor nebo antropozoika (berezinské, dňaproŭské, sožské a paazjerské zalednění) mají mocnost 40 až 130 m. Na povrchu roviny jsou rozšířeny fluviální (říční) sedimenty s oblázky a malými balvany, písčité hlíny, místy morény horských sprašových skal, v údolí řek lužní písky, uhličité prohlubně rašeliny a další.\n\nMinerály: draselná sůl, kamenná sůl, lepkavý jíl, písek pro silikátové stavebnictví, písek a štěrk, křída, sapropel, rašeliny a minerální vody.\n"}
{"id": "1098343", "url": "https://cs.wikipedia.org/wiki?curid=1098343", "title": "Sergi Roberto", "text": "Sergi Roberto\n\nSergi Roberto Carnicer (* 7. února 1992, Reus) je španělský fotbalový záložník hrající za klub FC Barcelona v Primera División. Nastupoval i za mládežnické reprezentace Španělska.\n\nZúčastnil se MS hráčů do 17 let 2009 v Nigérii a MS hráčů do 20 let 2011 v Kolumbii.\n\n\n"}
{"id": "1098344", "url": "https://cs.wikipedia.org/wiki?curid=1098344", "title": "Pravoslavný patriarchát alexandrijský", "text": "Pravoslavný patriarchát alexandrijský\n\nPravoslavný patriarchát alexandrijský je součástí křesťanského společenství řecké pravoslavné církve, uznaný patriarchou Konstantinopole s titulem \"první mezi rovnými\" (\"primus inter pares\").\n\nPodle tradice byla křesťanská komunita v Alexandrii založena evangelistou svatým Markem v druhé polovině 1. století. Její prestiž se zvýšila v 2. a 3. století, díky rozvoji teologických věd, ze kterého se stala nejlepší \"škola\" říše. Mezi významné osobnosti církve patří např. Kléméns Alexandrijský, Órigenés nebo Atanáš.\n\nBěhem 4. století byla na Nikajském (325) a Konstantinopolském koncilu (381) povýšena na patriarchát.\n\nV polovině 5. století byl odsouzen za heretika biskup Dioscuros a Alexandrie se rozdělila na dvě části. První část věřících (monofyzité) si založila novou národní církev později nazvanou \"koptská\" a druhá část se shromáždila kolem patriarchy Proteria, nástupce Dioscura. V této době byla druhá skupina nazývána \"melkitská\". Od této doby církve postupovaly samy za sebe, ale ne bez napětí a někdy i krvavých střetů.\n\nZa perské okupace Egypta roku 619 řecká církev velmi trpěla, což pokračovalo i za arabské okupace od roku 638.\n\nPo obsazení země Turky roku 1517 patriarcha církve musel dlouhou dobu strávit v Konstantinopoli a teprve počátkem 19. století se vrátil do Alexandrie. Poté obnovila svou samostatnost, reorganizací eparchií a kostelů a zvýšením náboženského života. V 60.letech 20.stol. obnovila pravoslavnou misii do ostatní Afriky, kde postupně vznikly další archieparchie. Dnes (2014) má asi 150.000 věřících v Egyptě (většinou Arabů) a asi 100.000 dalších v ostatní Africe / Viz www.cnewa.org /\n\nSoučasným patriarchou je Theodoros II. (vlastním jménem Nicholas Horeftakis, je to Řek), jeho oficiální titul zní Papež a patriarcha Alexandrie a celé Afriky.\n\nPatriarchát zahrnuje: 1 patriarchální sídlo, 22 archieparchií a 4 eparchie.\n\n\n\n\n"}
{"id": "1098345", "url": "https://cs.wikipedia.org/wiki?curid=1098345", "title": "Armen Tachtadžjan", "text": "Armen Tachtadžjan\n\nArmen Leonovič Tachtadžjan (, ; 10. červen 1910 Šuša – 13. listopad 2009 Petrohrad) byl arménský botanik. Vytvořil nový systém taxonomie kvetoucích rostlin, tzv. Tachtadžjanův systém. Napsal přes 20 monografií a 300 vědeckých článků. Jeho hlavními tématy byl systém a původ kvetoucích rostlin, morfologie rostlin, paleobotanika, květena Kavkazu a botanická geografie. Jeho oficiální botanická autorská zkratka je Takht.\n\nNarodil se v arménské rodině v Náhorním Karabachu. Střední školu studoval v Tbilisi, kde ho biologii učil autor slovníku jmen rostlin v gruzínštině, ruštině a latině A. K. Makajev, který v něm vzbudil zájem o rostliny. Studoval poté biologii na Leningradské univerzitě, poté na Jerevanské univerzitě a nakonec na Všesvazovém institutu subtropických kultur v Tbilisi. V Tbilisi byl žákem systematika a floristy D. I. Sosnovského. Po studiích se roku 1932 stal laborantem v subtropickém oddělení Všesvazového institutu užité botaniky a nových kultur (dnes Všeruský institut rostlinné výroby N. I. Vavilova) v Suchumi. Ve stejném roce získal místo vědeckého pracovníka v Přírodovědecko-historickém muzeu Arménie, pro něž sbíral rostliny do herbáře. Roku 1934 vydal první odborný článek (\"K ekologii Ceratocarpus arenarius\"). \n\nOd roku 1935 pracoval v Biologickém ústavu arménské pobočky Akademie věd SSSR. V létě 1935 absolvoval expedici do údolí řeky Araks, kterou vedl Nikolaj Vavilov. Rok poté začal vyučovat systematiku a geografii rostlin na Jerevanské univerzitě. V roce 1941 vydal první knižní publikaci \"Botaniko-geografičeskij očerk Armenii\". Toho roku byl též povolán do armády, ale protože onemocněl malárií, byl z vojska propuštěn. Roku 1943 se stal profesorem Jerevanské univerzity. O rok později se stal ředitelem Ústavu botaniky Akademie věd Arménské SSR. V roce 1946 spoluzakládal Arménskou geografickou společnost a stal se jejím prvním prezidentem. V roce 1948, v rámci kampaně pavědecké skupiny lysenkovců proti genetice, byl Tachtadžjan obviněn z „mendelismu a weismanismu“ a zbaven funkcí. Tažení lysenkovců ho však nezničilo zcela, uchytil se na katedře morfologie a systematiky rostlin na fakultě biologie a studia půdy Leningradské univerzity a už roku 1951 se zde stal děkanem. Od roku 1954 vedl oddělení paleobotaniky a od roku 1963 oddělení vyšších rostlin v Botanickém ústavu Akademie věd SSSR, letech 1976–1986 byl pak jeho ředitelem. \n\nZlomem v jeho vědecké práci se stala expedice do Tichomoří v roce 1971. Sesbíral spoustu materiálu na Fidži, Samoi, v Singapuru, na Nové Guineji, Nové Kaledonii, Novém Zélandu i v Austrálii. Jeho věhlas se šířil do zahraničí (1971 členem americké akademie věd, ve stejném roce finské, 1972 německé). Od roku 1973 byl prezidentem Všesvazové botanické společnosti. V roce 1978 vydal klíčové pojednání o fytogeografii \"Florističeskije oblasti Zemlji\", kde rozvinul to, co je dnes známo jako Tachtadžjanův systém. Stále ho zdokonaloval, poslední verze z roku 2009 zohledňovala nejnovější objevy molekulární fylogenetiky. Získal mnoho ocenění (1981 státní cena SSSR, 1990 Hrdina socialistické práce aj.), je po něm pojmenováno několik botanických rodů a druhů rostlin.\n\n"}
{"id": "1098347", "url": "https://cs.wikipedia.org/wiki?curid=1098347", "title": "Kodorská krize (2001)", "text": "Kodorská krize (2001)\n\nKodorská krize byl střet mezi abchazskou armádou a čečenskými bojovníky, podporovanými gruzínskými partyzány, v soutěsce Kodori v říjnu 2001. Soutěska Kodori byla součástí tzv. Horní Abcházie, tedy části Abcházie, kterou neměla abcházská vláda až do srpna roku 2008 pod kontrolou. Krize nebyla médii ve světě téměř zaznamenána, protože současně s ní probíhala americká invaze do Afghánistánu. Kodorská krize si vyžádala 40 obětí na životech.\n\nPrůnik Čečenců do východních horských oblasti Abcházie, kterou tehdy neměla pod kontrolou ani Abcházie, ani Gruzie, začal už na jaře a zkraje léta, přičemž první násilnosti byly zaznamenány už v červenci, když se 17. až 18. července Čečenci pokusili po 70kilometrovém pochodu ovládnout jednu vesnici pod horami, která už byla spravovaná abchazskou vládou. Čečenci byli nuceni ustoupit zpět do hor.\n\nSkutečná krize začala 4. října, když se shromáždila v soutěsce Kodori skupina 450 až 500 čečenských ozbrojenců, jež zaútočila na vesnici Giorgijevskoje směrem od vstupu do soutěsky z gruzínské strany, kterým velel militant a terorista Ruslan Gelajev. Jejich cílem bylo zřejmě ovládnout nejprve celý okres Gulrypš, kam oblast administrativně de-jure spadala. 8. října byl kolem čtvrt na deset dopoledne sestřelen vrtulník mírových sil OSN jen 22 km východně od Suchumi, v němž zemřelo devět lidí včetně náčelníka generálního štábu pozorovatelů Laszla Toroka z Maďarska.\n\nNásledující den vyhlásil prezident Abcházie Vladislav Ardzinba mobilizaci záložníků a 10. října byl zahájen protiútok. Téhož dne bylo abchazskými vojáky zajištěno i místo sestřelení vrtulníku OSN poblíž hory Sacharnaja Golova, což umožnilo evakuovat zbytek mise OSN z oblasti, a hlavně zabránit Čečencům, aby pronikli až na letiště Babušara, a o den dříve byly pozice ozbrojenců údajně bombardovány neidentifikovaným letounem, pravděpodobně ruským. Do poloviny října byli čečenští ozbrojenci, kterým pomáhaly i gruzínské gerilové skupiny, zatlačeni zpět do soutěsky Kodori. 13. října se přibližně stovka ozbrojenců dostala do obklíčení abchazských bezpečnostních složek, ale dokázali se vymanit, přičemž bylo zabito 15 Čečenců. 17. října byla jedna skupina ozbrojenců rozprášena u vesnice Ilori v okrese Očamčyra poblíž klíčové silnice a mostu u pobřeží Černého moře daleko od soutěsky Kodori a 18. října oznámilo ministerstvo obrany Abcházie, že obnovilo kontrolu nad všemi boji zasaženými oblastmi, přičemž čečenští ozbrojenci začali Abcházii opouštět zpět na gruzínské území. To ale popřela společná rusko-gruzínská stráž na abchazsko-gruzínské hranici, která kvůli probíhající krizi zintenzivnila ochranu přechodů a tvrdila, že průchod tolika ozbrojenců zpět na území Gruzie je nemožné. Je proto možné, že Čečenci ve skutečnosti unikli přes zasněženou a těžko přístupnou soutěsku do Kabardska-Balkarska v Rusku.\n\nNikdy nebylo zjištěno, z jakého důvodu Čečenci vůbec na Abcházii zaútočili a kdo za jejich útokem stál. Gruzínská vláda už během krize popřela jakoukoliv účast oficiálních ozbrojených složek na bojích v soutěsce. Tehdejší prezident Čečenska Aslan Maschadov rovněž popřel, že by velitel Ruslan Gelajev napadl Abcházii na jeho rozkaz. Abchazové však Gelajeva podezřívali, že jeho cílem bylo obsadit klíčový most přes řeku Kodori, což by Abcházii rozdělilo na dvě části a znamenalo by to pro Abcházii ztrátu kontroly nad jihovýchodem země. Avšak na konci bojů Abchazové zajali dle tvrzení viceprezidenta Valerije Aršby v soutěsce Kodori gruzínského plukovníka, což potvrzovalo domněnky Abchazů, že za vpádem Čečenců skutečně mohla stát gruzínská vláda, neboť se v té době představitelé vlády v Tbilisi podezřele vyhýbali přímým odpovědím na to, jak je vůbec možné, aby se dostalo 500 ozbrojených Čečenců přes území Gruzie do Abcházie. Předseda bezpečnostní rady státu Abcházie Raul Chadžimba též přišel s teorií, že cílem Čečenců bylo ovládnout Suchumi, aby pak gruzínská armáda mohla provést invazi do Abcházie pod záminkou boje proti terorismu, ale se skutečným cílem dostat Abcházii opět pod kontrolu vlády v Tbilisi.\n\nRuská média též přišla se zprávami, že kolem 11. října do soutěsky dorazila z gruzínské strany kolona nákladních aut se zásobami a s vojenským vybavením, přičemž náměstek ministra obrany Abcházie Garri Kupalba prohlásil, že byl celý kontingent pod velením Emzara Kvicianiho, samozvaného vládce Horní Abcházie, jenž léta velel tamním gruzínským gerilám. Gruzínci toto tvrzení odmítali, ovšem Kupalba o den později přinesl videonahrávku, kde byl Kviciani podle jeho slov jasně identifikovatelný.\n\nVšechny otázky časem vyšuměly do ztracena, avšak soutěska Kodori byla kvůli tomu, že to bylo vlastně území nikoho, které nekontrolovala ani Abcházie, ani Gruzie, ale ozbrojenci pod vedením Emzara Kvicianiho, místem střetů i v následujících letech. Abcházie ji nedokázala dostat pod svoji kontrolu. Napětí a ozbrojené střety se zde opakovaly i v letech 2004, 2006, 2007 a 2008. Neklid v oblasti skončil až válkou s Gruzií v roce 2008, kdy Abcházie definitivně dostala oblast pod svoji kontrolu.\n\n"}
{"id": "1098348", "url": "https://cs.wikipedia.org/wiki?curid=1098348", "title": "Normativní teorie práva", "text": "Normativní teorie práva\n\nNormativní teorie práva byla nedogmatická a pozitivisticky orientovaná právní nauka, vytvořená teoretikem Františkem Weyrem. Vzhledem k jeho působení a působení také řady jeho přímých i nepřímých následovníků na brněnské právnické fakultě se zde v meziválečném období vytvořila celá \"brněnská právní škola\". V řadě svých východisek se shodovala s vídeňskou ryzí naukou právní, kterou ve stejné době založil Weyrův přítel Hans Kelsen.\n\nZáklady své teorie přiblížil František Weyr už roku 1908 ve dvou pracích: \"Příspěvky k teorii nucených svazků\" a \"Zum Problem eines einheitlichen Rechtssystems\", podstatu pak vyložil v dílech \"Základy filosofie právní\" (1920) a \"Teorie práva\" (1936). On i Kelsen vycházeli z Kantovy filosofie, zatímco však Kelsen akcentoval Cohenovu interpretaci Kanta, Weyr byl zásadně ovlivněn přístupem Arthura Schopenhauera. S ryzí naukou právní se brněnská normativní teorie nicméně shodovala ve zkoumání pouze formálních prvků práva a v přísném rozlišování mezi bytím (svět jaký je, skutečnost) a mětím (svět jaký má být, povinnost), přičemž skutečná právní věda se má zaobírat pouze tím, co má být – normami. Nemá proto také používat metod jiných společenských věd. Dále je jim společné, že rozlišují mezi poznáváním a vůlí, s tím, že vědecké je jen čisté, ryzí poznávání (opak by nebyl právní vědou, ale právní politikou), z čehož plyne i jejich společné antiideologické zaměření a hodnotový relativismus.\n\nPřes společný ideový základ mezi nimi byly jisté rozdíly. Normativní teorie na rozdíl od ryzí nauky právní předpokládá, že formy času a prostoru jsou lidskému rozumu již vrozeny a proto předchází postupně získávané zkušenosti. Poznávání tedy není tvořivým procesem a předmět poznání, právní norma, je jen odhalována, nikoli konstruována. V pozdější době se navíc od duality mezi kauzálním a normologickým Weyr přiklonil k trialistické koncepci, když pod Englišovým vlivem navíc přijal poznávání teleologické. Normy, které nelze neposuzovat z hlediska správnosti nebo pravdivosti, mohou být jen platné nebo neplatné, vytváří stupňovitě uspořádaný právní řád. Brněnská škola pak namísto základní normy (\"grundnorm\"), od níž jsou ostatní normy odvozeny, na začátek tohoto řetězce klade stát, jakožto tvůrce právních norem. Odmítá také, že by skutečnými normami byly jen ty, za jejichž porušení hrozí sankce, normou je každá, která stanoví pravidlo chování, tedy povinnost, což je jedním ze základních rozdílů brněnské školy proti škole vídeňské (Kelsenově „Reine Rechtslehre“).\n\nMezi členy brněnské školy normativní teorie lze řadit osobnosti jako byli:\na řadu dalších. Mimo to z normativní školy vyšli nebo jí byli alespoň významně ovlivněni např. Karel Engliš, Jaroslav Kallab, Jan Loevenstein nebo Ota Weinberger.\n"}
{"id": "1098349", "url": "https://cs.wikipedia.org/wiki?curid=1098349", "title": "Důl Svatá Anna", "text": "Důl Svatá Anna\n\nDůl Svatá Anna byl černouhelný hlubinný důl ve Slezské Ostravě severovýchodně od dolu Jan Maria. Patřil mezi doly hraběte Wilczka.\n\nV roce 1843 byla založena vrchnostenská kutací jáma č. I. Na základě doloženého nálezu uhelné sloje byly 4. března 1844 uděleny Stanislavu hraběti Wilczkovi (1792–1847) propůjčky tří důlních měr, které měly název svatá Anna.\n\nNa místě původní jámy č. I založil v roce 1858 důl, který později byl přejmenován na Důl Svatá Anna, Johann Nepomuk Maria hrabě Wilczek (1837 – 1922), vlastník podniku Kamenouhelné doly jeho excelence hraběte Johanna Maria Wilczka. Jáma dolu byla rekonstruována jako víceúčelová. 11. dubna 1865 byla převedena pod správu dolu Jan Maria. V roce 1890 byla činnost dolu zastavena z důvodu malé výkonnosti a důlní pole sloučeno s důlním polem dolu Jan Maria. Jáma sv. Anna se stala jámou úvodní dolu Jan Maria. V roce 1945 byl důl Jan-Marie znárodněn, k 1. lednu 1946 začleněn do Ostravsko-karvinských dolů n.p., Ostrava, jako důlní závod. K 1. lednu 1954 byl organizačně připojen k dolu Zárubek. Po odtěžení zbytkových uhelných pilířů v ohradníku dolu Jan Maria byl v 1963 provoz dolu zastaven a jeho jámy likvidovány zásypem. Důl Svatá Anna byla likvidována v roce 1963 a jáma zasypána v roce 1964.\n\nKutací jáma v roce 1844 byla hluboká 60,6 m. Od roku 1852 byla hlubinnou jámou, její hloubka byla 177 m. V roce 1898 byla hloubka jámy 196 m a konečné hloubky dosáhla v roce 1928 při její rekonstrukci na jámu větrní.\n\nDobývaly se sloje porubských a jakloveckých vrstev ostravského souvrství z hloubky až 200 m. Uhlí bylo těženo ve slojích průměrné mocnosti 60 – 400 cm.\n\nÚdaje dle\n\n\n"}
{"id": "1098355", "url": "https://cs.wikipedia.org/wiki?curid=1098355", "title": "Rosenauerova kaplička", "text": "Rosenauerova kaplička\n\nRosenauerova kaplička je dřevěná stavba vybudovaná roku 1818 na Šumavě v jižních Čechách. Nachází se na jihovýchodním úbočí Plešivce (978 m n. m.) na břehu Schwarzenberského plavebního kanálu.\n\nJméno stavby odkazuje na stavitele kanálu Josefa Rosenauera. K místu se vztahují dvě pověsti. Podle jedné se zde u svatého obrázku Rosenauer vždy pomodlil. Jednou ho však napadl pytlák a nožem mu způsobil zranění. Z nich se mu však podařilo vyléčit a jako výraz poděkování zde postavil boží muka, která byla posléze na počátku dvacátého století obestavěna dřevěnou kaplí. Dle jiné pověsti se zde Rosenauerovi ve snu zjevila Panna Maria, která mu poradila, kudy dále pokračovat ve stavbě kanálu. U kapličky se též slouží mše svaté.\n\nU kapličky se nachází akvadukt, v němž Jezerní potok kříží plavební kanál.\n"}
{"id": "1098360", "url": "https://cs.wikipedia.org/wiki?curid=1098360", "title": "František Bílský", "text": "František Bílský\n\nFrantišek Bílský (27. listopadu 1924 Kutná Hora – 11. dubna 2015 Praha) byl český mistr varhanář, žák českého stavitele varhan Josefa Melzera.\n\n\n"}
{"id": "1098362", "url": "https://cs.wikipedia.org/wiki?curid=1098362", "title": "Valangin", "text": "Valangin\n\nValangin je druhý ze šesti chronostratigrafických stupňů spodní křídy, který je datován do rozmezí před 139,8 ± 3,0 až 132,9 ± 2,0 Ma (milionů let). Valanginu předcházel berrias a následoval ho hauteriv.\n\nStupeň valangin byl poprvé popsán a pojmenován Édouardem Desorem v roce 1853. Je pojmenován po Valanginu, malém městě severně od Neuchâtelu v Jurském pohoří ve Švýcarsku.\n\nZačátek (báze) valanginu je při prvním výskytu calpionellidu druhu \"Calpionellites darderi\" na stratigrafické stupnici (sloupci). Konec valanginu (báze hauterivu) je při prvním výskytu amonitu rodu \"Acanthodiscus\". \n\nStupeň valangin bývá dále dělen na dva podstupně: spodní a svrchní. Svrchní začíná prvním výskytem amonitu druhu \"Saynoceras verrucosum\".\n\nV oblasti moře Tethys obsahuje valangin pět amonitových biozón.\n"}
{"id": "1098367", "url": "https://cs.wikipedia.org/wiki?curid=1098367", "title": "Berrias", "text": "Berrias\n\nBerrias [berias] je první, nejstarší chronostratigrafický stupeň spodní křídy, který je datován do rozmezí před 145,0 až 139,8 Ma (milionů let). Berriasu předcházel tithon (poslední stupeň jury) a následoval ho valangin.\n\nStupeň berrias byl představen ve vědecké literatuře Henrym Coquandem v roce 1869. Je pojmenován po obci Berrias-et-Casteljau v regionu Ardèche ve Francii.\n\nZačátek (báze) berriasu, který je zároveň začátkem periody křída, je tradičně umístěn při prvním výskytu fosilií amonitu druhu \"Berriasella jacobi\". \n\nV oblasti moře Tethys obsahuje berrias čtyři amonitové biozóny.\n\nKonec berriasu (báze hoterivu) je spojen s prvním výskytem calpionellidu druhu \"Calpionellites darderi\" ve stratigrafickém sloupci. Je to jen o málo níže pod prvním výskytem amonitu druhu \"Thurmanniceras pertransiens\".\n"}
{"id": "1098374", "url": "https://cs.wikipedia.org/wiki?curid=1098374", "title": "Ludwik Wodzicki", "text": "Ludwik Wodzicki\n\nLudwik Wodzicki (19. srpna 1834 Krakov – 11. srpna 1894 na cestě z Paříže do Ostende) byl rakouský politik polské národnosti z Haliče, v 2. polovině 19. století poslanec Říšské rady.\n\nPatřilo mu panství Tyczyn u Řešova. Panství převzal roku 1858 po otci. Jeho otec, Aleksander Wodzicki, byl účastníkem listopadového povstání. Ludwik studoval v Krakově, kde se zapojil do polských vlastenckých kruhů. V letech 1858–1862 se podílel na činnosti Zemědělské společnosti. Roku 1863 se podílel na pomoci polskému protiruskému povstání. Po porážce povstání odešel před pronásledováním ze strany rakouských úřadů dočasně do Anglie. Do Rakouska se vrátil po roce.\n\nV roce 1865 a opět roku 1867 byl zvolen na Haličský zemský sněm za velkostatkářskou kurii, obvod Krakov. Zemský sněm ho 2. března 1867 zvolil i do Říšské rady. Už roku 1868 ale na mandát v Říšské radě rezignoval. 14. prosince 1869 ovšem po znovuzvolení opětovně složil slib. Mandát opětovně složil dopisem z 31. března 1870 v rámci hromadných rezignací federalisticky orientovaných slovanských poslanců. Opětovně byl zemským sněmem do Říšské rady delegován roku 1870 a 1871. Na práci Říšské rady se ale nepodílel a jeho mandát byl na základě absence 21. dubna 1873 prohlášen za zaniklý. Opět se do vídeňského parlamentu vrátil v prvních přímých volbách roku 1873, kdy uspěl za kurii venkovských obcí v Haliči, obvod Rzeszów, Kolbuszowa, atd. Slib složil 10. listopadu 1873, rezignace oznámena na schůzi 4. září 1877.\n\nDlouhodobě zasedal na Haličském zemském sněmu a působil zde od roku 1877 do prosince 1880 i jako zemský maršálek, tedy předseda sněmu (v některých jiných korunních zemích monarchie se tento post nazýval zemským hejtmanem). Později byl i členem Panské sněmovny (jmenovaná horní komora Říšské rady) a zastával i funkci generálního guvernéra Rakousko-uherské zemské banky.\n\nZemřel náhle v srpnu 1894 na cestě vlakem z Paříže do Ostende.\n"}
{"id": "1098375", "url": "https://cs.wikipedia.org/wiki?curid=1098375", "title": "Albína Dratvová", "text": "Albína Dratvová\n\nAlbína Dratvová (2. ledna 1892 Praha-Vinohrady – 1. prosince 1969 Praha) byla česká filozofka, docentka filozofie na Univerzitě Karlově, jedna z prvních několika žen, které v období první republiky byly habilitovány. Věnovala se přírodní filozofii a metodologii, vztahu přírodních věd a pozitivizmu. Významně se též podílela svými postoji na emancipačním hnutí moderních žen.\n\nAlbína se narodila se v Praze v úřednické rodině. Studovala na Státním ženském učitelském ústavu v Praze, který absolvovala v roce 1911. Poté v roce 1913 maturovala na pražském Akademickém gymnáziu. V letech 1913-1917 studovala matematiku a filosofii na Universitě Karlově. Tím byla v roce 1917 byla způsobilá vyučovat filozofii a matematiku na vyšších školách. Zároveň mohla vyučovat na nižších středních školách i fyziku.\n\nV roce 1918 obhájila latinskou dizertaci o Descartově etice u prof. Františka Krejčího a prof. Františka Čády a získala titul PhDr. Začala psát pro středoškolské studenty učebnice. (\"Logika\" -1927 a \"Filosofická propedeutika\" -1927, \"Úvod do filosofie pro reálky a reformní gymnásia\")\n\nStále toužila po vědecké práci. Po její habilitaci z filozofie přírodních věd přednášela na Přírodovědecké fakultě UK jako soukromá docentka.\n\nV roce 1927 byla přijata na Ministerstvo školství do pedagogického oddělení. Zde byla zaměstnána až do německé okupace ČSR, kdy sama požádala o odchod do důchodu.\n\nV letech 1941–1947 a působila jako redaktorka časopisu \"Česká mysl\". Kvůli větším rozporům s představiteli katolické církve přestoupila 6. ledna 1941 k církvi českobratrské evangelické, která jí byla názorově bližší, než jiné církve.\n\nPoválečné aktivity projevovala v rámci Jednoty filozofické. Své životní zkušenosti popsala ve studii uveřejněné ve Filozofickém časopise roč.1966.\n\nJako většina tehdejších středoškolských profesorek zůstala neprovdána. Byla jednou z prvních žen pracujících ve vědě, proto si dobře uvědomovala těžkosti, které ženy musejí a budou muset překonávat při budování vědecké kariery. Řešila sociální a etické konflikty uvnitř rodiny. Pracovala velmi pilně. Mimo jiné se zabývala konfliktem žen \"povolání – rodina\" a kladla si otázky o smyslu života a etice. Vydobyla si uznání mezi přírodovědci i filozofy. Objektivními informacemi upozorňovala na vyšší vývojové fáze pozitivismu a jejich filozofický přínos.\n\nV letech 1921–1961 si psala osobní deník, ve kterém osobitým způsobem zachycovala své myšlenky i názory v souvislosti s politickými událostmi.\n\nDalším velkým předělem v jejím životě byla doba od roku 1948 kdy se k moci dostala KSČ. Jen velice obtížně si zvykala na nové pořádky a překážky v zaměstnání i osobním životě. Zejména na půdě univerzity byla opomíjena a její život byl strastiplný a neslučitelný s jejím pracovním zaměřením. Filozofické články a publikace se vládním ideologům jevily jako přebytečné a zbytečné. Jediná uznávaná filozofie byla marxistická. Ve svém deníku Albína Dratvová píše: \"Jsme prosyceni nedůvěrou, nejistotou,strachem a to obě strany: utlačovaná i utlačující.\"\n\nJejí vzdělání, nadšení, píle a odhodlání, provázející jí po celý aktivní život nepřineslo uznání. Zemřela v domově důchodců v Terezíně v roce 1969.\n\nKdyž ukončila základní vzdělání, studovala v českém ústavu pro vzdělávání učitelek, kde v roce 1911 získala vysvědčení dospělosti pro vyučování na obecných školách. V roce 1913 se podrobila maturitní zkoušce na akademickém gymnáziu v Praze.\nZačala studovat od 1913 na filozofické fakultě UK matematiku a filozofii. Titul doktora PhDr. filozofie získala v roce 1918. Latinskou dizertaci o Descartově etice obhájila u prof. F. Čády a prof. F. Krejčího.\nV roce 1928 se stala Albína Dratvová pracovnicí pedagogického oddělení ministerstva školství a osvěty. V roce 1932 se habilitovala z filozofie přírodních věd.\n\nByla ovlivněna prof. Františkem Krejčím, který zdůrazňoval vliv psychologie v rámci filozofických disciplin a přírodovědeckého poznání. Dále ji ovlivnil Josef Durdík, František Čáda i F. X. Šalda. Z cizinců byla ovlivněna Descartem, Pascalem, Humem, Kantem, St. Millem, Darwinem, Jamesem a Planckem.\n\n\n\n\n\n"}
{"id": "1098376", "url": "https://cs.wikipedia.org/wiki?curid=1098376", "title": "I Jong", "text": "I Jong\n\nI Jong (hangŭl: 이용, anglickou transkripcí Lee Yong; * 24. prosince 1986, Soul) je jihokorejský fotbalový obránce a reprezentant, v současné době hraje v jihokorejském klubu Ulsan Hyundai.\n\nZúčastnil se Mistrovství světa 2014 v Brazílii, kde Jižní Korea obsadila s jedním bodem poslední místo v základní skupině H.\n\n"}
{"id": "1098379", "url": "https://cs.wikipedia.org/wiki?curid=1098379", "title": "Line Knutzonová", "text": "Line Knutzonová\n\nLine Knutzonová je dánská herečka a dramatička. Narodila se v roce 1965 ve městě Odense. Její otec a dědeček byli divadelními režiséry. Ve 13 letech vstoupila do Komunistické strany mládeže Dánska. Její prvotinou je Tříska v srdci (Splinten i hjertet) z roku 1991. V roce 1993 byla zaměstnána jako kmenová dramatička v divadle Bådteatret. Výrazná je také její spolupráce se souborem Dr. Dante, založeným Nikolajem Cederholmem.\n\nMá čtyři děti, Fridu a Louise s hercem Martinem Brygmannem a dvojčata Karla-Frederika a Roberta s taktéž hercem Peterem Reichardtem.\n\nLine Knutzonová je označována za nejvýznačnější představitelku tzv. Generace X nebo také Školkové generace. Tu tvoří autoři narození v šedesátých a sedmdesátých letech, kteří měli, jako jedni z prvních, možnost chodit do školky.\nV jejích hrách je zřetelná inspirace absurdním dramatem, zejména Samuelem Beckettem. Tento směr bývá označován jako postabsurdní drama. Vyznačuje se nejasně definovatelným časem a prostorem, chybějícími jasně danými zápletkami a postavami bez vykreslené psychologie.\n\nJazyk Line Knutzonové přebírá řeč televize, reklam, bulváru, představující vyprázdněnost lidské existence. Její hrdinové jsou často outsideři, jsou dětinští, infantilní, obvykle někoho hledají. Výrazným rysem her je grotesknost. \n\nLine Knutzonová bývá často přirovnávána k autorům Jessu Ørnsboovi a Helle Helle. Ona sama přiznává inspiraci dílem Pera Højholta. \n\nV České republice byla uvedena její hra Řemeslníci ve Švandově divadle (Režie: Daniel Hrbek, překlad: František Fröhlich, premiéra 10. 12. 2011).\n\n"}
{"id": "1098380", "url": "https://cs.wikipedia.org/wiki?curid=1098380", "title": "János Arany", "text": "János Arany\n\nJános Arany (2. březen 1817, Nagy-Szalonta – 22. říjen 1882, Budapešť) byl maďarský básník, literární teoretik a překladatel, jedna z klíčových postav maďarské poezie 19. století. Podporovatel revoluce roku 1848 a v letech 1865–1879 hlavní sekretář Maďarské akademie věd. Jeho syn László Arany byl rovněž významným básníkem.\n\nPocházel z rodiny zchudlé šlechty, studoval na Debreczinské koleji v rodné Szalontě. Roku 1839 se stal písařem a v roce 1840 druhým notářem v Szalontě. Roku 1842 byl na místní koleji jmenován rektorem.\nVelmi ho ovlivnil jeho spolužák Štěpán Szilágyi, který ho přiměl ke studiu anglické literatury a řeckých tragédií. Arany pod tímto vlivem přeložil Shakespearova \"Krále Jana\" a roku 1843 napsal své první větší dílo \"Azelveszett alkotmány\" (\"Ztracená Ústava\"), satirický epos o 7 zpěvech, ve kterém se autor vysmívá župní správě. Text měl úspěch a získal roku 1845 cenu Kisfaludyovy společnosti. To Aranyho povzbudilo k sepsání národního eposu \"Toldi\" (1847), ve kterém se chopil vážnější tematiky a užil složitější verš. Z eposu se stal první díl Toldiovy trilogie, jejímž hrdinou je známý silák a selský hrdina ze staromaďarských pověstí Mikuláš Toldi, který měl působit v době vlády Roberta Karla a Ludvíka Velkého. Roku 1848 vydal další díly trilogie \"Toldi estéje\" (\"Toldiův večer\") a \"Murány ostroma\" (\"Obléhání Muráně\"). Kritika je přijala s nadšením.\n\nVe stejném roce se stal členem Kisfaludyovy společnosti a zapojil se do revoluce 1848. Během revoluce omezil psaní na minimum, sepsal pouze několik národních balad.\n\nOttův slovník naučný o jeho baladách soudil: \"Svědčily o tom, jak hluboko vnikl tvůrce jejich do poesie lidu. On první uvedl do maďarské poesie pravou balladu a proslavil se později tímto druhem básnictví tou měrou, že, kdyby nebyl krom ballad svých nic jiného napsal, zasluhoval by zasednouti na nejvyšším místě maďarského Parnassu. Předchůdcové jeho v tomto odvětví poesie dle cizích vzorů se řídili, ale Arany pojav jasně pravou podstatu ballady a studovav staroanglické a sikulské národní ballady uvedl na základě jejich do poesie maďarské balladu, k níž bral látku z maďarského života, z uherské historie a kterou utvořil v duchu maďarském, formou dokonalou, dosud nikým nepřekonanou.\"\n\nV Szalontě žil až do roku 1851, kdy se stal profesorem latiny a maďarštiny na gymnáziu ve Velkém Körösi. Zde dokončil Toldiovu trilogii a sepsal epos \"Nagyidai czigányok\" (1852). Roku 1856 vyšly v Budapešti poprvé jeho drobné básně.\n\nZ köröské etapy pocházejí též jeho literárněvědné texty jako \"Valami az asszonanczról\" (\"Něco o asonanci\", 1854), \"A magyar nemzeti versidomról\" (\"O maďarském národním verši\", 1856), \"A naiv eposról\" (\"O naivním eposu\"), \"Irodalmi arczképek\" (\"Literární typy\") či \"Irányok\" (\"Směsi\"). V nich formuloval novou teorii o maďarském verši, shrnul různá literárně a kulturně historická pojednání a jazykovědné úvahy.\n\nOttův slovník naučný jeho teorii maďarského verše popisoval následovně: \"V maďarském jazyku rozčlánkování verše závisí na slabice přízvukem opatřené, která tvoří se slabikami jí podřízenými, tedy ne zvlášť akcentovanými, organický celek, to jest caesurami rozdělenou stopu čili takt. Maďarská poesie znala původně jen rhythmus, rým a metrum jí byly pouze nahodilými. Theorií touto dal Arany dosavadní rhythmice maďarské, plné vrtochů, pevný, přirozený směr.\"\n\nRoku 1860 se stal ředitelem Kisfaludyovy společnosti, a proto se přestěhoval do Budapešti, kde žil až do smrti. Tato společnost v té době mj. vydávala překlad Shakespearových děl, sám Arany přispěl překlady \"Snu noci svatojanské\" (1864), \"Hamleta\" (1867) a \"Krále Jana\" (1867). Přeložil též Aristofanovy komedie. V roce 1860 rovněž začal vydávat svůj týdeník \"Szépirodalmi Figyelő\" (\"Estetický pozorovatel\"), který měl velký vliv na formování maďarských intelektuálních kruhů.\n\nRoku 1864 vydal velké epické dílo \"Buda halála\" (\"Budova smrt\"), které sám nazval \"hunskou pověstí\". Začíná vpádem Hunů do Evropy a končí smrtí Attilovou. Ottův slovník naučný označil toto Aranyho dílo za jeho umělecký vrchol: \"Vynikajíc nádherným bohatstvím fantasie a dokonalostí jazyka i básnické formy jest korunou epických plodů Aranyových. Ve svém Toldim stojí Arany ještě zcela na základě naivní poesie. Zcela jinou prací jest Budova smrť; ona jest již plodem velikých studií a umělecké píle. Že však jazyk v ní jest uměle starý a způsob přednesu uměle naivní, cení někteří aesthetikové mezi všemi epickými pracemi Aranyovými první díl Toldiův nejvýše.\" Budova smrt měla být prvním dílem trilogie, měla následovat \"Atillova sláva\" a \"Atillova smrt\". Ty však již Arany sepsat nestihl.\nRoku 1865 se stal tajemníkem a roku 1870 vrchním tajemníkem uherské akademie věd. Roku 1867 byl vyznamenán křížem Řádu sv. Štěpána.\n\nPo jeho smrti bylo v jeho psacím stole nalezeno množství hudebních skladeb, většinou šlo o pokusy zhudebnit Petőfiho básně (s Petőfim bývali v mládí přátelé).\n\n\n"}
{"id": "1098388", "url": "https://cs.wikipedia.org/wiki?curid=1098388", "title": "Skryjský vodopád", "text": "Skryjský vodopád\n\nSkryjský vodopád se nalézá na Zbirožském potoce v přírodní rezervaci Skryjská jezírka.\n\nPrůměrný průtok je 300 l/s.\n"}
{"id": "1098391", "url": "https://cs.wikipedia.org/wiki?curid=1098391", "title": "Narconon", "text": "Narconon\n\nNarconon je protidrogový program scientologické církve, který byl během svého působení pokládán z několika důvodů za kontroverzní. \n\nPrvním krokem této léčby je rychlé a úplné odebrání drogy postiženému, což může ohrozit zdraví i život závislého. V dalších krocích se přistupuje ke klasickému třítýdennímu očistnému programu (purif). Ten má člověka zbavit nejen drog, ale i všech ostatních škodlivých vlivů, které na něj působí. Skládá se z tělesného pohybu, pocení v sauně a speciální výživy.\n\nSkládá se z těchto kroků:\n"}
{"id": "1098392", "url": "https://cs.wikipedia.org/wiki?curid=1098392", "title": "Malcolm Baldrige", "text": "Malcolm Baldrige\n\nHoward Malcolm „Mac“ Baldrige, Jr. (4. října 1922 – 25. července 1987) byl americký politik. Pracoval jako ministr obchodu USA od roku 1981 až do své smrti roku 1987.\n\nMalcolm Baldrige, Jr. se narodil ve městě Omaha v americkém státě Nebraska. Jeho otec byl kongresmanem. Malcolm navštěvoval The Hotchkiss School a poté Yale University, kde v roce 1944 zakončil studium bakalářským titulem. Na Yale byl členem klubu Delta Kappa Epsilon. Po dostudování škol započal Malcolme Baldrige v roce 1947 svoji pracovní kariéru ve zpracovatelském průmyslu. Nastoupil do firmy, která se zabývala zpracováním železa do slévárny, ale protože jeho ambice sahaly výš, již v roce 1960 se vypracoval až do předsednictví společnosti. Jeho kariérní růst však přerušila druhá světová válka a Malcolme narukoval. Před vstupem do kabinetu byl již Baldrige předseda představenstva a generální ředitel společnosti Scovill. Inc. V roce 1951 se Malcolm oženil a měl se svojí manželkou dvě dcery.\n\nV roce 1980 byl Baldrige nominován prezidentem Ronaldem Reganem na post ministra obchodu a 22. ledna roku 1981 ho senát Spojených států jmenoval ministrem. Během svého funkčního období hrál Baldrige hlavní roli ve vývoji a řízení mezinárodního obchodu. Řešil obtížný transfer technologií mezi USA, Čínou a Indií. Malcolme Baldrige byl také jeden z prvních politiků USA, který vedl dlouholetá jednání se Sovětským svazem, aby připravil půdu pro zvýšení přístupu amerických firem na Sovětské trhy. Malcolme Baldrige se za dobu svého působení stal jedním ze světově nejuznávanějších politiků.\n\nMalcolme Baldrige byl také prezidentem Ronaldem Reaganem jmenován na post Cabinet-level Trade Strike Force, aby dohlédl na nekalé obchodní praktiky a navrhl řešení jak těmto praktikám předejít a zamezit je. Byl také lídrem reformy národních antimonopolních zákonů. Baldrigovi ceny manažerské excelence vedly k dlouhodobému zlepšení hospodárnosti, výkonnosti a efektivity ve vládě. V rámci resortu mezinárodního obchodu dokázal Baldrige snížit celkový rozpočet o více než 30 % a také snížil počet administrativních pracovníků o 25 %.\n\nV roce 1984 bylo americkým ministerstvem obchodu vydáno dílo pod názvem: „How Plain English Works for Business, Twelve Case Studies“. V něm bylo dvanáct kapitol, kdy každá zahrnovala jistou případovou studii. Cílem tohoto díla bylo to, aby byly případy rozepsány co nejjednodušší (v tzv. plain english) a pochopil je tak každý čtenář, bez ohledu na to, zdali rozumí právním formulacím a byrokratické hantýrce.\n\nBaldrige pracoval během svého dětství na ranči a získal několik ocenění jako profesionál se zacházením s lanem v rodeo kruhu. V roce 1980 se stal\nprofesionální rodeo mužem roku a v roce 1999 byla jeho podobizna vystavena v národní kovbojské hale slávy v Oklahomě. Tato adrenalinová záliba,\nkterá se mu dostávala v rodeo kruhu, se mu také stala osudnou. Malcolme Baldrige zemřel 25. července 1987 v severní Kalifornii. Podlehl vnitřním\nzraněním, která utrpěl při pádu z koně, když se pokoušel chytit běžící tele do lasa.\n\nDoba, kterou Malcolme Baldrige strávil v úřadu ministra obchodu, byla jedna z nejdelších v historii USA. Baldrige byl zastáncem toho, že řízení kvality je klíčem k prosperitě a dlouhodobé stabilitě země. Osobně se podílel na tom, aby vznikl zákon o zvyšování kvality (Quality Improvement Act). Na počest skutků Malcolma Baldrige jmenoval americký Kongres výroční cenu za kvalitu výrobků právě po tomto úspěšném ministrovi - Malcolm Baldrige National Quality Award. První cena byla udělena již rok po jeho smrti, v to roce 1988.\n\nModel Malcolma Baldrige umožňuje organizacím dosáhnout svých cílů, zlepšit jejich výsledky a zajistit to, aby se staly konkurenceschopnější\nna trhu. Rámec, který model Malcolma Baldrige definuje, pomáhá firmám spravovat všechny sektory v organizaci jako jednotný celek. Tím pádem jsou plány, procesy, opatření a akce konzistentní. Stavebním kamenem tohoto systému jsou kritéria pro tzv. Performance Excellence, který obsahuje základní hodnoty, koncepty a pokyny pro bodování. Kritéria tohoto modelu jsou zaměřena především na potřeby zákazníků a jejich spokojenost.\n\nTato metoda je založena na řízeném rozhovoru se skupinami pracovníků podniku – jde tedy spíše o diskuzi nad jednotlivými oblastmi činnosti podniku, které mají přímou souvislost se vztahem k zákazníkovi. V ideálním případě by tento rozhovor měl proběhnout s každým zaměstnancem bez ohledu na jeho zařazení v rámci organizační struktury. Model zahrnuje sedm následujících kategorií a to:\n\n\n"}
{"id": "1098393", "url": "https://cs.wikipedia.org/wiki?curid=1098393", "title": "Isabela Alfonsa Bourbonsko-Sicilská", "text": "Isabela Alfonsa Bourbonsko-Sicilská\n\nIsabela Alfonsa Bourbonsko-Sicilská (španělsky \"Isabela Alfonsa de Borbón y Borbón\", 6. říjen 1904 Madrid – 18. červenec 1985 Madrid) byla španělská infantka, vnučka krále Alfonse XII., sestřenice krále Alfonse XIII. a teta bývalého krále Jana Karla I.\n\nPo svém sňatku s Janem Kanty Zamoyským (1900–1961) získala také titul \"haběnky Zamojské\". Tímto sňatkem vznikl spletenec rodů Bourbon „Obojí Sicílie“.\n\nV letech 1929–1945 žila společně se svým manželem v Československu, konkrétně ve Staré Ľubovni.\n\nV manželství Jana a Isabely se narodily čtyři děti:\n\n\n"}
{"id": "1098394", "url": "https://cs.wikipedia.org/wiki?curid=1098394", "title": "Milan Šíp", "text": "Milan Šíp\n\nMilan Šíp (* 13. března 1956) je bývalý český fotbalista, útočník a fotbalový trenér.\n\nV československé lize hrál za Škodu Plzeň. Dal 2 ligové góly. Ve druhé nejvyšší soutěži hrál za LIAZ Jablonec, VTŽ Chomutov, Auto Škodu Mladá Boleslav a BSS Brandýs nad Labem.\n\n\n\n"}
{"id": "1098395", "url": "https://cs.wikipedia.org/wiki?curid=1098395", "title": "Batolec červený", "text": "Batolec červený\n\nBatolec červený (\"Apatura ilia\") je nápadný druh denních motýlů z čeledi babočkovití. Je zajímavý tím, že podle úhlu dopadu slunečního světla se barva jeho křídel mění z hnědé přes fialovou až na jasně kovově modrou a zpět. Rozšířenější je forma clytie.\n\nJe rozšířený téměř v celé Eurasii. V Česku jen zřídka vystupuje do nadmořských výšek nad 600 m n. m. Více na východ je hojnějším druhem denních motýlů, směrem na západ je vzácnější. V Česku je rozšířen po celém území, ale není hojný.\n\nV přírodě lze vidět batolce od června do srpna. Je jednogenerační s částečnou druhou generací v srpnu-září. Létá hlavně na lesních cestách, na okrajích smíšených lesů, ve vlhkých údolích a na zarostlých pasekách. Ráno létá pomaleji, přičemž rád sedá na zdechliny, trus zvířat, hnijící ovoce a celkově mokré místa, hlavně okolo kaluží a mokřin. Přitahuje ho i lidský pot, a proto si někdy sedá i na upocené ruce. Později, v odpoledních hodinách, poletuje v korunách stromů. Protože žije skrytě, lze jej vidět jen zřídka. U samečka je vidět jistý stupeň teritoriálního chování, proto na místě jeho výskytu obvykle nacházíme jen jeden exemplář. Obvykle vidíme jen samečky, protože samičky se zdržují výš v korunách převážně listnatých stromů. Létají málo a to převážně v odpoledních hodinách. Někdy vydrží sedět celé hodiny v koruně stromu.Jsou to dobří letci a proto migrují i na větší vzdálenosti.\n\nSamička klade vajíčka na listy živných rostlin, hlavně vrb. Vajíčka jsou olivově-zelená, až žlutavá, válcovitého tvaru.\n\nHousenka se vyvíjí od července na vrba jívě, vrbě popelavé, vrbě ušaté, vrbě křehké a také na osice. Přezimuje ve 2. larválním instaru, kdy je asi 1 cm dlouhá a je zbarvena černohnědě. V tomto období je obvykle připředená k větvičce nebo listu. V dubnu začne být znovu aktivní a svléká se. Po tomto svlečení je zelená, žlutě zrnitá, se šikmými žlutými pruhy na bocích, modrými výrůstky na hlavě a dvěma červenými hroty na análním článku zadečku. Housenka 5. instaru (po 4. svlékání) se zakuklí, většinou v červnu, pod listy, zavěšená hlavou dolů.\nKukla je bledě zelená s dvěma hroty na hlavě. Zpravidla bývá přichycená za kremaster.\n\nDospělec je motýl s rozpětím křídel 50-60 mm. Typická forma má na líci křídel bílé skvrny na tmavě hnědém až černohnědém podkladu. Forma clytie má základní zbarvení hnědé, s většími plochami světlé kresby, v žlutohnědých a rezavých tónech.Spodní strana je oranžově hnědá s černými a bílými skvrnami.Sameček má kovově modro-fialové zbarvení vrchní strany křídel, které se mění podle úhlu dopadu světla. Samičce toto zbarvení chybí a bývá obvykle většího vzrůstu.\nI když je v České republice chráněný zákonem jako ohrožený druh, tak pokud nedojde k omezení počtu jeho vhodných biotopů, nehrozí v nejbližší době jeho vymizení. Jeho areál rozšíření ve světě je dosud velký.\n\n"}
{"id": "1098398", "url": "https://cs.wikipedia.org/wiki?curid=1098398", "title": "Kolben", "text": "Kolben\n\nKolben pochází ze staroněmeckého slova kolbo (klacek, palice), může být:\n\n\n\n"}
{"id": "1098399", "url": "https://cs.wikipedia.org/wiki?curid=1098399", "title": "Německá kulturní a sociální společnost ve Vratislavi", "text": "Německá kulturní a sociální společnost ve Vratislavi\n\nNěmecká kulturní a sociální společnost ve Vratislavi (NKSS; německy \"Deutsche Sozial-Kulturelle Gesellschaft in Breslau\", \"DSKG\"; polsky \"Niemieckie Towarzystwo Kulturalno-Społeczne we Wrocławiu\", \"NTKS\") je organizaci německé menšiny v Dolnoslezském vojvodství ve městě Vratislav (\"Wrocław\"). \n\nNKSS ve Vratislavi je příslušná pro německou menšinu ve městě Vratislav a okolní okresy a je největší německou společností v Dolním slezsku. NKSS je členem \"Spolku německých sociálních a kulturních společností v Polsku\" (německy \"Verband der deutschen sozial-kulturellen Gesellschaften in Polen\", \"VdG\", polsky \"Związek Niemieckich Stowarzyszeń Społeczno-Kulturalnych w Polsce\"). Kromě toho je NKSS Vratislav hlavní oddělení v oblasti Dolního slezska. \n\nAktuálně k společnosti patří přibližně 1200 členů. Předsedkyně je Renata Zajączkowska. NKSS vydává informační časopis \"Niederschlesisches Informationsblatt\" a každý týden vysílá rozhlasový pořad \"Sami swoi – Miteinander\" v Radiu Wrocław. \n\nK úkolům a cílům Společností patří kulturní aktivity a činnosti v sociální oblastí, péče o německý jazyk a kulturu a dolnoslezské tradice i historii. K tomu účelu bylo utvořeno kulturní oddělení, sociální oddělení a také oddělení pro práci s dětmi a mládeží. NKSS nadto nabízí vyučování němčiny a je vybaveno knihovnou. \n\nNKSS vznikla v době politického přelomu v Polsku. Organizace byla zaregistrována v roce 1991 a zpočátku své hlavní sídlo měla ve Valbřichu (polsky \"Wałbrzych\"), a svou odbočku ve Vratislavi. V březnu 1990 byla zvolena první správní rada novovybrané místní skupiny ve Vratislavi. 9. září 2012 Radio Wrocław zahájilo vysílání rozhlasového pořadu NKSS \"Sami swoi – Miteinander\". \n\n"}
{"id": "1098400", "url": "https://cs.wikipedia.org/wiki?curid=1098400", "title": "Josef Wolf (český politik)", "text": "Josef Wolf (český politik)\n\nJosef Wolf, \"pokřtěný Josef Ferdinand\" (11. prosince 1831 Chomutov – 24. září 1869 Cheb ) byl rakouský politik německé národnosti z Čech, v 2. polovině 19. století poslanec Říšské rady.\n\nVystudoval filozofii a nastoupil jako suplent v Opavě. Roku 1857 byl přeložen na gymnázium v Chebu, kde se ještě téhož roku stal řádným učitelem. Od roku 1862 byl členem \"Verein fur Geschichte der Deutschen in Böhmen\". V lokálním tisku publikoval články a cestopisné statě, napsal dvě divadelní hry.\n\nUž v roce 1863 a znovu roku 1865 neúspěšně kandidoval na Český zemský sněm. Roku 1863 se ucházel o mandát za kurii venkovských obcí, obvod Cheb, Vildštejn a Aš, roku 1865 za městskou kurii, obvod Aš, Rossbach. Uspěl teprve v doplňovací volbě, konané 22. ledna 1866, nyní za kurii venkovských obcí, obvod Horšovský Týn, Hostouň, Ronšperk. Mandát za týž obvod obhájil i v řádných zemských volbách v lednu 1867 i v krátce poté konaných zemských volbách v březnu 1867. Zastupoval liberální provídeňskou a centralistickou Ústavní stranu. Zemský sněm ho 13. dubna 1867 zvolil i do Říšské rady.\n\nZemřel v září 1869.\n"}
{"id": "1098401", "url": "https://cs.wikipedia.org/wiki?curid=1098401", "title": "Obyvatelstvo Bulharska", "text": "Obyvatelstvo Bulharska\n\nTento článek se zabývá tématem obyvatelstva Bulharska. V roce 2011 mělo Bulharsko 7 364 570 obyvatel.\n\nPodle různých odhadů činila populace středověkého Bulharska v roce 700 1,1 milionu lidí a v roce 1365 to bylo 2,6 milionu lidí. Podle posledního sčítání z roku 2011 činila populace Bulharska 7 364 570 lidí. Nejvyšší populaci mělo Bulharsko v roce 1989, kdy jeho populace činila 9 009 018 lidí.\n\nToto je oficiální výhled Bulharského národního statistického institutu při současných trendech.\nBulhaři 76,9 %, Turci 8 %, Romové 4,4 %, jiné etinické skupiny 0,7 % (včetně Rusů, Arménů a Vlachů), neuvedeno 10 % (2011).\n\nSčítání v roce 2001 definovalo mateřský jazyk jako \"jazyk, který člověk nejlépe ovládá a obvykle používá při komunikaci v rodině (domácnosti)\".\n\nBulharské tradiční náboženství je podle ústavy pravoslavné křesťanství, ačkoliv je Bulharsko sekulární stát.\n\nPři sčítání v roce 2011 byla odpověď na otázku vyznání dobrovolná, a vysledky byly následující:\nPostupné snižování bulharského obyvatelstva brání hospodářskému růstu a zlepšování dobrých životních podmínek a řídící opatření přijatá k zmírnění negativních důsledků se netýkají podstaty problému. Vládní program na období 2017 – 2021 je první, který se zaměřuje na převrácení trendu. Program také určuje prioritní prostředky pro dosažení tohoto cíle: opatření na zvýšení míry porodnosti, snížení emigrace mládeže a vybudování regulační a institucionální kapacity pro zavedení moderní imigrační politiky přizpůsobené potřebám bulharského podnikání.\n"}
{"id": "1098402", "url": "https://cs.wikipedia.org/wiki?curid=1098402", "title": "Vít Jedlička", "text": "Vít Jedlička\n\nVít Jedlička (* 6. září 1983 Hradec Králové) je český politik, publicista a aktivista, od března 2009 do března 2016 předseda krajského sdružení Strany svobodných občanů v Královéhradeckém kraji, od roku 2010 předsedou občanského sdružení Reformy.cz a Zlatainiciativa.cz, jejichž kanály přesahují 18 miliónů zobrazení. Dne 13. 4. 2015 založil Svobodnou republiku Liberland a byl zvolen prvním prezidentem. Od vzniku Liberlandu zažádalo o občanství přes 400 000 lidí.\n\nJeho smýšlení významně ovlivnil francouzský ekonom a politik Frédéric Bastiat.\n\nV roce 2007 absolvoval na VŠE Praha obor mezinárodní obchod, mezi roky 2010 a 2013 studoval politologii na CEVRO Institutu.\n\nPracuje od roku 2000. Nejprve pracoval v oborech marketingu a managementu, poté se věnoval také vývoji software. V letech 2003 až 2007 byl jednatelem občanského sdružení Hkfree a v letech 2011 a 2012 byl obchodním manažerem v pražské softwarové firmě. V roce 2013 a 2014 byl analytikem finančních trhů.\n\nOd roku 2001 byl členem ODS. Členem Strany svobodných občanů je od roku 2009. Od prvního krajského sněmu v Královéhradeckém kraji do března 2016 byl krajským předsedou a z titulu této funkce také členem Republikového výboru strany.\n\nKandidoval:\n\nDne 13. dubna 2015 se prohlásil prezidentem právě vyhlášené Svobodné republiky Liberland.\n\nVe volbách do Evropského parlamentu v květnu 2019 kandidoval jako nestraník za Svobodné na pozici lídra kandidátky uskupení \"\"Svobodní, Liberland a Radostné Česko - ODEJDEME BEZ PLACENÍ\"\", ale nebyl zvolen.\n\nPovažuje se za libertariána a hlásí se k liberálním hodnotám občanských svobod a co nejmenšího zasahování státu.\n\nJe kritikem Bushovy i Obamovy administrativy ve Spojených státech amerických, války proti terorismu, jeho názory jsou blízké americkému republikánovi Ronu Paulovi.\n\nJe euroskeptikem. Poukazuje na diametrální rozdílnost svobodného trhu na jedné straně a jednotného trhu na straně druhé, na demokratický deficit EU i neustálé porušování vlastních pravidel ze strany institucí EU a jednotlivých členských států. Evropský stabilizační mechanismus dokonce nazval europrotektorátem.\n\n"}
{"id": "1098403", "url": "https://cs.wikipedia.org/wiki?curid=1098403", "title": "Požár v klubu Chromaja lošaď", "text": "Požár v klubu Chromaja lošaď\n\nPožár v klubu Chromaja lošaď byl co do počtu obětí nejhorším požárem v postsovětském Rusku. Vypukl 5. prosince 2009 v nočním klubu \"Chromaja lošaď\" (; česky: \"Chromý kůň\") v Permi. Na následky požáru zemřelo 156 osob. V Rusku vyvolal prudkou reakci, byla propuštěna řada osob odpovědných za požární dozor a místní vláda Permského kraje odstoupila.\n\nPožár vypukl v noci ze soboty na neděli v době oslav osmiletého výročí otevření klubu. V budově bylo 300 lidí včetně personálu. Podle dokumentů schválených úřady měl klub mít padesát míst k sezení. Požár vypukl v 01:08 místního času. Podle základní verze vyšetřování požár způsobilo neopatrné zacházení s pyrotechnikou. V prostorách klubu byl předveden ohňostroj tvořený studeným ohněm.\n\nPři požáru a krátce po něm na zemřelo 111 lidí na popáleniny, otravu vysoce toxickým kouřem a následky zranění utrpěných v tlačenici. V následujících dnech zemřelo v nemocnicích dalších 45 lidí. Příčinou smrti byly ponejvíce otravy oxidem uhelnatým a produkty hoření.\n\nPožárem bylo postiženo 234 osob včetně 156 zemřelých. Speciálními letadly Ministerstva pro mimořádné události a Ministerstva zdravotnictví byla ve dnech 5. a 6. prosince převezena část zraněných do nemocnic v Moskvě, Petrohradu a Čeljabinsku.\n\nPodle sdělení Vyšetřovacího výboru při prokuratuře Ruské federace se v důsledku požáru stalo 15 dětí úplnými sirotky a dalších 44 ztratilo jednoho rodiče\n\nPodle informace Zmocněnce pro lidská práva Permského kraje ztratilo jednoho (jediného) či oba rodiče 109 dětí, úplná informace se vztahuje k 92 dětem (ze 73 rodin z celkových 152), u zbývajících dětí se informace upřesňuje. V Permi žilo 76 dětí, v Permském kraji dalších 16. Všem dětem byl přidělen opatrovník..\n\nV noci 8. prosince 2009 přijel do Permu předseda vlády RF Vladimir Putin. Navštívil prostranství před klubem, kam obyvatelé Permu položili květiny a zapálili svíce. Poté řídil uzavřené jednání, kterého se zúčastnil ministr pro mimořádné události RF Sergej Šojgu, gubernátor Permského kraje Oleg Čirkunov, vedoucí permské administrativy Arkadij Kac, ministr zdravotnictví Permského kraje Dmitrij Triškin a ministryně sociálního rozvoje Permského kraje Jekatěrina Berberová.\n\n"}
{"id": "1098407", "url": "https://cs.wikipedia.org/wiki?curid=1098407", "title": "Znakopis", "text": "Znakopis\n\nZnakopis, mezinárodní název (zkráceně jen SW) je notační systém, umožňující zápis znakových jazyků. Systém je vizuálně-ikonický a umožňuje zaznamenat znakový jazyk s jeho simultánní povahou. To znamená, že jednotlivé symboly se nezapisují lineárně (za sebe) jako běžné mluvené jazyky, ale jednotlivé symboly pro tvar ruky, pohyb, mimiku atd. se zaznamenávají do schematického \"obrázku\" kopírující umístění rukou, těla, hlavy atd. při znakování.\n\nVznik notačního systému SignWritingu se datuje od roku 1974. Jeho tvůrkyní je Američanka Valerie Suttonová. Vzniku tohoto systému pro znakové jazyky předcházelo vytvoření notačního systému pro taneční pohyby DanceWriting.\n\nRoky 1975-1980 byly zlomovým obdobím pro SignWriting. Suttonová s týmem Dr. Caccamise vytvořili sérii brožur nazvaných \"The Technical Signs Manuals\", které využívaly symbolů SignWritingu (dále jen SW) pro zaznamenání znaků. V roce 1977 se v USA konaly první workshopy SW pro dospělé Neslyšící. Byly vytvořeny symboly pro všechny tvary ruky. Zápis původní podoby písma byl při ručním zápisu časově náročný. Proto byl v letech 1977-1978 vytvořen Sutton Movement \"Shorthand\" (jakýsi těsnopis pro SW). Přibližně ve stejné době začala vznikat psací podoba SW, která je třetí možností, jak lze dnes SW zapisovat.\n\nV roce 1981 začaly vycházet noviny psané v SW ASL (Americký znakový jazyk) a v angličtině a DSL (Dánský znakový jazyk) a v dánštině. Noviny vycházely čtvrtletně. V té době neexistovaly počítačové programy, které by umožnily noviny v SW počítačově zpracovat a následně tisknout, proto byly \"psány ručně\". Vycházely až do roku 1984. Byly to první noviny používající znakový jazyk v psané podobě.\n\nV letech 1983-1984 vyšel překladový slovník ASL-DSL, DSL-ASL. Slovník je napsán pouze v SW bez použití mluvených jazyků.\n\nV roce 1986 vytvořil programátor Richard Gleaves počítačový program, kterým bylo možné zaznamenat SW do počítače. Díky tomu se od roku 1989 začaly opět vydávat noviny psané v SW.\n\nOd roku 1994 Lucinda O'Grandy Batchová, George Butch Zein, Kathy Sayová, Bonita Ewanová a Kevin Clark podporovali myšlenku zapisovat SW shora dolů místo zleva doprava. Tento způsob zápisu se zdá být pro SW čitelnější. Oficiálně byla tato změna oznámena v lednu roku 1997.\n\nPo celém světě se na některých školách pro neslyšící SW vyučuje a používá se psaná forma znakového jazyka.\n\nV SW se zapisují znaky z pohledu produktora. Zapisují se tedy ruce tak, jak je vidíme ze svého pohledu – znakujícího. Za základní se považuje zápis s dominantní pravou rukou. Pokud je zapsána pouze jedna ruka, je automaticky brána za pravou.\n\nOrientace dlaně se určuje vzhledem k čelu znakujícího a odlišuje se barvou výplně symbolu tvaru ruky. Dlaň je prezentována bílou barvou, hřbet ruky černou barvou. V případě orientace ruky kolmo k čelu je tvar ruky vyplněn napůl bílou a napůl černou barvou. Tato výplň se řídí podle toho, na které straně je dlaň a na které hřbet ruky. Dále se v SW rozlišuje, zda je dlaň ve vertikální (svislé) či horizontální (vodorovné) poloze.\n\nOrientace prstů se zapisuje přímo, natočením symbolu pro tvar ruky.\n\nMísto artikulace znaku je prostor, kde je znak prováděn. Neutrální znakovací prostor je základní a nemá svůj symbol. Komponenty pro tvary rukou se zaznamenávají do prostoru. Další místa artikulace jsou hlava, krk, linie ramen a boků, předloktí a horní část paže, případně dolní část těla.\n\nTvar ruky se zapisuje jedním ze tří základních symbolů (dům = otevřená dlaň, čtverec = pěst, kruh = O), ke kterým se přidávají čárky reprezentující prsty. Nezávisle na rozdělení tvarů do těchto tří skupin funguje rozdělení do deseti skupin podle použitých prstů figurujících v daném tvaru ruky.\n\nPohyb se v SW značí pomocí šipek. Rozlišuje se pohyb v horizontální rovině (jednoduché tělo šipky) a pohyb ve vertikální rovině (dvojité tělo šipky). Délka těla šipky odpovídá délce pohybu ruky. Pro opakovaný pohyb se používají dvojité nebo trojité šipky.\n\nKontakt je parametr znaku, při kterém se dvě části těla ve znakovacím prostoru vzájemně dotýkají. V SW se rozlišuje několik druhů kontaktů. Základním kontaktem je \"dotek\", který se značí hvězdičkou v místě kontaktu či v jeho blízkosti. Dalšími druhy kontaktu jsou: držení, hlazení, úder, kruhové tření, mnutí a vnitřní kontakt.\n\nMimika se zaznamenává do kruhu reprezentujícího hlavu. Jednotlivými symboly se zaznamenávají pohyby a pozice jednotlivých částí obličeje. SW nabízí symboly pro pohyby/výrazy čela, obočí, očí, očních víček, tváří, nosu, rtů, brady.\n\nSW je vizuální a ikonický, stejně jako znakové jazyky. Proto je jeho zápis dobře čitelný.\n\nDíky jednotlivým komponentům (tvar ruky, pohyb,…) se dá řadit ve slovnících.\n\nSW je univerzální systém pro všechny znakové jazyky.\n\nZápis SW se dá použít i ke komunikaci na dálku. Neslyšící ho mohou využít pro psaní dopisů. Pokud někdo nerad píše ručně, může pomocí webové stránky signwriting.org psát e-maily nebo přání. V dnešní době se SW využívá na Masarykově univerzitě v Brně. Vytváří se zde oboustranně překladový a výkladový slovník. (Dá se v něm vyhledávat nejen podle slov, ale i podle znaků zapsaných v SW.)\n\nNevýhodou je, že se dosud v České republice nevyučuje na základních školách. Proto je jen málo neslyšících, kteří jej mohou využívat.\n\n"}
{"id": "1098412", "url": "https://cs.wikipedia.org/wiki?curid=1098412", "title": "Jožka Baťa", "text": "Jožka Baťa\n\nJožka Baťa (27. září 1903 Zlín – 13. října 1943 Zlín) byl zlínský patriot, grafik, výtvarník, spisovatel, vydavatel a sběratel. Ve svém díle se zabýval především vzpomínkami na život ve starém Zlíně. \n\nJožka Baťa se narodil matce Ludmile rozené Černotíkové (1883) a otci Josefovi (1878). Stejně jako jeho otec se vyučil malířskému řemeslu. Znám je však zejména díky své autorské a sběratelské činnosti. V roce 1940 vydal u nakladatele Bohumila Siegela Vánoční koledy strýca Jozefa Cekotového ze Zlína. O rok později (1941) vydal jako soukromý tisk s vlastní grafickou úpravou a ve spolupráci s knihtiskárnou Bohumila Siegela sérii 20 dokumentárních fotografií města Zlína z let 1900–1912. Jeho fascinace starým Zlínem se odrazila i v přípravě dalších děl. S Karlem Pekárkem spolupracoval na sbírce místních lidových pověstí Devatero. V klečůvském archivu se dochoval strojopis zaměřený na historii Zlína od středověku až do první třetiny 20. století. Jedním z cílů jeho sběratelské činnosti rovněž bylo vydání publikace Historický Zlín, k jejíž tvorbě shromáždil více než 500 starých negativů. Mnoho svých děl ovšem nestihl dokončit. 13. října 1943, přesně tři dny před jeho avizovaným sňatkem, jeho život ukončila srdeční příhoda. Je pochován na Lesním hřbitově ve Zlíně. Noviny Zlín - časopis spolupracovníků Baťa na jeho smrt reagovaly těmito řádky: \"\"Jožka Baťa je mrtev. Ve středu večer zemřel ve Zlíně ve věku 40 let, raněn srdeční mrtvicí, zlínský rodák Jožka Baťa. Zesnulý se s láskou věnoval historii svého rodného města. Shledával a shromažďoval památky na minulost a se zdarem o nich pojednával v novinářských článcích a cenných soukromých tiscích. Jožku Baťu znali všichni, kdož se ve Zlíně a kraji zabývají historií a národopisem. Dobře byl znám i mezi výtvarníky, jakož i v širokých kruzích občanstva. Výsledky práce, které po sobě zanechal, budou ve Zlíně trvalou památkou na jeho život. Všichni, kdož Jožku Baťu znali, budou na něho rádi vzpomínat jako na dobrého člověka, přítele a kamaráda. F. V.\"\"\n\n"}
{"id": "1098415", "url": "https://cs.wikipedia.org/wiki?curid=1098415", "title": "Vrba arktická", "text": "Vrba arktická\n\nVrba arktická (\"Salix arctica\") je opadavá listnatá dřevina nízkého vzrůstu z čeledi vrbovité (\"Salicaceae\"). Je typická plazivým růstem, je přizpůsobena k přežití v drsných arktických a subarktických podmínkách. Druh má cirkumpolární rozšíření podél Severního ledového oceánu.\n\nDruh roste v tundře a na skalnatých vřesovištích, je nejseverněji se vyskytující dřevinou na světě. Vyrůstá nad hranicí lesa a na severní hranici země, na severním pobřeží Grónska.\n\nTaké se vyskytuje dále na jihu, v Severní Americe, v porostech výškové alpinské tundry, na jih do pohoří Sierra Nevada v Kalifornii a Rocky Mountains v Novém Mexiku, ale i v Asii, v pohoří Sin-ťiangu v Číně. \n\nVrba arktická je obvykle nízký plazivý keř, roste pouze do výšky 1-15cm (vzácně až 25 cm). V severozápadním Pacifiku ale může dosáhnout vzrůstu 50 cm na výšku. Má kulaté, leskle zelené listy, 1 až 4 cm dlouhé a široké, zřídka může mít i listy 8 cm dlouhé a 6 cm široké. Starší listy jsou porostlé dlouhým hedvábným, stříbřitým ochlupením. Stejně jako zbytek vrb, je i vrba arktická je dvoudomá, samičí a samčí jehnědy vyrůstají na různých rostlinách. Samičí jehnědy mají červenou barvu, zatímco samčí jehnědy žlutě zbarveny.\n\nNavzdory své malé velikosti, je dřevina dlouhověká, roste ale velmi pomalu v arktickém klimatu. Jedna z vrb ve východním Grónsku, jak bylo zjištěno, je 236 let stará. \n\nJsou popsáni kříženci mezi \"Salix arctica\" a \"Salix glauca\".\n\nDruh je zdrojem potravy pro několik arktických zvířat. Pižmoni, sob karibu, arktičtí zajíci a lumíci se živí kůrou a větvičkami, pupeny jsou hlavním zdrojem potravy bělokura.\n\nJe známo že i Inuité a obyvatelé severských oblastí využívají tento druh vrby. Větvičky mohou být použity jako palivo, zatímco opadané květy (suputiit), mohou být smíchány s mechem a použity jako směs v lampě nazývané „kudlik“. Rostlina byla používána jako léčivo, pro zmírnění bolesti zubů, pomáhá k zastavení krvácení, zastavování průjmu při zažívacích potížích a také jako obklad na rány. Mezi severskými kmeny a Inuity v oblasti Bathurst Inlet byly používány jedlé části vrby s vysokým obsahem vitamínu C, chutnající sladce.\n\n"}
{"id": "1098420", "url": "https://cs.wikipedia.org/wiki?curid=1098420", "title": "Klášter Nepomuk", "text": "Klášter Nepomuk\n\nKlášter Nepomuk (resp. Pomuk) je někdejší cisterciácké opatství nacházející se v obci Klášter, asi 2 km severně od města Nepomuk, v Plzeňském kraji, okres Plzeň-jih, na levém břehu říčky Úslavy na úpatí Zelené hory (533 m n. m.). Šlo o v pořadí čtvrté cisterciácké opatství, založené neznámým fundátorem asi mezi lety 1144–1145.\n\nPanují rozpory v otázce názvu kláštera. V dobových pramenech se totiž objevuje jak podoba Pomuk, tak Nepomuk. Světské dokumenty hovořící o klášteru používají obě formy, zatímco se zdá že samotní mniši užívali jméno Pomuk. Důvody tohoto rozporu nejsou známé. Od 15. se už objevuje pouze jako Nepomuk. Tento problém se týká i města Nepomuk (viz sv. Jan Nepomucký, dříve dobově nazývaný Johánek z Pomuka).\n\nPřesné datum založení kláštera není známo. Řádové prameny jej ovšem kladou přibližně k letům 1144–1145. Stejně tak není známa osoba zakladatele, jistě jím musel být významný muž té doby (s opatrností lze uvažovat o některém z nevládnoucích členů přemyslovské dynastie, snad o bratru krále Jindřichovi), lze však celkem s určitostí předpokládat, že se nejednalo o královskou fundaci. Opatství bylo obsazeno mnichy z mateřského kláštera v bavorském Ebrachu, čímž se v rámci cisterciáckého systému filiací stalo nejdůležitějším českým klášterem (od prvního cisterciáckého opatství v Citeaux jej dělily pouze kláštery Morimond a zmíněný Ebrach). Stejného postavení dosáhla zhruba o sto let později Zlatá Koruna. Z kláštera Nepomuk pak vzešel dceřiný klášter Žďár nad Sázavou (1252) a uvažuje se i o klášteru Svaté Pole (asi 1157, s nejasnou filiací, možná spíše z kláštera Hradiště). Vzhledem ke zničení drtivé většiny klášterních dokumentů o něm existují jen velmi kusé informace. Do začátku 13. století jsou známa pouze jména tří z jeho opatů, pro rok 1177 byl doložen opat Konrád, pro rok 1188 opat Hermannus a pro rok 1252 opat Berchtold. Pro rok 1199 je jako převor kláštera Nepomuk doložen pozdější olomoucký biskup Robert.\n\nDobu svého největšího rozkvětu zažíval Pomuk (stejně jako většina ostatních českých klášterů) ve 13. století. Majetková držba kláštera patřila v dobách svého rozkvětu k nejrozsáhlejším v Čechách. Jednalo se velmi přibližně o oblast severně ohraničenou městem Starý Plzenec, táhnoucí se v pásu kolem řeky Úslavy a dále až ke Klatovům. Zahrnovala asi 80 vesnic, města Blovice, Nepomuk a Plánice a 10 hospodářských dvorů. Jeho ekonomická situace se začala pozvolna zhoršovat za vlády Jana Lucemburského. Ve 14. století probíhala v širším okolí kláštera těžba zlata, kde část dolů patrně patřila přímo Pomuku. Za vlády Karla IV. se ekonomická situace nakrátko zlepšila, ale záhy přišlo s vládou Václava IV. zhoršení. Z roku 1380 pochází zpráva o morové epidemii, která se nevyhnula ani pomuckému opatství, kde zemřelo během relativně krátké doby 30 řeholníků a 13 konvršů. \n\nZačátkem 15. století již byla situace kláštera velmi špatná. Ekonomický úpadek doprovázel i úpadek mravní (doložený poklesky proti cisterciácké řeholi). V roce 1418 již dosahovaly klášterní dluhy 12 000 zlatých a nepomohla ani údajná (není jisté zda k ní nakonec skutečně došlo) zástava majetku ve výši 3000 zlatých. Mniši dobře vnímali stupňující se napětí v českém království, proto byl v roce 1418 pomucký archiv převezen do mateřského kláštera v Ebrachu a záhy za ním odešla i část konventu. To se ukázalo jako prozíravý krok – již v druhé polovině roku 1419 přitáhl ke klášteru Mikuláš z Husi a dobyl Zelenou horu v těsném sousedství. I přesto že se na ní udržel jen krátce (byl vyhnán katolickým pánem Bohuslavem ze Švamberka), 25. dubna 1420 přitáhli k Pomuku husité kteří jej dobyli a vypálili. To sice znamenalo fyzické zničení kláštera, ale jako instituce existoval nadále. Císař Zikmund dal klášterní majetek do zástavy Bohuslavovi a Hynku Krušinovi ze Švamberka, s podmínkou, že zaopatří opata a dalších osm mnichů. Z klášterního majetku později vzniklo panství Zelená Hora. \n\nVětšina přeživších mnichů patrně zůstala v Ebrachu. Malá komunita v Pomuku přežívala až do 16. století, posledním doloženým opatem je k roku 1562 Jan z Tismic, ale již o devět let později se o něm hovoří jako o pustém. Dovršením jeho zániku pak byla ztráta jeho archivu, k níž došlo v roce 1581. Listiny byly na rozkaz Rudolfa II. převezeny zpět do Čech, zde ale v souvislosti s radou dolnorakouské komory Selbardem z Plavna zmizely. Velmi pravděpodobně se mohlo jednat o záměrné zničení kvůli definitivnímu zabránění majetkových nároků kláštera. Mělo se jednat o 15 papežských bul, 17 českých listin, 196 latinských listin a o tři knihy. V místech a v blízkém okolí kláštera vznikla ves Klášter, přičemž na stavbu obydlí, kterých měla obec v roce 1789 již 46, byl použit materiál z bývalého kláštera. Ještě jedna zmínka o zbytcích kostela svaté Markéty s polygonálním presbytářem se objevuje v roce 1665.\n\nNa místě někdejšího kláštera vyrostla dnešní vesnice Klášter. V materiálu použitém na stavbu jednotlivých domů jsou dodnes patrné fragmenty a různé výzdobné architektonické prvky někdejšího kláštera. Není však již rozpoznatelný celkový obraz klášterních budov, až na románské průčelí a dvoupatrové torzo zdi s průjezdem u domu č. 39 poblíž ulice, vedoucí sem od jihu a přetínající řeku Úslavu (snad opatské sídlo, hostinský dům nebo špitál vybudovaný z kvádříkového zdiva). Nejznámějším reliktem je pak část jednopatrové zdi navazující na dům čp. 39 s několika dochovanými okny a na českém území vzácným raně gotickým portálem s vypouklým lombardským obloukem, coby pozůstatek budovy zřejmě z doby kolem roku 1230 v oblasti dnešního jižního okraje hřbitovní zdi. Dále jde o dům čp. 2 v jižní části obce při řece Úslavě, s dochovaným románským jádrem, identifikovaný jako mlýn, a gotický most. Dochovaly se také části klášterních zdí a rozličné stavební části se nacházejí v muzeích v Nepomuku a v Blovicích.\n\n"}
{"id": "1098421", "url": "https://cs.wikipedia.org/wiki?curid=1098421", "title": "Alexej Feofilaktovič Pisemskij", "text": "Alexej Feofilaktovič Pisemskij\n\nAlexej Feofilaktovič Pisemskij (; (23. března / 11. března selo Rameně Čuchlomského újezdu v Kostromské gubernii — 2. února / 21. ledna Moskva) byl ruský spisovatel a dramatik.\n\nPocházel ze staré dvořanské rodiny Pisemských. Jeho otec byl penzionovaný poručík Feofilakt Gavrilovič Pisemskij, matkou byla Jevdokija Šipová. Ačkoli jeho dávní předkové náleželi v době Ivana Hrozného k nižší šlechtě, mladší předkové žili v chudobě a byli negramotní. Pisemskij napsal: \nAlexej zůstal jediným dítětem, čtyři sourozenci zemřeli před jeho narozením, dalších pět po něm. O několik let později sám sebe popsal jako slabého, rozmarného a náladového chlapce, který z nějakého důvodu rád zesměšňoval duchovní a trpěl náměsíčností. Otce si pamatoval jako vojáka každým coulem, přísného, poctivého pokud šlo o peníze, náročného a odměřeného.\n\nKdyž bylo Pisemskému v roce 1834 čtrnáct let, nechal jej otec zapsat na gymnázium v Kostromě.\n\nAbsolvoval matematiku na Moskevské univerzitě.\n\nJe pochován společně se svojí manželkou na nekropoli Novoděvičího kláštera v Moskvě.\n\nV překladech Vincence Červinky:\nV překladech Viléma Mrštíka:\n\n\n"}
{"id": "1098432", "url": "https://cs.wikipedia.org/wiki?curid=1098432", "title": "Johana Savojská (1310-1344)", "text": "Johana Savojská (1310-1344)\n\nJohana Savojská ( \"Jeanne de Savoie\"; 1310 – 29. června 1344, Vincennes) byla bretaňská vévodkyně ze Savojské dynastie a z matčiny strany pravnučka Ludvíka IX.\n\nJohana se narodila jako jediná dcera savojského hraběte Eduarda a Blanky, dcery Roberta Burgundského. 21. března 1330 se v katedrále v Chartres na základě papežského dispenzu provdala za bretaňského vévodu Jana III., který doufal, že mu třetí choť dá vytouženého dědice. Jeho přání zůstalo nenaplněno, manželství bylo bezdětné a Jan těžce onemocněl a roku 1341 zemřel. Vzápětí se rozhořela válka o osiřelé vévodství.\n\nJohana se po jeho smrti uchýlila na královský dvůr, kde v červnu 1344 zemřela a byla pohřbena v Dijonu v klášteře klarisek. Zachovaly se její iluminované Hodinky, vzniklé okolo roku 1320, dnes v depozitáři pařížského Musee Jacquemart Andre.\n"}
{"id": "1098434", "url": "https://cs.wikipedia.org/wiki?curid=1098434", "title": "Diecéze Abeokuta", "text": "Diecéze Abeokuta\n\nDiecéze Abeokuta je diecéze římskokatolické církve, nacházející se v Nigérii.\n\nZahrnuje západní střed státu Ogun.\n\nBiskupským sídlem je město Abeokuta, kde se nachází hlavní chrám katedrála svatých Petra a Pavla.\n\nRozděluje se do 32 farností. K roku 2012 měla 64 432 věřících, 38 diecezních kněží, 9 řeholních kněží, 15 řeholníků a 40 řeholnic.\n\nByla založena 24. října 1997 bulou \"Cum ad aeternam\" papeže Jana Pavla II., z části území arcidiecéze Lagos.\n\n\n"}
{"id": "1098442", "url": "https://cs.wikipedia.org/wiki?curid=1098442", "title": "Burlat", "text": "Burlat\n\nBurlat (\"Prunus avium\" 'Burlat') je ovocný strom, kultivar druhu třešeň ptačí (\"Prunus avium\") z čeledi růžovitých. Plody jsou řazeny mezi odrůdy chrupek, sklízí se v druhém třešňovém týdnu, 8.6.–18.6. Odrůda je silně napadána moniliózou, náchylná k pukání a poškozují ji v květu jarní mrazíky, nebývá napadána vrtulí třešňovou.\n\nOdrůda byla nalezena ve Francii jako náhodný semenáč ve třicátých letech 20. století.\n\nKvete středně raně. Podle některých zdrojů jde o částečně samosprašnou odrůdu. Odrůda pro dobrou plodnost ale vyžaduje opylení a podle většiny zdrojů je cizosprašná. Opylovačem je Karešova, Kaštánka a Van, Rivan a Horka. \n\nRůst odrůdy je bujný, později střední. Koruna je rozložitá, spíše řídká, se silnými kosterními větvemi.\n\nPlodí záhy, průměrně a pravidelně.\n\nPlod je kulatě srdčitý, spíše velký (asi 7g). Slupka hladká, pevná, lesklá, hnědočervené zbarvení přechází k tmavě červené barvě. Dužnina je světle červená, v plné zralosti červená, tuhá, šťavnatá, jde dobře od pecky. Dužnina se vyznačuje sladce navinulou chutí, velmi dobrou.\n\nOdrůda při včasné sklizni není napadána vrtulí třešňovou ale vysoce náchylná k napadení moniliózou, pukání plodů a květy jsou dosti citlivé k nízkým teplotám během kvetení. Plně mrazuvzdorná během zimy. Je napadána suchou skvrnitostí listů peckovin.\n\nJe vhodná ke kompotování, přepravě a skladování. Odrůdu je s ohledem na poškození květů mrazíky lépe použít spíše do středních a teplých poloh, je doporučena do sušších oblastí. Preferuje lehce kyselou, vlhkou půdu., podle jiných zdrojů je zcela nenáročná. Je doporučována jak pro velkovýrobu, tak pro domácí pěstování.\n\n"}
{"id": "1098444", "url": "https://cs.wikipedia.org/wiki?curid=1098444", "title": "Židovský hřbitov ve Velké Bukovině", "text": "Židovský hřbitov ve Velké Bukovině\n\nŽidovský hřbitov ve Velké Bukovině byl založen pravděpodobně počátkem 19. století. Patří Židovské obci v Praze a je chráněn jako kulturní památka České republiky.\n\n\n"}
{"id": "1098447", "url": "https://cs.wikipedia.org/wiki?curid=1098447", "title": "Wacław Wyrobek", "text": "Wacław Wyrobek\n\nWacław Wyrobek (8. září 1835 Bestwinka – ???) byl rakouský politik polské národnosti z Haliče, v 2. polovině 19. století poslanec Říšské rady.\n\nPůsobil jako právník v Krakově. Vystudoval gymnázium v Krakově a Jagellonskou univerzitu. 4. září 1859 nastoupil jako auskultant k zemskému soudu v Krakově. Složil soudcovské zkoušky. Získal titul doktora práv a působil covy advokát v trestních záležitostech. Zasedal v městské radě v Krakově.\n\nV únoru 1867 byl zvolen na Haličský zemský sněm za kurii venkovských obcí, obvod Osvětim, Kęty a Biała. Zemský sněm ho 2. března 1867 zvolil i do Říšské rady. Na mandát v Říšské radě rezignoval v roce 1869 během přestávky mezi IV. a V. zasedáním sněmovny.\n\nV roce 1874 se přiznal, že zpronevěřil 72 000 zlatých z Kirchmayerovy konkurzní podstaty. Byl následně zatčen.\n"}
{"id": "1098449", "url": "https://cs.wikipedia.org/wiki?curid=1098449", "title": "Ariegský ohař", "text": "Ariegský ohař\n\nAriegský ohař (psáno též ariéžský ohař, francouzsky: \"Braque d l'Ariége\", anglicky: \"Ariege Pointer\") je francouzské psí plemeno, přezdívané i ariegský ovčák.\n\nAriegský ohař je původem z francouzského kraje Ariege. Zde byl využíván pro lov a aportování. Jeho předkem pravděpodobně byl starofrancouzský ohař, který byl křížený s krátkosrstými ohaři z oblasti Středozemního moře, po kterých zdědili svoji barvu . Možné je i křížení i italským ohařem. Toto křížení probíhalo na konci 19. století a na začátku 20. století, ale během 2. světové války téměř vymizelo. V roce 1990 se skupina chovatelů rozhodla znovu toto plemeno obnovit , velkou zásluhu na jejich přežití má pak Alain Deteix.\n\nOficiální používaná zkratka v Česku je AO. Nejrozšířenější je toto plemeno ve Velké Británii a Francii, mimo tyto země jej uvidíme jen vzácně.\n\nAriegský ohař je pes brakoidního typu, dobře osvalený s mohutnou a těžkou konstrukcí. Jeho srst, která pokrývá celé tělo, je krátká, lesklá a na dotek jemná. Má barvu plavou, světle oranžovou nebo někdy hnědou, silně promísenou bílou (bělouš, pstružák). Někteří psi jsou bílí a lehce stříkaní.\n\nHlava je vyvážená, dlouhá a lebka je zaoblená. Nosní houba je většinou růžová či hnědá, nikdy ne černá. Skus nemusí být nutně nůžkový, toleruje se i klešťový. Oči jsou oválné, dobře umístěné v důlku a s přátelským výrazem. Mívají různé odstíny hnědé. Uši jsou dlouhé, na špičce zaoblené a spadají volně podél hlavy. Jsou zavěšené v linii očí nebo pod ní. Krk je krátký a silný s lalokem. Hřbet dlouhý, široký a dobře osvalený. Ocas je krátký až středně dlouhý a nekupíruje se. Směrem od kořene ke špičce se zužuje. Nohy jsou dlouhé, preferují se suché. Dobře osvalené. Tlapky kulaté, téměř kočičí s černými drápky .\n\nToto psí plemeno má energickou, aktivní a hravou povahu. Má vyvinuté lovecké pudy a je vhodný pro stopování i aportování zvířat. Hodí se i jako společenský pes, pro svoji milou a nekonfliktní povahu. Jsou učenliví a inteligentní. Ne dominantní ani tvrdohlaví. Umí se přizpůsobit životu svého majitele a je vhodný i do města, ovšem v případě, že mu majitel poskytne dostatek pohybu. Je to dobrý hlídač; má vysoký hlas, kterým upozorní na každý podezřelý předmět. V případě nutnosti je schopný svoji rodinu bránit. S jinými psy vychází dobře a toleruje je, při loveckých pracích je ale zvyklí pracovat samostatně. Není vhodné pořizovat si jej k jiným domácím zvířatům, má totiž tendence pronásledovat je a následně dávit. Hodí se k dětem.\n\nAriegský ohař může trpět dysplazii kyčelního kloubu nebo luxací pately, takoví psi jsou vyřazeni z chovu. Krom problémů s klouby ale plemeno žádnou dědičnou chorobou netrpí. Dlouhé uši jsou ale náchylné k bakteriálním nemocem, proto je důležité je často kontrolovat .\n\nBěžně se dožívá 11 až 13 let.\n"}
{"id": "1098450", "url": "https://cs.wikipedia.org/wiki?curid=1098450", "title": "Václav Šimon", "text": "Václav Šimon\n\nProf. MUDr. Václav Daniel Šimon, DrSc. (* 29. května 1926 Praha) je český urolog, který spojoval své znalosti gynekologa, chirurga a urologa již v šedesátých letech 20. století při realizaci nových metod v radikální rekonstrukční urologii, endoskopické operativě a dětské urologii.\n\nFormování profesního života Václava Šimona bylo ovlivněno výchovou v náboženském prostředí a okolností, že otec byl praktickým venkovským lékařem. Proto oba synové vystudovali medicinu.\n\nBěhem vysokoškolských studii lékařství nejprve v Hradci Králové, jako demonstrátor anatomického ústavu. Zde pro demonstrace vytvořil odlitky mozkových komor a odlitky bronchiálního systému jako vzor k segmentálním resekcím plic.\n\nStudia dokončil v Praze v roce 1952. Po promoci pracoval na gynekologicko-porodnickém oddělení okresní nemocnice v Nymburce, kde získal atestaci gynekolog-porodník, a od roku 1956 působil na chirurgickém oddělení oblastní nemocnice v Kolíně, kterou vedl známý chirurg primář Poesner. Na tomto pracovišti získal nejprve atestaci z oboru chirurgie a po studijních pobytech na urologických pracovištích v Halle, v nemocnici na Bulovce a na urologické klinice v Brně atestoval z urologie. Po zřízení urologického oddělení toto nové oddělení vedl. Zde začal provádět i radikální cystektomie se střevní náhradou a rozvíjel transuretrální operativu.\n\nV roce 1968 na výzvu profesora Eduarda Hradce přešel do Prahy na 2. chirurgickou kliniku. Spolupráce s profesorem Hradcem mu dala možnost věnovat se i dětské urologii. Kontakty tohoto pracoviště umožňovaly i dříve nemyslitelné vycestování do kapitalistického světa a stáže na předních evropských pracovištích. Z iniciativy profesora Hradce a profesora Zvary, slovenského pověřence pro zdravotnictví, a profesorů Grégoira, Lopatkina a Marbergera byla v Praze v roce 1975 založena Evropská urologická společnost (EAU), která měla za úkol spolupráci urologů obou politických bloků. Prof. Šimon se stal jedním z prvních jejích členů.\n\nV roce 1975 odešel na 1. chirurgickou kliniku Všeobecné fakultní nemocnice jako asistent a vedoucí urologického oddělení.\n\nJako krajský odborník pro urologii (1978–1990) a člen poradního sboru hlavního odborníka pro urologii (1980–1990) poukazoval na nedostatky materiálního i personálního vybavení urologických pracovišť, které byly v té době součástí chirurgických oddělení. Urologie byla v očích chirurgické obce pokládána tradičně za obor s přívlastkem septický. Proto bylo úkolem krajských odborníků proti tomuto náhledu bojovat nejen na klinických pracovištích, ale i obecně na všech chirurgických primariátech také proto, že urologie nebyla samostatným oborem. Ještě v roce 1987 při jmenování profesorem byl udělován pouze akademický titul chirurga. Tato situace se změnila uznáním urologie jako samostatného oboru.\n\nProfesor Šimon se podílel na experimentálním vývoji československého litotryptoru a na jeho pracovišti se uskutečnilo první úspěšné mimotělní rozdrcení oxalátového konkrementu ledviny 600 rázovými vlnami u dvaačtyřicetileté pacientky.\n\nV letech 1980 až 1990 byl předsedou pražského Československého červeného kříže.\n\nV letech 1990 až 1994 byl místopředsedou Československé urologické společnosti.\n\nPo reorganizaci pracovišť Všeobecné fakultní nemocnice odešel v roce 1996 na urologickou kliniku, kde pracoval až do odchodu do důchodu v r. 1999.\n\nJako vědecký pracovník, učitel a examinátor se podílel na výuce několika generací mediků a jako oponent stál při obhajobách četných urologů. V roce 1990 se stal členem a v roce 1992 druhým polistopadovým předsedou akademického senátu 1. lékařské fakulty UK a zůstal jím do roku 1994, po čtyři volební období byl členem Akademického senátu Univerzity Karlovy.\n\nJe nositelem zlaté medaile Univerzity Karlovy, udělené v roce 2006.\n\nJe ženatý, jeho manželka Jitka Šimonová (rozená Hlaváčková) je také lékařkou. Mezi jeho záliby patří golf, lyžování a vážná hudba.\nAutor 68 publikací. Je například spoluautorem učebnice \"Urologie\" nebo knihy \"Speciální chirurgie\" a dále mnoha odborných studií, např.:\n\nJe nositelem mnoha akademických a oborových ocenění, např. zlaté medaile Univerzity Karlovy z roku 2006.\n\nV roce 1979 byl vyznamenán medailí papeže Pavla VI. Je též nositelem medaile Červeného kříže I. a II. stupně.\n"}
{"id": "1098452", "url": "https://cs.wikipedia.org/wiki?curid=1098452", "title": "Eduard Savojský", "text": "Eduard Savojský\n\nEduard Savojský ( \"Édouard de Savoie\" zvaný \"le Libéral\"; 1284, Pont-d'Ain – 4. listopadu 1329, Gentilly) byl savojský hrabě.\n\nNarodil se jako prvorozený syn savojského hraběte Amadea V. a jeho první ženy Sibyly z Baugé. 18. října 1307 se na hradě Montbard oženil s Blankou, dcerou burgundského vévody Roberta II. Roku 1323 po otcově smrti převzal hrabství, o vlásek unikl v bitvě u Varey s dauphinem z Viennois. Zemřel v listopadu 1329. Pohřben byl po boku svých předků v cisterciáckém klášteře Hautecombe. Hraběcí titul zdědil jeho mladší bratr Aymon.\n"}
{"id": "1098454", "url": "https://cs.wikipedia.org/wiki?curid=1098454", "title": "Hermann Diels", "text": "Hermann Diels\n\nHermann Diels (18. května 1848, Biebrich, Německo – 4. června 1922, Berlín) byl německý klasický filolog, historik dějin filozofie, religionista a vydavatel antických textů. \n\nNarodil se ve Wiesbadenu, kde jeho otec učil na základní škole. Zajímal se o přírodní vědy, ale na univerzitě v Berlíně studoval v letech 1867–1871 klasickou filologii. V Berlíně se seznámil s klasickým filologem Ulrichem von Wilamowitzem-Moellendorffem, s nímž ho následně pojilo úzké přátelství po celý život. \n\nPo ukončení vysokoškolského studia působil jako učitel ve Flensburgu a Hamburku. V roce 1877 se vrátil do Berlína a působil v Pruské akademii věd jako redaktor při přípravě komentářů k Aristotelovi. V roce 1881 byl zvolen za člena Pruské akademie věd.\n\nV roce 1882 se stal řádným profesorem na Humboldtově univerzitě v Berlíně. V roce 1891/1892 byl děkanem, v roce 1905/1906 rektorem univerzity. V roce 1895 se stal po Theodoru Mommsenovi sekretářem filozoficko-historické třídy Akademie a tuto funkci zastával až do roku 1920, kdy odešel do důchodu. \n\nZemřel 4. června 1922 na infarkt v Berlíně-Dahlemu, kde je i pohřben. \n\n17. července 1873 se oženil s Bertou Dübellovou, se kterou měl syny: Ludwiga, Ottu a Paula\n\nJako klasický filolog vydal tři důležité filologické a filozofické práce: \"Doxographi graeca\" (1879), \"Commentary in Aristotelem graeca\" (1882–1909) a \"Fragmenty předsokratiků\" (1903).\n\nKromě toho publikoval další práce k dějinám techniky a medicíny v antice a práce o antickém náboženství. \n\n\n\n\n"}
{"id": "1098455", "url": "https://cs.wikipedia.org/wiki?curid=1098455", "title": "Marek Poledníček", "text": "Marek Poledníček\n\nMarek Poledníček (* 23. července 1966 Ostrov) je český politik a manažer, dlouholetý zastupitel města Ostrova, člen KDU-ČSL, od roku 2015 člen RRTV.\n\nPo absolvování střední průmyslové školy v Ostrově vystudoval obor silnoproudá elektrotechnika na Vysoké škole strojní a elektrotechnické v Plzni (získal tak titul Ing.). V letech 1990 až 1995 pracoval jako projektant stavební elektroinstalace a MAR. Od roku 1992 soukromě podniká v oblasti ozvučování, reklamy a marketingu.\n\nMezi lety 1995 a 2012 byl ředitelem Domu kultury Ostrov. V letech 1995 až 2011 se také angažoval v kabelové televizi Kabel Ostrov (nejprve jako prokurista, později jako jednatel a od roku 2005 jako předseda dozorčí rady). Od roku 2001 působí v představenstvu Bytového družstva Kollárova 1270, 1271 v Ostrově, dále pak ve spolku obcí a měst Sdružení Krušné hory - západ. Od roku 2012 se živí jako manažer programového centra SPA ve společnosti Léčebné lázně Jáchymov.\n\nMarek Poledníček je ženatý, má dvě děti. Žije v Ostrově.\n\nJe členem KDU-ČSL, ve straně zastává i post člena Krajského výboru KDU-ČSL v Karlovarském kraji. Je dlouholetým předsedou Místní organizace KDU-ČSL v Ostrově, v letech 2009 až 2013 byl předsedou Krajského výboru KDU-ČSL v Karlovarském kraji a celostátní konference KDU-ČSL.\n\nV komunálních volbách v roce 1994 byl zvolen jako nestraník za KDU-ČSL do Zastupitelstva města Ostrova. Ve volbách v roce 1998 tento post obhájil, stejně tak ve volbách v roce 2002, kdy už kandidoval jako člen KDU-ČSL a lídr kandidátky. V roce 2002 se navíc stal radním města, v březnu 2005 však musel kvůli zákonu o střetu zájmů na funkce radního i zastupitele rezignovat. O několik měsíců později Ústavní soud ČR tento zákon zrušil a Poledníček tak byl opět ve volbách v roce 2006 zvolen zastupitelem města. Funkci obhájil jak v roce 2010 jako lídr kandidátky KDU-ČSL, tak v roce 2014 jako lídr kandidátky subjektu \"Ostrováci.cz\" (sdružení nezávislých kandidátů a KDU-ČSL).\n\nV krajských volbách v roce 2004 kandidoval jako člen KDU-ČSL na kandidátce Koalice pro Karlovarský kraj (tj. KDU-ČSL a SZ) do Zastupitelstva Karlovarského kraje, ale neuspěl. Stejně tak neuspěl ani v krajských volbách v roce 2008, opět na kandidátce Koalice pro Karlovarský kraj (tentokrát KDU-ČSL a HNHRM). Mezi lety 2008 a 2012 však působil jako člen Komise pro kulturu, lázeňství a cestovní ruch Karlovarského kraje. V krajských volbách v roce 2012 vedl kandidátku Koalice pro Karlovarský kraj (tj. KDU-ČSL, SZ a Hnutí O co jim jde?!), toto uskupení se však do zastupitelstva nedostalo.\n\nTřikrát také kandidoval za KDU-ČSL v Karlovarském kraji ve volbách do Poslanecké sněmovny PČR, a to v letech 2006, 2010 a 2013, ale ani jednou neuspěl.\n\nV dubnu 2015 byl zvolen členem Rady pro rozhlasové a televizní vysílání, na tento post ho nominovala KDU-ČSL, funkce se ujal 24. května 2015.\n"}
{"id": "1098459", "url": "https://cs.wikipedia.org/wiki?curid=1098459", "title": "Thurlow Rogers", "text": "Thurlow Rogers\n\nThurlow Thomas Rogers (* 3. července 1960, Burbank (Kalifornie)) je americký závodník v silniční cyklistice. V roce 1983 skončil třetí na Giro delle Regioni a čtvrtý na Závodě míru se ztrátou 1:09 na vítězného Falka Bodena, což je historicky nejlepší umístění amerického jezdce. V roce 1984 se stal mistrem USA v časovce a obsadil šesté místo v závodě jednotlivců na olympiádě. Vyhrál premiérový ročník závodu Redlands Bicycle Classic 1985, kde byl ještě v roce 1987 druhý a 1992 třetí. V roce 1986 se stal členem profitýmu La Vie Claire. Vyhrál závod Mammoth Classics a byl třetí na mistrovství USA v silničním závodě mužů. Dosud se aktivně účastní veteránských závodů, v roce 2010 byl mistrem USA v kategorii nad padesát let.\n\n"}
{"id": "1098461", "url": "https://cs.wikipedia.org/wiki?curid=1098461", "title": "Padlí (rozcestník)", "text": "Padlí (rozcestník)\n\nPadlí může být:\n\n"}
{"id": "1098465", "url": "https://cs.wikipedia.org/wiki?curid=1098465", "title": "Právnická fakulta Univerzity Komenského v Bratislavě", "text": "Právnická fakulta Univerzity Komenského v Bratislavě\n\nPrávnická fakulta Univerzity Komenského (PraF UK) je jedna z třinácti fakult Univerzity Komenského v Bratislavě. Byla založena jako jedna z prvních čtyřech fakult univerzity v roce 1919, činnost zahájila roku 1921. Poskytuje vysokoškolské právnické vzdělávaní v akreditovaných studijních programech ve všech třech stupních v denní i externí formě. Právnická fakulta sídlí na Šafárikově náměstí v Bratislavě v budově, kde se nachází i rektorát a hlavní aula univerzity, stejně jako několik pracovišť Filozofické fakulty, jejíž sídlo je hned v sousedství.\n\nPrávnická fakulta byla zřízena zákonem spolu s celou univerzitou už roku 1919, ale fakticky byla otevřena až v akademickém roce 1921/1922. Výuka zpočátku probíhala v prostorách bývalé právnické fakulty maďarské univerzity v Kapitulskej ulici, která byla téhož roku zrušena, až v roce 1936 byla postavena nová budova na Šafárikově náměstí. V prvním roce zde působili čtyři řádní a dva mimořádní profesoři, v akademickém roce 1936/1937 už 11 řádných a čtyři mimořádní profesoři. Učil zde Augustín Ráth, první děkan fakulty, dále řada Čechů, např. Karel Laštovka, Otakar Sommer, Miroslav Boháček, Albert Milota, Bohuš Tomsa, Vratislav Bušek, Richard Horna, Rudolf Rauscher, Cyril Čechrák, Karel Kizlink nebo Zdeněk Peška. Studium tehdy trvalo alespoň osm semestrů a dělilo se na dva bloky, historickoprávní a pozitivněprávní. S nástupem autonomistických nálad na Slovensku, které vyvrcholily až vyhlášením samostatného státu, byli nuceni všichni čeští profesoři fakultu opustit. Odešli částečně na brněnskou (Bušek, Rauscher, Čechrák a Peška), částečně na pražskou právnickou fakultu či na jiná působiště. V roce 1940 byla původní Univerzita Komenského zrušena a na místo ní byla zřízena Slovenská univerzita s vlastní právnickou fakultou, která i přes částečnou personální a materiální kontinuitu už fungovala za jiných společenských podmínek. Téhož roku byli ze studií vyloučeni všichni Židé. Profesorský sbor, který i přes odchod českých profesorů vzrostl v tomto období na sedm řádných a pět mimořádných, však až do začátku roku 1945 odolával politickým tlakům jmenovat nehabilitované profesory nebo vyloučit ze studií práv ženy.\nPo válce byli \"in memoriam\" promováni ti studenti, kteří padli v povstání, a došlo také na prověrky národní spolehlivosti. Těmi prošlo jen sedm profesorů a pět docentů, fakultu museli kromě Tuky a Ďurčanského opustit např. profesoři Juraj Rajec, Jozef Fundárek nebo Ludevít Knappek. Výuka probíhala až do roku 1947 v sídle Grémia bratislavských obchodníků a Obchodní a průmyslové komory, protože hlavní budova na Šafárikově náměstí byla ke konci války téměř zničena a musela proběhnout její zásadní rekonstrukce. Po Únoru 1948 byla akademická samospráva zrušena a výuka podléhala ideologickým hlediskům. Kromě standardních právních disciplín se vyučovalo i právo SSSR a marxismus-leninismus. Namísto dosavadních ústavů a seminářů se podle sovětského vzoru zavedly katedry, v 50. letech byl také zrušen dosavadní titul JUDr. a nahrazen označením „promovaný právník“, chod fakulty do značné míry ovlivňoval mimoprávní orgán – fakultní organizace KSS a přišly další prověrky, které měly za cíl očistu od „buržoazních živlů a revizionistů“. I přes tyto okolnosti zde působili významní právníci jako byl Štefan Luby, Karol Plank nebo Karol Rebro. Studium se prodloužilo už na deset semestrů, rozdělených do tří bloků, teoreticko-přípravného, občansko-správního a bloku trestního a mezinárodního práva. Kromě prezenčního studia a zvláštní Právnické školy pro pracující fakulta zajišťovala i distanční studium v Banské Bystrici, Žilině a Košicích. Roku 1954 se dosavadní \"Právnická fakulta Slovenské univerzity\" vrátila k původnímu názvu Univerzity Komenského.\n\nKe konci 60. let se fakulta stala jedním z iniciátorů federalizace Československa. Liberalizace tohoto období byla opuštěna za normalizace, kdy se zejména na právnické fakultě dbalo o ideologickou čistotu, což mj. znamenalo další vynucené odchody učitelů. Z hlediska samotné výuky se pětileté studium od akademického roku 1974/1975 zkrátilo na čtyři roky a zavedly se tzv. profilové předměty. Kromě denního studia a studia při zaměstnání se od 80. let začalo zavádět i mezioborové studium, uskutečňované na více fakultách nebo dokonce vysokých školách zároveň. V tomto období ale začal prudce klesat počet zájemců o studium práv. K obratu došlo až po sametové revoluci, zatímco v akademickém roce 1988/1989 na fakultě studovalo jen zhruba 700 studentů, v roce 2000/2001 to bylo už přes tři tisíce. Učební plán se zásadně zreformoval, bylo zrušeno dálkové studium, prezenční se opět prodloužilo na deset semestrů a rozčlenilo na tři bloky, teoreticko-historickoprávní, státovědecký a judiciální, v jehož průběhu bylo nutné absolvovat praxi v soudnictví a advokacii. Od poloviny 90. let, kdy funkci děkana vykonávali Peter Blaho a poté Mojmír Mamojka, se také zavedlo bakalářské studium.\n\nOd akademického roku 2004/2005 je studium organizované na kreditovém systému. Studium je umožněno ve třech stupních:\n\n \n"}
{"id": "1098468", "url": "https://cs.wikipedia.org/wiki?curid=1098468", "title": "Lodžské ghetto", "text": "Lodžské ghetto\n\nLodžské ghetto (německy Litzmannstadt Ghetto; jidiš לאדזשער געטא; Lodżer geto; ליצמאנשטאטער געטא; Licmansztoter geto) bylo židovské ghetto nacházející se v nacisty okupované Lodži (od dubna 1940 – Litzmannstadt). V archivních dokumentech je možné najít zkrácenou formu „L-Stadt – Getto“, od zkratky názvu města všeobecně používané Němci.\n\nFormálně bylo ghetto založeno 8. února 1940, definitivně bylo uzavřeno a odděleno od zbytku města 30. dubna 1940. Nejprve byli v ghettu zavřeni židé nacházející se v té době na území města. Jednalo se cca o 140 tis. osob. Později, v letech 1941–1942, sem bylo přesídlováno židovské obyvatelstvo z ghett likvidovaných na území lodžského vojvodství. Následně, na konci roku 1941, přibližně 5 tis. Sinti a Romů z rakousko-maďarského pohraničí (tzv. Burgenland; listopad 1941) a na závěr, v 2. pol. r. 1942, téměř 20 tis. židů ze západní Evropy (mj. z Německa, Beneluxu) a pražských židů. Lodžským ghettem prošlo celkem asi 160 000 osob.\n\nVězni ghetta v Lodži byli mimo jiné Pavel Eckstein (1911–2000) – byl český muzikolog, hudební kritik a dramatik Pražské jaro a opery Národní divadlo, František Kafka – český právník, doktor práv, advokát, spisovatel, Paul Kornfeld – expresionistický dramatik, který pracoval pro Maxe Reinhardta (zemřel v ghettu roku 1942 a je pohřben na židovském hřbitově v Lodži), sestry Franz Kafka – Valerie a Gabriel, kteří zemřeli v místě vyhlazování Lodžských Židů v roce 1942 v Chełmnu na Ner (Kulmhof).\n\nLodžské ghetto bylo první ghetto na území Polska, které bylo plně odizolováno od zbytku města, po varšavském ghettu největší a jediné, které vydrželo téměř do konce německé okupace (zlikvidováno v srpnu 1944).\n\n\n\n"}
{"id": "1098470", "url": "https://cs.wikipedia.org/wiki?curid=1098470", "title": "Innocenz Zaillner", "text": "Innocenz Zaillner\n\nInnocenz Zaillner (24. října 1828 Vídeň – 2. června 1882 Vídeň), byl rakouský politik německé národnosti z Moravy, v 2. polovině 19. století poslanec Říšské rady.\n\nPocházel ze starobylého rodu, který měl vliv ve finančních a ekonomických záležitostech rakouského státu. Studoval práva v Praze a Vídni a roku 1852 získal titul doktora práv. Nastoupil k finanční prokuratuře ve Vídni. Později byl přeložen do Lince a roku 1856 na finanční prokuraturu v Praze. V roce 1859 usiloval o místo advokáta v Prostějově, na které pak nastoupil v lednu 1860.\n\nPočátkem 60. let se zapojil do politiky a patřil mezi předáky německých liberálů (liberálně a centralisticky orientovaná tzv. Ústavní strana) na Moravě. Od roku 1864 zasedal v obecním zastupitelstvu v Prostějově a byl zde i náměstkem starosty. Zasadil se o zřízení místní záložny. Během prusko-rakouské války obhajoval zájmy obyvatel města. Byl činný též v žurnalistice. Na prostějovské radnici vystupoval jako obránce zájmů etnických Němců.\n\nV zemských volbách v lednu 1867 byl zvolen na Moravský zemský sněm za kurii venkovských obcí, obvod moravské enklávy ve Slezsku (Osoblaha). V krátce poté vypsaných zemských volbách v březnu 1867 zde mandát obhájil. Do sněmu se opětovně dostal i v zemských volbách v roce 1870, stejně jako ve dvou po sobě následujících volbách roku 1871.\n\nZemský sněm ho 10. dubna 1867 zvolil i do Říšské rady. Do vídeňského parlamentu ho zemský sněm delegoval i roku 1870 a 1871. Uspěl rovněž v prvních přímých volbách do Říšské rady 1873, za kurii venkovských obcí, obvod Nový Jičín, Hranice atd. Trvale se profiloval jako německý liberál. Po volbách v roce 1873 se uvádí coby jeden z 67 členů staroliberálního Klubu levice, vedeného Eduardem Herbstem.\n\nZemřel v červnu 1882 v dolnorakouském ústavu pro choromyslné.\n"}
{"id": "1098471", "url": "https://cs.wikipedia.org/wiki?curid=1098471", "title": "Lubenicko-margecanská linie", "text": "Lubenicko-margecanská linie\n\nLubenicko-margecanská linie ( \"Lubenícko-margecianska línia\" nebo \"lubenícko-margecianska jazva\") je významná zlomová oblast vyššího řádu v Západních Karpatech. Má charakter přesmyku. Podél ní je nasunuto gemerikum na veporikum. K násunu došlo během tuharské fáze v průběhu střední křídy..\n\nLinie se táhne jižním úpatím Slovenského rudohoří ze severního okolí Lučence k Jelšavě, kde se stáčí na sever k Dobšiné. Ve východní časti Slovenského rudohoří je výrazná mezi Margecany a Košicemi. V oblasti mezi Krompachy a Hranovnicí ji překrývá centrálněkarpatský paleogén a uklání se na jih.. Na jižním úpatí Slovenského rudohoří mají podél zlomové linie horniny ochtinských vrstev (nejsevernější část gemerika) strmý sklon, kole 40-60°, což souvisí s pozdějším vyklenutím pohoří. Na severní straně rozhraní ji na veporické straně ohraničují horniny permského rimavického souvrství. Na jiných místech má střední až mírný sklon. Podle geofyzikálních měření je lubenická část vázána na zónu gravitačních anomálií v úseku Štítnik-Poltár. Východní hranice veporika na styku s gemerikem, podél tzv. „spišské rampy“, má plochý průmět a zde linie navazuje na svou margecanskou část.\n\nPodle starších předpokladů byla tato oblast pozůstatkem původního sedimentačního prostoru hronika, strážovského a silického příkrovu, které měly být z této oblasti vytlačeny v podobě vějíře. Dnes se uvažuje o tom, že může být suturou po uzavření Meliatského oceánu. Podle jiných koncepcí může být touto suturou i rožňavsko-šugovská linie, nebo zlomové linie jižně od maďarského pohoří Bükk.\n\nPojmenování linie je odvozeno od jmen dvou částí: Lubenické linie tvořící její západní část a Margecanské linie v její východní části. Ty jsou pojmenovány podle obcí Lubeník a Margecany na Středním a Východním Slovensku.\n"}
{"id": "1098474", "url": "https://cs.wikipedia.org/wiki?curid=1098474", "title": "Naučná stezka Březina (Kostomlaty pod Milešovkou)", "text": "Naučná stezka Březina (Kostomlaty pod Milešovkou)\n\nNaučná stezka Březina (Kostomlaty pod Milešovkou) byla zřízena v roce 2009. Vede výhradně lesnatým terénem, její základní délka je 7 km. Při odbočení ke hradu Kostomlaty a Vojenskému rybníku je délka 8,5 km. Naučná stezka poskytuje informace o flóře, fauně a historii náhorní plošiny Březina. V seznamu tras KČT má číslo 9397.\n\nOd východiště trasy u rybníčků se vystoupá pod hrad Kostomlaty, k němuž vede krátká odbočka. Za rybníčkem začíná prudké stoupání na úpatí kopce Pařez, během něhož lze sledovat sesuvy půdy. U turistického rozcestníku U Velké jedle odbočuje stezka východním směrem do bývalého vojenského prostoru Březina. Po necelém kilometru dojdeme k zastavení č. 5 Březina. Podle informace na tabuli využívala armáda prostor do roku 1992 pro zásobovací a muniční sklady. Zhruba po 500 metrech se po asfaltové silnici dojde k Vojenskému rybníku, v jehož sousedství se nacházejí zbytky empírové hájovny a rozpadlých vojenských objektů. Březina je původně název polesí, který se vyskytuje už na mapě prvního vojenského mapování z roku 1764. Mapa zachycuje jak rybník, tak hospodářský objekt v jeho sousedství. Po napojení na červené turistické značení se po levé straně míjí přírodní rezervaci Březina s významným rašeliništěm. Závěrečná pasáž stezky vede lesem pod Stříbrným vrchem k prvnímu zastavení U rybníčků.\n\n\n"}
{"id": "1098476", "url": "https://cs.wikipedia.org/wiki?curid=1098476", "title": "Frakce (politika)", "text": "Frakce (politika)\n\nFrakce je v politice názorově homogenní a organizovaná skupina osob v rámci nějaké větší skupiny (parlamentu, politické strany, zastupitelstva atd.) Členství ve frakcích je obvykle výlučné, nikdo nemůže být současně členem dvou nebo více frakcí. Pro neorganizované skupiny v rámci stran se užívá označení křídlo, orientace a pod. Názorové frakce se začaly vytvářet ve volených zákonodárných sborech už od středověku (např. italská města), od 17. století v parlamentech (Velká Británie, Nizozemí), sehrály velkou roli za Velké francouzské revoluce a postupně z nich vznikly politické strany.\n\nV parlamentní demokracii rozhodují většiny a poslanci legislativních sborů se tedy sdružují podle politických stran (případně volebních koalic). Parlamentní frakce či poslanecké kluby (v USA \"caucass\" [\"kókæs\"]) jsou důležitá složka parlamentního vyjednávání a slouží jednak k diskusi a vytváření společného postoje k jednotlivým rozhodnutím, k udržování jednotné politiky strany navenek a k vyjednávání s jinými frakcemi. Parlamentní frakce jsou organizovány podle jednacího řádu příslušné sněmovny, mají své předsedy, vedení a tajemníky. Aby se příliš neštěpily, bývá počet členů omezen zdola: v českém parlamentě má klub nejméně 3 členy, frakce v Evropském parlamentu nejméně 25 členů z nejméně 7 států. Také financování stran se děje zčásti přes parlamentní kluby či frakce.\n\nPodobně se sdružují i krajští a obecní zastupitelé a členové dalších volených grémií.\n\nZejména v početnějších politických stranách se přirozeně vyskytují rozmanité názory a jejich nositelé mohou tvořit více nebo méně organizované frakce. Totéž platí i pro jejich poslance, senátory nebo radní. Pokud se lidé různých názorů sdruží, mohou v diskusích navzájem využívat svých znalostí a zkušeností a pokud si frakce vytvoří společné stanovisko, má v jednání vyššího celku větší váhu.\n\nPolitické strany se snaží své zastupitele držet pohromadě, aby vystupovali jednotně. V silně centralizovaných stranách se dělení na další frakce nedovoluje a může být i důvodem k vyloučení nebo dokonce ke ztrátě mandátu. V mezinárodním komunistickém hnutí bylo od 30. let 20. století přísně zakázáno a někdy i trestáno. Na druhé straně mohou i vnitrostranické frakce přispívat k hledání nejlepších možných kompromisů a podstatně urychlovat vyjednávání. Například němečtí Svaz 90/Zelení jsou známí tím, že obě frakce - Fundi i Realos ve straně tradičně přiznaně existují a organizují se.\n\n\n"}
{"id": "1098477", "url": "https://cs.wikipedia.org/wiki?curid=1098477", "title": "Mexikoplatz", "text": "Mexikoplatz\n\nMexikoplatz je náměstí ve vídeňské čtvrti Leopoldstadt. Nachází se na břehu Dunaje u vyústění mostu Reichsbrücke. Část jeho plochy je parkově upravena, dominantou je kostel svatého Františka z Assisi ('Die Franz von Assisi Kirche') architekta Victora Luntze vysvěcený roku 1913 (říká se mu také \"Jubilejní kostel\", protože jeho výstavba byla zahájena roku 1898 k padesátému výročí panování Františka Josefa I.).\n\nNáměstí vzniklo po regulaci Dunaje v sedmdesátých letech 19. století. Původně se jmenovalo \"Erzherzog-Karl-Platz\" podle arcivévody Karla Ludvíka, v roce 1919 bylo přejmenováno na \"Volkswehrplatz\" podle dobrovolnických jednotek zřízených po první světové válce. Rakouský stát mu vrátil roku 1934 původní název, od roku 1956 se náměstí jmenuje Mexikoplatz na počest toho, že Mexiko bylo jediným státem, který v roce 1938 protestoval ve Společnosti národů proti anšlusu Rakouska. V roce 1985 byl na náměstí odhalen pomník připomínající tuto událost.\n\nMexikoplatz je důležitým dopravním uzlem, jsou tu tramvajové i autobusové zastávky, nedaleko se nachází stanice metra \"Vorgartenstraße\" a přístaviště parníků DDSG Blue Danube. Náměstí se proslavilo svým bleším trhem, který přitahoval přistěhovalce a turisty z východní Evropy.\n\nV letech 2008 až 2009 odhalil Marko Lulic na náměstí \"Pomník proti mýtu o první oběti\". Tvořily ho přes tři metry vysoké číslice 99,73: to bylo procento Rakušanů, kteří v referendu podpořili připojení země k nacistickému Německu. Autor instalace tím vyjádřil nesouhlas s konstitutivní tezí druhé rakouské republiky o tom, že se země v roce 1938 stala pasivní obětí německé agrese.\n\n"}
{"id": "1098478", "url": "https://cs.wikipedia.org/wiki?curid=1098478", "title": "Radka Nastoupilová", "text": "Radka Nastoupilová\n\nRadka Nastoupilová, rozená Dyntarová (* 15. června 1976) je česká PR konsultantka, od roku 2015 tisková mluvčí ČIŽP, v minulosti pak tisková mluvčí hnutí ANO 2011, Ministerstva pro místní rozvoj ČR, NKÚ a Krajského úřadu Kraje Vysočina, od roku 2015 členka RRTV.\n\nV letech 2004 až 2010 vystudovala pedagogiku a psychologii na Univerzitě Palackého v Olomouci (získala titul Mgr.). Vzdělání si rozšířila v letech 2006 až 2009 studiem bakalářského oboru sociální a masová komunikace na Univerzitě Jana Amose Komenského Praha (získala titul Bc.).\n\nPracovní kariéru začínala v roce 1998 v \"Týdeníku Puls Třebíčska\", kde byla několik měsíců zástupkyní šéfredaktora a následně v letech 1998 až 2001 ředitelkou. Mezi lety 2001 až 2004 pracovala jako tisková mluvčí Krajského úřadu Kraje Vysočina. Krátce byla PR konsultantkou ve společnosti \"Impact PR & Consultancy\" (2004-2005).\n\nV dubnu 2005 začala působit na Ministerstvu pro místní rozvoj ČR, nejprve jako PR pracovník, od května 2005 do srpna 2006 pak byla tiskovou mluvčí úřadu. V září 2006 přešla na Nejvyšší kontrolní úřad, kde až do ledna 2013 zastávala pozici ředitelky odboru komunikace a působila též jako tisková mluvčí.\n\nOd února 2013 do ledna 2014 soukromě podnikala jako PR konsultantka. V tomto období spolupracovala s hnutím ANO 2011 jako jeho tisková mluvčí a PR specialistka, v hnutí se rovněž podílela na přípravě voleb do Poslanecké sněmovny PČR v roce 2013. Od února do prosince 2014 byla ředitelkou odboru komunikace a mluvčí Ministerstva pro místní rozvoj ČR, poslední dva měsíce roku 2014 strávila jako stážistka u Evropské komise v Bruselu.\n\nNa začátku roku 2015 se stala tiskovou mluvčí České inspekce životního prostředí, kde zároveň vede oddělení komunikace a zahraničních vztahů. V dubnu 2015 byla zvolena členkou Rady pro rozhlasové a televizní vysílání, na tento post ji nominovalo hnutí ANO 2011, funkce se ujala 24. května 2015.\n\nS manželem Radkem Nastoupilem má dcery Patricii, Lilien a syna Kristiana.\n"}
{"id": "1098479", "url": "https://cs.wikipedia.org/wiki?curid=1098479", "title": "Wiktor Zbyszewski", "text": "Wiktor Zbyszewski\n\nWiktor Adam Zbyszewski (konec prosince 1818 Zatwarnica – 27. prosince 1896 Rzeszów) byl rakouský politik polské národnosti z Haliče, v 2. polovině 19. století poslanec Říšské rady.\n\nVystudoval v Přemyšli a Lvově. Roku 1841 získal titul doktora práv. Během revolučního roku 1848 byl členem haličské deputace k císaři. Brzy poté byl zvolen do obecní rady ve Lvově. Roku 1850 se stal advokátem ve Lvově. O pět let později se přestěhoval do Rzeszówa, kde dále působil jako advokát. Za zásluhy o rozvoj města mu Rzeszów udělil čestné občanství. Zasedal v obecní radě a byl ředitelem městské spořitelny. Později byl i starostou Rzeszówa. Ve městě založil sokolskou organizaci. Podílel se na vojenské koordinaci polského protiruského povstání v roce 1863 v regionu Rzeszówa, pak byl krátce vězněn.\n\nV roce 1861 a opět roku 1867 byl zvolen na Haličský zemský sněm za kurii měst, obvod Rzeszów. Zemský sněm ho 22. března 1867 zvolil i do Říšské rady. Na mandát v Říšské radě rezignoval v roce 1869 během přestávky mezi IV. a V. zasedáním sněmovny.\n\nZemřel koncem prosince 1896 ve věku 78 let.\n"}
{"id": "1098481", "url": "https://cs.wikipedia.org/wiki?curid=1098481", "title": "Štítnik", "text": "Štítnik\n\nŠtítnik je obec na Slovensku v okrese Rožňava. Žije zde necelých 1 500 obyvatel.\n\nŠtítnik leží asi 14 kilometrů od okresního města Rožňava v nadmořské výšce 284 m n. m. Obcí protéká stejnojmenná říčka.\n\nPrvní písemná zmínka o obci pochází z roku 1243 v listině krále Bély IV. Historické podklady dokládají dřívější vznik osídlení a počátky sahají až do staršího středověku – ve 12. století patřil Štítnik královským zbrojnošům, kteří vlastnili Gemerský hrad. V uváděné donační listině se jako vůbec první v Uhrách uvádí Ditrichův hamr na železo.\n\nNázev obce (\"Chytnek\", \"Chetnug\", \"Chetnek\", \"Citnik\", \"Czethnek\", \"Schitnek\", \"Schitnik\") je odvozen buď z jména výrobce štítů, nebo souvisí s označením uhlířských milířů (\"sczyty\"). To potvrzuje skutečnost, že se místní obyvatelé od začátku věnovali těžbě nerostů, zvláště železné rudy, kterou i zpracovávali, ale i mědi, přičemž narazili i na ložiska zlata. Historické dokumenty a okolnosti řadí Štítnik mezi první místa, kde se začala zpracovávat železná ruda a rozvíjelo se hutnictví na Slovensku, ale i v bývalém Uhersku.\n\nŠebekovská kurie, postavená v rokokovém stylu, vedle ní stojí rodný dům Viktora Madarase, kaštel postavený v barokním slohu. Katolický kostel, který dala postavit Marie Terezie v roce 1749 v barokním slohu, měšťanská škola, postavená Čechy po 1. světové válce, měla pouze 3 třídy.\n\n\nPřibližně z let 1300–1400, hrad měl více majitelů.\n\n\n\nRožňavská, Nová, Družstevná, Malá maša, Ochtinská, Tichá, Mierová, Jelšavská, Školská, Jarková, Teplická, Mlynská, Lesná, Veľká Maša, Záhradná\n\n"}
{"id": "1098494", "url": "https://cs.wikipedia.org/wiki?curid=1098494", "title": "August Wenzliczke", "text": "August Wenzliczke\n\nAugust Wenzliczke, též August Wenzlitzke (14. února 1814 Brno – 17. března 1891 Brno), byl rakouský právník a politik německé národnosti z Moravy, v 2. polovině 19. století poslanec Říšské rady.\n\nProfesí byl advokátem. V roce 1868 mu byl udělen Řád Františka Josefa. Patřil mezi vlivné představitele brněnských právníků a byl zapisovatelem brněnského spolku Deutscher Verein.\n\nDo politiky se poprvé zapojil během revolučního roku 1848. Od roku 1848 do roku 1849 zasedal jako poslanec Moravského zemského sněmu. Nastoupil sem po zemských volbách roku 1848 za kurii městskou, obvod Brno. Uvádí se jako advokát.\n\nPočátkem 60. let se díky obnově ústavního systému vlády do politiky vrátil. V zemských volbách roku 1861 byl zvolen na Moravský zemský sněm za kurii městskou, obvod Brno (III. okres). Mandát obhájil v zemských volbách v lednu 1867, nyní za kurii venkovských obcí, obvod Brno. Uspěl i v krátce poté vypsaných zemských volbách v březnu 1867, zemských volbách v roce 1870, obou zemských volbách roku 1871 i zemských volbách v roce 1878. Zastával funkci náměstka zemského hejtmana, tedy místopředsedy zemského sněmu. Patřil mezi německé liberály (liberálně a centralisticky orientovaná tzv. Ústavní strana).\n\nZemský sněm ho roku 1868 zvolil i do celostátního parlamentu, Říšské rady (tehdy ještě nepřímo volené zemskými sněmy). 17. října 1868 složil poslanecký slib. Do vídeňského parlamentu ho zemský sněm delegoval i roku 1870.\n\nZemřel v březnu 1891 v Brně.\n\nJeho synem byl právník a politik Fritz Wenzlitzke (1844–1889).\n"}
{"id": "1098496", "url": "https://cs.wikipedia.org/wiki?curid=1098496", "title": "Vorař (opera)", "text": "Vorař (opera)\n\nVorař (v polském originále ) je jednoaktová opera polského skladatele Stanisława Moniuszka na libreto Stanisława Bogusławského z roku 1858. Poprvé byla uvedena dne 24. září 1858 ve varšavském Velkém divadle jako druhá Moniuszkova opera po \"Halce\" (rovněž 1858).\n\nNa Nový rok 1858 měla ve varšavském operním divadle premiéru definitivní verze Moniuszkovy první opery \"Halka\". Dílo mělo obrovský ohlas a získalo skladateli místo ředitele – tj. dirigenta – polských představení varšavské opery (převažovala i nadále představení v italštině), do něhož jej jmenoval vrchní ředitel varšavských divadel Ignacy Abramowicz.\nPřed převzetím funkce na začátku podzimní sezóny však Moniuszko vyjel na studijní cestu do Paříže, centra tehdejšího operního života; prostředky na cestu získal z výtěžku skladatelského koncertu uspořádaného jeho podporovatelkou Marií Kalergis. Cestou se mj. v Praze seznámil s Bedřichem Smetanou a v Lipsku s Franzem Lisztem. V Paříži nejen načerpal zkušenosti s operní kompozicí i divadelním provozem, ale během tohoto pobytu napsal i jednoaktovou operu \"Vorař\" na libreto Stanisława Bogusławského, syna „otce polského divadla“ Wojciecha Boguslawského. Podle – pravděpodobně zveličené – legendy se Moniuszko ihned po příjezdu do Paříže 12. června 1858 zavřel na čtyři dny v hotelovém pokoji a za tu dobu napsal celou operu. Premiéra se konala po návratu Moniuszka do Varšavy; byla plánována hned na začátek sezóny, ale z různých provozních důvodů včetně zákulisních intrik se konala až 24. září.\n\nLibreto označuje dirigent Warcisław Kunc za „veselé, vtipné, staropolským jazykem napsané“; již doboví recenzenti o něm vyslovovali pochybnosti (Gazeta Codzienna č. 269/1858: „Libreto této opery považujeme za chybné. Uvedlo skladatele do zcela obtížného postavení z důvodu neharmonie nacházející se v jeho samotné podstatě. Namísto látky vhodné pro operu semiseria autor dodal slova k opeře zcela seria, s několika nakvap přilepenými buffonádami.“) Moniuszkovský badatel Zdzisław Jachimecki je rovněž oceňoval nepříznivě: „Je to práce triviální, jen halabala sflekovaná co do dramatické koncepce, s násilně natahovanými verši a navíc nesmírně otřepanými rýmy (…) Bylo by zcela absurdní chtít po Moniuszkovu talentu, aby na takové libreto napsal hudbu lepší, než jakou nakonec vytvořil.“ Obdobný názor vyjádřil ve své recenzi novodobé nahrávky John Sheppard: „[Vorař] má ještě bizarnější zápletku, než je obvyklé. (…) Není překvapivé, že taková mělká látka neinspirovala skladatele k hudbě velké citové hloubky, a buffózní prvky, většinou spojené s postavou Jakuba, jsou velmi krotké…“\n\nCelkové hudební pojetí \"Voraře\" odpovídá formou, harmoniemi i orchestrací dobové operní konvenci. Vzorem byly Moniuszkovi zřejmě opery Gioacchina Rossiniho, Gaetana Donizettiho, Giacoma Meyerbeera, Jacquese Fromentala Halévyho nebo Giuseppe Verdiho, jež znal z Varšavy i Paříže, v orchestrálním zpracování také Carl Maria von Weber. Polský národní tón ve \"Voraři\" zastupují především některé melodie upomínající na populární lidové písně a rytmy lidových tanců: mazurka, krakovjak, kujavjak (příznačně chybí polonéza, kterou Moniuszko v jiných operách využívá pro charakterizaci šlechtických kruhů, ve \"Voraři\" nevystupujících). Příkladem kombinace lidových polských motivů a typické belcantové árie italského stylu je dumka Zosii \"Ach tyś może śród tej burzy\". Hlavní milostný pár má vedle dvou duetů každý po árii písňové formy, skladatel však zvláštní pozornost věnoval komické postavě kadeřníka Jakuba, již obdařil dvěma dlouhými áriemi: velice si totiž cenil komického talentu Alojze Żółkowského, prvního představitele této role. Za dramatické i hudební vyvrcholení opery lze považovat kvartet \"I cóż Antoni, czy ty serca nie masz?\" před finále.\n\nJiž doboví kritici si všimli relativní kvality, ale i jisté předimenzovanosti předehry k opeře (Kronika Wiadomości: „[Skladatel] nám tam dal materiál pro daleko větší operu a samotná předehra již ukazuje, že mu bylo příliš těsno v jednom aktu vnuceným mu libretistou.“). Předehra k \"Voraři\" – podobně jako jiné Moniuszkovy předehry – je ostatně často hrána samostatně jako koncertní skladba. Původní Moniuszkovu orchestraci později značně upravili Włodzimierz Ormicki (1905–1974) a Kazimierz Sikorski (1895–1986).\n\n\"Vorař\" se od svého vzniku hraje na polských operních scénách ne často, ale s jistou pravidelností. Ve Lvově byl poprvé hrán již roku 1860, roku 1873 pak v Poznani, roku 1930 poprvé v Katovicích. V poválečné době byl inscenován v Poznani (1949, 1997), Vratislavi (1952, 1955), Bytomi (1954), Gdaňsku (1973), Bydhošti (1988) a ve Štětíně (2003); z posledního nastudování pochází i dosud jediná vydaná nahrávka. V 50. letech 20. století hrál \"Voraře\" v místech podél Odry a Visly zvlášť utvořený soubor „Opera polských řek“ („Opera Polskich Rzek“). Jediná doložená zahraniční inscenace se konala roku 1931 v Chicagu. Jako jednoaktovka bývá v divadelní praxi kombinován s jinými díly, často s druhou Moniuszkovou komickou aktovkou \"Verbum nobile\".\n\nOdehrává se v okolí Varšavy ve 2. polovině 19. století.\n\nLetní bouře skončila. Rybáři na břehu Visly se radují a vracejí se ke své práci; zbytek dne slibuje dobré počasí i náladu (sbor \"Pędzą chmury, zcichły grzmoty\"). Na vyzvání Antoniho vzdávají všichni modlitbou díky Bohu za to, že v bouři ochránil jejich domy před bleskem (sbor \"Dzięki Ci przedweczny Panie\"). Antoni hovoří s vorařem Feliksem a zmiňuje se, že jeho dcera Zosia po celou bouři plakala – obávala se o svého milého, rovněž voraře Franka, který byl právě na cestě. Ale Antoni nemá Franka rád, protože je pro jeho dceru příliš chudý. Navíc Antoni už dal slovo, že dá svou dceru jistému muži, kterého Feliks označuje jako „budižkničemu z města“ a za nehodného Zosiiny ruky. Antoni Feliksovy obavy odmítá a všichni se dávají se zpěvem do práce.\n\nZosia se strachuje o Franka, kterého má tak ráda; kdyby se mu něco stalo, nepřežila by to (recitativ a dumka \"Okropny ten poranek… Ach tyś może śród tej burzy w Wiśle znalazł skon\"). Starý voják Szóstak ji utěšuje a ujišťuje, že Franek bude v pořádku. Ví se, že dorazil v pořádku do Sandoměře, a ta je odsud jen míli cesty. Navíc je to vorař, jakému není rovno (duet \"Któż mnie biedną pocieszy?\"). Szóstak také slibuje dívce pomoc proti otci a jejímu nevítanému nápadníkovi, varšavskému kadeřníku Jakubovi, jehož námluvy hodlá překazit.\n\nJakub právě osobně přichází na námluvy. Holedbá se, že měl ve městě řadu různých milostných aférek, ale Zosia je děvče zcela jiné třídy. Szóstak mu naznačuje, že Zosia čeká na Franka a Franek je statečný a silný muž, ale Jakub nevidí v prostém voraři konkurenci, protože on je přece salónní kadeřník, všemi ženami obletovaný (scéna Jakuba a Szóstaka \"Biedna dziewczyna, a ojciec uparty\" s ariettou Jakuba \"Jestem fryzjer salonowy\").\n\nA již se přibližuje po Visle skupina vorařů s veselou písní na rtech (sbor \"Dzisiaj mamy już pogodę\"). Je mezi nimi i Franek, který zpívá o staré Visle, jež ho nese ke stavení milovaného děvčete (píseň se sborem \"Płyną tratwy po Wiśle, płyną i galary\"). Vyptává se po Zosie, a tím upoutá pozornost svého soka Jakuba. Zosia běží naproti Frankovi, zatímco Jakuba táhne Szóstak pryč (sbor se scénou \"Oj przybywaj młody flisie\").\n\nZosia a Franek se vášnivě vítají a obnovují své vyznání lásky. Divka však voraře varuje, že se vrátil Jakub a získal slovo jejího otce (duet \"Znów cię widzę o ój drogi!\"). Oba mladí lidé se Szóstakovou podporou se snaží Antoniho přesvědčit, ten nad nimi projevuje lítost, ale trvá na tom, že dané slovo nemůže zrušit (scéna a kvartet \"I cóż Antoni, czy ty serca nie masz?... Mój ojcze, mój ojcze, porzućcie te zamysły\").\n\nJakub je přerušuje a ptá se po příčině roztržky. Pak slibuje Zosie krásný život po svém boku ve Varšavě se všemi radovánkami, které město nabízí, nedbaje jejího odporu (scéna a árie \"Dość tych żartów panowie… Ach nie mów tego Zosiu miła\"). Franek rychle vzdává boj o Zosiu a odchází ze vsi: jejich srdceryvné loučení vyvolá soucit Antoniho, Szóstaka i ostatních vesničanů. Vorař, o němž se ví, že je sirotek, se zmiňuje, že se pokusí najít svého bratra, od něhož byl oddělen jako malý chlapec. Jakub zpozorní a vyptává se podrobně Franka na jeho dětství. Nakonec si je jist, že jsou bratři, a v radosti nad tím vrací Zosie slovo, dokonce se za Franka přimlouvá u Antoniho. Ten konečně svoluje se svatbou. Vesničané provolávají voraři slávu (finále \"Otóż biedny chłopask drogę się wybiera… Więc żegnam cię już o Zosiu moja droga… Teraz kiedy mamy gody\").\n\n"}
{"id": "1098503", "url": "https://cs.wikipedia.org/wiki?curid=1098503", "title": "Jānis Čakste", "text": "Jānis Čakste\n\nJānis Čakste (14. září 1859, Lielsesava – 14. březen 1927, Riga) byl lotyšský politik a právník, první prezident nezávislého meziválečného Lotyšska. Tuto funkci zastával v letech 1922–1927, ale již předtím, v letech 1918–1920, byl hlavou státu jakožto předseda Lidové rady (\"Tautas padome\"), tedy \"de facto\" prezident. V letech 1920–1922 byl předsedou Ústavodárného shromáždění, což byla v té době rovněž pozice hlavy státu.\n\nStudoval práva na Moskevské univerzitě, absolvoval roku 1886 a vrátil se do lotyšské Jelgavy. Zpočátku se živil jako právník Kurlandského guvernéra, od roku 1888 jako advokát, ale roku 1889 se stal šéfredaktorem deníku \"Tēvija\" (\"Otčina\"), nejčtenějšího lotyšsky psaného listu v zemi.\n\nBěhem revoluce roku 1905 vstoupil aktivně do politiky, hájil projekt lotyšské autonomie uvnitř Ruské říše (jíž bylo Lotyšsko tehdy součástí). Roku 1906 byl zvolen do vůbec první ruské Státní dumy, a to za liberální Konstitucionálně-demokratickou stranu (Конституционно-демократическая партия), které se říkalo Kadeti. Když car Mikuláš II. tuto Dumu rozpustil, byl Čakste jedním ze signatářů protestního, tzv. Vyborského manifestu (Выборгское Воззвание), spolu se 166 dalšími poslanci. To vedlo k jeho uvěznění, byť jen na tři měsíce.\n\nRoku 1915 Německo v rámci první světové války obsadilo Kuronsko (\"de facto\" západní Lotyšsko). Čakste uprchl do Petrohradu, kde začal pracovat ve Výboru pro uprchlíky, což byla instituce, v níž se začal rodit projekt nezávislého Lotyšska. Roku 1917 se stal jeho předsedou. Ve stejném roce vstoupil do agrárnické strany \"Centriskā partija Latvijas Zemnieku savienība\" a vyrazil na turné do Spojených států, kde chtěl propagovat ideu lotyšské nezávislosti. Avšak již ve Stockholmu ho zastihla zpráva o Ruské revoluci. Ihned sepsal manifest \"Die Letten und ihre Latvia: Eine lettische Stimme\" (\"Lotyši a jejich Lotyšsko. Hlas jednoho Lotyše\"), který žádal nezávislost Lotyšska jak na Rusku, tak na Německu (v té době bylo Pobaltí obsazeno německými vojsky).\n\n17. listopadu 1918 byla ustavena lotyšská Lidová rada (\"Tautas padome\") jako provizorní nejvyšší orgán lotyšského státu a Čakste byl v nepřítomnosti zvolen jejím předsedou. Jakmile se o zvolení dozvěděl, vyhlásil Deklaraci nezávislosti, kterou v Lotyšsku prezentoval místopředseda rady Gustavs Zemgals. Roku 1919 se zúčastnil pařížské mírové konference a neúspěšně se zde pokusil dojednat německé reparace vůči Lotyšsku. Vedle politické činnosti též učil na nově založené Lotyšské univerzitě, kde se roku 1919 stal profesorem.\n\nRoku 1920 byl zvolen předsedou parlamentu (Saeima), roku 1922 přestoupil od agrárníků do strany Demokratický střed. Ta ho navrhla na post prezidenta, kterým byl 7. listopadu 1922 zvolen (92 hlasy proti šesti). Znovuzvolen byl roku 1925, když porazil kandidáta agrárníků Kārlise Ulmanise. V prezidentské funkci se věnoval zejména zahraniční politice a navazování diplomatických vztahů, což bylo u mladého lotyšského státu velmi důležité. Ve funkci zažil ovšem i jednu velkou kontroverzi, když udělil milost proněmecky orientovanému politikovi Andrievsi Niedrovi a umožnil mu navíc odchod do Německa.\n\nZemřel ve funkci roku 1927.\n\nJeho syn Konstantīns Čakste byl klíčovou osobností lotyšského protiněmeckého odboje za druhé světové války a zemřel během pochodu smrti z koncentračního tábora Stutthof v roce 1945.\n\n\n"}
{"id": "1098504", "url": "https://cs.wikipedia.org/wiki?curid=1098504", "title": "Friedrich Stockau", "text": "Friedrich Stockau\n\nFriedrich von Stockau (28. ledna 1832 – 6. prosince 1884 Napajedla) byl rakouský šlechtic z rodu moravských hrabat ze Stockau, politik, v 2. polovině 19. století poslanec Říšské rady.\n\nPatřil do šlechtického rodu hrabat ze Stockau . Jeho otcem byl Jiří Adolf hrabě ze Stockau (německy Georg Adolf Graf von Stockau) (1806–1865), jemuž byl roku 1816 se zpětnou datací do roku 1812 udělen rakouský hraběcí stav. V roce 1860 byl členem Rozmnožené Říšské rady. Bratr Georg von Stockau byl rovněž politicky aktivní. Sestra Sophie von Stockau měla za manžela bána Josipa Jelačiće, po jehož smrti se provdala za českého šlechtice Adolfa Dubského z Třebomyslic. Manželem další sestry M. Therese von Stockau byl Alfred von Strachwitz. Manželkou Friedricha von Stockau byla Matylda Chorynská z Ledské. Jejich dcera Maria Theresia von Stockau se provdala za odborníka na chov koní a pozdějšího politika Aristidese Baltazziho.\n\nFriedrich von Stockau měl titul hraběte. Patřilo mu panství Napajedla. Jako nejstarší syn převzal napajedelské panství roku 1865 po smrti otce. Byl znám jako zdatný hospodář. V roce 1873 ho ale ekonomicky poškodil burzovní krach.\n\nV zemských volbách v březnu 1867 byl zvolen na Moravský zemský sněm za kurii velkostatkářskou, II. sbor. Mandát obhájil v zemských volbách v roce 1870 a v zemských volbách roku 1871. Do sněmu se vrátil ještě roku 1880. Zvolen byl 5. června 1880. Zemský sněm ho roku 1868 zvolil i do celostátního parlamentu, Říšské rady (tehdy ještě nepřímo volené zemskými sněmy). 17. října 1868 složil slib. Do vídeňského parlamentu ho zemský sněm delegoval ještě roku 1871. Patřil centralistické a provídeňské Straně ústavověrného velkostatku.\n\nZemřel v prosinci 1884.\n"}
{"id": "1098506", "url": "https://cs.wikipedia.org/wiki?curid=1098506", "title": "Bruno Steinbrecher", "text": "Bruno Steinbrecher\n\nBruno Steinbrecher (24. února 1829 Moravská Třebová – 5. nebo 7. června 1895 Šumperk) byl rakouský politik německé národnosti z Moravy, v 2. polovině 19. století poslanec Říšské rady.\n\nPůsobil jako advokát v Mohelnici a jako notář a advokát v Šumperku.\n\nPočátkem 60. let se zapojil do politiky V doplňovacích volbách 13. listopadu 1866 byl zvolen na Moravský zemský sněm za kurii městskou, obvod Mohelnice, Loštice, Litovel, Huzová. Mandát obhájil v zemských volbách v lednu 1867, i v krátce poté vypsaných zemských volbách v březnu 1867, stejně jako v zemských volbách v roce 1870, obou zemských volbách roku 1871, zemských volbách v roce 1878, zemských volbách v roce 1884 i zemských volbách v roce 1890. Zemský sněm ho roku 1869 zvolil i do celostátního parlamentu, Říšské rady (tehdy ještě nepřímo volené zemskými sněmy). 11. prosince 1869 složil poslanecký slib. Do vídeňského parlamentu ho zemský sněm delegoval i roku 1870 a 1871.\n\nZemřel v červnu 1895.\n"}
{"id": "1098507", "url": "https://cs.wikipedia.org/wiki?curid=1098507", "title": "Pierre de Bérulle", "text": "Pierre de Bérulle\n\nNarodil se na zámku Bérulle u obce Cérilly, asi 40 km jihozápadně od Troyes, v rodině královských soudců a úředníků. Studoval u jezuitů v Clermontu a na pařížské Sorbonně a roku 1599 byl vysvěcen na kněze. S kardinálem Duperronem se účastnil velké diskuse s protestantem Philippem de Mornay, kde si ho všiml král Jindřich IV. a ustanovil ho svým kaplanem. Bérulle několikrát odmítl jeho nabídku, aby se stal biskupem.\n\nRoku 1604 uvedl se svou neteří, paní Acarie reformované karmelitky svaté Terezie z Ávily do Francie. Roku 1608 se setkal se Vincencem z Pauly a prosadil aby se stal farářem v Clichy u Paříže. Roku 1611 založil francouzskou větev kongregace oratoriánů, podle vzoru římské kongregace sv. Filipa Neri. Zatímco domy římských oratoriánů byly navzájem nezávislé a podřízené místním biskupům, Bérulle svou kongregaci vedl jako generální představený. Do své smrti založil 60 oratoriánských domů a 40 domů karmelitek.\n\nVe službách Jindřicha IV. vyjednal v Římě sňatek královy dcery Henrietty Marie s anglickým králem Karlem I. a rok byl jejím kaplanem v Londýně. Roku 1626 jako vyslanec ve Španělsku sjednal smlouvu z Monzónu, kterou skončila První janovsko-savojská válka. Král Ludvík XIII. ho jmenoval členem Státní rady, ale protože Bérulle podporoval spojenectví Francie s Rakouskem, dostal se do sporu s kardinálem Richelieu a odstoupil. Roku 1627 ho papež Urban VIII. jmenoval kardinálem, ale klobouk si Bérulle nevyzvedl a zemřel 1629 v Paříži. Je pochován v kapli oratoriánské koleje v Juilly, asi 30 km severovýchodně od Paříže.\n\nBérulle významně ovlivnil Descartovo rozhodnutí věnovat se filosofii a živě se zajímal o biblistiku: na jeho podnět byla do Lejayovy Polygloty (mnohojazyčného vydání Bible, 1628-1645) zařazen i nedávno objevený Samaritánský Pentateuch.\nJádrem Bérullova náboženského života a mystiky bylo Kristovo vtělení. Odmítal „abstraktní náboženství“ a trval na tom, že křesťan se má nechat vést Ježíšem Kristem. Mystikova cesta má podle něho vést přes Marii ke Kristu a přes Krista k Boží Trojici. Mezi jeho žáky a následovníky patřil sv. Vincenc z Pauly, bl. Jan Eudes, sv. Ludvík z Montfortu nebo sv. Jan Křtitel de la Salle. Jejich prostřednictvím i svými spisy podstatně ovlivnil francouzské katolické křesťanství na dlouhou dobu a jeho spisy vycházejí i v současnosti.\n\nAnglický výbor z jeho spisů vyšel jako \"Bérulle and the French School: Selected Writings\" v New Yorku 1989.\n\n"}
{"id": "1098508", "url": "https://cs.wikipedia.org/wiki?curid=1098508", "title": "Antonius Divitis", "text": "Antonius Divitis\n\nAntonius Divitis (též Anthonius Rycke nebo Anthoine Le Riche – \"Bohatý\") (kolem 1470 Lovaň – kolem 1530) byl vlámský renesanční hudební skladatel. Jeho dílo tvoří důležitý milník ve vývoji parodické mše.\n\nAntonius Divitis se narodil okolo roku 1470 v Lovani ve Vlámsku. První záznam o jeho osobě se objevuje v roku 1501 v Bruggách, kde byl učitelem zpěvu a sbormistrem chlapeckého sboru v kostele sv. Donaciána. Koncem roku 1501 byl vysvěcen na kněze. Podobnou hudební funkci zaujal později v katedrále sv. Rumbolda v Mechelenu. Upadl do dluhů a zřejmě z obavy před kontrolou účtů Mechelen v roce 1505 urychleně opustil.\n\nKe konci roku byl zpěvákem v kapele Filipa Sličného se kterým odešel do Španělska. U španělského dvora zůstal i po smrti Filipa a působil u jeho vdovy Johany Šílené. V roce 1508 byla kapela rozpuštěna.\n\nDivitis opustil Španělsko a vrátil se do severní Evropy. Dalším jeho zdokumentovaným angažmá bylo místo pěveckého mistra u bretaňské vévodkyně Anny Bretaňské. Po její smrti v roce 1514 absorboval většinu jejích hudebníků včetně Divitia francouzský královský dvůr. U dvora zůstal nejméně do roku 1525, kdy byl král František I. Francouzský poražen v bitvě u Pavie. Po tomto datu není o osudech skladatele nic známo. K roku 1534 je zmiňován jako zesnulý, ale mohl zemřít i několik let před tímto letopočtem. \n\nDivitiovy skladby známe převážně ze sbírek, které byly publikovány v roce 1514 a 1549. Dochované Divitiovo dílo zahrnuje mše, moteta, Magnificat a písně. Tři jeho mše jsou psány technikou parodické mše. Jsou jedny z prvních mší, kdy byla technika citací částí mší i jiných autorů použita a Divitius se tak zasloužil o rozvoj tohoto žánru. Parodické mše byly pak v 16. století velmi oblíbené.\n\n\n\n"}
{"id": "1098509", "url": "https://cs.wikipedia.org/wiki?curid=1098509", "title": "Renaudotova cena", "text": "Renaudotova cena\n\nRenaudotova cena (\"Le prix Théophraste Renaudot\") je francouzské literární ocenění. \n\nUděluje se od roku 1926, kdy se deset literárních publicistů (Raymond de Nys, Marcel Espiau, Georges Le Fèvre, Noël Sabord, Georges Martin, Odette Pannetierová, Henri Guilac, Gaston Picard, Pierre Demartre a Georges Charensol) během čekání na oznámení výsledků Goncourtovy ceny rozhodlo, že vyberou nejlepší francouzskou knihu roku sami. Ocenění pojmenovali podle Théophraste Renaudota, zakladatele prvního francouzského časopisu \"La Gazette\", na jehož životopise právě spolupracovali. Renaudotova cena se vyhlašuje zároveň s Goncourtovou cenou každoročně první listopadové úterý v pařížské restauraci Drouant. Podle pravidel nesmí obě ceny obdržet stejný autor, Renaudotova porota proto vybírá i náhradníka pro případ, že by se s Goncourtovou cenou shodla.\n\nUděluje se také \"Renaudotova cena za literaturu pro středoškoláky\" (od roku 1992), \"Renaudotova cena za esej\" (od 2001) a \"Renaudotova cena za knihu kapesního formátu\" (od 2009). \n\n\n"}
{"id": "1098512", "url": "https://cs.wikipedia.org/wiki?curid=1098512", "title": "Zdenko von Malowetz", "text": "Zdenko von Malowetz\n\nZdenko von Malowetz, též Zdeněk Emanuel svobodný pán Malovec z Malovic a Kosoř nebo Zdenko svobodný pán z Malovců (* 9. května 1820 Waldheim, † 22. dubna 1889 Praha ), byl rakouský šlechtic z rodu Malovců z Malovic a politik německé národnosti z Čech, v 2. polovině 19. století poslanec Říšské rady.\n\nNarodil se v současnosti již zaniklé vesnici Waldheim (později Zahájí) na Tachovsku. Působil ve státních službách. Byl radou vrchního zemského soudu v Praze. Roku 1850 získal titul komořího. V Zahájí vlastnil velkostatek.\n\n24. září 1868 byl v doplňovacích volbách zvolen na Český zemský sněm kurii velkostatkářskou. Do sněmu se pak vrátil v zemských volbách roku 1872, opět za velkostatkářskou kurii, nesvěřenecké velkostatky. Mandát zde obhájil v zemských volbách roku 1878. Patřil k centralistické a provídeňské Straně ústavověrného velkostatku.\nZemský sněm ho roku 1869 zvolil i do celostátního parlamentu, Říšské rady, tehdy ještě volené nepřímo zemskými sněmy. 11. prosince 1869 složil poslanecký slib.\n\nZemřel v dubnu 1889.\n\nZa manželku měl Octavii von Malowetz. Jejich syn Ottokar von Malowetz byl státním úředníkem a okresním hejtmanem v Rumburku.\n\n"}
{"id": "1098514", "url": "https://cs.wikipedia.org/wiki?curid=1098514", "title": "Apple ID", "text": "Apple ID\n\nApple ID je uživatelský účet pro příhlášení ke všem službám a online produktům, které jsou spjaté se společností Apple, jako jsou například iWork, iCloud, iTunes Store, App Store, Apple Music a Apple Online Store. \n\nPro vytvoření lze použít jakoukouli stávající emailovou adresu uživatele, nebo si vytvořit novou jako součást služby iCloud.\n\nRegistrace Apple ID je možná na webových stránkách společnosti Apple nebo pomocí jakéhokoli Apple zařízení jako je například iPhone, iPad, iPod touch, Mac.\n\n"}
{"id": "1098515", "url": "https://cs.wikipedia.org/wiki?curid=1098515", "title": "Katalpa trubačovitá 'Aurea'", "text": "Katalpa trubačovitá 'Aurea'\n\nKatalpa trubačovitá 'Aurea' je listnatá opadavá dřevina, kultivar druhu katalpa trubačovitá (\"Catalpa bignonioides\"). Dekorativní efekt vyvolávají velké listy, srdčitého tvaru, zbarvené na jaře žlutozeleně. Tato odrůda je také dekorativní květy a plody.\n\nJde o keř nebo na kmen roubovaný strom s velkými srdčitě vejčitými listy exotického vzhledu. Dřevina dorůstá výšky 2-8m. Světlá textura olistěné koruny může působit z blízka až řídkým, světlým, příjemně svěžím dojmem. Vystoupavé větve jsou často v mládí ojíněné. Tenká borka má světle hnědou barvu a je v mládí celkem tenká. Při manipulaci v materiálem v okolí, nebo při nešetrné dopravě rostlin k výsadbě snadno může dojít k rozsáhlému poškození kmene nebo větví. Ve stáří je borka ztlustlá a hluboce zbrázděná, odlupuje se v šupinách. \n\nListy jsou 10-25 cm dlouhé, zašpičatělé a zpravidla celokrajné. Na rubu jsou listy krátce chlupaté. Listy jsou na stromech dlouho do zimy (V-XI). \n\nKvete v květnu až červnu množstvím trubkovitých/zvonkovitých květů. Květy jsou uspořádány v 20-30 cm vysokých latách. Plodem je nápadný tmavě hnědý lusk se semeny. Dřevina je dlouhověká.\n\nKatalpa je v zemi dobře ukotvena, ve stáří ztlustlými, silnými kořeny.\n\nJe vhodná jako solitéra, hodí se pro pěstování v alejích, v zahradách a parcích.\n\nPodzimní údržba je méně nákladnější a složitější než u srovnatelných druhů.\n\nZalévat první rok po výsadbě je doporučeno pravidelně každý týden, avšak podle potřeby, tak aby nedošlo k přemokření nebo aby strom v kritickém období po výsadbě neuschnul. Katalpa snáší lépe sucho, než mokro. Mladé rostliny, zejména na podzim, nemají být příliš zalévány, aby kořeny a zimou ohrožené letorosty do podzimu co nejvíce vyzrály. Části rostliny, které jsou dužnaté a křehké, totiž mráz snadno poničí. \n\nPřihnojování dusíkatými hnojivy během vegetace má být ukončeno na konci července. Přihnojovat lze mladší jedince po výsadbě, výsledky nebudou však příliš patrné, protože katalpa v mládí slabě roste. Přihnojovat lze během jarních měsíců komplexními hnojivy a nejlépe kapalnými hnojivy aplikovanými na list. V pozdějších letech po výsadbě je přihnojování bezvýznamné. Pokud rostlina trpí chlorózou lze aplikovat postřik a zálivku chelátovým železem, avšak je pravděpodobné, že příčinou poruchy je spíše převlhčení než nedostatek mikroprvků. \n\nS ohledem na nebezpečí namrzání u mladých rostlin se doporučuje spíše jarní výsadba. Přesazují a vysazují se mladší rostliny, starší jedinci, podobně jako starší lidé, přesazování nesnášejí dobře. Proto je velmi důležitý výběr vhodného stanoviště. Je ovšem velmi žádoucí vysadit rostlinu co nejdříve.\n\nOdborná literatura uvádí, že stromy po řezu dobře obrůstají, ale řez je u katalp prováděn spíše výjimečně, obvykle jsou odstraňovány jen suché a poškozené větve. Nedoporučuje se odstraňovat více než jednu třetinu koruny najednou. Rány jsou zamazávány bílým, nebo aspoň světlým latexem, nebo balakrylem. \n\nPřestože je katalpa mírně jedovatá a obsahuje alkaloidy, kořeny mohou být poškozeny od myší. V zemích původu jsou napadány bodavým hmyzem vylučujícím medovici a mšicemi. Jsou popisovány i malé můry nazývané \"whiteflies\", nebo \"Catalpa Sphinx moth\" přenášejícími viry a antraknózu, nebo žlutavé skvrny způsobené bakteriózami. Oslabení jedinci v našich podmínkách mohou být ve vlhkém prostředí na listech napadeni plísněmi.\n"}
{"id": "1098520", "url": "https://cs.wikipedia.org/wiki?curid=1098520", "title": "Gregor Kardasch", "text": "Gregor Kardasch\n\nGregor Kardasch, někdy též Georg Kardasch (??? – 20. října 1877 Český Krumlov), byl rakouský politik německé národnosti z Čech, v 2. polovině 19. století poslanec Říšské rady.\n\nByl synem úředníka na schwarzenberských statcích. Vystudoval gymnázium a práva na Karlo-Ferdinandově univerzitě. Poté působil v justici. Byl okresním soudcem v Haliči. Později se vrátil do Čech a působil jako notář v Českém Krumlově.\n\nV zemských volbách v lednu 1867 byl zvolen na Český zemský sněm za kurii městskou, obvod Krumlov, Kaplice, Nové Hrady, Vyšší Brod. Mandát za týž obvod obhájil i v krátce poté konaných zemských volbách v březnu 1867. Do sněmu se vrátil ještě v zemských volbách roku 1872 za kurii venkovských obcí, obvod Č. Krumlov, Chvalšiny, Planá. Zastupoval liberální provídeňskou a centralistickou Ústavní stranu.\n\nZemský sněm ho roku 1867 zvolil i do Říšské rady. Zemský sněm ho do Říšské rady delegoval i roku 1872. Složil slib 14. května 1872. Do Říšské rady se dostal i v prvních přímých volbách roku 1873, nyní za městskou kurii, obvod Krumlov, Kaplice atd. Rezignaci na mandát oznámil na schůzi 19. října 1875, ale po znovuzvolení 23. listopadu 1875 opětovně složil slib. Další rezignace oznámena dopisem 22. dubna 1877.\n\nZemřel v říjnu 1877 po dlouhé a bolestivé nemoci.\n"}
{"id": "1098523", "url": "https://cs.wikipedia.org/wiki?curid=1098523", "title": "Edward Abramowski", "text": "Edward Abramowski\n\nJózef Edward Abramowski (17. srpna 1868 – 21. června 1918) byl polský filozof, anarchista, psycholog, etik a zastánce družstevnictví. Abramowski je považován za otce polského anarchismu.\n\nAbramowski se narodil ve městě Stefanin, které leží na území dnešní Ukrajiny. Poté co jeho matka v roce 1878 zemřela, se přestěhoval do Varšavy, kde jej jeho učitelka, Maria Konopnicka, uvedla mezi členy politické strany Proletariat.\nOvlivněn Lvem Tolstým, se Abramowski označil jako \"socialista odmítající stát\" v jeho nejdůležitějším díle \"Socialismus & Stát\". Jeho myšlenky začaly směřovat k anarchosyndikalismu, zdůrazňujícímu důležitost pracovních družstev.\n\nAbramowski je považován za zakladatele polského družstevního hnutí, podporující ekonomické asociace a iniciativy. Založil největší spotřební družstvo v zemi \"Spolem\" (Spolu) a spoluzaložil Polskou socialistickou stranu.\nMimo politicko-sociální teoretizování se také intenzivně zabýval výzkumem na poli experimentální psychologie. V roce 1916 získal místo na Varšavské univerzitě, kde pracoval až do své smrti.\n\n\n"}
{"id": "1098526", "url": "https://cs.wikipedia.org/wiki?curid=1098526", "title": "Kozák bílý", "text": "Kozák bílý\n\nKozák bílý (\"Leccinum holopus\") je stopkovýtrusná hřibovitá houba. Můžeme ho nalézt od června do října.\n\nRoste převážně v rašeliništích nebo lesních mokřadech. Hojně se vyskytuje v severských rašeliništích, v České republice je vzácný.\n\nHouba tvoří mykorhizní vztahy s břízou. Je možné ho zaměnit s kozákem březovým.\n\nKlobouk má 2 - 8 cm v průměru, v mládí polokulovitý později bochníkovitý. Barva je v mládí bílá a později se stává našedlou až nažloutlou. Po pomačkání hnědne. Rourkový hymenofor je 5-14 mm vysoký. V mládí je bílý, později až zelenavý odstín. Lze jej snadno oddělit od dužiny klobouku.\n\nje bílá někdy nazelenalá, v dolní části třeně zelenomodrá. Chuť je mírná nebo slabě nakyslá, vůně nenápadná.\n\nVýška třeně je 5-14 cm a tloušťka 1-1,5 cm. Jeho základní barva je bílá a povrch pokrývají odstávající bílé šupiny, které šednou, hnědnou nebo zelenají. Při tlaku modrají.\n\nHouba je jedlá. Má jemnou nakyslou chuť a skoro neznatelnou vůni. Kozák bílý je vhodný do všech houbových pokrmů.\n\n1.http://www.naturfoto.cz/kozak-bily-fotografie-17223.html\n\n2.http://www.houbareni.cz/houba.php?id=95\n\n3.http://www.scribd.com/doc/96127830/Atlas-Hub-Kubina#scribd\n\n"}
{"id": "1098536", "url": "https://cs.wikipedia.org/wiki?curid=1098536", "title": "Úpor kuřičkovitý", "text": "Úpor kuřičkovitý\n\nÚpor kuřičkovitý (\"Elatine alsinastrum\") je ohrožená obojživelná bylina, druh rodu úpor, která za posledních padesát let z české přírody následkem intenzifikace hospodaření téměř vymizela.\n\nDruh je rozšířen ze západní Evropy přes střední, jižní a východní až po Kavkaz, západní Sibiř a dále přes Střední Asii až do Japonska. Vyskytuje se také na západě severní Afriky.\n\nV České republice rostl ještě počátkem 20. století na více místech, hlavně v Polabí, v západních Čechách i na Moravě. Do dnešních dnů téměř všude vymizel a je známý pouze ze dvou lokalit kde jeho početnost kolísá.\n\nÚpor kuřičkovitý roste na půdách které jsou trvale mokré nebo často zaplavované s písčitým či bahnitým podkladem. Nejčastěji se vyskytuje na březích vodních nádrží nebo vodních toků, ve slepých ramenech řek, v polních proláklinách nebo krátkodobě na obnažených dnech rybníků či jezer.\n\nJednoletá nebo krátce trvalá rostlina vyrůstající z vytrvalého oddenku umístěného na dnech mělkých stojatých vod nebo v bahnitých půdách. Má jednoduché nebo jen málo rozvětvené, plazivé neb vystoupavé a ve vodě vzplývavé lodyhy dorůstající do délky 10 až 50 cm a tloušťky 2,5 až 5 mm, u terestrických rostlin bývají kratší. Lodyhy jsou duté a mají zřetelné články, z nejspodnějších vyrůstají adventní kořeny a z vyšších přisedlé listy. Na ponořených lodyhách jsou čárkovité, okolo 20 mm dlouhé a vyrůstají v osmi až šestnáctičetných přeslenech. Na vynořených lodyhách jsou kopinaté až vejčité, 10 až 15 mm dlouhé a rostou v trojčetných až šestičetných přeslenech.\n\nČtyřčetné, oboupohlavné, přisedlé květy rostou z úžlabí listů pouze na vynořených lodyhách. Čtyři vejčité, ostře zakončené kališní lístky, 1,5 až 2 mm dlouhé, jsou do poloviny srostlé. Stejně dlouhé, široce vejčité korunní lístky jsou světle zelené. V květu je osm tyčinek ve dvou kruzích a čtyřdílný svrchní semeník. Samosprašné květy kvetou od června do září.\n\nPlody jsou čtyřpouzdré, 3 mm velké kulovité tobolky, na vrcholu mírně zploštělé a obsahují množství válcovitých semen s šesti až deseti podélnými žebry. Semena jsou dlouhá 0,8 mm a jsou šířena zoochoricky. Ploidie druhu je 2n = 36.\n\nÚpor kuřičkovitý se v přírodě vyskytuje stále méně a je i nadále ohrožován hlavně změnami ve využívání krajiny. Dochází k intenzifikaci zemědělství a zavážení neplodných mokrých pozemků odpadky nebo využívání pro skládky. Hodně mu také uškodily změny vodního režimu jako jsou meliorace, vysušování močálů a regulace vodních toků.\n\nPro zajištění ochrany před úplným vymizením je v „Seznamu zvláště chráněných druhů rostlin“ stanoveném vyhláškou Ministerstva životního prostředí ČR č. 395/1992 Sb. ve znění vyhl. č.175/2006 Sb. a v „Červeném seznamu cévnatých rostlin České republiky“ považován za kriticky ohrožený druh (§1) a (C1t).\n\n\n \n"}
{"id": "1098543", "url": "https://cs.wikipedia.org/wiki?curid=1098543", "title": "Antonín Maria Šírek z Rejty", "text": "Antonín Maria Šírek z Rejty\n\nAntonín Maria Šírek z Rejty (prvním jménem též Antonius či Anton; 1604–1660) byl astronom a optik. Vynalezl několik okulárů, jeden z nichž používal i Johannes Kepler ve svém hvězdářském dalekohledu. Jeho práce na dalekohledech, které by přenášely obraz pro obě oči, vedly k dnešnímu triedru.\n\nExistují dvě varianty jeho původu. Podle jedné z nich pochází z jihočeské Rejty, podle druhé z rakouského Reutte.\n"}
{"id": "1098545", "url": "https://cs.wikipedia.org/wiki?curid=1098545", "title": "Koppenkarstein", "text": "Koppenkarstein\n\nKoppenkarstein je hora v masivu Dachstein v severních vápencových Alpách. Nachází se v Rakousku na pomezí Štýrska a Horních Rakous, asi 3 km východně od vrcholu Hoher Dachstein. Masív Koppenkarsteinu, který se tyčí nad Schladmingským ledovcem (Schladminger Gletscher), má dva vrcholy - Großer Koppenkarstein (2863 m n. m.) a západněji položený Kleiner Koppenkarstein (2820 m n. m.).\n\nPrvovýstup podnikli 20. srpna 1873 Arthur Simony a Josef Zauner z Hallstattu.Na vrchol lze vystoupit od chaty Austriahütte (1638 m) nebo Simonyhütte (2205 m).\n\n"}
{"id": "1098548", "url": "https://cs.wikipedia.org/wiki?curid=1098548", "title": "Kuřátka květáková", "text": "Kuřátka květáková\n\nKuřátka květáková /jarmuzová/ (\"Ramaria botrytis\") je jedlá, avšak nechutná, houba patřící do čeledi stročkovcovité. Vyskytuje se v listnatých, řídčeji jehličnatých lesích. Starší publikace uvádějí houbu jako hojnou (1976), v novějších zdrojích se však píše o vzácném výskytu (2012).\n\nPlodnice masité, kulovité, 80-150 mm vysoké, 80-200 mm široké, keříčkovitě rozvětvené. \nTřeň bledě pleťově okrový, později hnědavě skvrnatějící. Krátký a silný, rozvětvující se větší počet silnějších větví, které se dále nepravidelně větví v menší větvičky. Konečky větévek jsou tupé, v mládí vínově až masově červeně zabarvené, které s postupem času blednou.\nV období zralosti houby jsou konce větévek okrově žluté od výtrusného prachu.\n\nDužnina křehká, bílá až nažloutlá. V koncích větévek narůžovělá. Vůně houby je příjemná, chuť mírná, ve staří však lehce nakyslá až nahořklá. \n\nVýtrusy 11-17 x 4-6 µm. Válcovitého tvaru, světle žluté barvy.\n\nRoste v převážně v listnatých lesích, kde tvoří mykorhizu s kořeny dubu, buku a habru. Občasně se vyskytuje v jehličnatých lesích. Upřednostňuje vápenaté půdy. Fruktifikuje v létě a na podzim (srpen až listopad). Stává se čím dál vzácnější.\n\nKuřátka květáková se vykytují v mírném pásu severní polokoule.\nS největší podobností se setkáme v porovnání s druhem Kuřátka načervenalá (Ramaria rubripermanens ), která se však vyskytují spíše v jehličnatých lesích.\n\nDalší možnost záměny představují druhy:\n\n"}
{"id": "1098549", "url": "https://cs.wikipedia.org/wiki?curid=1098549", "title": "Markéta Muchová", "text": "Markéta Muchová\n\nMarkéta Muchová, vlastním jménem Markéta Nepomucká roz. Markéta Krbušková (* 30. října 1957 Praha), je bývalá česká zpěvačka a herečka.\n\nDvakrát se pokoušela dostat na DAMU, leč neúspěšně. Na přelomu let sedmdesátých a osmdesátých se objevila v malých rolích ve snímcích Šestapadesát neomluvených hodin, Lásky mezi kapkami deště a Od vraždy jenom krok ke lži. V té době se živila jako manekýna a fotomodelka; její hudební kariéra odstartovala v roce 1983, kdy si ji vyhlédl do videoklipu k písni Dobrý den František Ringo Čech. Nakonec v této písni i zpívala. Díky tomuto si jí všiml hudební producent František Janeček, který ji vzal do své kapely Kroky Františka Janečka. Ocitla se tak po boku Michala Davida či Pavla Horňáka.\n\nMarkéta přijala na Janečkovu radu umělecký pseudonym Muchová. V roce 1985 vydala úspěšné album Superden, jehož se prodalo na 50 000 kusů, a v anketě Zlatý slavík obsadila v kategorii Zpěvačka roku desáté místo. V roce 1987 se provdala za kytaristu z Kroků Františka Janečka Jiřího Nepomuckého, se kterým měla dva potomky – v roce 1988 syna Jiřího a po dvou letech syna Jana. S narozením prvního syna se Muchová stáhla ze světa šoubyznysu a ukončila svoji uměleckou kariéru. Jejími nejznámějšími písněmi jsou \"Aha...\" nebo \"Běž domů, běž\".\n\nMarkétě Muchové byly v dobách její pěvecké kariéry vyčítány pěvecké nedostatky, které však vyrovnávala svým vzhledem, díky němuž byla zejména u mužské části populace dosti oblíbená.\n\n\"Superden\" (1986)\n\nTo se oslaví (1984)\n\n"}
{"id": "1098551", "url": "https://cs.wikipedia.org/wiki?curid=1098551", "title": "Pavučinec různý", "text": "Pavučinec různý\n\nPavučinec různý (\"Cortinarius varius\") je jedlá houba rostoucí v jehličnatých lesích (borovice, smrk), zvláště na vápnité půdě. Nejvíce se vyskytuje od července do října.\n\nKlobouk je 5–10 cm široký, polokulovitě klenutý, pak rozložený až plochý, nebo i vmáčklý s tenkým okrajem. Zbarven je žlutookrově, nebo žloutkově ve středu někdy červenohnědý, ve stáří zlatohnědý, na okraji světlejší, slizký, hladký, lesklý, za sucha mírně matný.\n\nLupeny jsou husté, u třeně většinou mělce vykrojené do zubu, tenké a nepříliš široké. Jsou sytě makově modré, do fialova, pak okrově skořicové, s ostřím mělce vroubkovaným. Výtrusy jsou bledě rezavě hnědé a elipsovitě mandlovité.\n\nTřeň je plný, k dolejšku kyjovitě ztloustlý, v mládí obyčejně dosti krátký, později protažený (5–10 cm dlouhý). Je vločkatě vláknitý až skoro hladký, bílý, na špičce trochu namodralý (později se tento odstín ztrácí), v dolejší části je žlutavě krémový, ve stáří celý žlutookrový. Třeň není ani ve stáří dutý.\n\nDužnina je pevná, jemně a kompaktně masitá, v klobouku bílá, později se slabým žlutým nádechem, ve třeni vlnkatě vláknitá se slabým žlutavým nádechem. Slabě voní a příjemně chutná.\n\nVětšinou v jehličnatých lesích na vápencové půdě. Rostou hlavně na okrajích lesů od konce léta do podzimu.\n\nJedná se o jedlou a chutnou houbu, kterou je možné požívat v jakékoliv úpravě.\n\n\n"}
{"id": "1098565", "url": "https://cs.wikipedia.org/wiki?curid=1098565", "title": "Redneck", "text": "Redneck\n\nRedneck (doslova \"rudý krk\") je označení pro chudého bílého obyvatele jižní části Spojených států amerických, nejčastěji venkovana (původně často jen farmáře). Většinou je vnímáno hanlivě, podobně jako české \"vidlák\". Jako \"rednecks\" bývají označováni málo liberálně smýšlející (homofobní a rasističtí) běloši z Jihu, jejichž chování je \"buranské\" či \"hulvátské\". Další vlastností přisuzovanou redneckům je ultrakonzervativnost a bigotnost. Někteří jižané ovšem označení redneck vzali za své a s hrdostí se tak sami nazývají.\n\nObecně přijímanou teorií o vzniku termínu redneck je, že farmáři z Jihu měli spálenou kůži na zadní části krku, jak pracovali po celý den venku na polích. Dle jazykovědce Sterlinga Eisimingera může za vzrůst užívanosti termínu redneck rozšíření pelagry v zemědělských oblastech Států v údobí velké hospodářské krize na začátku 30. let 20. století. Prvními příznaky této nemoci z avitaminózy je totiž i zanícená, červená kůže.\n"}
{"id": "1098578", "url": "https://cs.wikipedia.org/wiki?curid=1098578", "title": "Hochalmspitze", "text": "Hochalmspitze\n\nHochalmspitze je nejvyšší hora masivu Ankogelgruppe v rakouských Vysokých Taurách, vzdálená 48 km VJV od Grossglockneru, nejvyšší hory Rakouska (3798 m n. m.). Stejně jako většina hor Vysokých Taur je tvořena žulou. Na východní a jižní straně se rozkládají ledovce.\n\nPrvovýstup vykonali 30. srpna 1855 Andreas Pucher, Josef Moritz a Jakob Haman; dříve se uváděl jako první výstup Paula Grohmanna z roku 1859.\n\nNormální trasa vede od vodní nádrže Gößkarspeicher (1707 m n. m.) přes chatu Gießenerhütte (2202 m n. m.), kde je možno přespat. Odtud přes jihovýchodní hřeben po částečně zajištěné cestě \"Rudolstädter weg\" (obtížnost UIAA I). Další cesta vede také od chaty Gießenerhütte (2202 m n. m.), přes Lassacher Winkelscharte (2 856 m n. m.), což je skalní zářez do hřebenu Detmolder grat, a odtud po hřebeni (obtížnost UIAA II+) až na vrchol, kde se tyčí asi 3 metry vysoký kovový kříž.\n\n"}
{"id": "1098581", "url": "https://cs.wikipedia.org/wiki?curid=1098581", "title": "Amy Schumer", "text": "Amy Schumer\n\nAmy Beth Schumer (* 1. června 1981, Manhattan, New York, Spojené státy americké) je americká stand-up komička, scenáristka, producentka a herečka. Umístila se na čtvrtém místě v soutěži stanice NBC \"Last Comic Standing\" a na druhém místě v soutěži stanice Comedy Central \"Reality Bites Back\". V roce 2012 získala vedlejší roli v seriálu \"Delocated\" a zahrála si v komediálním pořadu \"Amyino plodné lůno\", který měl premiéru 30. dubna 2013. V roce 2015 napsala scénář a zahrála si hlavní roli ve filmu \"Vykolejená\", za který získala nominace na ceny Writers Guild of America Award a Zlatý glóbus.\n\nNarodila se na Manhattanu v New Yorku. Je dcerou Sandry (rozené Jones) a Gordona Schumera, který vlastní firmu s dětským nábytkem. Její mladší sestra Kimberly je scenáristka a producentka. Její bratr Jason Stein je muzikant v Chicagu. Bratranec jejího otce je Charles Schumer, americký senátor.\n\nJejí otec je Žid a matka pochází z protestantské rodiny. Má anglické, německé, skotské a velšské předky. Byla vychována jako židovka .\n\nVyrostla ve velmi bohaté rodině na Manhattanu a Long Islandu. Její rodina zbankrotovala, když jí bylo devět let a jejímu otci diagnostikovali roztroušenou sklerózou. Její rodiče se rozvedli o tři roky později. Navštěvovala South Side High School v Rockville Center v New Yorku a byla jmenována „třídním klaunem\" a „noční můrou učitelů\". Po odmaturování v roce 1999 nastoupila na Towson University, kde v roce 2003 získala titul. Přestěhovala se do New Yorku, kde dva roky studovala ve William Esper Studio, zatímco pracovala jako servírka a barmanka.\n\nV roce 1992 se objevila v hudebním dramatu \"Newsies,\" kde ji přestrojili za chlapce. Mladou ženu, které byla diagnostikována rakovina prsu, si zahrála v divadelní hře \"Keeping Abreast\". Se stand-up komedií začala 1. června 2004, kdy poprvé vystoupila v Gotham Comedy Club. Nahrála epizodu pro Comedy Central \"Live at Gotham\", předtím než se zúčastnila soutěže \"Last Comic Standing\", kde se dostala do finálových kol páté série a umístila se na čtvrtém místě. V roce 2008 se také objevila v soutěži \"Reality Bites Black\".\n\nZískala vedlejší roli v pozdní show stanice Fox s názvem \"Red Eye with Greg Gutfeld\". V roce 2011 si zahrála v epizodě \"WTF with Marc Maron\".\n\nObjevila se v seriálech \"Studio 30 Rock\", \"Girls\" a \"Larry, kroť se\". V roce 2012 si zahrála ve třech filmech, v nezávislé komedii \"Cena peněz\" a v komediích \"Hledám přítele pro konec světa\" a \"Sleepwalk with me\". Dne 30. dubna 2013 měla premiéru její show \"Amyino plodné lůno\".\n\nV červenci 2015 bude mít premiéru film, pro který napsala scénář a sama si v něm zahrála, \"Vykolejená\".\n\nDne 11. dubna 2015 moderovala předávání cen MTV Movie Awards. V roce 2015 napsala scénář a zahrála si hlavní roli ve filmu \"Vykolejená\", za který získala nominace na ceny Writers Guild of America Award a Zlatý glóbus. V říjnu 2015 měl premiéru její speciál \"Amy Schumer: Živě z divadla Apollo\". Získal tři nominace na cenu Primetime Emmy.\n\nV roce 2016 vydala knihu \"The Girl with the Lower Back Tattoo\" a kniha se dva týdny držela na prvním místě seznamu bestsellerů magazínu The New York Times. Poprvé si zahrála na Broadwayi v komediální hře Steva Martina \"Meteor Shower\". V roce 2018 bude mít premiéru film \"Jsem božská\", ve kterém si zahrála hlavní roli.\n\nChodila s profesionálním wrestlerem Dolphem Zigglerem. Také byla ve vztahu s Anthonym Jeselnikem. V lednu 2016 oznámila, že chodí s designérem nabytku Benem Hanischem. V květnu 2017 se dvojice však rozešla.\n\nDne 13. února 2018 se v Malibu v Kalifornii provdala za šéfkuchaře Chrise Fischera.\n\n"}
{"id": "1098584", "url": "https://cs.wikipedia.org/wiki?curid=1098584", "title": "Ted Cruz", "text": "Ted Cruz\n\nRafael Edward „Ted“ Cruz (* 22. prosinec 1970 Calgary) je politik za Republikánskou stranu ve Spojených státech amerických, od 3. ledna 2013 senátor za stát Texas. Cruz byl jedním z nejúspěšnějších kandidátů za Republikánskou stranu v amerických prezidentských volbách v roce 2016.\n\nNarodil se v Calgary v Albertě v Kanadě. Jeho matkou byla Američanka irského a zčásti italského původu Eleanor Elisabeth Wilsonová Cruzová, která se narodila ve Wilmingtonu ve státě Delaware a vystudovala programování na Rice University v Texasu. Otcem Teda Cruze je Rafael Bienvenido Cruz, který se narodil roku 1939 na Kubě, kde se ve čtrnácti letech zapojil do Castrovy revoluce a v roce 1957 emigroval do Spojených států. Poté, co v roce 1961 získal diplom na Texaské univerzitě v Austinu, mu Spojené státy udělily politický azyl. Podnikal v ropném průmyslu. Z prvního manželství měl Rafael dvě dcery, Miriam Ceferinu (zemřela v roce 2011) a Roxanu Lourdes. Rodiče Teda Cruze se rozvedli v roce 1997.\n\nTed Cruz se v roce 2001 oženil s Heidi Nelsonovou (* 1972), úspěšnou investiční manažerkou z Kalifornie, s níž setkal během práce na prezidentské kampani George Bushe v roce 2000. Mají spolu dvě děti, Caroline (* 2008) a Catherine (* 2011).\n\nAbsolvoval střední školu v Houstonu, poté nastoupil na Princetonskou univerzitu, kde získal v roce 1992 titul bakaláře umění. Během studií se velmi úspěšně účastnil soutěžního debatování na celonárodní úrovni (v roce 1992 byl v rámci univerzitního klubu zvolen řečníkem roku) a velmi dobře se zapsal i u většiny svých profesorů, kteří si jej pamatují jako jednoho z nejlepších studentů. Následně studoval práva na Harvardově univerzitě, kde získal v roce 1995 titul doktora práv.\n\nNavázal prací asistenta, nejprve v roce 1995 u federálního odvolacího soudu v Richmondu, poté v roce 1996 u Nejvyššího soudu pod soudcem Williamem Rehnquistem. Pak pracoval v letech 1997–1998 jako právník v soukromé firmě.\n\nV roce 1999 se zapojil do politiky, podílel se na prezidentské kampani George W. Bushe jako právní poradce. Podílel se i na přípravě podkladů za Bushovu stranu, když o výsledku prezidentských voleb v roce 2000 musel rozhodovat soud. V letech 2003 až 2008 zastával v Texasu funkci zvanou Solicitor General, kterou zřídil úřad nejvyšší státního zástupce, aby dohlížela na odvolání týkající se státu. V roce 2013 se stal senátorem za stát Texas.\n\nNa svém účtu na Twitteru v roce 2014 oznámil kandidaturu na prezidenta Spojených států amerických ve volbách v roce 2016. Jakkoliv dosud vyhrál primárky v některých státech (kupř. ve svém domovském Texasu, dále v Iowě, na Aljašce, Oklahomě či v Maine), za hlavním soupeřem Donaldem Trumpem k počátku března 2016 zaostával.\n\nTed Cruz se ideologicky řadí k silně pravicovému křídlu Republikánské strany, hlavní jádro jeho voličů tak tvoří konzervativní protestanté obvykle z jižních států. Cruz se netají kritikou federální vlády ve Washingtonu (dlouhodobě např. podporuje zrušení federálního daňového úřadu), soustavně odmítá negativní vliv člověka na globální oteplování, ostře vystupuje proti potratům (jedinou výjimku pro něj představují matky ohrožené na životě).\n\nZásadně nesouhlasí s uzákoněním sňatků homosexuálních párů, přičemž je ale přesvědčen, podobně jako ve věci legalizace marihuany, že by o otázce potenciálního přijetí zákona umožňujícího sňatky osob stejného pohlaví měly rozhodovat jednotlivé státy, nikoliv federální vláda. Je pro zachování trestu smrti.\n\nCruz se vymezuje proti některým mezinárodním smlouvám a jako potenciální prezident by prosazoval jednostranná řešení světových krizí a silně konfrontační politiku podobnou politickému konceptu George Bushe (tzv. Bushova doktrína), která zahrnovala rozšíření globálních zájmů Spojených států v její úloze supervelmoci (svoji názorovou pozici sám označuje jako „někde mezi izolacionismem Randa Paula a aktivním intervencionismem Johna McCaina“). Delší dobu kritizuje sbližování Spojených států s Kubou – ve svém rozhovoru pro stanici Fox prohlásil, že uvolňování napětí s Castrovým režimem se ukáže jako velká chyba Obamovy zahraniční politiky. Cruzovým velkým politickým vzorem je Ronald Reagan.\n\nCruz patří k nejhlasitějším kritikům Obamovy politiky (byl např. jedním z klíčových politiků, jež se důrazně postavili proti Obamovu návrhu zdravotní reformy, tzv. Obamacare). Jeho ultrakonzervativním stanoviskům se dostává podpory např. od Sarah Palinové či Randa Paula, naopak kupř. John McCain, neúspěšný kandidát na prezidenta z roku 2008, se s Cruzovými radikálními názory neztotožňoval, podobně jako celá řada Cruzových republikánských kolegů ze Senátu.\n"}
{"id": "1098587", "url": "https://cs.wikipedia.org/wiki?curid=1098587", "title": "Krymská", "text": "Krymská\n\nKrymská je název ulice, kterou najdeme v několika českých a slovenských městech:\n\n\n"}
{"id": "1098589", "url": "https://cs.wikipedia.org/wiki?curid=1098589", "title": "Seznam naučných stezek v okrese Most", "text": "Seznam naučných stezek v okrese Most\n\nSeznam naučných stezek v okrese Most zahrnuje naučné stezky, které se nacházejí celé či alespoň svou částí na území okresu Most.\n\n"}
{"id": "1098592", "url": "https://cs.wikipedia.org/wiki?curid=1098592", "title": "František Čermák (kněz)", "text": "František Čermák (kněz)\n\nFrantišek Xaver Čermák (20. listopadu 1881 Jamné – 19. dubna 1974) byl český římskokatolický kněz, dlouholetý farář v Měříně, kanovník brněnské kapituly a papežský tajný komoří.\n\nVystudoval gymnázium v Havlíčkově Brodě a poté vstoupil do brněnského kněžského semináře. Dne 26. července 1904 přijal v Brně kněžské svěcení a následně působil jako kaplan postupně v Jinošově, Želetavě, Brtnici a od roku 1909 v Měříně, kde se v roce 1916 stal farářem. Byl činný v měřínském spořitelním a záloženském družstvu a v katolickém vzdělávacím spolu Budoucnost a roku 1920 se podílel na založení tamní jednoty Orla, jejíž se stal prvním starostou. Od roku 1940 byl rovněž děkanem měřínského děkanátu a od roku 1944 i arciknězem jihlavského arcikněžství. Dne 11. června 1949 jej papež Pius XII. jmenoval tajným komořím Jeho Svatosti. V roce 1949 se František Čermák stal kanovníkem Královské stoliční kapituly sv. Petra a Pavla v Brně, po několika letech však byl zbaven svého úřadu a přeložen do Veverských Knínic, kde bydlel na faře. Pohřben byl na měřínském hřbitově do hrobu svých rodičů.\n\n\n"}
{"id": "1098594", "url": "https://cs.wikipedia.org/wiki?curid=1098594", "title": "Dritëro Agolli", "text": "Dritëro Agolli\n\nDritëro Agolli (13. října 1931, Menkulas, okres Devoll – 3. února 2017, Tirana) byl albánský spisovatel a novinář.\n\nNavštěvoval střední školu v Gjirokastëru a studoval v 50. letech v Leningradě žurnalistiku. Od svého návratu do Albánie žije v hlavním městě Tirana. Zprvu pracoval pro noviny komunistické strany Zëri i Popullit. Své první básně publikoval v roce 1958.\n\nVe svých dílech – básních i próze – idealizoval socialistický systém. V letech 1973–1992 byl předsedou Svazu albánských spisovatelů.\n\nJeho básně jsou jemné a pro krásný jazyk čtené dodnes. V roce 1973 byl publikován jeho satirický román \"Shkëlqimi dhe rënia e shokut Zylo, který\" je zábavnou kritikou stranické byrokracie. \n\nZemřel na plicní chorobu v Tiraně 3. února 2017 ve věku 85 let.\n\n"}
{"id": "1098598", "url": "https://cs.wikipedia.org/wiki?curid=1098598", "title": "Přístav Shëngjin", "text": "Přístav Shëngjin\n\nPřístav Shëngjin, albánsky \"Porti i Shëngjinit\", je třetí nejmenší přístav v Albánii a jediný na sever od největšího přístavu Drač. Nachází ve stejnojmenném, přímořském městě Shëngjin v okrese Lezhë a je provozován přístavním úřadem Shëngjinu. Z pěti albánských přístavů je Shëngjin prostředním z hlediska hospodářského významu. V roce 2004 přijal náklad o hmotnosti 293 300 tun. Od roku 1990 se kapacita přístavu Shëngjin zvýšila pětinásobně. UN/LOCODE pro Shëngjin je ALSHG. Od roku 2010 do roku 2020 probíhá přestavba přístavu za spoluúčasti Světové banky.\n\nPřístav se zaměřuje na tři oblasti: rybaření, trajektové služby a nakládání a vykládání lodí, zejména ropných.\n"}
{"id": "1098605", "url": "https://cs.wikipedia.org/wiki?curid=1098605", "title": "Přírodní rezervace İsmayıllı", "text": "Přírodní rezervace İsmayıllı\n\nStátní přírodní rezervace İsmayıllı leží na jižních svazích Velkého Kavkazu v Ázerbájdžánu, okres İsmayıllı.\n\nVznikla 12. června 1981 s cílem zachovat přírodní komplex o rozloze 5,78 ha. Dělí se na dvě oblasti: hory (nadmořská výška 800–2250 m n. m.) zabírající 96,3 % z celkové plochy a roviny (nadmořská výška 600–650 m n. m.) zabírající 3,3 % z celkové plochy. 87 % rozlohy jsou lesy, 4 % subhorské louky. Roste zde dub, habr, buk, jasan, javor a další. Žije zde 40 druhů savců, 17 druhů plazů, 6 druhů obojživelníků, 4 druhy ryb a 104 druhů ptáků. Lze zde spatřit medvěda, kočku divokou nebo rysa.\n\nKabinet ministrů Ázerbájdžánské republiky 12. června 2003 v souladu s usnesením č. 115 rozšířil území rezervace na 167 km².\n"}
{"id": "1098607", "url": "https://cs.wikipedia.org/wiki?curid=1098607", "title": "Flavio Chigi", "text": "Flavio Chigi\n\nFlavio kardinál Chigi (10. května 1631, Siena – 13. září 1693, Řím) byl italský římskokatolický duchovní, biskup a kardinál.\n\nNarodil se 10. května 1631 v Sieně jako syn Maria Chigi a Berenice della Ciaia. Studoval filosofii a práva.\n\nDoprovázel svého strýce Fabia kardinála Chigiho v delegaci do Německa, aby zde vyjednal mír. Poté se vrátil zpět do Itálie. Získal doktorát \"utroque iuris\" (kanonické právo a civilní). Stal se apoštolským protonotářem. Dne 3. června 1656 byl jmenován guvernérem města Fermo a 1. prosince 1656 referendářem Tribunálu Apoštolské signatury spravedlnosti a milosti.\n\nDne 9. dubna 1657 jej papež Alexandr VII. jmenoval kardinálem a 23. dubna 1657 převzal kardinálský biret a titul Santa Maria del Popolo.\n\nDne 16. dubna 1657 se stal dozorcem pro všeobecné záležitosti Svatého stolce a 21. dubna stejného roku prefektem Kongregace pro zdravotnictví. Dále působil jako arcikněz Lateránské baziliky, knihovník Svaté Římské církve, prefekt Apoštolské signatury, prefekt kongregace pro Hranice církevního státu, camerlengo.\n\nDne 18. března 1686 se stal kardinálem-biskupem z Albana. Biskupské svěcení přijal 24. března 1686 z rukou kardinála Paluzza Paluzzi Altieri degli Albertoni a poté byl 19. října 1689 titul přesunut do Porto e Santa Rufina. Až do své smrti byl vice-děkanem Kolegia kardinálů kterým byl jmenován 19. října 1689.\n\nZemřel 13. září 1693 v Římě. Jeho tělo bylo vystaveno v bazilice Santa Maria del Popolo a poté pohřbeno v rodinné kapli této baziliky.\n\nByl synovcem papeže Alexandra VII., strýcem Antonia Feliceho kardinála Zondadariho a bratranec Sigismonda kardinála Chigiho.\n\n"}
{"id": "1098612", "url": "https://cs.wikipedia.org/wiki?curid=1098612", "title": "Nina Companeezová", "text": "Nina Companeezová\n\nNina Companeezová (\"Companeez\", * 26. srpna 1937 Boulogne-Billancourt – 9. dubna 2015 Paříž) byla francouzská scenáristka a režisérka. Byla dcerou ruského emigranta Jacquese Companeeze, který byl rovněž významným francouzským scenáristou.\n\nSpolupracovala zejména s Michelem Devillem.\n"}
{"id": "1098613", "url": "https://cs.wikipedia.org/wiki?curid=1098613", "title": "Jack Campbell", "text": "Jack Campbell\n\nJméno Jack Campbell nese více osob:\n\n"}
{"id": "1098621", "url": "https://cs.wikipedia.org/wiki?curid=1098621", "title": "Mezinárodní archivní rada", "text": "Mezinárodní archivní rada\n\nMezinárodní archivní rada (anglicky \"International Council on Archives\", ICA; francouzsky \"Conseil international des archives\") je mezinárodní nevládní organizace snažící se o podporu mezinárodní kooperace archivů a archivářů. Rada byla založena roku 1948 v Paříži Charlesem Samaranem (dohromady bylo 14 zakládajících členů), v roce 1978 měla již 110 členů a v roce 2015 již 1400 členů ze 199 zemí a regionů. V rámci rady se členové dělí na 5 typů členství (a–e) a poté na 13 regionálních větví. Na mezinárodní úrovni má úzke vazby na UNESCO a je součástí mezinárodního komitétu Modrý štít.\n\nRada pořádá každé čtyři roky mezinárodní kongres (poprvé v roce 1950), do roku 2011 potom výroční konference u kulatého stolu (CITRA, Conférence internationale de la Table ronde des Archives).\n\nMezi známé projekty rady patří Všeobecný mezinárodní standard pro archivní popis, (General International Standard Archival Descriptio, tedy ISAD(G)), případně standard pro archivní autoritní záznamy International Standard Archival Authority Record (ISAAR).\n\nMezinárodní archivní rada se dělí na 13 regionálních uskupení\n"}
{"id": "1098626", "url": "https://cs.wikipedia.org/wiki?curid=1098626", "title": "Skarifikace (rozcestník)", "text": "Skarifikace (rozcestník)\n\nVýraz skarifikace má více významů:\n\n"}
{"id": "1098631", "url": "https://cs.wikipedia.org/wiki?curid=1098631", "title": "Tor (skalní tvar)", "text": "Tor (skalní tvar)\n\nTor (z angl.) je obvykle definován jako izolovaná skála čnící výrazně na všech stranách z okolního terénu. Jako tory byly poprvé vědecky popsány žulové skalní tvary, vyskytující se v oblasti Dartmooru v hrabství Devon v jihozápadní Anglii.\n\nJako tory jsou označovány relikty původní prehistorické roviny (paroviny či peneplénu), vytvořené dlouhodobým procesem erozně-denudačního zvětrávání. Vznik torů je zpravidla vysvětlován dvěma fázemi procesu zvětrávání a odnosu hornin. V první fázi (pravděpodobně v neogénu) byl povrch horniny rozrušen intenzívním chemickým zvětráváním. Ve druhé etapě – na konci třetihor a v průběhu čtvrtohor – došlo k postupnému odnosu zvětralin a odkrytí oblých skalních výchozů, tvořených odolnější horninou. Většina těchto skal byla do současné podoby ještě dotvořena mrazovým zvětráváním v období pleistocénu.\n\nTory coby izolované skály o výšce několika metrů, vzácněji i několika desítek metrů, se vyskytují zejména ve vysočinách, a to převážně v granitoidech. Vzácnější je jejich výskyt v krystalických břidlicích a sedimentech.\n\nVýskyt torů byl zaznamenán v nejrůznějších oblastech světa: na americkém kontinentě, v Africe, Asii i Austrálii. V Evropě je známá především oblast britského národního parku Dartmoor, na jejímž území zhruba 160 vrcholů v nadmořské výšce kolem 400–600 metrů má ve svém názvu výraz \"tor\". O popularitě zdejších torů svědčí i skutečnost, že se zde každoročně v květnu mezi jednotlivým skalními vrcholy pořádají dálkové pochody pod názvem \"Ten Tors Challenge\". Neméně známý je i vrchol \"Glastonbury Tor \"boblíž města Glastonbury v anglickém hrabství Somerset, spojovaný s historií raného křesťanství i s předkřesťanskou mytologií. Z kontinentální Evropy mezi nejznámější patří pískovcové skály Externsteine v Teutoburském lese v někdejším Svobodném státě Lippe (německá spolková země Severní Porýní - Vestfálsko), opředené rovněž bohatou historií a mytologií.\n\nV České republice se dokonale vyvinuté izolované skály typu torů vyskytují ve vrcholových oblastech hercynských pohoří, tvořených žulami. Ukázkami torů z hlavního hřebene Krkonoš jsou Dívčí kameny, Mužské kameny, Harrachovy kameny, Svinské kameny, Tvarožník, v polské části Krkonoš pak Polední kameny a Pielgrzymy. Podobně bohaté zastoupení torů je i v oblasti Jizerských hor - např. Ořešník, Paličník, Frýdlantské cimbuří, Pytlácké kameny i skály na vrcholu Jizery. S tory se lze setkat i na Šumavě, v Javořické vrchovině či v západočeské Rakovnické pahorkatině. Také v pískovcích české křídy se vyskytují skalní tvary typu torů - za všechny lze jmenovat např. Popovu skálu (565 m n. m.) ve východním výběžku Lužických hor, asi 4 km jihozápadně od města Hrádek nad Nisou.\n\nV tomto článku byly použity údaje z článků \"Tor (rock formation)\", \"Glastonbury Tor\", \"Dartmoor\" a \"Ten Tors\" na anglické Wikipedii, dále údaje z článku \"Externsteine\" na německé Wikipedii\n\n\n\n"}
{"id": "1098636", "url": "https://cs.wikipedia.org/wiki?curid=1098636", "title": "Skarifikace (zahradnictví)", "text": "Skarifikace (zahradnictví)\n\nSkarifikace je postup, který vede k urychlení klíčení semen. Je prováděn poškozením plodu nebo obalu semene, aby se usnadnilo pronikání vody a plynů k semeni a došlo k urychlení klíčení. \n\nObal semene je poškozován propíchnutím, obroušením pískem, prořezáním obalu nebo chemicky naleptáním v koncentrovaných kyselinách. Ošetření musí být provedeno velmi pečlivě, aby nedošlo k poškození zárodku. Skarifikace je prováděna s cílem urychlit klíčení semen nebo zlepšit pravidelnost vzcházení semen například u ořešáku, habru nebo tisu, ale i některých druhů zelenin.\n\nPůvodní osivo před skarifikací má pouze omezenou klíčivost s ohledem na vlastnosti obalu. Tlustý nebo pevný obal, příp. obal obsahující inhibitory (např u skalníku), zabraňuje nebo omezuje klíčení semen a zpomaluje dýchání semen omezením přístupu kyslíku do tkání. Klíčení semen je v přirozených podmínkách možné po alespoň částečném rozložení pláště půdními mikroorganismy nebo v žaludcích vyšších organismů.\n\n"}
{"id": "1098638", "url": "https://cs.wikipedia.org/wiki?curid=1098638", "title": "Paris 2030", "text": "Paris 2030\n\nParis 2030 je název výzkumného programu, založeného v roce 2004 městem Paříží. Jeho náplň byla upřesněna v roce 2011. Program každoročně financuje vybrané projekty s realizací v horizontu roku 2030. Program je otevřen výzkumníkům, jichž práce přispívají k rozšíření znalostí o Paříži a pomáhají tak nastínit vývoj metropole v následujících letech. Město od těchto projektů a studií očekává výzkumné analýzy, které srovnávají a vysvětlují sociální rozmanitost města, jeho architektonický, ekonomický, turistický, politický či kulturní vývoj, jeho biodiverzitu, dějiny a jeho proměny. Do roku 2015 tak bylo financováno přes 60 výzkumných projektů vztahujících se k rozvoji města v budoucnu.\n\n\n"}
{"id": "1098641", "url": "https://cs.wikipedia.org/wiki?curid=1098641", "title": "František Barát", "text": "František Barát\n\nFrantišek Barát (* 25. července 1950) je bývalý český fotbalista, záložník a fotbalový trenér.\n\nNa vojně hrál za VTJ Žatec. V československé lize hrál za Bohemians Praha a Škodu Plzeň. V československé lize dal 4 góly. V Poháru UEFA nastoupil v 1 utkání. Do Bohemians přišel z Ústí nad Labem.\n\n\n\n"}
{"id": "1098643", "url": "https://cs.wikipedia.org/wiki?curid=1098643", "title": "Ničení kulturního dědictví Islámským státem", "text": "Ničení kulturního dědictví Islámským státem\n\nNičení kulturního dědictví provádí islámská teroristická organizace Islámský stát (ISIL) od roku 2014 v Iráku, Sýrii a Libyi. Cílem této plánovité likvidace jsou různá sakrální místa (zvláště na mešity a svatyně v Mosulu) a starověké historické památky. Islámský stát v období od června 2014 do února 2015 vyraboval a zničil nejméně 28 historických budov v Iráku. Z některých budov byly vyrabovány cenné prvky za účelem jejich prodeje a financování aktivit Islámského státu. Islámský stát vyčlenil pro účel odstraňování památek zvláštní oddíly zvané \"Kataib Tasvijja\". Ředitelka organizace UNESCO Irina Bokovová označila tuto činnost Islámského státu jako „formu kulturní čistky“. \n\nAčkoliv Libye, Sýrie a Irák v letech 1957, 1958 a 1967 podepsaly Haagskou úmluvu o ochraně kulturních památek během ozbrojeného konfliktu, dodržování této smlouvy nebylo nijak vymáháno.\n"}
