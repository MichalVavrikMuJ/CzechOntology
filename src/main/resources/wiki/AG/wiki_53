{"id": "1064198", "url": "https://cs.wikipedia.org/wiki?curid=1064198", "title": "Křivoklad", "text": "Křivoklad\n\nKřivoklad je historická próza Karla Hynka Máchy, která vycházela časopisecky v Květech českých od 20. února do 27. března 1834.\n\n\"Křivoklad\" je jedinou dokončenou částí zamýšleného cyklu historických próz Kat. Ten mělo tvořit několik povídek pojmenovaných po českých hradech, jak uvádí sám autor v Doslovu ke Křivokladu (Květy české 1834): \"„Dovolte pánové! Já spisovatele ‚Křivokladu‘ znám, i mohu vám říci, co v dosloví stojí. Že povídka ta zcela ukončena není, připouštím – ačkoli celý smysl svůj a ideu hlavní rozvedenou má – neboť povídka ta jest jen výjimek z větší práce, kteráž sestávající ze čtyř neb pěti povídek, po hradech, na kterýchžto se děj koná, svůj název beroucích, teprve celý román pod názvem ‚Kat‘ v sobě uzavírá.“\"\n\nNázvy povídek blíže specifikuje Karel Sabina ve svém Úvodu povahopisném (1845), kde uvádí tyto: Křivoklad, Valdek, Vyšehrad a Karlův tejn, přičemž k posledním třem jmenovaným se dochovaly pouze náčrty, plány a fragmenty, např. raný Valdek, jemuž předcházel zlomek Viasil Viasilovič (asi 1831).\n\nJedná se o první Máchovu tištěnou prózu. Podle Karla Sabiny tento text vzbudil všeobecnou pozornost a Mácha za něj byl uznáván.\n\nÓ králi! – Dobrou noc!\n\nKarel Hynek Mácha vycházel z četby historických románů Waltera Scotta a Victora Huga, Ossianových básní (1765) Jamese Macphersona. Byl ovlivněn také anglickým gotickým románem. Z českých autorů jej inspiroval Josef Linda svou Září nad pohanstvem (1818), ale také Václav Kliment Klicpera a jeho Točník (1826). Vyobrazení vztahu krále a kata, stejně jako charakteristiku Václava IV. čerpal Mácha z Hájkovy Kroniky české. Pověsti o lidovém králi doprovázeném „kmotrem“ katem Mácha četl ve Scottově románu Quentin Durward (1823), jak uvádí ve svém Zápisníku.\n\nNámětem Křivokladu je národní historie – zajetí krále Václava IV., jeho věznění na Křivoklátě a následný útěk na Vyšehrad. Dějištěm jsou tedy dva významné hrady a cesty mezi nimi. Na začátku povídky je naznačena situace v království, je zmíněno, proč došlo k zajetí Václava. Politické pozadí však není dále popisováno. Křivoklát je vyobrazován jako vězení, první, co z něj přijíždějící spatří je z mlhy se čnící věž lidomorna. Král je vězněn na svém vlastním hradě pouze s katem. Kat je levobočkem posledního přemyslovského krále Václava III. (jak se dozvídáme z poslední kapitoly), čímž je stavěn do pozice rivala krále Václava IV., jakožto jeho konkurent v hypotetickém boji o trůn. Děj odehrávající se na Vyšehradě je symbolicky situován do síně předků, kde se nachází trůn, erby, sochy Přemyslovců a válečné korouhve, což tvoří kontrast ke katově půlnoční zpovědi Janu Husovi. Velkého významu nabývá barevná symbolika, červená barva odkazuje k ohni, krvi, katovi. Byť se jedná o historickou prózu čerpající svůj námět ze středověku, hlavní hrdinové jsou líčeni v romantických konotacích, vyznačují se vášnivostí, touhou, smutkem a nelibostí ke svému osudu. Tyto pohnutky se zračí v jejich gestech, šklebech, „skřípání“ zubů. Mácha tematizuje individualitu osobnosti, rozporuplné jednání a antitetičnost hlavních protagonistů \"„Králi kate! Kate králi!“\". Subjektivizuje historickou látku otázkou, do jaké míry život jednotlivce ovlivňují dějinné události a do jaké míry dějinné události ovlivňují pohnutky individualit. Povídka je dynamická, Mácha užívá dialogů i monologů.\n\nKrál – Mácha vystupuje z tradice zobrazování Václava IV. jakožto opilce, prostopášného líného panovníka nic nedbajícího na blaho státu. Král je většinou zobrazován v okamžiku, kdy vyhlíží z okna, popisem tohoto stavu je celá povídka uzavřena: „Král Václav s naplněnou číší v ruce hleděl v krvavý dvůr z vysokých oken bytu svého.“ Tuto ikonografickou podobu zobrazování Václava IV. Mácha přejal z hagiografických textů o Janu Nepomuckém, zároveň postavu přizpůsobil vlastnímu pojetí romantického hrdiny.\n\nKat – Popisován jako „hrůzná“ postava, „plamenné oči“, černé vousy, „červený plášť“, „široký meč“. Spojován s motivem smíchu a šklebu. Levoboček, syn posledního přemyslovského krále Václava III., v podstatě králův souputník v boji o trůn. K tomu ale nedochází, neboť kat plní příkazy Václava IV., čímž likviduje své případné spojence. Kvůli popření vlastní identity kat nenachází klid a zpovídá se u Jana Husa.\n\nKrál s katem jsou tematizováni jako velmi blízcí a stejní, ale zároveň nesmírně vzdálení a rozdílní, na tomto protikladu je text vystavěn. Oba se cítí společensky vyloučeni, avšak každý z opačné příčiny.\n\"„Oba sice stejně hluboko myslili, oběma sice jedna a jediná smutnosti a truchlivosti, jakož i touhy jim samým neurčité byla příčina, přece však různými myšlenkami jejich dříve a dlouho bloudily stezkami, než u jednoho stanuly cíle. V mnohém však ohledu zcela od sebe se lišili. – Tak u příkladu král Václav ničím považoval královskou svoji hodnost, ano on se takořka štítil důstojnosti své, maje ji za příčinu jednání a činů svých a odtud vyplívající nespokojenosti; pročež i sám časem hleděl se zprostiti a zbaviti povýšenosti své, ačkoli nikdo jiný vznešenost jeho ani dost málo uraziti nesměl se opovážit, neb tenkráte vztek jeho nejvyššího dosáhl stupně: co zatím naproti němu kat se podobal, jako by hluboko kleslý toužil z nehodných jeho okoličností vytonouti navrch, k žádné vyvýšenosti; a jakkoli ohavným život jeho zprzněn byl činy, přece časem, jako by navrácený někdejším mladosti své byl dnům, myšlení a jednán jeho vážnosti a vznešenosti do sebe, ač vynucený mělo ráz, co Václav k podlému a sebe nehodnému jednání z prv udaných příčin se nutil, …“\"\n\nJan Hus – Postava vystupující až v závěrečné části povídky, kde je představena jako někdejší katův učitel. Byť se kat Husovi zpovídá a žádá ho o radu, nenachází u něj klid, neboť Jan Hus katovi nedává žádnou naději v jeho soužení a tvrdí, že již není možné obnovit zašlou slávu Přemyslovců. Husovi není dán další prostor, veškerá jeho promluva je spojena s katem.\n\nMilada – Katova milenka „hradní trpitelka“, nevinně zapletena do osidel lásky, pomsty. Neteř hradního pána, který zajal krále. Kat na králův rozkaz popravil jejího otce, zároveň je ale otcem jejího dítěte. Milada zpívá při doprovodu na harfu vězňům o přemyslovských králích, to kata (kvůli jeho původu) naplňuje smutkem. Nakonec pomáhá katu a králi utéct, za což je potrestána a král s katem při cestě za pomstou věznitelům přicházejí zrovna na její pohřeb.\n\nHonza Nebojímse – Člen družiny doprovázející krále do jeho zajetí, cestou spadl z koně do rokle a byl považován za mrtvého. Nehodu přežil, zato následující setkání s katem a králem ne, neboť byl zabit a hozen do potoka. Král a kat se s Honzou Nebojímse potkávají potřetí, a to když té samé noci plují na loďce k Vyšehradu a vidí Honzu pod vodou; Vltava mu hučí pohřební píseň, hvězdy se odrážejí na hladině (odkaz na Jana Nepomuckého a svatojánský kult).\n\nEr-forma. Užívá nesyžetových vsuvek, doprovodných a předběžných vysvětlení.\n\nPovídka obsahuje šest kapitol, které spolu tematicky souvisejí. 1. a 4. kapitola – cesta na Křivoklát a útěk z Křivoklátu/domnělá a skutečná smrt Honzy Nebojímse. 2. a 5. kapitola Miladin příjezd na Křivoklát/její pohřeb, v obou kapitolách přijíždí na Křivoklát král i kat. 3. a 6. kapitola – ve třetí se hlavní protagonisté vyznávají ze vzájemné podobnosti, v šesté kat přiznává příbuzenství s Přemyslovci.\nPromyšlená textová struktura, všechny kapitoly začínají jitrem, poslední kapitola jitrem končí. Text je vystavěn na protikladném dualismu kat vs. král.\nPointa je postupně odhalována.\n\n"}
{"id": "1064201", "url": "https://cs.wikipedia.org/wiki?curid=1064201", "title": "Miroslav Javůrek", "text": "Miroslav Javůrek\n\nMiroslav Javůrek (* 29. listopadu 1979 Kadaň) je český malíř a sochař.\nJe absolventem ateliéru klasických malířských technik profesora Zdeňka Berana na pražské AVU. Zaujal svým stylem již v prvním ročníku, kde maloval sérii obrazů Bridge Watchers a během studia pak vytvořil rozsáhlé malířské cykly Berghof, Shadow Warriors a Louchov. Jeho diplomová práce Raum project (2009), byla tvořena ze 4 metry dlouhého temnosvitového obrazu, série 7 menších obrazů interierů betonového skeletu a 17segmentovou kompozitovou serii obkladů, kterými interiér původního betonového skeletu přetvářel do minimalistické formy ovlivněné architektem Adolfem Loosem a jeho koncepcí – raumplan. Celá série byla následně vystavena na expozici Diplomanti AVU 2009 ve dvoraně Veletržního paláce Národní galerie v Praze.\n\nMiroslav Javůrek malbu pojímá sice klasickou formou pokud jde o výstavbu obrazu, ale jeho plátna jsou veskrze strukturální malbou a jeho rukopis se pohybuje někde na pomezí pastózního stylu Tiziana či Rembrandta a strukturální abstrakcí 60. let u nás (informel).\n\nMiroslav Javůrek působí v Praze. S jeho díly se je možno setkat nejen zde, ale i v zahraničí. Mimo volnou tvorbu na plátně se věnuje i nástěnné malbě.\n\n"}
{"id": "1064203", "url": "https://cs.wikipedia.org/wiki?curid=1064203", "title": "Hawaii (film)", "text": "Hawaii (film)\n\nHawaii (tj. \"Havaj\") je argentinský hraný film z roku 2013, který režíroval Marco Berger podle vlastního scénáře. Film popisuje vztah dvou mužů z odlišných sociálních vrstev, kteří si nejsou jisti citem toho druhého. Snímek měl světovou premiéru na Mezinárodním festivalu nezávislých filmů v Buenos Aires 13. dubna 2013.\n\nStudent Martín je sirotek a po smrti své babičky se vrací k tetě do rodného města. Zde zjistí, že teta se odstěhovala a sousedé nevědí kam. Přespává proto v opuštěném domě a nechává se najímat na krátkodobé brigády. Seznámí se takto s Eugeniem, který mu nabídne práci při opravě domu jeho tety a strýce. Také mu nabídne přespání v domě. Posléze zjistí, že se znají již z dětství. Během společné práce se mezi nimi vytváří vzájemná přitažlivost. Ani jeden si ale není u toho druhého jistý, zdali je gay, a proto se jen vzájemně pozorují a čekají, jestli ten druhý udělá první krok.\n"}
{"id": "1064204", "url": "https://cs.wikipedia.org/wiki?curid=1064204", "title": "Werner Liebrich", "text": "Werner Liebrich\n\nWerner Liebrich (18. leden 1927, Kaiserslautern – 20. březen 1995, Kaiserslautern) byl německý fotbalista, který reprezentoval Německou spolkovou republiku. Nastupoval především na postu obránce.\n\nS německou reprezentací se stal mistrem světa roku 1954, na vítězném šampionátu odehrál čtyři ze šesti utkání. V národním týmu působil v letech 1951–1956, za tu dobu v něm odehrál 16 zápasů.\n\nCelou svou kariéru (1943–1962) strávil v klubu 1. FC Kaiserslautern. Dvakrát s ním vyhrál německé mistrovství (1951, 1953).\n\n"}
{"id": "1064207", "url": "https://cs.wikipedia.org/wiki?curid=1064207", "title": "Krumau am Kamp", "text": "Krumau am Kamp\n\nKrumau am Kamp (česky \"Krumau nad Kampem\" vzácně \"Krumlov nad Kampem\") je obec v rakouské spolkové zemi Dolní Rakousy v okresu Kremže-venkov.\n\nNázev hradu a města Krumau pochází ze starogermánského výrazu pro \"křivý luh\" – \"Krumme Aue\", přičemž \"krumme\" je obdobou keltského výrazu, který dal za vznik názvu pro celou řeku Kamp, nad níž se hrad rozkládá. Zcela obdobnou toponymickou etymologii shledáváme v případě názvu města Český Krumlov. V němčině jsou názvy těchto dvou měst v běžném užívání shodné a odlišují se přídomkem Krumlov \"nad Kampem\" a Krumlov \"nad Vltavou\".\n\nObec Krumau se dlouhodobě potýká s poklesem obyvatelstva. V roce 1971 čítal počet obyvatel 1041 osob, avšak již o deset let později klesl celkový počet o 14 %. K roku 2014 žilo v obci 772 stálých obyvatel.\nPoblíž obce stojí na skalnatém ostrohu nad řekou Kamp stejnojmenný hrad Krumau. První zmínka o něm pochází z roku 1172. Od roku 1261 na hradě pobývala česká královna Markéta Babenberská poté, co ji ode dvora vypudil její manžel Přemysl Otakar II. V roce 1266 na hradě zemřela.\n\nHrad byl několikrát zpustošen, nejvíce však v roce 1619. V roce 1668 byl opraven, avšak od 18. století postupně chátral a upadal.\n\nNovodobá rekonstrukce započala v roce 1959 a pokračuje dodnes. Hrad je v současnosti v soukromém vlastnictví, nicméně v letní sezóně je částečně přístupný veřejnosti.\n\n"}
{"id": "1064208", "url": "https://cs.wikipedia.org/wiki?curid=1064208", "title": "Litýš (České středohoří)", "text": "Litýš (České středohoří)\n\nLitýš (486 m n. m. je vrch v okrese Litoměřice Ústeckého kraje. Leží asi 1 km jihovýchodně od Dolního Týnce a 2,5 km severně od Soběnic na jejich katastrálním území.\n\nJe to trachytový kužel se strmými svahy o sklonu 20–35° se skalkami a mrazovými sruby, u kterých lze pozorovat deskovou odlučnost horniny a suťové akumulace. Vrch je porostlý smíšeným lesem se smrkem a dubem. Na vrcholu se nacházejí zříceniny hradu Litýš přístupného odbočkou z červeně značené turistické trasy z Třebušína do Úštěka.\n\nGeomorfologicky vrch náleží do celku České středohoří, podcelku Verneřické středohoří a okrsku Litoměřické středohoří, dříve Třebušínské středohoří.\n"}
{"id": "1064210", "url": "https://cs.wikipedia.org/wiki?curid=1064210", "title": "Claudia Pollová", "text": "Claudia Pollová\n\nClaudia Pollová, nepřechýleně Claudia Poll (21. prosince 1972, Managua, Nikaragua) je bývalá kostarická plavkyně. Na Letních olympijských hrách 1996 v Atlantě získala zlatou medaili v závodě na 200 metrů volným způsobem. Je též mistryní světa na stejné trati z roku 1998.\n\nJejí starší sestra Silvia Pollová též reprezentovala v plavání Kostariku na olympijských hrách a na LOH 1988 v Soulu získala stříbrnou medaili.\n\n"}
{"id": "1064216", "url": "https://cs.wikipedia.org/wiki?curid=1064216", "title": "V-3", "text": "V-3\n\nV-3 (německy: \"Vergeltungswaffe 3\", zbraň odplaty 3), krycí název \"Hochdruckpumpe\" (vysokotlaká pumpa), bylo německé dalekonosné dělo s délkou hlavně 127 metrů, které bylo vyvinuto během druhé světové války. Jeho ráže byla 150 mm.\n\nV roce 1918 připravovala francouzská armáda plány na vývoj a výrobu dalekonosného vícekomorového děla v reakci na německé Pařížské dělo. Tato zbraň postavená zbrojařským podnikem Friedrich Krupp AG, mohla ostřelovat Paříž z německé frontové linie vzdálené 125 km. Nicméně francouzská iniciativa nedosáhla ani fáze prototypu, když vývoj přerušil konec 1. světové války. Plány na vícekomorové dělo byly archivovány.\n\nO dvacet let později, když se Francie v červnu 1940 zhroutila, němečtí vojáci získali plány tohoto dalekonosného děla. V roce 1942 tento patent přitáhl pozornost Augusta Cönderse, vývojáře zbrojařského podniku Röchling Stahlwerke AG se sídlem ve Wetzlaru v Německu. Nejprve postavil pokusný prototyp 20mm děla s využitím snadno dostupného strojního vybavení ve Wetzlaru, kde se vyráběly hlavně tohoto kalibru pro protiletadlové kanony 20mm Flak 38. První výsledky byly povzbudivé. Cönders postavil pokusnou plnou ráži na polygonu Hilersleben, poblíž Magdeburgu. Ale do konce roku 1943 se setkával s vážnými problémy, jak realizovat základní princip postupného elektrického odpalování náloží v hlavni dalekonosného děla nebo s vhodným tvarem nábojnic. I když vše fungovalo jak mělo, úsťová rychlost byla jen něco okolo 1000 m/s, což bylo o jednu třetinu méně nežli bylo potřeba k dosažení potřebného dostřelu. Zkoušky v bojové velikosti (délka hlavně 150 m) se konaly 20. května až 4. června 1944 v Baltském moři na ostrově Wolin u Misdroy a na ostrově Usedom u Peenemünde. Při testech bylo dosaženo dostřelu 88 km a 93 km. Při dalších testech na ostrově Wolin došlo k vydutí hlavně a střelby musely být zastaveny.\n\nBunkr s palebnými postaveními V-3 se nachází západně od vesnice Landrethun-le-Nord mezi městem Boulogne-sur-Mer a Calais, 8 km od pobřeží Lamanšského průlivu. Odtud měl být ostřelován Londýn během druhé světové války. Vzdálenost palebného stanoviště vzdušnou čarou je 160 km, což byl předpokládaný dolet granátu. Podle plánu měla být v Mimoyecques vybudována dvě podzemní stanoviště, každé pro pět baterií o pěti hlavních. V hloubce 30 metrů pod zemí byl vybetonován systém chodeb. Hlavní štolou vedly koleje, které navazovaly na železniční trať. Hlavně ležely zabetonovány ve štolách, jež byly proraženy šikmo celým kopcem v úhlu náměru, stanoveného pro dráhu střel. Ústí hlavní kryla železobetonová deska o tloušťce pět a půl metru s průzory pro každou hlaveň. Z důvodu přísného utajení prováděla veškeré práce Todtova organizace s vybranými německými specialisty a nebylo pro ně využito vězňů ani zahraničních dělníků. Dva na sobě nezávislé zdroje zajišťovaly přívod elektrického proudu o výkonu 5000 kW.\n\nBritský letecký průzkum poměrně brzy zjistil podezřelou činnost, ovšem vyhodnocení průzkumných snímků nenaznačovalo nic nebezpečného. Rozhodnutí o bombardování padlo až poté, co francouzské hnutí odporu ohlásilo spojenecké rozvědce, že si všimli nezvykle velkého odběru elektrické energie v Mimoyecques. V listopadu 1943 bombardovala palebná stanoviště devátá americká letecká armáda. Výstavba, která byla dokončena v té době z poloviny, musela být na čas přerušena. Čtyři měsíce před dokončením došlo k vylodění prvních spojeneckých jednotek ve Francii a Hitler přikázal zajistit zvláštní obranu prostoru Mimoyecques. Během invaze se britské jednotky dozvěděly od francouzského hnutí odporu, že „v Mimoyecques postavili Němci podzemní šachtu nevídaných rozměrů, odolnou proti nejtěžším bombám“. Zpráva putovala do Londýna a hlavní štáb invazních vojsk SHAEF byl požádán o zásah. V rámci operace Afrodita vzlétly 12. srpna 1944 k akci dva bombardéry PB4Y-1 Liberator, oba zbavené veškeré zátěže a naložené téměř 10 000 kg výbušnin (9600 kg Torpexu a 272 kg TNT). První bombardér, po opuštění posádkou, byl naveden radiem na cíl, větší škody ovšem nezpůsobil. Druhý letoun, pilotovaný Josephem P. Kennedym Jr. - starším bratrem budoucího amerického prezidenta Johna F. Kennedyho ještě nad Anglií explodoval. Důvodem byla pravděpodobně předčasná iniciace nálože způsobená nedostatečnou izolací její roznětky od elektromagnetického vyzařování systému dálkového ovládání,ačkoliv některé prameny uvádějí, že stroj zasáhla zbloudilá střela.\nKomplex byl již 6. července 1944 cílem náletu Lancasterů 617. peruti RAF, pod velením Wg/Cdr Leonarda Cheshira, který poškodil podzemní galerie svržením seizmických pum Tallboy, a 4. srpna proběhl neúspěšný pokus o útok dálkově řízeným letounem BQ-7 USAAF, který explodoval ještě nad Anglií, krátce poté co jej opustila jeho posádka.\n\nMimoyecques bylo obsazeno 5. září 1944 postupujícími jednotkami Kanadské armády.\n\n"}
{"id": "1064221", "url": "https://cs.wikipedia.org/wiki?curid=1064221", "title": "Hvězdovka trojitá", "text": "Hvězdovka trojitá\n\nHvězdovka trojitá (\"Geastrum triplex\") je saprotrofní břichatkovitá houba z čeledi hvězdovkovitých. Patří k nejmohutnějším českým hvězdovkám, které mohou dorůstat až do rozměrů přesahujících 10 centimetrů. Vyskytuje se na zastíněných lokalitách bohatých humusem.\n\n\n\nPlodnice v mládí cibulovité, v dospělosti se vnější okrovka (exoperidie) rozevírá ve 4-7 cípů (ramen) a dosahuje 50 až 130 milimetrů šířky. Středová část ramen se obvykle vylamuje a vytváří límec kolem centrální plodné části - endoperidie. Ta je kulovitá nebo trochu zploštělá, 20-40 milimetrů široká, zbarvená je šedobéžově až okrově hnědě a k exoperidii přisedá bez krčku. Ústí je kuželovité, ohraničené. \n\nVýtrusy jsou kulovité, dosahují 4,5 - 5,5 μm a povrch mají krytý 0,5 μm vysokými bradavkami.\n\nHvězdovka trojitá roste ve skupinách, spíše v teplejších oblastech především pod listnatými stromy (dub, jasan, buk, habr, javor, lípa), vzácněji i pod jehličnany (staré smrky), kde bývá doprovázena mařinkou vonnou a kopytníkem evropským. Vyskytuje se v lesích roklích, v prohlubních kolem pařezů, někdy i v dutých stromech nebo přímo na tlejícím dřevě. Objevuje se i na synantropních stanovištích jako starých zahradách, starých parcích bohatých humusem, na rumištích. Preferuje zastíněná místa se silnou vrstvou humusu, preferuje vápenité nebo jiné alkalické podloží.\n\nJe známá z Evropy (včetně Velké Británie) a dále ze Severní a Jižní Ameriky, Asie (Indie) a Austrálie (včetně Tasmánie a Nového Zélandu).\n\nV rámci chráněných území České republiky byly publikovány nálezy hvězdovky trojité mimo jiné z následujících lokalit:\n\nRozměrné plodnice, stanoviště (stinné lokality se silnou vrstvou humusu) a typický límec oddělující vnitřní okrovku a ramena činí z hvězdovky trojité prakticky nezaměnitelný druh. Z větších hvězdovek na podobných stanovištích mohou růst následující druhy:\nPrvní doložený nález z oblasti České republiky objevil český mykolog Albert Pilát roku 1933 mezi v mykologickém herbáři Národního muzea v Praze mezi neurčenými položkami sbíranými E. Bayerem v okolí Chotěboře. Tento nález nebyl datovaný. Protože za celou první třetinu 20. století nebyl z Čech známý žádný jiný nález, považoval tuto houbu Albert Pilát za „dosti vzácnou“. Václav Jan Staněk uvádí, že do poloviny 20. století byla považována za velmi vzácnou a teprve v průběhu 50. let došlo k objevení většího počtu stabilních lokalit. V současnosti není považována za vzácnou, spíš roztroušeně se vyskytující či nehojnou.\n\n\n"}
{"id": "1064228", "url": "https://cs.wikipedia.org/wiki?curid=1064228", "title": "Vasilij Ippolitov", "text": "Vasilij Ippolitov\n\nVasilij Afanasjevič Ippolitov ( ; 12. ledna 1892 – 1957) byl ruský a sovětský rychlobruslař a cyklista.\n\nPrvních velkých mezinárodních rychlobruslařských závodů se zúčastnil v roce 1912, kdy skončil na sedmém místě na evropském i světovém šampionátu. Již v následující sezóně si z těchto soutěží přivezl cenné kovy – Mistrovství Evropy vyhrál a na Mistrovství světa byl druhý. V posledním předválečném roce vybojoval stříbrné medaile na ME i MS. V letech 1918 (druhé místo) a 1922 (třetí místo) se zúčastnil ruských rychlobruslařských šampionátů, poslední start absolvoval roku 1923, kdy vyhrál sovětské mistrovství. Celkem čtyř závodů se následně zúčastnil ještě v letech 1936 a 1946.\n\nVěnoval se také cyklistice a v roce 1923 vyhrál sovětský šampionát.\n"}
{"id": "1064236", "url": "https://cs.wikipedia.org/wiki?curid=1064236", "title": "Gratias Agit", "text": "Gratias Agit\n\nGratias Agit (dříve \"Cena Jana Masaryka Gratias agit\") je ocenění udělované od roku 1997 ministrem zahraničních věcí České republiky za šíření dobrého jména České republiky v zahraničí. Je určeno pro osobnosti a organizace za příkladné aktivity v nevládní sféře. Vyznamenaní získávají křišťálový globus navržený akademickým malířem Zdeňkem Petrem. Slavnostní předávání probíhá každoročně zpravidla počátkem června ve Velkém sále Černínského paláce. V letech 1997–2019 cenu obdrželo 336 osobností a organizací. \n\n"}
{"id": "1064239", "url": "https://cs.wikipedia.org/wiki?curid=1064239", "title": "Nikolaj Strunnikov", "text": "Nikolaj Strunnikov\n\nNikolaj Vasiljevič Strunnikov ( ; 4. prosince/16. prosince 1886 Sknjatino – 12. ledna 1940 Moskva, Ruská SFSR) byl ruský rychlobruslař a cyklista.\n\nNa ruských rychlobruslařských šampionátech startoval od roku 1906, přičemž v letech 1908, 1909 a 1910 národní mistrovství vyhrál. Prvních mezinárodních závodů se zúčastnil v roce 1910, kdy zvítězil nejprve na Mistrovství Evropy a o týden později i na Mistrovství světa. Podobný úspěch zopakoval i v následujícím roce – vybojoval prvenství jak na kontinentálním, tak na světovém šampionátu. Po rozporech se sportovní asociací ukončil v roce 1912 aktivní sportovní kariéru. V průběhu 20. a 30. let působil jako trenér.\n\nVěnoval se také cyklistice, v roce 1909 vyhrál ruský šampionát.\n\n"}
{"id": "1064249", "url": "https://cs.wikipedia.org/wiki?curid=1064249", "title": "Svatý Sabbas", "text": "Svatý Sabbas\n\nSabbas (také Sava, Savva, Saba) (333 nebo 334 Buzău - 12. dubna 372, Buzău, Dácie dnešní Rumunsko) byl příslušníkem kmene Gótů, křesťanský mučedník a světec. Během pronásledování křesťanů za vlády Athanaricha se otevřeně hlásil ke své víře, za což nakonec zemřel mučednickou smrtí.\n\nNarodil se mezi 333-334 v neznámé vesnici v údolí řeky Buzău. Se svým kmenem žil na území Valašska v dnešním Rumunsku. V jeho mládí ariánský biskup Wulfila kázal křesťanství mezi Góty a Sabbas byl jeho kázáním velmi ovlivněn, proto konvertoval ke křesťanství. a stal se knězem. Po té sloužil jako lektor knězi Sansalovi v městě Târgoviște.\n\nV letech 369 až 372 pronásledoval tervingský král Athanarich křesťany na svém území. V době, kdy Athanarichovo vojsko přišlo do vesnice, kde žil Sabbas, byli vesničané nucení provádět pohanský rituál, jíst maso obětované pohanským modlám. Křesťanští vesničané se snažili s nekřesťanskými sousedy obětované maso zaměnit za neobětované, ale Sabbas odmítal maso veřejně, za což byl vesničany vyhnán z vesnice. Po nějaké době mu vládce vesnice umožnil se vrátit. Brzy svou vírou znovu ohrožoval vesnici, jeho přesvědčení bylo silné. Vesnice byla znovu vystavena Athalarichovu pronásledování, když Athalarichovi sluhové měli během hostiny odhalovat křesťany při niž kmen společně přísahal, že mezi nimi není žádný křesťan, i když se jednalo o lež. Sabbas, ale nechtěl svou víru praktikovat v tajnosti, proto vystoupil a otevřeně prohlásil, že kmen přísahal falešně a on sám se hlásil ke křesťanství.\n\nPronásledování Sabbase bylo čím dál tím intenzivnější. V roce 372 Sabbas s knězem Sansalem slavili velikonoce, krátce na to do vesnice dorazil Athalarichův, podřízený regionální náčelník Atharid. Sabbas i se Sansalem byli zatčeni. Oba byli mučeni tažením za vozem přes trní a bití holemi Další den bylo Sabbasovi nabídnuto znovu obětní maso, ale odmítl provést tento pohanský rituál a tak Atharid se rozhodl ho odsoudit k smrti. Svým vojákům nařídil, aby ho hodili do řeky Musaeus (řeka Buzău), která je přítokem Dunaje. Když šel s vojáky k řece, chválil Boha po celou cestu, přičemž poukazoval na pohanské způsoby svých věznitelů. Vojáci zvažovali zda není šílený a chtěli ho nechat jít s tím, že se to Atharid nikdy nedozví. Sabbas odmítl a vyzval je, aby konali svou povinnost. S oprátkou kolem krku ho hodili do proudu řeky. Sabbas byl umučen v době panování císaře Valentiniana a Valense, v době působení římského politika Domitia Modesta a Arintha, tedy v roce 372. Jeho ostatky byly vyloveny z řeky a skryté křesťany do doby, než mohly být převezeny na bezpečné místo na území pod kontrolou římského impéria, kde je převzal biskup Ascholius ze Soluně.\n\nV letech 373 nebo 374 požádal Basileios Veliký vojenského vůdce Julia Sorana, který vládl území Scythia Minor, aby mu poslal ostatky svatých mezi nimiž byl i svatý Sabbas z Dácie do Kappadokie.\n"}
{"id": "1064255", "url": "https://cs.wikipedia.org/wiki?curid=1064255", "title": "Střelba v Uherském Brodě", "text": "Střelba v Uherském Brodě\n\nDne 24. února 2015 od 12.30 hodin ozbrojený třiašedesátiletý místní obyvatel Zdeněk Kovář zastřelil v restauraci Družba v Uherském Brodě osm osob a jednu těžce zranil. Po necelých dvou hodinách od masakru spáchal pachatel při následném zásahu policejní zásahové jednotky sebevraždu. Mezitím telefonicky hovořil s redaktorem zpravodajství televizní stanice Prima, kterému si stěžoval na ubližování, šikanu a lhostejnost úřadů. Policejní prezident Tomáš Tuhý v reakci na událost uvedl, že policie se s takovým případem v historii ještě nesetkala. Jde o druhou největší masovou vraždu v dějinách České republiky (v podobném rozsahu přitom vraždila ještě Olga Hepnarová) a podle některých médií byl den masakru nejčernějším dnem v historii města.\n\nStřelba v Uherském Brodě je jedním ze tří případů masové střelby (tj. 4 a více obětí) v moderní historii ČR, vedle střelby v Petřvaldu v roce 2009 a střelby ve Fakultní nemocnici Ostrava v roce 2019.\n\nPachatel vešel ve 12.30 do restaurace, která se nachází v prvním patře víceúčelové budovy čp. 2066 u Slováckého náměstí. Na schodech jej v tu dobu předběhl host Petr Gabriel, který jej popsal jako staršího, prošedivělého člověka v modré bundě. Host mířil na záchod, kde poté, co slyšel střelbu, zůstal ještě několik hodin, díky čemuž přežil. Pachatel po vstupu do sálu se dvěma nabitými krátkými střelnými zbraněmi (samonabíjecí pistole CZ 75B a revolver Alfa vzor 820) začal okamžitě a bez varování střílet. Ve 12.38 obdržela policie první oznámení o střelbě, a to od mladíka, kterému se podařilo za pomoci personálu uniknout zadním vchodem. Ve 12.47 operační důstojník předal informaci dále. Podle jiných policejních informací ve 12.47 již policejní hlídka dorazila na místo.\n\nStřelbu údajně nahlásil Vlastimil Šmíd, ředitel Centra plaveckých aktivit Delfín, které je vedle restaurace. V něm se ukryli čtyři vyděšení lidé, kteří z restaurace unikli zadním vchodem, který jim personál odemkl. Plavecké centrum bylo poté na pokyn policie uzavřeno. Majitel restaurace Pavel Karlík rovněž unikl zadním vchodem s hosty.\n\nVe 12.50 dorazila dvoučlenná hlídka místního obvodního policejního oddělení v neprůstřelných vestách, která postupovala po schodišti směrem do restaurace. Když se dostali se zbraněmi v rukou do prostoru dveří, pachatel po nich z protilehlého rohu místnosti z úkrytu za barovým pultem začal také střílet. Hlídka viděla v restauraci plno různě sedících a ležících lidí, ale nedokázala rozeznat, zda jsou zranění nebo mrtví. Policisté použili zákonné výzvy a když pachatel nereagoval, zvažovali použití zbraní. Situaci vyhodnotila tak, že je nutné volat posily, proto se z restaurace stáhla.\n\nVe 12.56 útočník volal na linku Krimi zpráv televize Prima, představil se jménem a příjmením a postěžoval si na své problémy a oznámil, že situaci bere do vlastních rukou, má pistoli, rukojmí a zařídí se po svém, přičemž uvedl jméno náměstí, ale odmítl sdělit i jméno restaurace. Redaktor Pavel Lebduška, bývalý policista, se snažil telefonát prodlužovat (trval asi 4 minuty, přičemž v pozadí nebylo slyšet žádné ruchy) a bezprostředně vzápětí volal na linku 158. Policie mu oznámila, že na místo vyšle dvě hlídky, aby situaci prověřily. Policie později médiím odmítla upřesnit, kdy volání od redaktora přijala. Podle prvotních zpráv měl pachatel do redakce volat ještě před útokem, což však ministr vnitra později zpochybnil. Později podle iDnes.cz ministr vnitra tvrdil, že pachatel volal do televize Prima až poté, co zastřelil 8 lidí.\n\nPo 13.00 hod. dorazila policejní zásahová jednotka a policejní vyjednavač. Tomu se podařilo s pachatelem telefonicky spojit. Pachatel vyjednavači lhal, že jsou uvnitř všichni ještě živí. Po neúspěšném vyjednávání zásahová jednotka do restaurace vtrhla. Do akce byly zapojeny desítky policistů.\n\nVe 14.16, kdy ještě byla restaurace obklíčena a policie neměla situaci pod kontrolou, starosta Uherského Brodu živě ve vysílání ČT24 uvedl, že podle informací jeho asistentky se v objektu nachází její manžel. Ministr Milan Chovanec starostu později obvinil z ohrožení bezpečnosti skrývajícího se muže.\n\nVe 14.23 zásahová jednotka vnikla do restaurace a vzápětí zjistila, že se útočník během akce zastřelil.\n\nKolem 15.30 ministr vnitra veřejně oznámil, že má informaci o 8 mrtvých a že zemřel i pachatel. Podle tvrzení starosty se pachatel sám zastřelil, což policie ani státní zástupce nekomentovali. Zabito bylo 7 mužů ve věku 27 až 66 let a žena ve věku 43 let, o které se později psalo jako o servírce. Oběti byly střeleny převážně do hlavy, což ztížilo jejich identifikaci. Jedna žena, účetní restaurace, která však do restaurace nepřišla pracovně, ale na oběd, byla převezena do nemocnice ve vážném zdravotním stavu se střelnými poraněními hrudníku. Starosta uvedl, že podle velitele zásahu padlo při pachatelově palbě až 25 ran. Pachatel tak musel během střelby dobíjet a měnit zásobník.\n\nNa místo činu ještě téhož dne v 17.37 dorazili ministr Milan Chovanec i policejní prezident Tomáš Tuhý. Během policejního zásahu byl od 13.50 do 16.32 hodin také zastaven provoz na blízké železniční trati.\n\nPolicie u nedalekého sídliště Olšava obklíčila řadový starý a neudržovaný domek, kde pachatel se svou ženou bydleli. Žena se v bytě zabarikádovala a odmítla otevřít, dokud se nevrátí její partner. Policie nechala v celé ulici odpojit přívod elektrického proudu (již kolem 20. hodiny byl celý blok potmě) a ve 23.00 hodin do bytu během několika desítek sekund bez střelby za použití motorové pily a za podpory hasičů vtrhla a asi po 20 minutách z domu vyvedla viditelně zdrcenou pachatelovu ženu, kterou následně předala do péče psychiatrické nemocnice, kde ovšem nebyla v režimu zadržení. Sanitka se ženou odjela od jejího domu asi ve 23.50, policejní zásahová jednotka již dříve.\n\nJedná se o jednu z 5 masových vražd s použitím palné zbraně na území ČR od roku 1980 (předchozí se staly v letech 1981 - Střelba v motorestu Kadrnožka, 1989 - Kladno, 2009 - Petřvald a 2019 - střelba ve Fakultní nemocnici Ostrava) a první masovou vraždu legálně drženou soukromou zbraní podle porevolučních zákonů.\n\nPachatel, třiaašedesátiletý Zdeněk Kovář, bydlel se svou manželkou Jarmilou Kovářovou v řadovém domku na nedalekém sídlišti Olšava. Dříve pracoval jako elektrikář, naposledy pracoval u firmy na zpracování dřeva, v období před činem byl asi 10 let nezaměstnaný.\n\nDosud byl trestně bezúhonný. Podle místního policisty byl pachatel spolu se svou ženou opakovaně „řešen“ pro páchání přestupků proti veřejnému pořádku. Od místních obyvatel iDnes.cz zjistila, že oba manželé byli „psychicky labilní“. Žena často nesmyslně až nepříčetně celé hodiny vykřikovala z okna na ulici, jindy zase plivala na svatebčany z okna, křičela, že je sledovaná z vesmíru, jednomu důchodci nadávala kvůli jeho psovi, že prý znečišťuje ovzduší. Sprostě řvala na ostatní, že ona byla slušně vychovaná, ne jako dnešní mládež, která je plná feťáků. Vědělo se, že rodina má doma zbraně, a žena prý někdy z okna řvala, že všechny zabije. Idnes.cz uvedla, že muž se podle oficiálních informací s žádnou psychickou nemocí neléčil, podle jiných informací iDnes na psychiatrii docházel, manželka se léčila se schizofrenií, přičemž podle obyvatel občas nebrala léky nebo vypila nějaký alkohol, a pak bylo její chování ještě horší. Ani starosta města Uherský Brod, ani státní zástupce nepotvrdili nepříčetnost, nebo jakékoliv problémy tohoto manželského páru s policií.\n\nMuž byl podle iDnes.cz podle jedné z jeho sousedek „divný a pořád zalezlý doma“. Jiný soused podle Novinek.cz řekl, že i on se choval jako psychopat a mnohdy nabádal ženu, aby se chovala nepříčetně a řádila na ulici. Tento soused s ním dříve pracoval a uvedl, že to vždycky byl uzavřený člověk, ale dřív se s ním dalo vyjít, zatímco v poslední době se jim oběma lidé vyhýbali obloukem. Podle jiných sousedů ho místní prý občas viděli vybírat popelnice a měli ho spíše za neškodného blázna, který se v minulosti nikdy neprojevoval jako agresivní člověk. Nosil prý takovou legrační, jakoby trpasličí čepici do špice, ale jinak byl oblékaný slušně a nebyl to žádný vagabund.\n\nLidé údajně připravovali petici, aby úřady s touto rodinou něco dělaly, ale nakonec ji pravděpodobně ani neposlali, protože se báli.\n\nPsycholog Jiří Jelen pro iDnes uvedl domněnku, že pachatel byl asociálním člověkem, ve kterém agrese postupně zesilovala, což okolí nemuselo vůbec pozorovat, a pak stačila i banální záminka k tomu, aby svůj vražedný plán uskutečnil. Psycholog Daniel Štrobl iDnesu vysvětlil, že „tito šílenci“ často jednají z enormního pocitu bezmoci, který si potřebují kompenzovat naopak obrovskou mocí, jejímž výrazem je právě střelba do lidí. IDnes.cz připomněla, že podobná nenávist a pocit křivdy vůči společnosti motivovala k pomstě i Olgu Hepnarovou, která v roce 1973 usmrtila 8 lidí nákladním automobilem.\n\nStřelec byl držitelem platného zbrojního průkazu a obě použité zbraně vlastnil a legálně držel. Podle krajského ředitele Policie ČR Jaromíra Tkadlečka muž splňoval všechny podmínky pro to, aby zbrojní průkaz i zbraně vlastnil, a do dne útoku nebyl zákonný důvod, aby mu zbraně byly odebrány nebo aby byla uplatněna jiná sankce podle zákona o zbraních a střelivu. Jeho otec podle některých informací dříve pracoval v České zbrojovce Uherský Brod.\n\nJeště 26. února 2015 policie ani nikdo jiný nepodal veřejnosti zprávu, kdo byl během tohoto masakru zastřelen, ačkoliv na veřejnost pronikla jména zavražděné servírky a dvou uherskobrodských důchodců.\n\nZa zastřelené se 3. března v uherskobrodském kostele Neposkvrněného početí Panny Marie konala ekumenická bohoslužba.\n\nK uctění jejich památky se ve čtvrtek 5. března v poledne rozezněly sirény, kvůli čemuž byla předchozí den zrušena pravidelná zkouška sirén.\n\nO útoku informovala i přední světová média včetně zpravodajského kanálu CNN.\n\nMinistr Milan Chovanec bezprostředně po zákroku oznámil, že nešlo o teroristický čin, a naznačil možné omezení počtu zbrojních průkazů. Podle něj útoku nešlo zabránit a dorazivší hlídka, která proti pachateli přímo nezasáhla a stáhla se, podle něj pachateli znemožnila, aby se pohyboval po městě.\n\nStarosta Uherského Brodu Patrik Kunčar bezprostředně po policejním zásahu sdělil médiím, že masakr má na svědomí psychicky nemocný muž a že chyba je v systému a tady jsme to s demokracií trochu přehnali, protože pokud je psychicky nemocný člověk nebezpečný pro své okolí, měl by být pod lékařským dohledem a ne v ulicích.\n\nPremiér Bohuslav Sobotka ze své zahraniční cesty sdělil, že je šokován, a vyjádřil hlubokou lítost a upřímnou soustrast rodinám a příbuzným obětí. Mluvčí prezidenta Miloše Zemana Jiří Ovčáček uvedl na Twitteru, že pan prezident vyslovuje hlubokou soustrast rodinám a blízkým obětí střelby a že útok pana prezidenta šokoval. Na pátek 27. února si prezident naplánoval položit v Uherském Brodě květinu. Německá kancléřka Angela Merkelová napsala v telegramu českému premiérovi, že ji naplňuje hlubokým smutkem, když se lidé stávají oběťmi nevybíravého násilí, a vyjádřila jemu i lidem v Česku upřímnou soustrast.\n\nDruhý den po masakru, 25. února od 10 hodin, se na pietním shromáždění u restaurace sešly dvě až tři stovky lidí, kteří za mírného deště dvě místa před budovou zaplavili spoustou položených svíček. Účast na pietním aktu potvrdili radní Uherského Brodu i celé vedení partnerského slovenského města Nové Mesto nad Váhom v čele s primátorem Jozefem Trstenským.\n\nZastupitelstvo města Uherský Brod druhý den po masakru na svém plánovaném pravidelném zasedání vyčlenilo z městského rozpočtu půl milionu korun pro poskytnutí finanční výpomoci pozůstalým po obětech úterní střelby a vyhlásilo pro tentýž účel též veřejnou sbírku.\n\nPartnerská města Havlíčkův Brod, Železný Brod, Český Brod a Vyšší Brod vyvěsila na 25. a 26. února černou vlajku a poslala několik desítek tisíc korun do sbírky pro pozůstalé.\n\nMinisterstvo vnitra den po události naznačilo, že chce zefektivnit fungování zákona o zbraních v oblasti ověřování zdravotní způsobilosti a následků jejího pozbytí. Jedním z uvažovaných opatření by bylo umožnit lékařům včetně specialistů přímý přístup do Centrálního registru zbraní, který byl spuštěn 1. července 2014.\n\nJeden z hostů, kterým se během střelby podařilo z restaurace uniknout, Jiří Nesázal, byl za záchranu několika lidí před střelcem vyznamenán Cenou Michala Velíška za rok 2015. Dne 28. října 2016 prezident Miloš Zeman udělil Jiřímu Nesázalovi Medaili Za hrdinství za projev občanské statečnosti při útoku.\n\n\n\n"}
{"id": "1064256", "url": "https://cs.wikipedia.org/wiki?curid=1064256", "title": "Heřmánkovec nevonný", "text": "Heřmánkovec nevonný\n\nHeřmánkovec nevonný (\"Tripleurospermum inodorum\") je poměrně hojná a konkurenčně silná plevelná bylina podobná heřmánku, je jediným druhem z rodu heřmánkovec který v přírodě České republiky roste.\n\nVyskytuje se téměř v celé Evropě vyjma jihu Pyrenejského, Apeninského, Balkánského poloostrova a nejsevernějších oblastí kontinentu. Dále směrem na východ je rozšířen do okolí Kavkazu a přes Střední a severní Asii až na Dálný východ. Druhotně byl zavlečen do Severní a Jižní Ameriky, stejně jako na Nový Zéland.\n\nV současnosti je znám především z druhotných stanovišť vytvořených lidskou činností. V České republice se obvykle vyskytuje na synantropních stanovištích, jako jsou například pole, vinice, úhory, rumiště, okraje cest, štěrkové náspy železničních tratí, odvaly lomů nebo výsypky. Nejlépe roste na písčitých půdách dobře zásobených dusíkem, snáší ale všechny půdní typy i běžné zasolení (např. okolo silnic). Svou výškou a mírou rozvětvení ukazuje na charakter osídlených stanovišť. Roste od nížin až do podhůří, ojediněle je krátkodobě zavlékán i do nadmořské výšky okolo 1100 m.\n\nJednoletá ozimá nebo vzácně dvouletá rostlina z jejíhož kořene až 1 m dlouhého vyrůstá lodyha vysoká 20 až 70 cm. Lodyha bývá zelená nebo je červenavě naběhlá, přímá nebo jen zřídka poléhavá a v horní půli je většinou silně rozvětvená. Tmavozelené listy, dlouhé 4 až 6 cm, rostoucí v přízemní růžici jsou řapíkaté, v obryse vejčité a bývají dvakrát až třikrát jemně peřenosečné. Jejich nitkovité úkrojky, dlouhé až 2 cm, jsou na spodní straně žlábkovité a na koncích hrotité. Lodyžní listy obdobného tvaru vyrůstají střídavě a jsou přisedlé. Spodní listy v době kvetení již usychají.\n\nRostlina může mít 10 až 200 květních úborů o průměru do 4 cm které vyrůstají na dlouhých stopkách ve vrcholech větví. Květy v terči mají zlatožluté trubkovité koruny s pěti cípy a jsou oboupohlavné. Rovnoměrně rozložené bílé okrajové květy (10 až 25) jsou jazykovité a jen samičí. Lysé květní lůžko úboru je polokulovitého tvaru. Víceřadý polokulovitý zákrov má listeny vnější úzce trojúhelníkovité a vnitřní o něco širší; listeny mají po obvodě tenký bezbarvý až nahnědlý lem. Rostliny kvetou od června do pozdního podzimu a na jedné rostlině dozraje až 50 000 semen. opylovány jsou nejčastěji hmyzem z řádu dvoukřídlých.\n\nSemena jsou podlouhlé klínovité nažky s tupými konci, mají tříhranný průřez a jsou přibližně 2 mm dlouhé a 0,8 mm široké. Nažky jsou tmavé, vrásčité, mají na jedné straně tři nažloutlá podélná žebra a na druhé v blízkosti vrcholu dva pryskyřičné kanálky. U vrcholu jsou límcovitě rozšířena a nemají chmýr.\n\nHeřmánkovec nevonný se vyskytuje jako diploidní (2n=2x=18) nebo tetraploidní (2n=4x=36), někdy i jako jejich triploidní kříženec (2n=3x=27) který je obvykle neplodný. U rostlin s různou ploidií rostoucích na stejném stanovišti jsou tetraploidní při růstu rychlejší, lodyhy mají vzpřímenější a dosahují větší výšky, jejich nažky lépe klíčí a květy mají dvojnásobně velká pylová zrna.\n\nDruh se rozšiřuje semeny – nažkami které jsou nestejně dormantní, z půdy vyklíčí i po pěti létech. Převážná část zralých semen vypadá na polích, menší část rostoucí v obilovinách se sklidí i s obilkami a může se dostat do osiva. Asi třetina semen si podrží klíčivost i po projití zažívacím ústrojím skotu. Rozšiřuje se z rostlin rostoucích na polích nebo na neobdělávaných pozemcích v okolí, špatně vyčištěným osivem, statkovými hnojivy a povrchovou vodou.\n\nVysypaná semena postupně vzcházejí při teplotě nad 20 °C, nesmí ale být v půdě hlouběji než 1 cm. Semenáčky které vyklíčí v létě a do podzimu nevykvetou přezimují pod sněhem a z jara pokračují v růstu. Přízemní větve rozložené po půdě ojediněle zakoření a vytvoří listové růžice které dají vyrůst novým rostlinám.\n\nHeřmánkovec nevonný je považován za významný, konkurenčně velmi silný plevel. Je jedním z nejrozšířenějších a nejobtížnějších plevelů v Česku. Zapleveluje všechny plodiny, zvláště ozimé obiloviny a řepku, okopaniny i víceleté pícniny. Na úrodných, výživných a vlhkých půdách vyrůstají široce rozvětvení jedinci. Po posečení před vytvořením semen snadno od báze obrůstá a pokud v tomto roce nestačí vykvést stává se dvouletkou. Užitkové rostliny stíní před sluncem a silným kořenem jim ubírá vláhu i živiny. Základním způsobem jak omezit jeho výskyt je dodržovat určené osevních postupy a ve správných termínech pečovat o půdu (podmítka, vláčení). V případě místního přemnožení je vhodné používat herbicidy na které je citlivý.\n\nV Kanadě přistoupili k biologickému omezování výskytu heřmánkovce nevonného za pomoci domácích druhů hmyzu, bejlomorky \"Rhopalomyia triplospermi\" která poškozuje listy a nosatce \"Omphalapion hookeri\" který napadá dozrávající semena.\n\n"}
{"id": "1064259", "url": "https://cs.wikipedia.org/wiki?curid=1064259", "title": "Dictablanda", "text": "Dictablanda\n\nPojem dictablanda je používán politology k popisu diktatury, ve které jsou občanské svobody údajně více zachovalé nežli potlačené. Slovo dictablanda vzniklo kontaminací španělských slov dictadura (\"diktatura\") a blanda (\"lehký\"). Ve výrazu je užit kalambúr. Slovo \"blanda\" nahrazuje slovo \"dura\", které ve španělštině znamená tvrdý.\n\nTermín byl poprvé použit ve Španělsku v roce 1930, kdy Dámaso Berenguer nahradil Miguele Primo de Rivera y Orbaneja v čele vládnoucí vojenské junty a následně se pokoušel snížit napětí v zemi pomocí rušení některých tvrdých opatření, která byla dříve zavedena. Pojem byl také používán ve spojitosti s posledními roky režimu Francisca Franca a hegemonickou sedmdesát let trvající vládou Institucionální revoluční strany v Mexiku.\n\nTermín \"dictablanda\" může kontrastovat s termínem \"demokratura\", který bývá v této souvislosti používán místo pojmu \"neliberální demokracie\" - systém, v němž vláda a její představitelé jsou voleni, země ale přesto trpí nedostatkem občanských svobod. Jedním příkladem je období vlády Parvíze Mušarafa mezi léty 1999 a 2004 v Pákistánu. Mušarafa se k moci dostal nekrvavým pučem 12. října 1999. Ústavně se stal prezidentem po vítězství s 56% hlasů v pákistánské volební koleji. Dalším příkladem je potvrzení Augusta Pinocheta jako prezidenta v chilském národním hlasování v roce 1980.\n"}
{"id": "1064260", "url": "https://cs.wikipedia.org/wiki?curid=1064260", "title": "Třída Zobel (typ 142)", "text": "Třída Zobel (typ 142)\n\nTřída Zobel (typ 142) byla třída torpédových člunů postavených pro německé námořnictvo. Celkem bylo postaveno 10 jednotek této třídy. Německo plavidla vyřadilo v 80. letech 20. století. Šest jich bylo prodáno Turecku.\n\nTřídu tvořilo celkem 10 člunů, postavených v letech 1961–1963 v loděnicích Lürssen (7 ks) a Kröger (3 ks). Čluny byly pojmenovány \"Zobel\", \"Wiesel\", \"Dachs\", \"Hermelin\", \"Nerz\", \"Puma\", \"Gepard\", \"Hyane\", \"Frettchen\" a \"Ozelot\".\n\nTřída je variantou torpédových člunů třídy \"Jaguar\". Výzbroj člunů tvořily dva 40mm kanóny a čtyři 533mm torpédomety. Na konci 60. let původní torpédomety nahradily dva nového typu, ze kterých byla vypouštěna po kabelu řízená torpéda. Pohonný systém tvořily čtyři diesely Mercedes-Benz, pohánějící čtyři lodní šrouby. Nejvyšší rychlost dosahovala 43 uzlů.\n\nV roce 1984 získalo šest člunů této třídy turecké námořnictvo.\n\n"}
{"id": "1064261", "url": "https://cs.wikipedia.org/wiki?curid=1064261", "title": "Rudý les", "text": "Rudý les\n\nRudý les nebo také Červený les (ukrajinsky „Рудий ліс“, rusky „Ржавый лес“, „Рыжий лес“, „Красный лес“, bělorusky „Руды лес“) je původně a převážně borovicový les, který pokrývá území o rozloze asi 10 km² v bezprostřední blízkosti jaderné elektrárny Černobyl. Vyznačuje se tím, že absorbuje velkou dávku radioaktivního prachu. \n\nSvé jméno si získal proto, že v prvních dnech po nehodě, kdy přes něj přešel radioaktivní mrak a dopadlo do něj vysoké množství radioaktivního spadu, se zbarvil do temně rudé barvy, tím jak hynul. V noci mrtvé stromy svítily, což je vysvětleno neobvyklými enzymatickými reakcemi dřeva, které vstupují do interakce s radioaktivními látkami.\n\nPodle zpráv sovětských vědců na první mezinárodní konferenci o biologických a radiologických aspektech černobylské havárie (září 1990) dosáhla úroveň spadu v 10 km zóně kolem elektrárny až 4,81 GBq/m². Následně více jak 4 km² nejzamořenější části lesa muselo být srovnáno se zemí a vypáleno. Myslivci poté nuceně vybíjeli veškerá zvířata v okolí Černobylu.\n\nI když jde o jedno z nejkontaminovanějších míst na světě, dnes se les již plně zotavil a uhynulé stromy nahradily nové (převážně borovicí a břízou) a je plný života. Dokonce se stal domovem i několika ohrožených druhů.\n\nLes je pod stálým dohledem vědců. V minulosti se zde objevily případy mutací rostlin a živočichů. V současné době nebyly nalezené žádné nové anomálie a přímé důkazy o vlivu radiace na zdejší život, a to i přes to, že pro zdraví člověka je radiace v lese stále vysoká. Na druhou stranu třeba ptáci, nebo hlodavci se sem vracejí velmi pomalu.\n\nSituaci je ale nutné posuzovat z dlouhodobějšího hlediska a na konečné závěry o vlivu radiace na přírodu je ještě brzy.\n\n"}
{"id": "1064262", "url": "https://cs.wikipedia.org/wiki?curid=1064262", "title": "London Road", "text": "London Road\n\nLondon Road je druhé studiové album britské dubstepové skupiny Modestep. Vyšlo 25. května 2015 . Jeho název a datum zahájení předprodeje (23. února 2015) byl ohlášen předešlý den v živém vysílání \"Modestep Radio\". 15. května 2015 ohlásila kapela skrze svojí facebookovou stránku, že bude každý den až do vydání alba nahrávat na svůj SoundCloud jednu skladbu .\n\n\n"}
{"id": "1064264", "url": "https://cs.wikipedia.org/wiki?curid=1064264", "title": "Horodenka", "text": "Horodenka\n\nHorodenka () je město rajónního významu v Ivanofrankivské oblasti na Ukrajině. Město je správním střediskem Horodenského rajónu. Leží v historické oblasti Pokutí.\n\nMěsto bylo do roku 1772 součástí Polska, po rozdělení Polska náleželo až do roku 1918 Rakousku (Haličsko-lodoměřské království – \"Königreich Galizien und Lodomerien\"). Po rozpadu Rakousko-Uherska připadlo Polsku, v důsledku paktu Ribbentrop-Molotov bylo v roce 1939 anektováno Sovětským svazem a stalo se součástí Ukrajinské SSR.\n\nVe městě žila početná židovská menšina, podle sčítání lidu z roku 1900 ve městě žilo 11 tisíc obyvatel, z nich 49% Rusínů, 39% Židů a 11% Poláků.\n\n\n"}
{"id": "1064266", "url": "https://cs.wikipedia.org/wiki?curid=1064266", "title": "Adult Contemporary (hitparáda)", "text": "Adult Contemporary (hitparáda)\n\nAdult Contemporary představuje hitparádu s týdenní periodicitou. Vydavatelem je hudební časopis \"Billboard\", který vytváří žebříček nejpopulárnějších skladeb v rádiích zaměřených na hudbu adult contemporary a lite-pop, a to v rámci území Spojených států. Žebříček je vytvářen z dat hudebních programů rádií – členů rozhlasového panelu Adult Contemporary, jež jsou přeposílána do magazínu \"Billboard\". První hitparáda byla vydána 17. července 1961.\n\nNázev žebříčku se postupně vyvíjel. V letech 1961–1962 a 1965–1979 nesla hitparáda pojmenování Easy Listening, následně se mezi roky 1962–1964 označovala jako Middle-Road Singles, v období 1964–1965 Pop-Standard Singles a v tříleté éře 1979–1982 bylo jejím označením Hot Adult Contemporary Tracks. Od roku 1983 užívá názvu Adult Contemporary Singles.\n\nV prvním vydání z července 1961 se stal premiérovým hitem číslo jedna „Boll Weevil“ od Brooka Bentona. Absolutního rekordu z hlediska interpretů dosáhla kanadská zpěvačka Céline Dion, která k roku 2007 se svými skladbami figurovala na čele 87 týdnů. Druzí Elton John a Lionel Richie měli své hity na prvním místě po 47 týdnů.\n\nPeriodikum \"Billboard\" vytvořilo v roce 1996 další hitparádu Adult Top 40, která je postavena na hudebních programech amerických rozhlasových stanic na pomezí žánrů adult contemporary a pop music. Jedná se o odlišný žebříček.\n"}
{"id": "1064274", "url": "https://cs.wikipedia.org/wiki?curid=1064274", "title": "Stephen Bray", "text": "Stephen Bray\n\nStephen Pate Bray (* 23. prosince 1956 Detroit, Michigan) je americký skladatel, bubeník a hudební producent, který vlastní a řídí nahrávací studio Saturn Sound a hudební vydavatelství Soultone Records.\n\nHudbu začal studovat soukromě v rodném Detroitu. Hudební vzdělání pak získal na Berklee College of Music v Bostonu. Manželkou je filmová producentka Stephanie Allainová.\n\nZnámým se stal dlouhodobou spoluprací se zpěvačkou-skladatelkou Madonnou. Poprvé se potkali během jejího studia tance na University of Michigan v Ann Arbor. O několik let později mu zpěvačka zavolala, aby se stal bubeníkem v nově vznikající skupině. Přestěhoval se tak do New Yorku, kde založili formaci Emmy and the Emmys.\n\nV osmdesátých letech také společně napsali několik hitů Madonny. Posledním tvůrčím projektem, na němž se podílel, se stalo album \"Like a Prayer\".\n\nPoté, co Madonna získala status hvězdy, připojil se ke skupině Breakfast Club.\n\nV roce 2005 debutoval v Broadway Theatre jako skladatel a libretista, když zhudebnil knihu Alice Walkerové \"Barva nachu\". Za představení byl nominován na Cenu Tomy.\n"}
{"id": "1064277", "url": "https://cs.wikipedia.org/wiki?curid=1064277", "title": "Kráter věčné tmy", "text": "Kráter věčné tmy\n\nKráter věčné tmy (anglicky \"crater of eternal darkness\") je označení pro bod na povrchu tělesa sluneční soustavy (obecně ale i mimo ni), který je díky své poloze a rotaci tělesa neustále odstíněn slunečnímu svitu. \n\n"}
{"id": "1064278", "url": "https://cs.wikipedia.org/wiki?curid=1064278", "title": "Giovanni Sio", "text": "Giovanni Sio\n\nGiovanni-Guy Yann Sio (* 31. března 1989, Saint-Sébastien-sur-Loire, Francie) je profesionální fotbalový útočník, od února 2015 hostuje v týmu Stade Rennes z klubu FC Basel. V mládežnických kategoriích reprezentoval Francii, na seniorské úrovni nastupuje za fotbalovou reprezentaci Pobřeží slonoviny.\nSio reprezentoval Francii v mládežnických kategoriích.\n\nV A-mužstvu Pobřeží slonoviny debutoval v roce 2013.\n\nZúčastnil se Mistrovství světa 2014 v Brazílii, kde reprezentace Pobřeží slonoviny vypadla v základní skupině C.\n\n"}
{"id": "1064302", "url": "https://cs.wikipedia.org/wiki?curid=1064302", "title": "Vražedná pole", "text": "Vražedná pole\n\nVražedná pole (v anglickém originále The Killing Fields) je britský film z roku 1984 režiséra Rolanda Joffého, který popisuje převzetí moci Rudými Khmery v Kambodži v roce 1973. Hudbu ke snímku napsal Mike Oldfield, jenž téhož roku vydal i soundtrackové album \"The Killing Fields\". Inspirace pro film se staly texty zpravodaje amerických novin The New York Times Sydney Schanberga.\n\nFilm zpracovává příběh domorodého tlumočníka Dith Prana, který je zatčen a vězněn. Nakonec se mu podaří uniknout a přejít do Thajska, kde se potkává se svým přítelem (americkým novinářem).\n\nFilm je silným příběhem o bezmoci a \"šílenství z moci\".\n\n\n"}
{"id": "1064312", "url": "https://cs.wikipedia.org/wiki?curid=1064312", "title": "Pirkko Määttä", "text": "Pirkko Määttä\n\nPirkko Määttä (* 7. března 1959, Kuusamo) je bývalá finská běžkyně na lyžích. Na Zimních olympijských hrách 1984 a 1988 získala bronzové medaile v závodě štafet na 4 × 5 km. Zlatou medaili získala ve štafetě na MS 1989 v Lahti. Na tomto šampionátu získala i stříbro a bronz v individuálních disciplínách.\n\n"}
{"id": "1064320", "url": "https://cs.wikipedia.org/wiki?curid=1064320", "title": "Dry (Loiret)", "text": "Dry (Loiret)\n\nDry je francouzská obec v departementu Loiret v regionu Centre-Val de Loire. V roce 2012 zde žilo 1 406 obyvatel.\n\nBaule, Cléry-Saint-André, Jouy-le-Potier, Lailly-en-Val, Mareau-aux-Prés, Meung-sur-Loire\n\n\"Počet obyvatel\"\n"}
{"id": "1064325", "url": "https://cs.wikipedia.org/wiki?curid=1064325", "title": "Jennifer Battenová", "text": "Jennifer Battenová\n\nJennifer Battenová (* 29. listopadu 1957, Montour Falls) je americká kytaristka. Vyvinula vlastní originální techniku obouručního tappingu, je vyhledávanou studiovou hudebnicí doprovázející umělce různých žánrů.\n\nPochází ze státu New York, od devíti let žije v Kalifornii. V roce 1979 jako první žena absolvovala Guitar Institute of Technology v Los Angeles, poté působila jako učitelka hry na kytaru a účinkovala v řadě nepříliš úspěšných kapel. V roce 1987 uspěla v konkursu do doprovodné skupiny Michaela Jacksona, hrála na jeho albech \"Bad\" (1987), \"Dangerous\" (1991) a \"HIStory\" (1995) i při jeho světových koncertních turné. Po odchodu od Jacksona založila vlastní skupinu The Immigrants, také spolupracovala například s Jeffem Beckem, Carminem Appicem nebo polskou zpěvačkou Dodou. Vydala sólová alba \"Above Below and Beyond\" (1992), \"Jennifer Batten's Tribal Rage: Momentum\" (1997) a \"Whatever\" (2007) a knihy o kytarové technice \"Two Hand Rock\" a \"The Transcribed Guitar Solos of Peter Sprague\".\n\nZačínala s kytarami Ibanez, později přesedlala na značku Washburn. Používá struny Dean Markley, zesilovače Peavey a efekty Line 6.\n\n\n"}
{"id": "1064327", "url": "https://cs.wikipedia.org/wiki?curid=1064327", "title": "Dezider Serfözö", "text": "Dezider Serfözö\n\nDezider Serfözö (6. března 1937 Veľká Ida – 21. července 2014 Košice) byl slovenský fotbalista, útočník.\n\nV československé lize hrál za VSS Košice a Lokomotívu Košice. Nastoupil ve 28 ligových utkáních a dal 5 gólů.\n\n\n"}
{"id": "1064330", "url": "https://cs.wikipedia.org/wiki?curid=1064330", "title": "Sabri Lamouchi", "text": "Sabri Lamouchi\n\nSabri Lamouchi (* 9. listopadu 1971, Lyon) je bývalý francouzský fotbalový záložník a reprezentant s tuniskými kořeny a později fotbalový trenér.\n\nLamouchi hrál na klubové úrovni ve Francii, Monaku, Itálii a Kataru.\n\nV A-mužstvu Francie debutoval 24. ledna 1996 v Paříži v přátelském zápase proti týmu Portugalska (výhra 3:2). Celkem odehrál v letech 1996–2001 za francouzský národní tým 12 zápasů a vstřelil 1 branku.\nZúčastnil se EURA 1996, kde nastoupil k jedinému zápasu, semifinále proti České republice (porážka v penaltovém rozstřelu).\n\nGól Sabri Lamouchiho za A-mužstvo Francie\nV letech 2012–2014 vedl národní tým Pobřeží slonoviny. Zúčastnil se s ním Mistrovství světa 2014 v Brazílii, kde reprezentace Pobřeží slonoviny vypadla v základní skupině C. Po šampionátu u týmu skončil.\n\n"}
{"id": "1064337", "url": "https://cs.wikipedia.org/wiki?curid=1064337", "title": "Scheele (kráter)", "text": "Scheele (kráter)\n\nScheele je malý impaktní kráter miskovitého tvaru nacházející se v jižní oblasti měsíčního moře Oceanus Procellarum na přivrácené straně Měsíce. Pojmenován je podle švédského chemika Carla Wilhelma Scheeleho. Nachází se východně od velkého lávou zatopeného kráteru Letronne a jižně od kráteru Wichmann.\n\nNež byl v roce 1976 Mezinárodní astronomickou unií přejmenován, nesl označení Letronne D.\n\n"}
{"id": "1064344", "url": "https://cs.wikipedia.org/wiki?curid=1064344", "title": "Mistrovství světa v klasickém lyžování", "text": "Mistrovství světa v klasickém lyžování\n\nMistrovství světa v klasickém lyžování se konají pod záštitou FIS. Na mistrovství se soutěží v třech sportech: běhu na lyžích, skocích na lyžích a severské kombinaci. V období 1924 a 1939 se mistrovství konaly každý rok, včetně olympijských roků. Po druhé světové válce se šampionáty konaly každě čtyři roky. Poslední změnou periodicity šampionát prošel v roce 1985, od kdy se mistrovství konají každé dva roky.\n"}
{"id": "1064367", "url": "https://cs.wikipedia.org/wiki?curid=1064367", "title": "Human Centered Design", "text": "Human Centered Design\n\nHuman Centered Design (zkrac. HCD, česky „design zaměřený na člověka“) je jedním z přístupů v rámci designu služeb. Jedná se o soubor designových procesů, které se zaměřují na člověka a které při tvorbě nových postupů vychází z přání a potřeb jedince či sociální skupiny. \n\nHuman Centered Design je soubor technik a procesů, které se zaměřují na člověka, což jim umožňuje nacházet nová konstruktivní řešení stávajících problémů. Tato řešení mohou zahrnovat například tvorbu nových produktů, služeb, prostředí, postupů či tvorbu nových způsobů organizace. Tento typ designu vychází vždy z informací od skupin či jednotlivců, na něž je výsledné řešení zaměřeno, a tudíž vychází z potřeb koncových uživatelů. Snahou designérů je v tomto případě porozumět tomu, co cílová skupina potřebuje, jaké má přání, sny, jakým způsobem vystupuje a jaké je její typické chování. Designéři zaměření na human centered design si tedy nejprve kladou otázku, co si cílová skupina přeje a co potřebuje, poté jakým způsobem jejich přání technicky, finančně a organizačně zrealizovat. Proces tvorby human centered designu je tedy pomyslně rozdělen do tří fází, a to fází \"naslouchání\", \"tvorby\" a \"realizace\". Na existenci těchto tří fází odkazuje také samotná zkratka HCD (H - \"hear\" - naslouchat, C - \"create\" - tvořit, D - \"deliver\" - realizovat, dostát závazku). Human centered designu se na mezinárodní úrovni věnuje například společnost IDEO, která každoročně vydává aktualizované příručky o tom, jakým způsobem s tímto typem designu pracovat. V České republice pak s tímto konceptem pracuje třeba brněnská společnost Court of Moravia, s.r.o.\n\nV průběhu první fáze naslouchání designerský tým shromažďuje informace od cílové skupiny osob a zjišťuje, co si tato skupina přeje a co potřebuje. Zároveň probíhá příprava na terénní výzkum i vlastní terénní výzkum. Cílem druhé fáze, fáze tvorby, je převedení požadavků a přání skupiny do rámců, příležitostí a prototypů. Ve třetí fázi pak dochází k samotné praktické realizaci.\n\nDesign služeb je nové odvětví v oblasti řízení a marketingu. Jeho základy byly položeny před více než čtyřiceti lety, avšak v praxi se začal vyvíjet teprve před deseti lety. Design služeb je aplikací nástrojů a metodologie designu na produkty a služby s cílem najít řešení, která jsou užitečná a atraktivní jak pro koncové uživatele, tak pro poskytovatele. Podstatou designu služeb je nastavit služby takovým způsobem, aby zákazník byl maximálně spokojen. Klíčovým přínosem designu služeb je jeho schopnost naučit poskytovatele hledat řešení s ohledem na pohled lidí mimo firmu. Human Centered Design je potom jedním z přístupů k tvorbě designu služeb.\n\n"}
{"id": "1064372", "url": "https://cs.wikipedia.org/wiki?curid=1064372", "title": "Eurasmus", "text": "Eurasmus\n\nEurasmus je online základna založená v roce 2014. Nabízí ubytování, pracovní stáže nebo průvodcovské služby pro různá města Evropy. Základna vytváří systém, pomocí kterého si mohou studenti najít práci v rámci celé Evropy nebo jednoduše rezervovat ubytování pomocí zabezpečeného systému rezervace, což jim umožňuje usnadnit jejich pobyt v zahraničí ještě před vycestováním do zvolené oblasti, zajištěné pomocí programu Erasmus.\n\nSpolečnost Eurasmus byla založena v roce 2014 ve španělské Seville a je částečně financována pomocí Evropského fondu pro regionální rozvoj, což společnosti umožňuje rozrůstat se na území Evropy. Cílem společnosti je do konce roku 2015 vytvořit bezplatný portál pro studenty, hledající stáže, brigády a pracovní nabídky po celé Evropě.\n\nEurasmus je bezplatná služba pro pronajímatele, studenty a univerzity. Všechny strany si musí vytvořit účet a vyplnit potřebné údaje, aby se zajistil bezproblémový chod celého procesu. V případě, že je vytvořena rezervace, pronajímatel obdrží platbu za první měsíc, z níž je odečten malý poplatek, který je vypočítán na základě délky pobytu daného studenta.\n\nV současnosti poskytuje společnost následující služby:\n\nStudenti si mohou pomocí integrovaného systému jednoduše najít ubytování ve většině evropských měst a cílových místech programu Erasmus.\n\nUživatelé mohou vyhledávat v seznamu různé stáže a brigády po celé Evropě v rámci různých odvětví a přihlásit se na ně pomocí této služby, která jim také umožňuje vytvořit si vlastní životopis online nebo se přihlásit pomocí LinkedIn profilu.\n\nStudenti, hledající informace o určitém městě Evropy, je mohou nalézt v různých blozích nebo příručkách vytvořených přímo studenty studujícími v daných městech.\n\nV souvislosti se zajišťováním celé rezervace, platba za nájem je zadržena 24 hodin po příchodu studenta, dokud nepotvrdí, že je vše v pořádku. Pokud se vyskytl určitý problém, je pověřen tým lidí, aby se daný problém vyřešil.\n"}
{"id": "1064381", "url": "https://cs.wikipedia.org/wiki?curid=1064381", "title": "Karel Horký (novinář)", "text": "Karel Horký (novinář)\n\nKarel Horký (25. dubna 1879, Ronov nad Doubravou – 2. března 1965, Praha) byl český novinář, zejména fejetonista, spisovatel, kritik a vydavatel.\n\nKarel Horký se narodil 25. dubna 1879 v Ronově nad Doubravou u Čáslavi. Jeho otec byl důchodním na císařském panství, matka pocházela z mlynářské rodiny. Od roku 1891 začal studovat na gymnáziu v Hradci Králové, ale po čtyřech letech z něj vystoupil. Pracoval jako myslivecký i poštovní praktikant. Začal publikovat v Humoristických listech a po marných pokusech prosadit se v Praze od roku 1901 působil v Rokycanech jako redaktor a zprvu korektor nového krajinského týdeníku Žďár, vydávaného Josefem Bartolomějem Zápotočným.\n\nV roce 1903 se oženil s Hermínou Hlavsovou, která však po několika měsících zemřela. Téhož roku se po prvních žurnalistických zkušenostech osamostatnil a začal vydávat první ze svých vlastních časopisů „Kramerius“. Po přestěhování do Prahy v roce 1906 nastoupil do týdeníku Národní obzor, kde jeho talent usměrňoval Gustav Gamma Jaroš. Horký se etabloval jako bystrý a kritický fejetonista. Krátce působil i v Humoristických listech, souběžně se věnoval literatuře a dramatu, 16. ledna 1908 mělo v Národním divadle premiéru jeho drama \"Vodopád Giessbach\". V září uzavřel sňatek s Emanuelou Dürichovou (1884–1973), dcerou agrárního politika a poslance říšské rady Josefa Düricha.\n\nOd roku 1909 vydával Horkého týdeník, od něhož přešel k literární revui „Stopa“ s původně čtrnáctidenní periodicitou. V obou listech debutovalo či publikovalo mnoho zajímavých postav české literatury jako Karel Čapek, Josef Čapek, Vladislav Vančura, Helena Malířová či Marie Majerová. V roce 1912 se Horký přestěhoval i s manželkou a dcerou Věrou (narozena 5. června 1909) do Paříže, odkud nadále redigoval Stopu.\n\nPo vypuknutí první světové války nalezl útočiště ve Španělsku (postupně žil v Barceloně, Valencii, San Vicente, Granadě a Madridu) a v portugalském Lisabonu. V roce 1915 se apelem \"Teď, anebo nikdy\" přihlásil k protirakouskému odboji, přispíval do časopisu „Československá samostatnost“ a českých periodik v USA. V říjnu 1916 připlul do New Yorku, kde zprvu působil ve shodě s Českým národním sdružením, s jehož představiteli navázal ještě ve Španělsku kontakt.\n\nJiž na americké půdě se 30. ledna 1917 narodila jeho druhá dcera Alena. Od února téhož roku vydával časopis „Poděbradka“, jímž podporoval zahraniční akci v intencích Tomáše Garrigua Masaryka a Edvarda Beneše, stejně jako statí \"Třetí armáda\". Roku 1917 se ovšem s vedením československého odboje dramaticky rozešel, a to kvůli odstavení svého tchána Düricha, jenž byl kvůli odlišné politické orientaci vázané na Rusko zbaven funkce místopředsedy Československé národní rady. Svá stanoviska, namířená nejvíce proti E. Benešovi, Horký vysvětlil v pamfletu \"Dürichův národ a Benešovo obecenstvo\" (1917), posléze kriticky hodnotil i T. G. Masaryka. I poté ovšem svou publicistikou podporoval snahy o samostatnost, po vzniku ČSR věnoval legionářům brožuru \"Z vašich rukou\". \n\nV roce 1921 přijel do Československé republiky, usadil se v Dürichově mlýně v Klášteře Hradišti nad Jizerou, jako novinář se i kvůli opozičním politickým názorům, shrnutým v knize \"Vlast\" (1921) nemohl uplatnit. Až v roce 1923 nastoupil jako redaktor humoristického časopisu Švanda dudák.\n\nK politické publicistice se vrátil až v roce 1926 polemikou s Karlem Čapkem \"Masaryk redivivus?\" Následujícího roku se stal redaktorem nového pravicového týdeníku „Fronta“, jehož program zprvu formovali i Viktor Dyk a Lev Borský. Sympatizoval s agrární stranou, jejíž politik Milan Hodža měl zprvu podíl na financování Fronty, i s uskupeními Jiřího Stříbrného. Za jeho Národní ligu byl v roce 1931 jako nezávislý zvolen do ústředního pražského zastupitelstva. \n\nZapojil se do polemik s kulturní levicí, nadále ostře kritizoval E. Beneše a Hrad. Po Benešově zvolení prezidentem v roce 1935 ale došlo k otupení útoků a Horkého texty, jež od roku 1937 pravidelně publikoval i v Národních listech, získaly smířlivý tón.\n\nPo Mnichovu 1938 Horký odmítl možnosti, které se mu jako známému pravicovému novináři otevřely, zastával se bývalých názorových protivníků v čele s Karlem Čapkem, a protestoval proti úsilí kontrolovat a sjednotit kulturní tvorbu a podřídit ji ideologické a výchovné funkci. Stavěl se také proti zuřivému potírání kulturní levice a pokusům o čistky. Díky tomu se smířil se svým protivníkem v polemikách Ferdinandem Peroutkou. \n\nPo okupaci raději ukončil vydávání Fronty. S pochopením popisoval úlohu politiků a prezident Emil Hácha ho pozval na Pražský hrad, aby se mu svěřil s tím, jak prožíval noc ze 14. na 15. března, kterou strávil na jednání v Berlíně, a proč se podvolil německému nátlaku. Výrazem Horkého nové společenské pozice je skutečnost, že v roce 1939 nastoupil do koncernu Melantrich jako redaktor Nedělního Českého slova. Po nevyslyšených výzvách k psaní aktivistických článků a problémech s cenzurou v roce 1943 z listu odešel a k redaktorské činnosti se už nikdy nevrátil. Svým jménem zaštítil Kruh přátel D 40, jehož se stal předsedou. \n\nPo osvobození usiloval o odjezd do USA, ale bez úspěchu. Nebylo mu dopřáno vrátit se k redaktorské činnosti, po komunistickém převratu v únoru 1948 mu sice vyšly dvě knihy, ale nikoli jeho dvoudílné paměti \"Dýmka míru\" a \"Ze zápisků věčného žáka\". Pravidelněji publikovat mohl až od konce 50. let v deníku Lidová demokracie. \n\nFejeton byl Horkého nejvlastnějším tvůrčím projevem. Bezprostředně navazoval na fejetonistickou tvorbu Josefa Svatopluka Machara a už před světovou válkou mu vyšlo několik výborů, které obsahovaly i povídky a drobné žánry. Vystupoval jako vášnivý obhájce průměrného občana proti všem nespravedlnostem, korupci, militarismu, klerikalismu, byrokracii a oficiálním institucím, stejně jako pokrytectví či falešné morálce. Díky tomu Horkého literární kritik František Xaver Šalda nazval „rytířem ulice“ a literární kritik Arne Novák „rytířem fejetonu“. \n\nHorkého krédo znělo: „Štípe-li bolest, nechám ji vyštípat, kouše-li, nechať kouše. Má-li bolest vyžrané zuby, neplombuji jich. Otevře-li se kde rána, hledím do ní. Nejsem lazebník ani plombér.“ Od útočnosti, často přeháněné, a sklonu ke sžíravé satiře však postupně přešel k laskavému humoru a odpolitizovaným tématům, k popisu drobných radostí i starostí člověka či rozmarné úvaze. Velkým přínosem bylo promítnutí osobní zkušenosti a zážitků z různých prostředí.\n\n\n\n"}
{"id": "1064383", "url": "https://cs.wikipedia.org/wiki?curid=1064383", "title": "Daniel Reynek", "text": "Daniel Reynek\n\nDaniel Reynek (9. června 1928 Grenoble – 23. září 2014 Petrkov) byl český tiskař a umělecký fotograf. \n\nNarodil se v Grenoblu v červnu 1928 jako prvorozený syn českého básníka a grafika Bohuslava Reynka a jeho ženy, francouzské básnířky Suzanne Renaudové.\n\nReynkovi se na statku v Petrkově usadili v roce 1936, za druhé světové války v roce 1944 jim usedlost zabavily protektorátní úřady; rodina pak žila ve Staré Říši u otcova vydavatele Floriána. Po roce 1948 hospodářství zabavili komunisté, dům obydleli cizí lidé. Členové rodiny Reynkovy pracovali ve stájích nově vzniklého zemědělského družstva a bydleli v části rodinného statku. Daniel Reynek později pracoval jako řidič u Pozemních staveb. Majetek se rodině vrátil po roce 1990 a oba bratři zde žili. Zemřel v září 2014, za tři týdny po něm zemřel jeho bratr Jiří. Byl pohřben ve Svatém Kříži.\n\nDaniel Reynek má dceru Veroniku, která vydává knihy a provozuje knihkupectví, a syna Michaela.\n\nSpolu se svým otcem tiskl jeho grafiky a společně experimentovali upravováním skleněných negativů. Fotografii se začal věnovat ve 40. letech, kdy během druhé světové války na statku Reynkových pobývali jihlavští židé a jeden z nich, Filip Hermann, Danielu Reynkovi věnoval fotoaparát. Ve svých fotografiích se zaměřoval na krajinu, zvířata a jiné prosté motivy. Od poloviny 60. let vytvářel fotografické montáže, v nichž skládal barevné snímky přes sebe do dvojic, zachycoval hlavně krajinu na Vysočině, kde žil, do snímků přírody přidává detaily stromů, květin a ptáků.\n\nV roce 1991 se konala první výstava jeho fotografií v Galerii moderního umění v Roudnici nad Labem, tu uspořádala Anna Fárová. Později se konala řada dalších výstav po České republice i ve Francii. Své fotografie publikoval i knižně a formou kalendářů.\n\n\n"}
{"id": "1064390", "url": "https://cs.wikipedia.org/wiki?curid=1064390", "title": "Hermann Müller-Karpe", "text": "Hermann Müller-Karpe\n\nHermann Müller-Karpe (1. února 1925 Hanau – 20. září 2013 Marburg) byl německý archeolog.\n\nJako syn studijního rady působil Müller-Karpe po složení maturitní zkoušky krátce na \"Institutu pro vlastivědný výzkum Korutan (Institut für Kärntner Landesforschung)\" v Klagenfurtu, než byl v roce 1944 povolán k Wehrmachtu a posléze se dostal do zajetí.\n\nPo těchto událostech studoval prehistorickou, protohistorickou i klasickou archeologii na \"univerzitě\" v Marburgu a promoval roku 1948 na katedře před- a protohistorie vedené tehdy Gero von Merhartem. Po promoci působil jako vědecký spolupracovní \"Hessenského zemského muzea\" v Kasselu, od roku 1950 potom jako konzervátor \"Státní prehistorické sbírky (Prähistorische Staatssammlung)\" v Mnichově. Během tohoto působení prováděl archeologické výzkumy v Hesensku i v Bavorsku a podnikal služební cesty po muzejích severně i jižně od Alp. Na doporučení Joachima Wernera (řádného profesora na univerzitě v Mnichově) habilitoval roku 1958 jako docent na katedře před- a protohistorie mnichovské univerzity. Ve své habilitační práci se zabýval chronologií doby popelnicových polí severně a jižně od Alp. Poté vyučoval od roku 1959 ve Würzburgu a roku 1963 se stal řádným profesorem v Frankfurtu nad Mohanem. V letech 1980–86 vedl nově založenou \"Komisi pro obecnou a srovnávací archeologii (Kommission für Allgemeine und Vergleichende Archäologie) Německého archeologického institutu\" (tehdy) v Bonnu. Jako ředitel komise přednášel, organizoval kolokvia, založil nový časopis a dvě řady monografií, podněcoval vysílání archeologických expedic, byl zodpovědný za archeologický výzkum v Peru a podnikl výzkumné výpravy do Střední- a Jižní Ameriky, do Ruska a na Sibiř a do afrických a asijských zemí.\n\nMimo jiné byl členem \"Německého archeologického institutu\", \"Britské akademie, Slovinské akademie věd a umění\", vědecké společnosti na \"Univerzitě Johanna Wolfganga Goetheho ve Frankfurtu\", \"Římsko-germánské komise\", stálé komise \"Mezinárodí unie pre- a protohistorických věd\", a dalších.\n\nV roce 1996 obdržel Hermann Müller-Karpe čestný doktorát na \"Univerzitě Komenského v Bratislavě\".\n\nNa téma své habilitační práce navázal důležitými pracemi k pozdní době bronzové v Itálii, mezi jinými prací o časném osídlení území města Říma. V roce 1965 inicioval vydávání rozsáhlé edice \"Prähistorische Bronzefunde (PBF)\", která do dnešních dob (nyní pod vedením Albrechta Jockenhövela a Ute Luise Dietz) vychází na univerzitách ve Frankfurtu na Mohanem a Münsteru.\n\nZnámá jsou Müller-Karpova rozsáhlá materiálová studia jako \"Handbuch der Vorgeschichte\", kde uplatnil kulturně-historický pohled zakotvený v komparaci chronologicky současných artefaktů a jejich zastoupení, odmítl nicméně data získaná radiokarbonovou metodou, díky čemuž byly jeho závěry překonané již v době svého vzniku.\n\nZ jeho pěti dětí se nejstarší syn Michael Müller-Karpe stal také archeologem a působí v \"Římsko-germánském ústředním muzeu\" v Mainzu, nejmladší syn Andreas je profesorem prehistorie a protohistorie na univerzitě v Marburgu.\n\n\n"}
{"id": "1064403", "url": "https://cs.wikipedia.org/wiki?curid=1064403", "title": "Václav Lebeda", "text": "Václav Lebeda\n\nVáclav Lebeda (* 22. července 1992 Čeladná nebo Kopřivnice), vystupující pod pseudonymem Voxel, je český folk-popový zpěvák a písničkář. Od r. 2019 vystupuje jako kapela „VOXEL & Spol.“.\n\nOd dětství se věnoval hře na flétnu a klávesy, později přešel na klavír a postupně se naučil hrát na další nástroje. Studoval obor „popularizace hudební kultury“ na Západočeské univerzitě v Plzni. Účastnil se několika řad televizní soutěže Česko Slovenská SuperStar, zde ale neuspěl. Také zpíval a hrál na kytaru v kapele Burnout.\n\nNa začátku roku 2012 publikoval pod jménem Voxel singl \"V síti\" s textem Xindla X, ke kterému zanedlouho vyšel i videoklip. Texty dalších singlů \"Hitmaker\" (z července 2012) a \"Superstar\" (z ledna 2013) napsal Pokáč, se kterým Voxel občas vystupuje v duu. V březnu 2013 byl vyhlášen jako objev roku na hudebních cenách Óčka, od diváků dostal 19 422 hlasů. Na podzim 2013 se v rámci cen Český slavík Mattoni 2013 umístil na druhém místě v kategorii „Hvězda internetu“ (poté, co byl ze soutěže vyřazen původní vítěz, rapper Řezník).\n\nV květnu 2014 vydal debutové album \"All Boom!\", které zaznamenává spíše starší repertoár a obsahuje i dosavadní singly. Během dvou let sólové kariéry se od původního elektropopu posunul spíše ke kytarovému písničkářství a nové album proto plánoval pojmout více akusticky; album vyšlo v září 2015 pod jménem \"Motýlí efekt\". Již v červnu jej předcházel singl \"Jednou\". V rámci cen Český slavík Mattoni 2014 vyhrál v kategorii „Hvězda internetu“ a získal nominaci i v kategorii objev roku. Na začátku roku 2015 podnikl několik koncertních turné s kapelami O5&Radeček a UDG. Na cenách Anděl 2014 byl nominován v kategorii objev roku.\n\nNa počátku roku 2019 utvořil kolem sebe hudební uskupení, s kterým pravidelně vystupuje s názvem „VOXEL & Spol.“ ve složení: \n\n\n\n\n\nOd roku 2016 pravidělně vyjíždí na vždy odlišné „turné s konceptem“:\n\nS manželkou Marií má dva syny, Václava (* 2014) a Jozuu (* 2018). Je inspirován Jaroslavem Duškem a jeho duchovní cestou, má blízko k veganství.\n\n\n"}
{"id": "1064409", "url": "https://cs.wikipedia.org/wiki?curid=1064409", "title": "Donegal (textilie)", "text": "Donegal (textilie)\n\nDonegal \nje obchodní označení pro příze, tkaniny a pleteniny vyráběné v irském hrabství Donegal. \nPříze se vyrábějí zpravidla ze 100% mykané vlny s příměsí různobarevných nopků (anglicky: \"flecks\"), některé jsou dopřádané na selfaktoru .\n\nPříze na ruční pletení jsou většinou skané z kombinace hladkých a efektních nopkových nití .\n\nTkaniny se vyrábějí v plátnové vazbě, osnova většinou skaná z jedné bílé a jedné tmavé niti z mykané nebo česané vlny a útek z jednoduché mykané efektní vlněné příze. Některé druhy se vyrábějí také na ručních stavech .\n\nTkanina je mírně zplstěná valchováním, má mechovitý povrch, je prodyšná, dobře izoluje, snadno se nezašpiní a nemačká. Používá se hlavně na pánská saka a pláště \n\nTkaninám se často říká \"donegalský tvíd\". Známějšímu klasickému tvídu (původně) z Vnějších Hebridů se velmi podobá, ten se však tká v keprové vazbě . \nStrojní pleteniny z donegalových přízí se používají na svetry a vesty . Vyrábějí se na plochých strojích, zčásti také na ručně poháněných aparátech . Jako zátažná pletenina se donegal vyráběl (asi do poloviny 20. století) také na okrouhlých francouzských stávcích .\n"}
{"id": "1064411", "url": "https://cs.wikipedia.org/wiki?curid=1064411", "title": "Ceny Anděl 2014", "text": "Ceny Anděl 2014\n\nCeny Akademie populární hudby Anděl 2014 byly vyhlášeny 16. dubna 2015 v Hudebním divadle Karlín. Předcházelo tomu vyhlášení vítězů žánrových cen 7. dubna v Paláci Akropolis. Oba večery v přímém přenosu přenášela Česká televize, hlavní ceny běžely na ČT2, žánrové na ČT art.\n\n\n\n\n\n\n\n\n\n\n\n\n\n\n\n\n\n\n"}
{"id": "1064413", "url": "https://cs.wikipedia.org/wiki?curid=1064413", "title": "Arif Salichov", "text": "Arif Salichov\n\nArif Salichov (28. března 1951 Jihlava – 28. února 2018) byl český právník, státní zástupce, spisovatel a básník.\n\nMěl bulharské kořeny. V roce 1974 absolvoval Právnickou fakultu Univerzity Jana Evangelisty Purkyně v Brně, titul doktora práv získal v roce 1981, v letech 1989–1991 postgraduálně studoval na Právnické fakultě Univerzity Karlovy. V letech 1977–1979 působil jako prokurátor Okresní prokuratury ve Žďáře nad Sázavou, dalších deset let strávil na obdobné pozici na Okresní prokuratuře v Jihlavě. V letech 1986–1989 byl členem KSČ. V letech 1989–1990 pracoval jako prokurátor Krajské prokuratury v Brně. V období let 1990 až 1995 zastával funkci okresního státního zástupce v Jihlavě (1990–1993 se post nazýval okresní prokurátor). V letech 1995–1996 vykonával funkci prvního náměstka nejvyšší státní zástupkyně v Brně. V roce 1997 se vrátil do Jihlavy jako okresní státní zástupce, tuto funkci zastával až do roku 2013, kdy odešel do penze. Angažoval se také v Unii státních zástupců České republiky, kde v letech 1999–2002 působil jako viceprezident a v období 2002–2005 jako prezident.\n\nV roce 2000 dozoroval jako státní zástupce kauzu přísedícího soudce Pavla Vítka z případu Babice. V červnu 2007 Nejvyšší státní zastupitelství případ Jiřího Čunka odňalo přerovskému státnímu zástupci Radimu Obstovi a přikázalo jej právě Salichovi, ten dne 7. srpna 2007 trestní stíhání zastavil, protože Policií ČR shromážděné důkazy nedokazovaly, že by Jiří Čunek spáchal trestný čin. Salichov o kauze v roce 2008 začal psát knihu, kterou se však těsně před vytištěním rozhodl nevydat. V roce 2008 tehdejší stínová ministryně spravedlnosti ČSSD Marie Benešová Salichova zmínila ve výroku, kdy některé špičky tehdejší justice označila za justiční mafii, vyjmenovaní se obrátili s žalobou na soud, Salichov pak v dubnu 2009 žalobu stáhl.\n\nV komunálních volbách v roce 2014 byl jako nestraník zvolen na kandidátce hnutí Forum Jihlava do zastupitelstva města Jihlava. Byl tajemníkem Spolku pro starou Jihlavu, který v roce 2014 spoluzakládal.\n\nV 70. letech měl folkovou kapelu, v 80. letech se jako písničkář s kytarou účastnil jihlavských soutěžních koncertů Písničky ze šuplíku.\n\n"}
{"id": "1064417", "url": "https://cs.wikipedia.org/wiki?curid=1064417", "title": "UPS", "text": "UPS\n\nUPS může znamenat:\n\n"}
{"id": "1064428", "url": "https://cs.wikipedia.org/wiki?curid=1064428", "title": "Achaia (historické území)", "text": "Achaia (historické území)\n\nAchaia, Achaja nebo Achaea (gr. Αχαΐα – Achaia) je historické území na severu Peloponésu v Řecku. Odpovídá přibližně stejnojmenné regionální jednotce v kraji Západní Řecko.\n\nAchaja zahrnuje severní pobřeží poloostrova Peloponés a nacházejí se v ní pohoří Omplos, Chelmos a Erymanthos.\n\nPrvními obyvateli byli Pelasgové, kteří tento kraj nazývali Αιγιάλεια (Aigialeia), ale již kolem roku 3000 př. n. l. se zde usazuje řecký kmen Achájů, kteří zároveň dali jméno tomuto kraji. Přibližně ve 14.–12. stol. př. n. l. tudy prochází řecký kmen Dórů, který se zde ale neusadil. Achájské obyvatelstvo zde kontinuálně žílo dále. Existuje však i jiná teorie o osídlení Achaie, podle níž zde Pelasgové žili až do 15. století př. n. l. a následně se zde usadil řecký kmen Ionů, který zde sídlil až do dórské invaze. Po dórském vpádu prý uprchlo mnoho Achajců z různých končin Peloponésu do Aigialeia, která se od té doby nazývá Achaia. Achajci se tu měli promíchat s Iony a Pelasgy. V roce 1082 před n. l. bylo založeno město Patra a později Leontio. Poté zde vzniklo společenství městských států pod vedením města Heliké. A kolem roku 800 př. n. l. vzniká Achajský spolek a hlavní město se přesunuje z Helika do Aigia. Ve 4 stol. před Kr. Achaii ovládli Makedonci, ale po smrti Alexandra Velikého Achajci vyhlásili nezávislost a obnovili svůj spolek, který ovládl skoro celý Peloponés a stal se vedle Makedonie nejvýznamnějším státem Řecka. Ve 2. století př. n. l. se však Řecko dostává pod vliv Římanů, kteří nakonec ovládnou i Achaii. Od roku 146 před n. l. je Řecko součástí Římské říše. Byla zde vytvořena provincie Achaia, která zahrnovala velkou část Řecka. Postupně se začíná christianizace kraje, v té době prosperuje hlavně město Patra. Od roku 395 je Achaia součástí Východořímské (Byzantské) říše. Mezi 3. a 5. století byla Achaia vypleněna Góty a Huny.\n\nV 6. stol. se do Řecka dostávají Slované, kteří se usadili především na západním Peloponésu, tedy i v Achaii. Přežilo pouze dobře opevněné město Patra. Byzantská vláda proti nim podnikala více operací. Achájští Slované proti tomu povstali v roce 783 a v roce 805, kdy zaútočili na osady místních Řeků a pokusili se dobýt i město Patra, ale tehdy byli byzantskou armádou definitivně zničeni. Byzantská vláda nad celým Řeckem se obnovila a Slované byli přesídlení do Anatolie. Máme zprávy o tom, že v Achaii se usadilo řecké obyvatelstvo z jižní Itálie, Sicílie a Anatolie na posílení tamní řecké populace. Malé slovanské etnikum se v Achaja stáhlo do horských oblastí, kde vzniklo několik vesnic, které se od té doby nazývají Nezerochoria, jméno je odvozeno od slovanského kmene Ezeritů (Nezeritů) a řeckého slova \"choria\" (vesnice), tedy vesnice Ezeritů. V Nezerochorií však Slované-Ezeriti narazili na původní řecké obyvatelstvo, s nímž se postupně hellenizovali. V 13. století Achaii ovládli Evropané a v 15. století Turci. V tomto období se jižně a východně od města Patra usadili albánští Arvanité, území jimi osídlené však nebylo velké, takže netvořilo ani 5 % celkového obyvatelstva Achie.\n\nNejvýznamnějším městem té doby bylo také město Patra, prosperovala však i Vostitsa (Starověký Aígion) a Kalavryta. V roce 1770 zde Řekové proti Turkům povstali, ale neúspěšně, jejich povstání bylo potlačeno. V roce 1821 však vypuklo nové řecké povstání, Řecka válka za nezávislost, která vypukla právě v Achii, v klášteře Agia Laura, kde metropolita města Patra Germanos vztyčil řeckou vlajku, symbol povstalců a začal povstání proti Turkům. Řekové rychle ovládli Vostitsu, Patru a Kalavryta. Právě Vostitsa (Aigio) bylo vůbec první osvobozené řecké město. Po osvobození Řecka vzešli z Achaie mnozí politici, jako například předseda vlády Venizelos Roufos, Andreas Michalakopoulos, řecký diktátor ze 60. let 20. století Georgios Papadopoulos, či politická rodina Papandreu z vesnice Kalentzi, z níž pochází i bývalý premiér Jorgos Papandreu.\n\n\n"}
{"id": "1064431", "url": "https://cs.wikipedia.org/wiki?curid=1064431", "title": "Poškození rostlin teplem", "text": "Poškození rostlin teplem\n\nPoškození rostlin teplem je fyziologické poškození rostlin způsobené nadbytkem tepla, nebo působením tepla na neotužilou rostlinu.\nPoškozením rostlin nízkou teplotou, nedostatkem tepelné energie, je nazýváno poškození chladem. Vysokou teplotou mohou být poškozeny všechny druhy rostlin.\n\nStav kdy dojde k vystavení rostlin vysoké teplotě nad kritickou hranici a dochází poškozování tkání teplem je nazýváno \"přehřátí\". Stav kdy dochází vlivem vysokých teplot k poškozování rostlin se nazývá \"tepelný stres\".\n\nVysoké teploty mohou způsobovat celou řadu různých příznaků poškození, jako jsou změny zbarvení poškozené části rostliny, změny tvaru orgánů rostliny, opad listů, změny fertility pylu a jeho životnosti, nebo změny pohlavnosti květů. Může docházet k nekrotickým poškozením listů a stonků, kmenů při náhlých změnách teploty. Nebezpečné je kolísání vysokých a nízkých teplot během zimy.\n\nPoužívaným ukazatelem je letální hranice teplotního stresu. Označení LT je označení teploty při které odumírá 50% rostlin nedostatkem nebo nadbytkem tepelné energie. Velmi důležitým faktorem pro míru poškození je doba trvání vysokých teplot a spolupůsobení s dalšími faktory, jako je například silný vítr, znečištění vzduchu polutanty a sluneční záření. Obvykle je těžké odlišit poškození teplem od poškození slunečním zářením. Velmi snadno dochází k poškození pěstovaných rostlin ve sklenících.\n\nVyšší než optimální teplota půdy může brzdit klíčení semen nebo poškozovat kořenový systém klíčních rostlin, dochází také k nekrózám kořenového krčku. Nejcitlivější k vyšším teplotám jsou nové tkáně a mladé rostliny. Odolnost rostliny vůči vyšší teplotě se mění během dne, dopoledne je nižší než odpoledne.\nNadzemní části rostlin, jež jsou přímo osluněny, jsou teplejší o 2- 8 °C než vzduch v okolí rostlin; kořeny jsou během vegetace přibližně stejně teplé jako půda. Optimální teplota je důležitá pro normální funkce organismu, změny rychle ovlivní především metabolismus.\n\nU rostliny během doby výrazně vyšších než optimálních teplot dochází postupně k zastavení růstu. Při trvání těchto teplot dochází k poruchám metabolismu, které mohou vést k oslabení a úhynu. Vyšší teploty než teploty, které vyvolávají jen zastavení růstu, způsobují během krátké doby vážná poškození a úhyn. Je zřejmé, že optimální a letální teploty budou odlišné u psychrofytů a termofytů. U rostlin běžných v podmínkách ČR jsou teplotami, které vyvolávají vážná poškození a úhyn, teploty 40–50 °C.\nSymptomy se mohou projevit ihned po vystavení rostlin vyšším teplotám, nebo se projevují po určité době jako následek narušení fyziologických pochodů.\n\n\nVysokými teplotami se zastavuje růst, jsou narušeny a mění se metabolické procesy, dochází k vzniku a hromadění toxických látek a zplodin metabolismu. Klesá a je vyčerpána zásoba energetických látek v tkáních. Mění se fyzikální vlastnosti kapalin v tkáních a jejich množství. Dochází k vadnutí a fyzicky poškození rozkladem vnitřních struktur buňky, usychání.\n\nZávlaha a stínění choulostivých rostlin. Zavlažování okolních ploch, mlžení.\n\nZávlaha, stínění, defoliace.\n\n"}
{"id": "1064461", "url": "https://cs.wikipedia.org/wiki?curid=1064461", "title": "Malý pán", "text": "Malý pán\n\nMalý Pán (2015) je český loutkový film režiséra Radka Berana.\n\nNatáčení probíhalo od druhé poloviny srpna 2014 v lesích na Písecku.\n\nPodobu loutek vytvořil František Antonín Skála, na natáčení se podílel soubor Buchty a loutky.\n\nFilm se mj. promítal na Kanárských ostrovech a v Šanghaji. V plánu bylo též uvedení na Mezinárodním festivalu filmů pro děti a mládež v Teheránu.\n\nFilm byl nominován na Cenu české filmové kritiky v kategorii audiovizuální počin.\n\n\n"}
{"id": "1064462", "url": "https://cs.wikipedia.org/wiki?curid=1064462", "title": "Svatobor (Doupovské Hradiště)", "text": "Svatobor (Doupovské Hradiště)\n\nSvatobor ( v historických pramenech též \"Czwetwor\", \"Czwetbor\") je téměř zaniklá ves ležící asi deset kilometrů východně od Karlových Varů a asi 1,5 kilometru severoseverovýchodně od Lučin. V letech 1953 až 2015 byla osada součástí vojenského újezdu Hradiště. Je zde evidováno osm adres. V roce 2011 zde trvale žilo dvacet obyvatel. Osada se nachází v katastrálním území Doupovské Hradiště, které bylo k 1. lednu 2016 z vojenského újezdu vyčleněno a stalo se stejnojmennou samostatnou obcí.\n\nVes Svatobor je poprvé doložena roku 1239 a znovu kolem roku 1264. Roku 1465 byl Svatobor připomínán k Andělské Hoře, k níž a ke Kysibli až do roku 1850 patřil. Podle berní ruly zde byly žitné role, pastevectví, dřevorubectví a obchodování s přízí.\n\nV roce 1895 stálo ve Svatoboru 62 domů, v nichž žilo 427 obyvatel, v roce 1921 to bylo 338 obyvatel, v roce 1930 zde bylo 345 obyvatel, v roce 1939 zde bylo 316 obyvatel a asi 70 domů. Vysídlení německy mluvícího obyvatelstva po roce 1945 mělo za následek prudký pokles počtu obyvatel – v roce 1947 měla obec jen 16 obyvatel, roku 1950 tu bylo 28 obyvatel, roku 1952 tu bylo 20 obyvatel. Po roce 1954 byla obec z důvodu zřízení vojenského újezdu Hradiště vysídlena, v důsledku čehož zde v roce 2004 žilo jen 17 obyvatel a stály tři novodobé domy (o celkem 4 bytových jednotkách). Nachází se zde též zemědělský dvůr.\n\nFarní kostel Nanebevzetí Panny Marie byl založen před rokem 1358 oseckým klášterem. V letech 1729–1732 byl kostel Nanebevzetí Panny Marie nákladem Černínů barokně přestavěn podle projektu Františka Maxmiliána Kaňky a současně byla vybudována fara a hřbitov s márnicí. Kostel byl jako poutní chrám rekonstruován roku 1931. Po začlenění do vojenského újezdu byl kostel změněn ve vojenské skladiště řepky. Barokní zařízení bylo převezeno do kostelů v Chlumu Svaté Maří a Karlových Varech-Rybářích, varhany údajně do Zrcadlové kaple pražského Klementina, barokní socha sv. Jana Nepomuckého od fary byla přenesena do Andělské Hory. Roku 1966 kostel (zřejmě v důsledku úmyslného zapálení) vyhořel a změnil se ve zříceninu. Ruinou se stala i fara. Od roku 2003 je kostel postupně stavebně zajišťován; v letech 2006–2007 byly dozděny do původní výše zřícené části zdiva presbytáře a od listopadu 2011 do února 2012 byly odstraněny náletové dřeviny z klenby lodi. Poté byla budova provizorně zastřešena. Kostel je od roku 1958 zapsán v seznamu kulturních památek. Pozemek s kostelem byl ke dni 1. 1. 2016 z vojenského újezdu Hradiště vyčleněn a stal se součástí nově vzniklé obce Doupovské Hradiště.\n\nNa podzim 2017 byl při záchranných pracích v kostele objeven jeho základní kámen z roku 1732. Na kamenném kvádru velikosti přibližně 1,2 x 0,5 x 0,5 metru je vytesán citát sv. Augustina:\n<poem class=\"odsad\">\nLAPIS IStE SIt\nFVNDaMEN\ntaLIS PERPE\ntVVS PETRA\nqVE NOBIS SI(t)\nCHRIStVS\n</poem>\n\nČeský překlad:\n<poem class=\"odsad\">\nKámen tento jest\nzákladním\na věčným\nkamenem,\ntak jako nám jest [základním kamenem]\nKristus.\n</poem>\nChronogram MDCLLVVVVVIIIIIII uvádí rok 1732.\n\n"}
{"id": "1064465", "url": "https://cs.wikipedia.org/wiki?curid=1064465", "title": "Kalentzi", "text": "Kalentzi\n\nKalentzi (řecky Καλέντζι –Kalentzi [vyslov: kalendzi]) je horská vesnice v Řecku, v regionální jednotce Achaia na Peloponésu. Od roku 2011 je součástí obce Erymanthos. Žije zde 71 obyvatel (2001). Stejné jméno má i komunita a obecní jednotka z 380 obyvateli. Je známá především tím, že odsud pochází politická dynastie Papandreu, do níž patřil i bývalý řecký premiér Jorgos Papandreu (mladší) (2009–2011).\n\nObecní jednotka Kalentzi od roku 2011 zahrnuje jedinou komunitu stejného jména. V závorkách je uveden počet obyvatel komunity a sídel.\n\nPoprvé byla osídlena v 12. století, kdy se zde usadily rodiny z okolního území a z této doby pochází i nejstarší kostel. Jméno \"Kalentzi\" pochází od albánské aristokratické rodiny, která zde jistou dobu po pádu Byzance sídlila, avšak obyvatelé vesnice vždy mluvili řecky. Během turecké nadvlády se zde usadili Řekové z Epiru, Trikaly (rodina Kakodimeos) a z Konstantinopole (rodina Ikonomu) a později mnohé rodiny z okolního Peloponéského prostředí. Během řecké války za nezávislost mnozí obyvatelé vesnice finančně podporovali povstání.\n\nZ Kalentzi pocházejí významné politické osobnosti Řecka:\n"}
{"id": "1064466", "url": "https://cs.wikipedia.org/wiki?curid=1064466", "title": "Parkhotel Richmond", "text": "Parkhotel Richmond\n\nParkhotel Richmond je památkově chráněný lázeňský hotel v Karlových Varech. Jeho adresa je Slovenská 567/3, 36001 Karlovy Vary.\n\nParkhotel Richmond se nachází na pravém břehu řeky Teplá v lázeňském parku na okraji města jižně od lázeňského centra. V areálu hotelu stojí mj. socha karlovarského jelena v životní velikosti, známého z pověsti „O jelením skoku“. Parkhotel bezprostředně sousedí s dnešním Beethovenovým parkem, kde se nachází lázeňský pavilonek s vlastním pramenem Štěpánka (\"Stephanie–Quelle\") o teplotě 15 °C.\n\nParkhotel Richmond je obklopen anglickým parkem kdysi zvaným “\"Schönbrunn\"” a zahradou v japonském stylu.\n\nNěkdejší \"Weingruber's Café Park Schönbrunn\" vzniklo v 50. letech 19. století a v roce 1911 bylo místem konání společné karlovarské výstavy Oskara Kokoschky, pořádané Walterem Sernerem. Budova byla zvýšena v klasicistním slohu a přejmenována na \"Richmond Park Hotel\", v současnosti fugnuje jako Parkhotel Richmond.\n\nVlastníkem a provozovatelem hotelu byl židovský hoteliér a majitel hotelu \"Atlantik\" Alois Klein, který patřil mezi významné postavy veřejného života v Karlových Varech.\n\n"}
{"id": "1064472", "url": "https://cs.wikipedia.org/wiki?curid=1064472", "title": "Přírodní park Zlatý kopec", "text": "Přírodní park Zlatý kopec\n\nPřírodní park Zlatý kopec je přírodní park podél státní hranice s Německem v severní části Karlovarského kraje v okrese Karlovy Vary. V přírodním parku se nenachází prakticky žádné osídlení, výjimkou je několik domů a rekreačních objektů v osadě Zlatý Kopec (), kde trvale žije jen několik obyvatel. Před druhou světovou válkou byl Zlatý Kopec součástí obce Ryžovna (Seifen) a žilo zde asi 350 obyvatel.\n\nOsada Zlatý Kopec vznikla u staré hornické cesty spojující Boží Dar a saský Rittersgrün. Dnes je osada Zlatý Kopec místní části Božího Daru. Nejvyšší nadmořskou výškou v přírodním parku je vrchol Tetřeví hory (1005 metrů).\n\nÚzemí se nachází v Klínovecké hornatině na holorovině Krušných hor. Podložím celého území přírodního parku jsou žuly krušnohorského plutonu. Příkrov žul v horských svazích nad levým břehem Zlatého potoka tvoří metamorfované horniny, převážně fylity. Výrazným krajinným prvkem jsou v této části izolované fylitové útvary \"Holubí skalky\" nad úzkým údolím Komářího potoka. Tento zajímavý geologický výchoz tvoří morfologicky nápadná, i přes 20 metrů vysoká skaliska. V nich se objevují proužky a čočky bílého křemene, které jsou často stejně jako celá hornina detailně zvrásněny. Současná podoba Holubích skalek vznikla důsledku čtvrtohorního zvětrávání, na němž se významně podílelo opakované působení mrazu.\n\nV křemenných žilách ve fylitech se vyskytovalo v menší míře stříbrné zrudnění, a v partiích žil s doznívající greisenizací pak výhradně cínová ruda kasiterit. Ta však na rozdíl od většiny cínowolframových ložisek v Krušných horách neobsahovala wolframovou rudu wolframit.\nNa opačné straně nad pravým břehem Zlatého potoka pod vrchem Kaffenberg převládají amfibolity s čočkami zrudněných amfibolických skarnů.\n\nV přírodním parku pramení Zlatý potok, který v hluboce zaříznutém údolí protéká celou oblastí od jihovýchodu k severozápadu a odvádí vody z holoroviny Krušných hor. Protéká Zlatým Kopcem a na českoněmecké hranici u zaniklého Českého mlýna opouští území parku i Českou republiku.\nDalším vodním tokem v přírodním parku je Hrazený potok (levostranný přítok Zlatého potoka), na kterém se nacházejí jezírka s kamennými hrázemi neznámého stáří a vodní kaskády s malými vodopády.\nNa hranici parku a zároveň podél státní hranice se Saskem teče Komáří potok.\nTéměř celé území přírodního parku pokrývají relativně nepoškozené smrkové lesy s fragmenty horských bučin. V jejich podrostu se nalézá typická vegetace krušnohorských smrčin – kapraď rozložená (\"Dryopteris dilatata\"), sedmikvítek evropský (\"Trientalis europaea\") a třtina chloupkatá (\"Calamagrostis villosa\"). Na zachovalých horských loukách v okolí Zlatého Kopce roste prha arnika (\"Arnica montana\"), koprník štětinolistý (\"Meum athamanticum\"), zvonečník černý (\"Phyteuma nigrum\") a hruštička menší (\"Pyrola minor\"). Z nepůvodních zavlečených druhů rostou v okolí bývalého osídlení jestřábník oranžový (\"Hieracium aurantiacum\") a jirnice modrá (\"Polemonium caeruleum\").\n\nNa území parku žije jelen lesní (\"Cervus elaphus\") a prase divoké (\"Sus scrofa\"), z ptáků zde hnízdí sluka lesní (\"Scolopax rusticola\"), datel černý (\"Dryocopus martius\") a vzácná sova sýc rousný (\"Aegolius funereus\"). Ve starých opuštěných štolách zimuje netopýr severní (\"Eptesicus nilssonii\") a několik dalších druhů netopýrů. Na lokalitě dolů Gottlieb a Johannes se podařilo za pět let okroužkovat téměř 600 jedinců 7 druhů netopýrů. Na odvalech starých dolů žije ještěrka obecná (\"Lacerta agilis\") a ještěrka živorodá (\"Zootoca vivipara\"). Na loukách je k vidění řada druhů motýlů.\n\nLožisko Zlatý Kopec je známé od nejstarších dob dolování v Čechách. Dolování bylo často zastaveno a znova obnoveno.\nV širokém okolí Zlatého Kopce se nacházejí rudy cínu, železa, mědi, stříbra, zinku a uranu. Těžba cínových, železných, v menším rozsahu i měděných a stříbrných rud zde probíhala prokazatelně od 16. století, což dokladuje zápis v horním řádu krále Ferdinanda I. z roku 1548. Nelze ovšem vyloučit, že počátky rýžování cínové rudy kasiteritu (cínovce) jsou staršího data, ovšem bez historických dokladů. Nejvýznamnější byla v okolí Zlatého kopce těžba cínových rud. Těžilo se zde ve dvou typech ložisek cínu. V okolí Hrazeného potoka pod Komářím vrchem to bylo cínové zrudnění ve strmých křemenných žilách ve fylitech. Na protějších svazích nad údolím Zlatého potoka pod Kaffenbergem to bylo skarnové ložisko.\n\nPolymetalické skarnové ložisko \"Kaff\" bylo pravděpodobně objeveno těžaři ze saského Breitenbrunnu koncem 15. nebo počátkem 16. století. Výskyt magnetitu byl z tohoto prostoru popsán už v roce 1530. O magnetitu z Kaffu se zmiňují v roce 1562 i jáchymovský pastor Johannes Mathesius a v roce 1590 autor Míšeňské kroniky Petrus Albinus.\n\nVzhledem k ložiskovým poměrům je možné, že v období těžby cínu v 16. století byla důlní díla na kótách Kaffenberg (924 m n. m.) a Hraniční vrch (936 m n. m.) vedena také pod nynější státní hranicí s Německem, protože i zrudnění překračuje současnou státní hranici.\nPozději, zhruba od poloviny 19. století, se zde těžily i zinkové rudy, které byly dříve vyhazovány na odvaly, protože znalost získávání zinku z těchto rud nebyla v době hlavní těžby cínu (16. století) v Evropě dosud známa. Proto při prohlídkách odvalů v polovině 19. století leželo na haldách dolů velké množství zinkové rudy sfaleritu.\n\nKrátce po druhé světové válce se v okolí Zlatého Kopce prováděl průzkum na uran a s nevalnými úspěchy se těžily uranové rudy.\nNový báňský průzkum se zaměřením na polymetalické rudy cínu, železa, mědi a zinku se zde prováděl ještě v 50. a 60. letech 20. století.\nVe skarnové oblasti bylo rudní ložisko otevřeno na tzv. \"Předním Kaffu\" zejména štolou \"Johannes,\" na \" Zadním Kaffu\" štolami \"Kohlreuter,\" \"Segen Gottes,\" \"Dreikönig\" a \"Mathesius.\"\n\nDo dnešní doby se dochovalo velké množství pozůstatků po dolování. Při začátku údolí se nachází mohutný odval dolu \"Hoffnung zu Gott\", který byl v provozu ještě ve dvacátých a třicátých letech 20. století a byl znovu prozkoumán Jáchymovskými doly při prospekci na uran počátkem 50. let. Ve štole \"Johannes\" se zachovaly velkolepé poruby o délce 60 m, šířce 20 m a výšce až 10–12 m, v dole \"Kohlreuter\" se stejnojmennou štolou se zachovaly poruby dlouhé až 40 m a 25 m široké. Pod štolami \"Segen Gottes\" a \"Dreikönig\" jsou mohutné odvaly, na nichž je možné nalézt ukázky rudních minerálů.\n\nHospodářské zázemí pro doly představovalo údolí Zlatého potoka, kde se ruda drtila a upravovala před jejím dalším hutním zpracováním. Poslední z těchto úpraven, stoupa dolu \"Kohlreuter,\" byla v provozu ještě kolem roku 1870.\n\nZachovalé hornické památky ve skarnovém revíru \"Zlatý Kopec – Kaff\" a \"Montánní krajina Zlatý Kopec – Hrazený potok\" jsou spolu s dalšími hornickými památkami na české a německé straně Krušných hor zahrnuty do společné žádosti o zapsání na Seznam světového dědictví UNESCO. Žádosti předcházela patnáctiletá příprava. Dne 20. ledna 2014 podepsali v Drážďanech bývalý český ministr kultury Jiří Balvín a saský ministr vnitra Markus Ulbig společnou dokumentaci k německo-české žádosti o zápis „Hornické kulturní krajiny Erzgebirge/Krušnohoří“ na Seznam světového dědictví UNESCO. Dopisem z 28. února 2014 oficiálně potvrdilo Centrum světového dědictví v Paříži převzetí nominační dokumentace a její úplnost.\n\nO zapsání Hornické krajiny Erzgebirge/Krušnohoří na seznam světového dědictví UNESCO se mělo rozhodnout na 40. zasedání Výboru pro světové dědictví v červnu 2016 v tureckém Istanbulu.\n\nV září 2015 navštívili experti z mezinárodní organizace ICOMOS, poradního orgánu pro UNESCO, během jedenácti dní všech pětaosmdesát památkových lokalit, nominovaných na zápis. Setkali se se zástupci ministerstev, lidmi z oblasti památkové péče, starosty i členy hornických spolků. Z centrály UNESCO v Paříži dorazily otázky, a to jak na českou, tak německou stranu. Ty bylo třeba zodpovědět. Experti doporučili žádost doladit. Na základě jejich doporučení se rozhodli zástupci saského ministerstva vnitra a českého ministerstva kultury stáhnout žádost o zápis Hornické kulturní krajiny Krušnohoří. Rozhodnutí o zařazení hornických památek na seznam UNESCO tak v roce 2016 nepadlo.\n\nZařazení krušnohorských hornických památek na seznam UNESCO se protáhlo do roku 2019 a předcházelo tomu odeslání přepracované žádost.\n\nDne 6. července 2019 došlo k zapsání lokality jako součásti Hornické krajiny Abertamy – Horní Blatná – Boží Dar pod souhrnným názvem Hornický region Erzgebirge/Krušnohoří na Seznam světového dědictví UNESCO.\n\nOblast je dobře přístupná ze silnice mezi Božím Darem a Ryžovnou, kde u vodní nádrže Myslivny odbočuje na sever cyklostezka č. 2002, která se po asi 2,5 km napojí na cyklostezku č. 2008. Ta pokračuje přes osadu Zlatý Kopec až ke státní hranici u zaniklé osady Český Mlýn.\nJihovýchodní částí přírodního parku prochází v délce asi 4,5 km naučná stezka \"Ježíškova cesta.\"\n\nKromě jiných historických objektů má veřejnost možnost navštívit vytěžené podzemní prostory, které byly v dávné minulosti otevřeny štolou Johannes. Ke slavnostnímu otevření prohlídkové štoly Johannes došlo v pátek 24. dubna 2015.\n\nTuristicky zajímavým cílem v Přírodním parku jsou skalní útvary \"Holubí skalky.\" Tyto skalky patří k nejzajímavějším geologickým výchozům celých Krušných hor. Pod skalisky probíhá podél česko-saské hranice a podél hraničního Komářího potoka tzv. \"Mílovská cesta.\" Ta spojuje zaniklou osadu Český mlýn s další zaniklou osadou Mílovem. Cesta byla upravena a rozšířena na počátku 20. století, o čemž svědčí i letopočet vyražený do skály v serpentině pod Holubími skalkami. Díky provedeným úpravám je využívána i cykloturisty. Úsek od Českého mlýna k Holubím skalkám je však dosti strmý a na úseku dlouhém přibližně 2,7 km činí převýšení přibližně 200 m.\n\n\n"}
{"id": "1064475", "url": "https://cs.wikipedia.org/wiki?curid=1064475", "title": "Syros", "text": "Syros\n\nSyros (druhý pád \"Syru\", ) je ostrov v Řeckém souostroví Kyklady ve Středozemním moři. Leží jihozápadně od ostrova Tinos, severně od ostrova Paros a západně od ostrova Mykonos. Rozloha ostrova činí 84,07 km², nejvyšší bod Pirgos dosahuje 442 m. Spolu s neobývaným ostrovem Gyaros a menšími okolními ostrůvky tvoří jednu obec, která se jmenuje Syros-Ermupoli a jednu regionální jednotku, která se jmenuje Syros a patří pod kraj Jižní Egeis. Na ostrově Gyaros se nachází nejvyšší bod regionální jednotky i obce Syros-Ermupoli zvaný Profitis Ilias (490  m).\n\nV obci Syros-Ermupoli a tedy i v regionální jednotce Syros v roce 2011 žilo 21507 obyvatel, z nichž 21505 žilo na hlavním ostrově a 2 na ostrově Varvarousa. Největším městem a sídlem obce a regionální jednotky je Ermupoli, které je zároveň i sídlem kraje Jižní Egeis. Přes 750 obyvatel mají ještě Vari, Manna, Ano Syros a Poseidonia. Obec Syros-Ermupoli tvoří tři obecní jednotky, které se dále skládají z devíti komunit a ty z jednotlivých sídel, tj. měst a vesnic. V závorkách je uveden počet obyvatel obecních jednotek a komunit.\n\n\nSyros byl osídlen již od třetího tisíciletí před Kr. Byl jedním z center kykladské kultury, následně byl vystaven minojskému vlivu, později byl ovlivněn mykénskou civilizací a jmenoval se Συρίη (Syrie). Nakonec se zde usadili Iónové a byl spojencem Athén.\n\nPozději byl ovládnut Římskou říší a v 4. stol. spadal pod Byzantskou říši. V 13. stol. Syros ovládli Benátčané a místní obyvatelé přestoupili na katolickou víru, přičemž si uchovali řecký jazyk. Katolickou víru si obyvatelé udrželi i během turecké nadvlády. V 19. století na ostrově žilo 4 000 obyvatel, ale během Řecké války za nezávislost se zde usadili Řekové z ostrovů Dodekanés a z Malé Asie, kteří se sem uchýlili před Turky. Tito uprchlíci založili město Ermupoli a přinesli sem pravoslavnou církev. Koncem 19. stol. zde žilo už 22 000 obyvatel. Začátkem 20. stol. se mnoho obyvatel z ostrova usadilo v Athénách a Pireu. Obyvatelé ostrova byli známí jako podnikatelé. Z ostrova Syros pocházel i slavný řecký zpěvák Markos Vamvakaris a původem i známý spisovatel Nikos Dimou.\n\nOstrov je významné centrum římskokatolické církve v Řecku. Římskokatolická diecéze Syros (a Mélos) vznikla ve 13. století, v roce 2014 měla v 15 farnostech 7 020 věřících, tj. 22,4 % z 31 300 obyvatel.\n\n\n"}
{"id": "1064484", "url": "https://cs.wikipedia.org/wiki?curid=1064484", "title": "Třída Jaguar (typ 140)", "text": "Třída Jaguar (typ 140)\n\nTřída Jaguar (typ 140) byla třída torpédových člunů postavených pro německé námořnictvo. Čluny byly navrženy loděnicí Lürssen jako typ TNC 42 (jiné označení plavidel bylo Schnellboot 55). Celkem bylo postaveno 20 jednotek této třídy. Německo svá plavidla vyřadilo do roku 1978. Část vyřazených plavidel byla prodána Turecku, \"Weihe\" zakoupila Francie jako cvičný cíl a \"Kranich\" byl zachován jako muzejní loď.\n\nOd třídy \"Jaguar\" bylo odvozeno 10 plavidel třídy \"Seeadler\" s upraveným pohonným systémem, 10 jednotek třídy \"Zobel\" a pět jednotek pro turecko postavené třídy \"Kartal\".\n\nTřídu tvořilo celkem 20 člunů, postavených v letech 1957–1960 v loděnicích Lürssen a Kröger. Čluny byly pojmenovány \"Jaguar\", \"Iltis\", \"Wolf\", \"Luchs\", \"Leopard\", \"Löwe\", \"Fuchs\", \"Marder\", \"Weihe\", \"Kranich\", \"Storch\", \"Häher\", \"Elter\", \"Reiher\", \"Dommel\", \"Pinguin\", \"Tiger\", \"Alk\", \"Pelikan\" a \"Panther\".\n\nVýzbroj člunů tvořily dva 40mm kanóny a čtyři 533mm torpédomety. Pohonný systém tvořily čtyři diesely Mercedes-Benz, každý o výkonu 8940 kW, pohánějící čtyři lodní šrouby. Nejvyšší rychlost dosahovala 43 uzlů.\n\nV letech 1975–1976 získalo 12 jednotek třídy \"Jaguar\" turecké námořnictvo, z toho tři jako zdroj náhradních dílů. Člun \"Firtina\" byl vyřazen roku 1982. Zbylá plavidla byla vyřazena v první polovině 90. let 20. století.\n\n"}
{"id": "1064490", "url": "https://cs.wikipedia.org/wiki?curid=1064490", "title": "Pan Buřtík a pan Špejlička", "text": "Pan Buřtík a pan Špejlička\n\nPan Buřtík a pan Špejlička je dětská kniha spisovatele, herce a scenáristy Zdeňka Svěráka. Poprvé vyšla v nakladatelství Albatros v roce 1971 pod názvem \"Pan Buřtík & pan Špejlička\". O rok později vyšel příběh druhý, roku 2010 pak Zdeněk Svěrák dopsal příběh třetí. Všechny tři pohádky vyšly pod souborným názvem Pan Buřtík a pan Špejlička, opět v Albatrosu.\nPříběh je založen na rozdílnosti obou hrdinů. Pan Buřtík je příliš silná postava, naopak pan Špejlička příliš štíhlá a vysoká postava. Oba stále cestují a prožívají veselé příhody. Jedna z mnoha příhod byla, když pan Buřtík potřeboval jet vlakem a nevešel se do něho, pan Špejlička mu poradil, ať jede jako spoluzavazadlo ve služebním voze.\n\n"}
{"id": "1064496", "url": "https://cs.wikipedia.org/wiki?curid=1064496", "title": "Pořad", "text": "Pořad\n\nPořad je ucelená část rozhlasového (rozhlasový pořad) nebo televizního vysílání (televizní pořad), která tvoří samostatnou položku rozhlasového, respektive televizního programu. Má svůj vlastní název a obvykle má povahu samostatného díla. Mezi pořady nepatří například reklamy, teleshopping, upoutávky nebo předěly mezi pořady.\n\n"}
{"id": "1064497", "url": "https://cs.wikipedia.org/wiki?curid=1064497", "title": "Televizní pořad", "text": "Televizní pořad\n\nTelevizní pořad je audiovizuální televizní obsah vysílaný vzduchem, kabelovou televizí nebo internetovou televizí. Oproti televizní reklamě nebo upoutávkám slouží k získání a zabavení diváků.\n\nPodle vztahů k realitě jsou televizní pořady děleny na faktuální a fikční. Mezi faktuální televizní žánry patří zpravodajství, publicistika, dokumentární pořady, populárně-zábavné pořady (kvízy, talk show, sport, hudba, zájmové magazíny, aj.) a reality show (talentové soutěže, docusoap, sociální experimenty, aj.). Fikční pořady nemají bezprostřední vztah k událostem v realitě a jejich příběhy a postavy jsou dílem scenáristů.\n\nTelevizní pořad může být jak jednorázovou produkcí, tak i, mnohem častěji, sérií navazujících produkcí. Dle četnosti se televizní pořady tedy dělí na jednorázové a seriálové (na pokračování). Jednorázový televizní pořad může být označen jako „speciál“ nebo „speciální díl“. Dalším příkladem jednorázového pořadu je televizní film, fikční filmový snímek realizovaný v televizní produkci a určený pro televizi, který nebyl promítán v kinech. Pořady seriálového typu jsou označovány televizní seriály (obvykle fikčního charakteru) či televizní show (faktuální charakter). Pořady vysílané po dobu několika let bývají rozdělovány do jednotlivých řad, které každoročně přináší určitý počet nových dílů. Pokud má televizní pořad malý (nejčastěji čtyři až sedm) a předem omezený počet dílů, bývá nazýván minisérií.\n\n"}
{"id": "1064499", "url": "https://cs.wikipedia.org/wiki?curid=1064499", "title": "Třída Seeadler (typ 141)", "text": "Třída Seeadler (typ 141)\n\nTřída Seeadler (typ 141) byla třída torpédových člunů postavených pro německé námořnictvo. Jednalo se o variantu třídy \"Jaguar\" poháněnou jiným typem motorů. Čluny byly navrženy loděnicí Lürssen. Celkem bylo postaveno 10 jednotek této třídy. Po vyřazení ze služby všechna plavidla získalo Řecko.\n\nTřídu tvořilo celkem 10 člunů, postavených v loděnicích Lürssen a Kröger. Čluny byly pojmenovány \"Seeadler\", \"Albatros\", \"Kondor\", \"Greif\", \"Falke\", \"Geier\", \"Bussard\", \"Habicht\", \"Sperber\" a \"Kormoran\".\n\nVýzbroj člunů tvořily dva 40mm kanóny a čtyři 533mm torpédomety. Pohonný systém tvořily čtyři diesely Maybach, každý o výkonu 8940 kW, pohánějící čtyři lodní šrouby. Nejvyšší rychlost dosahovala 43 uzlů.\n\nV letech 1976–1977 všech 10 jednotek třídy získalo řecké námořnictvo. \"Albatros\", \"Bussard\" a \"Sperber\" sloužily pouze jako zdroj náhradních dílů. V roce 1981 byl vyřazen \"Katigix\", v roce 1985 \"Kentauros\". Ještě v roce 2008 zůstávaly v aktivní službě čtyři jednotky, které byly vyřazeny v následujícím roce.\n\n"}
{"id": "1064502", "url": "https://cs.wikipedia.org/wiki?curid=1064502", "title": "Bytovka", "text": "Bytovka\n\nBytovka může být: \n"}
{"id": "1064503", "url": "https://cs.wikipedia.org/wiki?curid=1064503", "title": "Veikko Hakulinen", "text": "Veikko Hakulinen\n\nVeikko Johannes Hakulinen (4. ledna 1925, Kurkijoki – 24. října 2003, Valkeakoski) byl finský běžec na lyžích, trojnásobný olympijský vítěz a trojnásobný mistr světa.\n\nVyhrál běh na 50 km na ZOH 1952 v čase 3:33,33, další olympijská vítězství získal na ZOH 1956 na 30 km a na ZOH 1960 ve štafetě. Na mistrovství světa v klasickém lyžování 1954 ve Falunu stál na stupních vítězů ve všech čtyřech běžeckých disciplínách: vyhrál 15 km a štafetu a byl druhý na třicítce a padesátce. Mistrovský titul na patnáctikilometrové trati obhájil o čtyři roky později na domácí půdě v Lahti. Také čtyřikrát vyhrál Holmenkollen Ski Festival a byl osminásobným mistrem Finska. Po olympiádě 1960 dal před během přednost biatlonu. Byl ve štafetě druhý na mistrovství světa v biatlonu 1953 a pátý na MS 1965, na ZOH 1964 skončil v individuálním závodě na patnáctém místě.\nVyhrál anketu o nejlepšího sportovce Finska v letech 1952, 1953, 1954 a 1960 (to je největší počet prvenství před rozdělením ankety na mužskou a ženskou část). Byl všestranným sportovcem, provozoval také orientační běh a veslování. Byl četařem finské armády, později pracoval jako lesník. Zemřel při dopravní nehodě ve věku 78 let.\n\n"}
{"id": "1064508", "url": "https://cs.wikipedia.org/wiki?curid=1064508", "title": "Třída Silbermöwe (typ 149)", "text": "Třída Silbermöwe (typ 149)\n\nTřída Silbermöwe (typ 149) byla třída torpédových člunů postavených pro německé námořnictvo. Celkem bylo postaveno šest jednotek této třídy. Po vyřazení ze služby jich pět získalo Řecko, pouze \"Seeschwalbe\" sloužil do roku 1974 k výcviku.\n\nTřídu tvořilo celkem šest člunů, spuštěných na vodu v letech 1954–1956. Čluny byly pojmenovány \"Silbermöwe\", \"Sturmmöwe\", \"Wildschwan\", \"Eismöwe\", \"Raubmöwe\" a \"Seeschwalbe\".\n\nVýzbroj člunů tvořily dva 20mm kanóny a dva 533mm torpédomety. Původní kanóny později nahradil jeden, či dva kusy ráže 40 mm. Pohonný systém tvořily tři diesely, každý o výkonu 9000 SHP, pohánějící tři lodní šrouby. Nejvyšší rychlost dosahovala 42 uzlů.\n\nV roce 1968 získalo pět jednotek této třídy řecké námořnictvo. Vyřazeny byly v roce 1974.\n\n"}
{"id": "1064510", "url": "https://cs.wikipedia.org/wiki?curid=1064510", "title": "Idared", "text": "Idared\n\nIdared (\"Malus domestica\" 'Idared') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se začátkem října, dozrává v prosinci, skladovatelné jsou do března.\n\nOdrůda byla vyšlechtěna v USA v Moscow, ve státě Idaho, v roce 1930. Vznikla zkřížením odrůd \" 'Wagenerovo' \" × ' \"Jonathan' \".\n\nOdrůda je zcela cizosprašná, je diploidním křížencem. Podle některých zdrojů je dobrým opylovačem a kvete raně. Podle jiných ale vyžaduje kvalitní opylení a kvete středně brzy.\n\nRůst odrůdy je zprvu bujný později slabší. Koruna má spíše rozložitý habitus. Řez je nezbytný, vhodný je zejména letní řez. Plodonosný obrost je bohatý, plodí na plodných trnech, jde o spur typ.\nPlodí záhy, bohatě a pravidelně.\n\nPlod je kulovitý až ploše kulovitý, střední až velký (125-179g). Slupka hladká, slabě mastná, žlutozelené zbarvení je překryté červenou barvou ve formě líčka. Dužnina je bílá až krémová, šťavnatá, se sladce navinulou, ve zralosti příjemně nakyslou chutí, velmi dobrou. V horších půdních plody hůře vyzrávají a mají jen průměrnou chuť.\n\nOdrůda silně trpí strupovitostí jabloní a padlí. Také je poněkud náchylná k spále. Rovněž trpí poškozením mrazy. \n\nJe vhodná ke skladování a přímému konzumu. Odrůdu lze použít do všech poloh. Ve vyšších polohách namrzá. Je doporučováno pěstování odrůdy ve tvarech jako ovocné stěny, zákrsky, čtvrtkmeny a vřetena. Při pěstování je třeba řezu, probírky plůdků, závlahy, a chemické ochrany. \n"}
{"id": "1064515", "url": "https://cs.wikipedia.org/wiki?curid=1064515", "title": "Mistrovství světa juniorů v hokejbalu 2008", "text": "Mistrovství světa juniorů v hokejbalu 2008\n\nMistrovství světa juniorů v hokejbalu 2008 byla juniorská hokejbalová akce roku 2008.\n\nTabulka\nZápasy\n\nTabulka\nZápasy\n"}
{"id": "1064518", "url": "https://cs.wikipedia.org/wiki?curid=1064518", "title": "Jean-Claude Trial", "text": "Jean-Claude Trial\n\nJean-Claude Trial (13. prosince 1732 Avignon – 23. června 1771 Paříž) byl francouzský houslista a hudební skladatel.\n\nHudební vzdělání získal v katedrále v Avignonu Ve věku pouhých 12 let se stal \"maître de musique\" v Katedrále Panny Marie z Nazareta (Cathédrale Notre-Dame-de-Nazareth) ve Vaison-la-Romaine. Odtud putoval do Montpellieru, kde pokračoval ve studiu hry na housle a skladby u učitele Garniera. V této době zkomponoval četná moteta a skladby pro housle.\n\nV roce 1740 odcestoval do Paříže, kde hodlal pokračovat ve studiu u Jeana-Philippa Rameaua. Stal se prvním houslistou v orchestru \"Opéra-Comique\" a druhým houslistou v orchestru Louise François I., prince z Conti.\n\nOd roku 1767 až do své smrti se pak spolu s Pierrem-Montanem Bertonem podílel na řízení pařížské opery.\n\nJeho mladší bratr, Antoine Trial (1737–1795), byl proslulým zpěvákem v Comédie Italienne. V roce 1789 se však stal revolučním politikem a vypadl z povědomí veřejnosti.\n\n\n\n\n\n"}
{"id": "1064519", "url": "https://cs.wikipedia.org/wiki?curid=1064519", "title": "Gian Francesco Giudice", "text": "Gian Francesco Giudice\n\nGian Francesco Giudice [\"džan frančesko džudiče\"] [(* 25. ledna 1965, Padova, Itálie) je italský teoretický fyzik pracující v CERNu v oboru částicové fyziky a kosmologie.\n\nGiudice studoval teoretickou fyziku na Padovské univerzitě a na \"International School for Advanced Studies\" v Terstu, Itálie. Poté pracoval v Fermilabu (\"Fermi National Accelerator Laboratory\"), na Texaské univerzitě v Austinu, a v CERNu (\"Evropská organizace pro jaderný výzkum\"). Patří mezi prominentní badatele v oboru supersymetrie, \"extra dimensions\", a Higgsova bosonu. Je autorem \"A Zeptospace Odyssey\" a knihy o Velkém hadronovém urychlovači (LHC, \"Large Hadron Collider\"). V roce 2013 získal Katedru Jacquese Solvaye ve fyzice.\n\n"}
{"id": "1064524", "url": "https://cs.wikipedia.org/wiki?curid=1064524", "title": "Stylus Magazine", "text": "Stylus Magazine\n\nStylus Magazine byl hudební a filmový internetový časopis, který existoval v letech 2002–2007. Věnoval se žurnalistice zaměřené zejména na hudební témata. Každodenně zveřejňoval čtyři hudební recenze, filmové kritiky, včetně podcastových záznamů a blogu ve formě MP3. Zakladatelem a šéfredaktorem byl Todd Burns.\n\nS denní periodicitou uváděl „The Singles Jukebox“, orientovaný na popové singly z celého světa. Vydával také sloupek „Soulseeking“, věnující se soukromým ohlasům posluchačů.\n\nAčkoli čtenost magazínu nedosahovala úrovně chicagského \"Pitchfork Media\", byly jeho příspěvky opakovaně citovány v médiích pro kvalitu obsahu. V roce 2006 jej \"Observer Music Monthly\" zařadil mezi 25 nejvlivnějších hudebních webů.\n\nČinnost ukončil k 31. říjnu 2007. K únoru 2015 zůstávala webová stránka stále dostupná, ovšem s neaktualizovaným obsahem.\n\nŽurnalista magazínu Nick Southall zahájil 4. ledna 2010, se souhlasem Todda Burnse, provoz webu \"The Stylus Decade\", který obsahoval nové kritiky a eseje z hudby předešlé dekády. V březnu 2009 byl také obnoven „The Singles Jukebox“ ve formě samostatného webu, do nějž přispívala řada původních autorů.\n\n"}
{"id": "1064531", "url": "https://cs.wikipedia.org/wiki?curid=1064531", "title": "Koncepce marketingového řízení", "text": "Koncepce marketingového řízení\n\nMarketingové řízení je souhrn činností vedoucí k dosažení směny na cílovém trhu. Bezpochyby by tyto aktivity měly být realizovány na základě filozofie účinnosti, efektivnosti a sociálně zodpovědného marketingu. Jakou koncepci si však vybrat? V praxi dochází ke střetu zájmů firem, zákazníků a společnosti jako takové. Existuje pět koncepcí, z nichž si firmy mohou vybírat.\nJedná se o jednu z nejstarších koncepcí v podnikání. Vychází se z předpokladu, že spotřebitelé budou mít v oblibě ty produkty, které budou lehce dostupné a za nízkou cenu. Za hlavní cíl si musí firma stanovit efektivní výrobu a distribuci.\n\nÚspěšnost této koncepce bude v případě, že poptávka po výrobku nebo službě převyšuje nabídku, a manažeři hledají možnosti pro zvýšení výroby nebo produktivity práce. Příkladem může být Henry Ford a jeho slavný model T, který si mohlo dovolit koupit mnohem více zákazníků. Dalším příkladem mohou být rozvojové země, kde jsou spotřebitelé zainteresováni spíše na získání produktů než na jejich vlastnostech. Společnost Texas Instruments se řadu let snažila o zvyšování výroby a snižování cen. Na americkém trhu kalkulaček díky tomuto přístupu získala nejvyšší tržní podíl. O to samé se firma pokusila i na trhu digitálních hodinek, ovšem zde byla neúspěšná. Přílišná zainteresovanost na výrobu a distribuci znamenala neúspěch, protože zákazníci si kromě levných cen představovali také atraktivní design, který jim tato firma nepřinesla.\n\nVýrobní koncepce je rovněž uplatňována i u organizací poskytující služby. Jedná se například o lékařské a stomatologické praxe, vládní agentury, úřady práce a úřady vydávající licenční povolení. Problém zde nastává tehdy, když je mnoho případů vyřízeno za krátký časový úsek. V takovém případě jsou organizace obviňovány z neosobnosti a nízké jakosti služeb.\n\nVýrobková koncepce se zaměřuje na samotný produkt a jeho vylepšování. Vychází z tvrzení, že zákazníci budou preferovat výrobky poskytující nejvyšší kvalitu, nejmodernější vlastnosti a nejlepší výkon na trhu. Kromě těchto prvků je však na získání zákazníka důležité klást důraz i na poutavý design produktu, jeho obal a v neposlední řadě i na jeho distribuci.\n\nPro zajištění technické dokonalosti výrobku a úrovně kvality, kterou zákazník požaduje, je nutné soustředit pozornost na neustálé zlepšování výrobních procesů. To lze zajistit pomocí rozvoje systému řízení jakosti a technologického a konstrukčního rozvoje. Je tedy zřejmé, že výrobková a výrobní koncepce jsou úzce propojeny.\n\nTato koncepce však může s sebou nést riziko \"marketingové krátkozrakosti\" (marketing myopia). Marketingová krátkozrakost nastává tehdy, když je firma natolik zaměřena na svůj produkt, že \"ignoruje\" potřeby svých zákazníků. Zlepšení produktu totiž vždy neznamená navýšení jeho spotřeby.\n\nTato koncepce tvrdí, že úspěch firmy závisí především na propagační a prodejní činnosti. Toto tvrzení vychází z předpokladu pasivního zákazníka, kterého je třeba k nákupu navést. Tento předpoklad je typický pro odvětví, v nichž zákazník sám produkt nevyhledává (např. pojištění) nebo v případech, kdy se společnost zbavuje svých zásob. Hlavní cíl prodejní koncepce je prodat to, co je vyrobeno. Firmy aplikující tuto koncepci se nezamýšlí nad potřebami svých zákazníků. Vyrobené neinovované produkty rychle zastarají a ztratí svou konkurenceschopnost. Navíc tato koncepce neklade důraz na budování vztahů se zákazníkem. Z těchto důvodů se prodejní koncepce většinou vyplatí pouze z krátkodobého hlediska. Dlouhodobě je spíše neefektivní.\n\nMarketingový koncept je „obchodní filozofie“, která říká, že pro úspěšné dosažení organizačních cílů je nutné určit potřeby zákazníka a plnit je efektivněji než konkurence. Je opakem výše zmíněné prodejní koncepce, která se zaměřuje spíše na plnění potřeb firmy na rozdíl od potřeb svých zákazníků. V podstatě jde o vytváření takových produktů, které sami zákazníci ocení. Konečným cílem firmy by měl být dlouhodobý ziskový vztah s jejich zákazníky.\nVychází z hypotézy, že firma jako celek by měla zaměřit své úsilí na uspokojování cílového zákazníka a přitom generovat zisk.\n\nPoznáme pět pilířů \n\nTržní orientace zahrnuje 2 odlišné dimenze – reaktivní a proaktivní.\n\nKaždý prvek marketingové koncepce má hodnototvorný charakter, přidává tak novou hodnotu následujícímu prvku. Výchozím bodem je poznání potřeb a přání zákazníků a také poptávky.\nMarketingová koncepce je určitým ideálem. Výzkumy prokazují, že firmy, které se zaměřují na marketingovou koncepci, jsou na rozvinutých trzích úspěšnější, než firmy, které nejsou orientované na trh. Podmínky trhu se neustále mění a pro firmy je obtížné, aby se jim neustále přizpůsobovaly.\nFirmy, které dokáží zapracovat tržní orientaci přímo do své firemní kultury, jsou i díky tomu mnohdy úspěšnější. Pochopit, že dlouhodobá existence firmy závisí nejen na zisku, ale i na schopnosti uspokojovat potřeby zákazníků, by měl nejen management firmy, ale i každý zaměstnanec firmy.\n\nModerní marketingová koncepce je založena na tom, aby se firma co nejvíce přiblížila zákazníkům a nabídla jim mnohem uspokojivější řešení jejich potřeb. Firmy se soustřeďují na vznik zákaznických klubů a na budování vztahů nejen se zákazníky, ale i s širokou veřejností.\n\nSociální marketing zastává názor, že v marketingu se zakládá na všem a že je mnohdy potřeba široké, integrované perspektivy. Zde je znovu vidět smysl marketingových výzkumů, které při neustálém provádění můžou odhalit všechny potřebné spojitosti. Ve středu pozornosti této koncepce stojí řešení současných otázek společnosti jako jsou například etické, sociální a environmentální otázky.\n\nTaké sociálně marketingové koncepce se začínají v české podnikové činnosti postupně uplatňovat. I když se jedná jenom o malý počet firem, skutečně nejde o zanedbatelnou marketingovou koncepci. Sílící obeznámení občanů o tlaku na sociální odpovědnost výrobců v zahraničí se promítá i do názorů spotřebitelů.\n\nTabulka znázorňuje porovnání jednotlivých koncepcí.\n"}
{"id": "1064534", "url": "https://cs.wikipedia.org/wiki?curid=1064534", "title": "Mozkovka rosolovitá", "text": "Mozkovka rosolovitá\n\nMozkovka rosolovitá (\"Ascotremella faginea\") je vzácná vřeckovýtrusná houba. Roste na dřevě listnatých stromů. Mozkovka se vyskytuje velice vzácně a je chráněna zákonem.\n\nMozkovka se vyskytuje roztroušeně, v Červeném seznamu hub České republiky jako vedená jako zranitelný druh [VU]. Červená kniha ji uvádí jako velmi ohrožený druh. Krom toho je zákonem chráněná jako silně ohrožený druh. Vyskytuje se v přírodních rezervacích, kde není člověkem přímo ohrožena, i mimo ně.\n\n"}
{"id": "1064535", "url": "https://cs.wikipedia.org/wiki?curid=1064535", "title": "Činčilovití", "text": "Činčilovití\n\nČinčilovití (Chinchillidae) je čeleď hlodavců z podřádu Hystricomorpha (dikobrazočelistných) infrařádu Hystricognathi. Zahrnuje tři rody středně velkých hlodavců s hustou kožešinou, kteří obývají Jižní Ameriku.\n\nJsou aktivní především za soumraku a za tmy a živí se hlavně rostlinnou potravou. Někteří z nich se chovají jako domácí mazlíčci, ale v přírodě jsou na pokraji vyhynutí.\n\nČinčilovití se dělí do tří rodů:\n\n\nČinčilovití jsou středně velcí až větší hlodavci. Jejich tělo měří 225–600 mm, ocas 75–400 mm. U rodu \"Chinchilla\" jsou samice větší než samci. Všechny druhy mají hustou srst, která je u horských rodů (činčil) jemnější než u rodu viskača (\"Lagostomus\"), který žije v nízko položených pampách. Pokožka na nohou je zesílená, vlastní chodidla jsou u většiny druhů holá. Zbarvení jednotlivých rodů se výrazně liší.\n\nMají útlé tělo. Přední nohy jsou krátké, zadní delší a svalnatější. Na přední noze mají čtyři dlouhé prsty, na zadní mají činčily také čtyři; viskača má 3 prsty opatřené silnými drápy. Činčily mají na zadních nohách tuhé štětiny, které používají k péči o srst. Ocas je vždy ochlupený, zdejší srst je hrubší než na zbytku těla.\n\nMají velkou hlavu a oči. Uši jsou zvláště u rodu viskača také velké, řídce porostlé srstí. Mají celkem 20 zubů uspořádaných podle zubního vzorce\n\nZvířata žijí ve vyhrabaných norách nebo ve skalních puklinách nebo štěrbinách. Obvykle běhají, ale často skáčou po zadních nohách. Na zadních také sedí, když konzumují potravu, vyhřívají se nebo se čistí. Jsou aktivní po celý rok. Živí se převážně rostlinnou potravou.\n\nVšechny druhy jsou společenské a sdružují se do rodin nebo i kolonií o stovkách jedinců.\n\nDoba březosti činčilovitých je dlouhá – u menších činčil kolem 110 dní, u větších druhů (rod viskača) 155 dní. Mají jeden až tři vrhy ročně. Mláďata se rodí dobře vyvinutá s otevřenýma očima.\n\nKvůli své kvalitní kožešině ve velké míře byla (a stále ještě jsou) lovena.\n\n"}
{"id": "1064536", "url": "https://cs.wikipedia.org/wiki?curid=1064536", "title": "Arkádie (rozcestník)", "text": "Arkádie (rozcestník)\n\nArkádie, Arkadia nebo Arcadia může mít následující významy:\n\n\n\n\n\n"}
{"id": "1064539", "url": "https://cs.wikipedia.org/wiki?curid=1064539", "title": "U Rozvařilů", "text": "U Rozvařilů\n\nU Rozvařilů je pražská restaurace a jídelna s tradicí již od středověku. \n\nNázev „U Rozvařilů“ nesl od 15. století pivovar. Před první světovou válkou zde vznikl sál pro 400 diváků a proslavil se vystupováním lidových kabaretů. Svou kariéru zde např. začínal Eduard Vojan. V roce 1936 objekt zakoupila a nechala zbourat sousedící Legiobanka, která zde vystavěla moderní palác.\nPrvorepubliková restaurace vznikla v tehdy novém objektu a sídlila na nároží pasáže v ulici Na Poříčí 26. Ve stejném průchodu působilo také Divadlo E. F. Buriana (od přelomu 20. a 21. století Divadlo Archa). V restauraci udržující si tradici zájezdního hostince byl ve dvacátých letech 20. století v provozu také kabaret a šantán. Na konci 80. let téhož století měl podnik formu samoobslužné restaurace, bufetu a vinárny o kapacitě 50 návštěvníků. Zájemci mohli též využít drůbežího grilu. Prostory bufetu prošly roku 1993 rekonstrukcí a i nadále fungovaly tácovým systémem (jídlo si strávník dává na svůj tác, následně jej u pokladny zaplatí a pak odnese ke stolu, kde je zkonzumuje).\n\nPočátkem roku 2008 musel podnik své původní prostory opustit, neboť je majitel objektu plánoval pronajmout jiným obchodníkům a zřídil zde i kavárnu. Nové prostory našel provozovatel restaurace přes ulici v objektu obchodního domu Bílá labuť. Počátkem roku 2015 však na sebe podal provozovatel restaurace návrh na konkurz, neboť dlužil 6,85 milionu korun, ale účetní hodnota majetku společnosti nedosahovala ani 250 tisíc korun. K ukončení provozu jídelny však nedošlo, neboť obchodní značku, zaměstnance i provozovnu od původního majitele v insolvenci zakoupila společnost Kappa Asset a restauraci provozuje i nadále.\n"}
{"id": "1064540", "url": "https://cs.wikipedia.org/wiki?curid=1064540", "title": "Heřmánkovec", "text": "Heřmánkovec\n\nHeřmánkovec (\"Tripleurospermum\") je rod bylin z čeledi hvězdnicovitých. Rod je tvořen 35 až 40 druhy jejichž morfologická vymezení jsou zpravidla dobře známa, ale i dnes je jejich pojetí u některých autorů odlišné. Jednotlivé druhy vytvářejí křížence což stěžuje jejich správné určování a v minulosti byly často zařazovány do rodu heřmánek v širším smyslu.\n\nRostliny rodu heřmánkovec jsou rozšířeny v Eurasii, Severní Americe, Jižní Americe, severní Africe a dostaly se i na Nový Zéland. V české přírodě roste jediný druh heřmánkovec nevonný který se zde vyskytuje poměrně hojně a je považován za plevelnou rostlinu.\n\nJednoleté, dvouleté i vytrvalé rostliny které mohou vyrůst do výšky 5 až 80 cm, lodyhy mají vzpřímené nebo poléhavé a obvykle hustě větvené. Podlouhlé listy, rostoucí v přízemní růžici a na lodyze, bývají přisedlé nebo řapíkaté a dvojnásobně i trojnásobně peřenosečné. Jejich tenké úkrojky jsou na spodní straně žlábkovité a na koncích zahrocené. Bazální listy jsou obvykle v době kvetení již suché.\n\nKvěty jsou sestaveny do stopkatých polokulovitých úborů rostoucích na koncích větví samostatně nebo plochých latách. Úbor, kterých může být na rostlině i několik set, má dření vyplněné vejčité květní lůžko a na něm ve středu roste až 500 oboupohlavných květů s pětičetnou trubkovitou korunou žluté nebo nazelenalé barvy. U některých druhů po okraji lůžka vyrůstá 10 až 35 bílých nebo narůžovělých samičích jazykovitých květů s obdélníkovou ligulou. Polokulovitý zákrov má listeny s odlišně zbarvenými okraji uspořádané ve dvou až pěti řadách. Chromozomy rodu jsou x = 9.\n\nPlody jsou tmavé, drsné, hranaté a klínovité nažky se třemi světlými podélnými žebry a dvěma pryskyřičnými kanálky. Na vrcholu nažky je malý blanitý lem (pozůstatek trvalé koruny) který nahrazuje chmýr.\n\nJak již uvedeno, nejčastěji je tento rod zaměňován s heřmánkem, od něhož se odlišuje tvarem nažek, květního lůžka, jazykovitých květů i listů. Heřmánkovec má vždy na vrcholu nažky blanitý lem a na jedné její straně tři podélné žebra a na druhé dva pryskyřičné kanálky, má nižší a vejčité květní lůžko které není duté ale je vyplněno dření, pokud má jazykovité květy tak jsou i po odkvětu odstálé a nevisí dolů a tenké úkrojky listů mají na spodní straně žlábek.\n\nNěkteré druhy obsahují menší množství vonných a léčivých látek jako heřmánek, jiné jsou hodnoceny jako výrazně nepříjemný plevel.\n\n"}
{"id": "1064541", "url": "https://cs.wikipedia.org/wiki?curid=1064541", "title": "Když kvete kapradí", "text": "Když kvete kapradí\n\nKdyž kvete kapradí (v ukrajinském originále ), v druhém revidovaném znění Květ kapradiny () je folková opera o třech dějstvích ukrajinského skladatele Jevhena Stankovyče na libreto Oleksandra Stelmašenka, napsané na námět různých spisů Nikolaje Vasiljeviče Gogola. Opera byla napsána v letech 1978–1979, ale její premiéra byla těsně před konáním zrušena. V roce 2007 skladatel operu revidoval a roku 2011 se dočkala koncertní premiéry. Scénicky dosud uvedena nebyla. Opera se ve volném sledu scén zabývá lidovými obřady a pověstmi, zejména pověstí o květu kapradiny.\nOperu \"Když kvete kapradí\" objednal u skladatele Ukrajinský lidový soubor Hryhoryje Verjovky vedený Anatolijem Tymofijovyčem Avdijevským. Tento soubor vystupoval často v zahraničí a impresário francouzské koncertní společnosti Alitepa mu navrhl uvést ne koncert, ale reprezentativní zpívané a tančené dílo, konkrétně s výhledem pro velkou výstavu \"Paříž-Moskva\" konanou v létě roku 1979, na Gogolovo téma ve stylu Tarase Bulby. Avdijevskyj se obrátil na Stankovyče, který právě v té době dosáhl významného úspěchu a dostal se do povědomí veřejnosti tím, že obdržel Státní cenu T. H. Ševčenka na svou Třetí symfonii. Podle skladatelových vzpomínek se v něm Avdijevskému podařilo vzbudit nadšení pro tento záměr a dílo bylo ještě roku 1978 hotovo, představení měli dirigovat skladatel a Avdijevskij, choreografii připravoval významný choreograf Anatolij Šekera a náročnou výpravu a kostýmy navrhl Jevhen Lysyk. Premiéra se měla konat koncem roku 1978 v kyjevském Paláci „Ukrajina“ a dílo měli zhlédnout i zástupci francouzské koncertní společnosti Alitepa, která měla dílo v Paříži uvést (plánovalo se až 25 představení v Opéra Garnier), ale po generální zkoušce, jen pár hodin před premiérou, byla opera z podnětu ústředního výboru Komunistické strany Ukrajiny zakázána a výprava a kostýmy byly zničeny. Důvody nebyly nikdy přímo pojmenovány, pravděpodobně však bylo dílo podezříváno z nacionalismu. Naštěstí se zachovala jak autorská partitura, tak i pracovní zvukový záznam, pořízený při generální zkoušce 27. října 1978. Okolnosti zákazu prestižního projektu na poslední chvíli způsobily, že se kolem opery samotné vytvořil ve veřejnosti určitý mýtus, zvláště když její koncept i hudba nalezly díky přístupnosti notového materiálu ohlas a uznání odborné veřejnosti i za hranicemi.\n\nÚryvky z opery se objevovaly na koncertních programech na Ukrajině a později i mimo její hranice, Slavnou se stala píseň „Hlybokyj kolodjazju“, která získala nejvyšší ocenění na mezinárodní rozhlasové soutěži UNESCO. Svou verzi – s doprovodem pouze souboru bicích nástrojů namísto symfonického orchestru – připravil Mykola Hobdyč. Avdijevského soubor zařadil na svůj repertoár alespoň druhé dějství – svátek\"Kupalo\", sólo v něm zpívala slavná interpretka lidových písní Nina Matvijenko. Dne 15. listopadu 2003 je soubor uvedl v Národní opeře Ukrajiny v choreografii Ally Rubiny a výpravě a kostýmech Ljudmyly Nahorné. V repertoáru je měl i komorní sbor „Kyjiv“, který tuto scénu i nahrál na CD.\n\nV roce 2011 se k partituře obrátil choreograf Oleksandr Nikolajev z Dněpropetrovského divadla opery a baletu. Společně s dirigentem Jurijem Porochovnykem a svým baletním souborem nastudoval operu, avšak ve velmi pozměněné verzi pod názvem \"Kolébka života\" (\"Kolyska žyttja\"): různá čísla vyškrtl (mimo jiné vypadla celá scéna ze Záporožské Siče), ostatní přestavěl, tři dějství stáhl na dvě. Premiéra díla se konala 26. března 2011.\n\nSkutečnou premiéru, byť v koncertním provedení, měla opera až 8. dubna 2011 v Kyjevě na XXI. mezinárodním festivalu moderní hudby \"Hudební premiéry sezóny\" ve Sloupovém sále Mykoly Lysenka v budově Ukrajinské národní filharmonie. Ukrajinský lidový soubor Hryhoryje Verjovky a Národní symfonický orchestr Ukrajiny při ní dirigoval Volodymyr Sirenko. Skladatel, který mohl své dílo vidět v premiéře po 35 letech, nazval tuto příležitost „božím darem“. V témže roce byla pořízena i nahrávka opery. Další provedení se konalo o rok později při příležitosti skladatelových 70. narozenin. Na scéně se však opera v autorské verzi dosud neobjevila, i když se v roce 2014 uvažovalo o inscenaci, již měli připravit režisér Roman Viktjuk a choreograf Radu Poklitaru.\n\nAčkoli ukrajinská vážná hudba od svých počátků v 19. století pěstovala úzký vztah s lidovou hudbou, byla partitura Stankovyčovy opery novátorská v tom, že zkombinovala běžný symfonický orchestr s tradičními lidovými nástroji a jako interprety měla mít lidový soubor a hlasy školené v lidovém a nikoli operním zpěvu. Hudební materiál kombinoval autentický folklór, často v jeho nejarchaičtějších podobách, s moderní avantgardní hudbou 2. poloviny 20. století. Podle muzikoložky a hudební kritičky Hanny Luniny „je utkána z písní různého charakteru – dum, žalovných písní, dějepravných, lyrických, tanečních, žertovných, obřadních nápěvů a energických [tanců] kozáčků a hopaků. Folklórním melodiím vtiskl skladatel individuální autorský zvuk, obohativ nevýslovně štědrou lidovou polyfonii trpkým koloritem moderních harmonických souzvuků“.\n\nOpera má tři akty. První akt zachycuje dění v kozáckém táboře v Záporožské Siči; centrem jsou velké taneční a sborová čísla, objevují se však i Gogolovy postavy Tarase Bulby a jeho synů Andrije a Ostapa. Druhý akt, \"Kupalo\", představuje lidové zvyky a magické obřady spojené se svátkem letního slunovratu – Jana Křtitele (Kupala). Sestává ze čtyř částí: lidový Kupalo, rusalčin Kupalo, vědmin Kupalo a závěrečný Kupalo. Pozemský svět lidí se zde stýká s nadpřirozeným světem rusalek, čarodějnic, čertů a vlkodlaků. Třetí dějství přenáší děj do současnosti, ale také do věčného cyklu života symbolizovaného Stromem života; kinematograficky pestrý sled cén sjednocuje vracející se hymnus \"Blahoslovy, zemle\" (\"Blahoslavena buď země\"). Centrálním obrazem díla je pověst o květu kapradiny, který se objevuje jen jednou v roce, o svatojánské noci, a tomu, kdo ho nalezne, přináší bohatství a štěstí.\n\nOpera nemá souvislý děj, je spíše sledem zpívaných a tančených obrazů. Stelmašenko v libretu využívá texty pocházející z různých lidových písní a lidové poezie, ale také poezii Tarase Ševčenka a motivy z díla Nikolaje Vasiljeviče Gogola. Skladatel podle vlastních slov zamýšlel „žánr nového typu na způsob vertepu“, tj. lidového ukrajinského divadla. Hanna Lunina charakterizuje operu jako „vtělení sociálně-životního mýtu“ a za její hlavní téma označuje „mýtus Lidského bytí, s jeho věčností, nekonečností a záhadností“.\n"}
{"id": "1064553", "url": "https://cs.wikipedia.org/wiki?curid=1064553", "title": "LR syntaktický analyzátor", "text": "LR syntaktický analyzátor\n\nLR syntaktický analyzátor ( ) je v matematické informatice typ syntaktického analyzátoru zdola nahoru, který efektivně zpracovává deterministické bezkontextové jazyky v zaručeném lineárním čase.\nJeho často používanými variantami jsou LALR analyzátor a SLR analyzátor. Pro vytváření LR syntaktických analyzátorů se často používají generátory syntaktických analyzátorů, které generují analyzátor mechanicky z formální gramatiky jazyka. Častěji než jiné druhy generovaných syntaktických analyzátorů se používají pro zpracování programovacích jazyků.\n\nZkratku LR, případně LR(k) lze rozložit na jednotlivé složky: L znamená, že syntaktický analyzátor čte vstupní text v jednom směru bez návratu (tak funguje většina syntaktických analyzátorů) typicky zleva doprava. R znamená, že syntaktický analyzátor provádí syntaktickou analýzu zdola nahoru a produkuje obrácený pravý rozbor, čímž se liší od velké skupiny analyzátorů provádějících syntaktickou analýzu shora dolů nebo ad-hoc. Zkratka LR je často následována číselným kvalifikátorem, např. LR(1) nebo LR(\"k\"). Aby se zamezilo backtrackingu nebo hádání, analyzátor se rozhoduje, jak analyzovat předchozí symboly, na základě náhledu na \"k\" dosud nezpracovaných vstupních symbolů. Nejčastěji bývá \"k\" rovno 1, a pak se neuvádí. Zkratku LR často předchází jiné kvalifikátory, jako SLR a LALR.\n\nLR syntaktické analyzátory jsou deterministické; produkují jedinou správnou syntaktickou analýzu bez hádání nebo návratu ( ) a pracují v lineárním čase. Díky tomu jsou ideální pro programovací jazyky. Lidské jazyky jsou naproti tomu nejednoznačné a vyžadují flexibilnější metody, které však jsou pomalejší. Příkladem je CYK algoritmus, Earleyův analyzátor a GLR syntaktický analyzátor), které provádějí návraty nebo dávají více analýz, a mohou mít časovou složitost O(\"n\"), O(\"n\") nebo dokonce exponenciální, pokud provádějí špatné odhady.\n\nVýše uvedené vlastnosti L, R a k ve skutečnosti mají všechny syntaktické analyzátory založené na přístupu přesun-redukce, včetně jednoduchého precedenčního syntaktického analyzátoru. Označení LR se však používá pouze pro třídu analyzátorů, které poprvé popsal Donald Knuth, nikoli na dřívější, méně výkonné precedenční metody (například operátorový precedenční syntaktický analyzátor).\nLR syntaktický analyzátor může zpracovávat větší obor jazyků a gramatik než precedenční syntaktický analyzátor nebo analyzátor shora dolů. Je to způsobeno tím, že syntaktický analyzátor LR má pro rozhodování, jaké pravidlo použít, k dispozici celou instanci nějakého vzorku gramatiky. LL syntaktický analyzátor se naproti tomu musí rozhodnout a odhadnout, jaké pravidlo použít, mnohem dříve, v okamžiku, kdy viděl pouze první symbol zleva v tomto vzorku. LR je také lepší v oznamování chyb. Syntaktické chyby ve vstupním proudu detekuje hned, jak je to možné.\n\nLR analyzátor načítá a analyzuje vstupní text v jednom průchodu textem zleva doprava. Derivační strom analyzátor vytváří inkrementálně, zdola nahoru a zleva doprava, bez hádání nebo backtrackingu. V každém bodě tohoto průchodu analyzátor vytváří seznam podstromů nebo frází vstupního textu, které již byly analyzovány. Tyto podstromy zatím nejsou spojeny, protože analyzátor ještě nedosáhl pravého konce syntaktického vzoru, který použije pro jejich složení.\n\nLR analyzátory se konstruují z gramatik, které formálně definují syntaxi vstupního jazyka jako množinu vzorků. Gramatika v praxi nepokrývá všechna pravidla jazyka, nezabývá se například formátováním textu programu pomocí mezer a konců řádků, velikostí čísel nebo konzistencí používání jmen a jejich definic v kontextu celého programu. LR analyzátory používají bezkontextové gramatiky, které pracují pouze s lokálními vzorky symbolů.\n\nPoužijeme malý výsek gramatiky popisující aritmetický výraz v programovacím jazyce Java nebo C:\n\nTerminální symboly gramatiky jsou víceznakové symboly neboli 'tokens', které ze vstupního proudu načetl lexikální analyzátor. V našem případě se jedná o symboly + * a \"int\" pro libovolnou celočíselnou konstantu, \"id\" pro libovolné jméno identifikátoru a \"eof\" pro konec vstupního souboru. Gramatika se nestará o to, jakou konkrétní hodnotu mají symboly \"int\" nebo \"id\", ani o mezery a znaky konce řádku. Gramatika tyto terminální symboly používá, ale nedefinuje je. Jedná se vždy o koncové uzly (ve spodní části) derivačního stromu.\n\nSlova začínající velkým písmenem jako Sums jsou neterminální symboly. Jsou to jména pro koncepty, syntaktické kategorie nebo vzorky v jazyce, které se samy ve vstupním proudu nikdy neobjeví. Jsou pouze použity v gramatice pro popis struktury jazyka. V derivačním stromě jsou to vždy interní uzly (nad spodní částí). Při analýze se objeví jako výsledek použití některého z pravidel gramatiky. Některé terminály jsou na levé straně dvou nebo více pravidel; pak se jedná o alternativní pravidla. Pravidla, ve kterých se vyskytuje stejný neterminál na levé i pravé straně, se nazývají \"rekurzivní\". V této gramatice se rekurzivní pravidla používají pro definici opakovaných matematických operátorů. Gramatiky pro úplné jazyky používají rekurzivní pravidla pro zpracovávání seznamů, uzávorkovaných výrazů a vnořených příkazů.\n\nV kroku 6 v příkladu analýzy, bylo analyzováno pouze „A*2“, neúplně. Z derivačního stromu máme pouze tmavěji podbarvený spodní levý roh. Uzly od čísla 7 zatím neexistují. Uzly 3, 4 a 6 jsou kořeny izolovaných podstromů, po řadě pro proměnnou, operátor * a číslo 2. Tyto tři výchozí uzly jsou dočasně uchovávány na zásobníku analyzátoru. Zbývající nenačtená část vstupního proudu je „+ 1“.\n\nLR analyzátor se řadí k analyzátorům typu přesun-redukce, které provádějí dva druhy akcí:\nPokud vstup neobsahuje syntaktické chyby, analyzátor opakuje tyto kroky, dokud nenačte celý vstup a dokud všechny dílčí derivační stromy nejsou zkombinovány do jediného stromu, který reprezentuje analýzu celého vstupního řetězce.\n\nLR analyzátory se liší od jiných analyzátorů pracujících metodou přesun-redukce tím, jak se rozhodují, kdy provést redukci a jak vybírat z pravidel s podobnými konci. Ale výsledné rozhodnutí a posloupnost přesunů a redukcí je stejná.\n\nEfektivita LR analyzátorů pramení především z jejich determinismu. Aby LR analyzátor nemusel hádat, co dělat s dříve načtenými symboly, obvykle načítá další nezpracované symboly (výhled, ). Lexikální analyzátor funguje s výhledem na jeden nebo více symbolů analyzátoru. Symboly ve výhledu jsou 'pravým kontextem' pro rozhodování o dalším postupu analýzy.\n\nStejně jako jiné analyzátory pracující metodou přesun-redukce LR analyzátory před rozhodnutím, o jakou konstrukci se jedná, čekají, dokud nejsou načteny a analyzovány všechny složky této konstrukce. Analyzátor pak hned zpracovává výslednou kombinaci. V derivačním stromu v ukázce, se v krocích 1-3 fráze A zredukuje na Value a pak na Products, jakmile se ve výhledu objeví *, a již se nečeká na pozdější kombinování těchto složek do derivačního stromu. Rozhodnutí, jak zpracovávat A závisí pouze na tom, co bylo dosud nečteno na vstupu analyzátoru, bez uvažováním symbolů, které se vyskytují dále vpravo.\n\nRedukce reorganizuje jeden nebo více naposledy analyzovaných objektů, které jsou bezprostředně před symbolem ve výhledu. Seznam již analyzovaných objektů tedy funguje jako zásobník. Pokud obsah zásobníku analyzátoru ( ) zapíšeme jako řetězec, roste doprava. Dno zásobníku je tedy úplně vlevo a obsahuje nejlevější, tj. nejstarší fragment analýzy. Každá redukce pracuje pouze se symboly na pravém konci, kde jsou nejnovější fragmenty analýzy. (Tím se akumulativní zásobník LR analyzátoru výrazně liší od prediktivního, doleva rostoucího zásobníku analyzátorů provádějících analýzu shora dolů.)\n\nV kroku 6 se provádí redukce podle pravidla s více symboly na pravé straně:\nkteré porovná vrchol zásobníku obsahující analyzovanou frázi „... Products * Value“. Redukce nahradí tuto instanci pravé strany pravidla, „Products * Value“ levou stranou, v tomto případě symbolem Products. Pokud by analyzátor vytvářel úplné derivační stromy, tři stromy pro vnitřní Products, * a Value by byly zkombinovány do nového stromu s kořenem Products. Sémantické detaily z vnitřních uzlů Products a Value jsou výstupem pro pozdější průchody překladače nebo jsou zkombinovány a uloženy do nového symbolu Products.\n\nU slabých LR analyzátorů jsou rozhodnutí o přesunu nebo redukci založena na obsahu celého zásobníku, nejen na symbolu na vrcholu zásobníku. Nevhodná implementace by mohla vést k velmi pomalým analyzátorům, jejichž rychlost by dále klesala pro delší vstupy. Aby mohly LR analyzátory provádět rozhodnutí s konstantní rychlostí, musí sumarizovat všechny relevantní informace z levého kontextu do jediné hodnoty nazývané LR(0) stav analyzátoru ( ). Pro každou gramatiku a metodu LR analýzy existuje pevný (konečný) počet takových stavů. Zásobník analyzátoru uchovává kromě již analyzovaných symbolů také čísla doposud dosažených stavů.\n\nVstupní text je v každém okamžiku analýzy rozdělen na již analyzované fráze na zásobníku, aktuální symbol ve výhledu a zbývající, dosud nenačtený, text. Další akce analyzátoru je určena aktuálním LR(0) (na zásobníku úplně vpravo) a symbolem ve výhledu. V následujícím textu jsou všechny informace psané černě stejné jako u jiných analyzátorů nepracujících metodou LR přesun-redukce. LR analyzátor ukládá na zásobník stavové informace zapsané fialově, přičemž sumarizuje černé fráze vlevo na zásobníku, a jaké syntaktické možnosti mají být očekávány dále. Uživatelé LR analyzátoru stavové informace obvykle ignorují. Tyto stavy jsou vysvětleny v další části.\n\nV počátečním kroku 0 je vstupní řetězec „A*2 + 1“ rozdělen na\nNa začátku analýzy obsahuje zásobník analyzátoru pouze počáteční stav 0. Pokud analyzátor ve stavu 0 vidí výhled \"id\", musí provést přesun, který uloží symbol \"id\" na zásobník, načte další vstupní symbol * a přejde do stavu 9.\n\nV kroku 4 je původní vstup „A*2 + 1“ rozdělen na\nStavy odpovídající již analyzované frázi uložené na zásobníku jsou 0, 4 a 5. Na vrcholu zásobníku (úplně vpravo) je stav 5. Pokud ve stavu 5 je výhled \"int\", analyzátor provede přesun, který uloží \"int\" na zásobník jako samostatnou frázi, načte další vstupní symbol + a přejde do stavu 8.\n\nV kroku 12 jsou již všechny symboly ze vstupního proudu načteny, ale ještě nejsou úplně zpracovány. Aktuální stav je 3. Pokud ve stavu 3 je výhled \"eof\", je třeba aplikovat pravidlo gramatiky\nkteré zkombinuje tři fráze (Sums, + a Products) na pravém konci zásobníku do jednoho symbolu. Stav 3 sám neví, jaký má být následující stav. Toto lze zjistit návratem do stavu 0, bezprostředně vlevo od fráze, která je redukována. Když je ve stavu 0 dokončena instance neterminálu Sums, přejde analyzátor do stavu 1 (opět). Kvůli tomuto udržování starších stavů, se pro jejich ukládání používá zásobníku, místo udržování pouze aktuálního stavu.\n\nUrčitý programovací jazyk lze popsat různými gramatikami. LR(1) analyzátor může zpracovávat většinu běžných gramatik, ale ne všechny. Gramatiku lze často ručně upravit tak, aby vyhovovala omezením LR(1) analyzátoru nebo generátoru analyzátorů.\n\nGramatika pro LR analyzátor musí být buď sama jednoznačná nebo musí být rozšířena o rozhodovací precedenční pravidla. To znamená, že smí existovat pouze jeden správný způsob, jak aplikovat gramatiku na daný povolený ukázkový jazyk, který dává jednoznačný derivační strom s pouze jedním významem a jednoznačnou posloupností činností přesun/redukce pro daný příklad. LR analýza není vhodná pro lidské jazyky s nejednoznačnými gramatikami, které závisí na interpretaci slov. Pro lidské jazyky jsou vhodnější analyzátory jako je Zobecněný LR analyzátor, Earleyův analyzátor nebo CYK algoritmus, které umožňují vypočítat všechny možné derivační stromy v jednom průchodu.\n\nVětšina LR analyzátorů je řízena tabulkou. Algoritmus analyzátoru je jednoduchá smyčka, která nezávisí na gramatice a jazyku. Znalost gramatiky a jejích syntaktických dopadů je zakódována do pevných tabulek nazývaných tabulky analýzy ( ). Položky v tabulce ukazují, zda se má provést přesun nebo redukce (a podle jakého pravidla gramatiky) pro každou povolenou kombinaci stavu analyzátoru a symbol ve výhledu. Tabulky pro syntaktickou analýzu také říkají, jak vypočítat další stav z aktuálního stavu a symbolu na vstupu.\n\nTabulky pro syntaktickou analýzu jsou mnohem větší než gramatika. Pro velké gramatiky je obtížné sestavit LR tabulky ručně. Proto se obvykle vytvářejí mechanicky z gramatiky nějakým generátorem syntaktických analyzátorů, jako je Bison.\n\nPodle toho, jak se vytvářejí stavy a tabulka pro analýzu, výsledný analyzátor se nazývá buď SLR (jednoduchý LR) analyzátor ( ), LALR (LR analyzátor s náhledem) ( ), anebo kanonický LR analyzátor. LALR analyzátor lze sestrojit pro větší třídu gramatik než SLR analyzátory. Kanonické LR analyzátory zpracovávají ještě rozsáhlejší třídu gramatik, ale mají daleko více stavů a mnohem větší tabulky. Gramatika z příkladu je SLR.\n\nLR tabulky analyzátoru jsou dvourozměrné. Tabulka LR(0) analyzátoru má jeden řádek pro každý stav. Každý vstupní symbol má vlastní sloupec. Některé kombinace stavu a dalšího symbolu nejsou pro povolené vstupní proudy možné. Tato prázdná políčka znamenají oznámení syntaktické chyby.\n\nLevá polovina tabulky, Action, obsahuje sloupce pro terminální symboly ve výhledu. Políčka v této části tabulky určují, zda další akce analyzátoru bude přesun (do stavu \"n\") nebo redukce (podle pravidla r).\n\nPravá polovina tabulky, Goto, obsahuje sloupce pro neterminální symboly. Políčka v této části ukazují, do kterého stavu přejít po redukci podle pravidla, které má na levá straně určitý neterminální symbol. Tato část tabulky funguje jako akce přesunu, ale pro neterminály; terminální symboly ve výhledu nejsou změněny.\n\nSloupec „Aktuální pravidla“ ukazuje význam a syntaktické možnosti pro jednotlivé stavy tak, jak je vytvořil generátor syntaktických analyzátorů. Během analýzy nejsou tato pravidla potřebná. Značka (růžová tečka) ukazuje místo uvnitř některého částečně rozpoznaného pravidla, v němž je analyzátor v daném okamžiku. Symboly vlevo od již byly načteny a analyzovány, zatímco symboly vpravo od značky budou analyzovány později. Pokud analyzátor ještě nezúžil spektrum možností na jediné pravidlo, bude stav obsahovat několik takových pravidel.\n\nVe stavu 2 výše, analyzátor právě nalezl a přesunul + z pravidla\nDalší očekávaná fráze je Products. Products začíná terminálním symbolem \"int\" nebo \"id\". Jestliže náhled obsahuje jeden z nich, analyzátor provede přesun a přejde do stavu 8 nebo 9. Když bylo nalezeno Products, analyzátor přejde do stavu 3 pro získání úplného seznamu sčítanců a hledá konec pravidla r0. Products může také začínat neterminálem Value. Pro každý jiný výhled anebo neterminál analyzátor oznámí syntaktickou chyba.\n\nVe stavu 3 analyzátor právě nalezl frázi Products, která mohla vzniknout ze dvou možných pravidel gramatiky:\nMezi r1 a r3 nelze rozhodnout pouze podle analýzy předchozí fráze. Analyzátor musí použít výhled, aby rozhodl, kterou akci má provést. Jestliže výhled je *, jsme v pravidle 3, a analyzátor provede přesun * a přejde do stavu 5. Jestliže výhled je \"eof\", jsme na konci pravidla 1 a 0, a analýza končí.\n\nVe stavu 9 výše, obsahují všechna neprázdná políčka, v nichž není chyba, redukci r6. Některé analyzátory šetří čas a prostor tabulky tak, že v těchto jednoduchých případech nekontrolují výhled. Syntaktické chyby jsou pak detekovány poněkud později, po některé neškodné redukci, ale stále před další akcí přesunu nebo rozhodnutím analyzátoru.\n\nJednotlivá políčka tabulky nesmí obsahovat více možností, jinak by analyzátor byl nedeterministický a musel by používat backtracking. Jestliže gramatika není LR(1), některá políčka budou obsahovat konflikty přesun/redukce mezi akcemi přesunu a redukce nebo konflikty redukce/redukce mezi více pravidly gramatiky. Tyto konflikty řeší LR(k) analyzátory (pokud je to možné) kontrolou dalších symbolů ve výhledu za prvním symbolem.\n\nPři zahájení analýzy obsahuje zásobník LR analyzátoru pouze počáteční stav 0; výhled obsahuje první symbol načtený ze vstupního proudu. Analyzátor pak opakuje následující kroky ve smyčce, dokud neskončí nebo nenarazí na syntaktickou chybu:\n\nStav na vrcholu zásobníku analyzátoru označíme \"s\" a terminální symbol, který je ve výhledu označíme \"t\". Další akci analyzátoru najdeme v řádku \"s\" a sloupci \"t\" tabulky Výhled Action. Touto akcí může být Přesun, Redukce, Přijetí nebo Chyba:\n\nPoznámka: na zásobník LR analyzátoru se obvykle ukládají pouze stavy LR(0) automatu, protože symboly gramatiky z nich lze odvodit (v automatu jsou všechny vstupní přechody do některého stavu označeny stejným symbolem, jako je symbol spojený s tímto stavem). Navíc tyto symboly nejsou téměř nikdy potřebné, protože při rozhodování o dalším kroku analýzy záleží pouze na stavu.\n\nTuto část článku může většina uživatelů LR generátorů analyzátorů přeskočit.\n\nStav 2 v ukázce tabulky analyzátoru odpovídá částečně analyzovanému pravidlu\nJe zřejmé, jak se sem analyzátor dostal: nejdříve viděl Sums a pak +, když hledal větší Sums. Značku přesunul za začátek pravidla. Také je vidět, jak analyzátor čeká na ukončení úplného pravidla, dalším hledáním úplného Products. Jsou však potřebné další detaily, aby bylo možné analyzovat všechny složky tohoto Products.\n\nČástečně analyzovaná pravidla pro určitý stav nazýváme „jádrové LR(0) položky“ ( ) stavu. Generátor analyzátorů přidává dodatečná pravidla nebo položky pro všechny další kroky při vytváření očekávaného Products:\nVšimněte si, že značka je na začátku každého z těchto přidaných pravidel; analyzátor ještě nemá potvrzenu ani analyzovánu žádnou část z nich. Tyto přídavné položky se nazývají „uzávěr“ jádrových položek. Pro každý neterminální symbol bezprostředně následující , generátor přidává pravidla definující tento symbol. Tím se přidává více značek a případně různé následující symboly. Proces výpočtu uzávěru pokračuje, dokud nejsou expandované všechny následující symboly. Následující neterminály pro stav 2 začínají symbolem Products. Do uzávěru se pak přidá symbol Value. Následující terminály jsou \"int\" a \"id\".\n\nPoložky jádra a uzávěru ukazují všechny možné povolené cesty zpracování z aktuálního stavu do budoucích stavů a úplné fráze. Pokud se následník objevuje pouze v jedné položce, vede k dalšímu stavu, který obsahuje pouze jednu jádrovou položku s posunutou značkou . \"int\" tedy vede k dalšímu stavu 8 s jádrem\n\nPokud se v několika položkách objevuje stejný následující symbol, analyzátor zatím nemůže rozhodnout, které pravidlo má použít. Tento symbol tedy vede k dalšímu stavu, který ukazuje všechny zbývající možnosti, opět s posunutou značkou . Products se objevuje v r1 i r3. Proto Products vede k dalšímu stavu 4 s jádrem\nJinak řečeno, znamená to, že pokud analyzátor viděl jediný symbol Products, jeho analýza může končit nebo mohou následovat další hodnoty které se budou spolu násobit. Všimněte si, že všechny jádrové položky mají před značkou stejný symbol; všechny přechody do tohoto stavu jsou se stejným symbolem.\n\nNěkteré přechody vedou do jader a stavů, které jsme již viděli. Jiné přechody vedou do nového stavu. Generátor začíná výchozím pravidlem gramatiky. Z něho stále hledá známé stavy a přechody, dokud neprojde všechny potřebné stavy.\n\nTyto stavy se nazývají „LR(0)“ stavy, protože používají výhled s \"k\"=0, tj. žádný výhled. Jediná kontrola vstupních symbolů se objeví, když je symbol načítán. Kontrola výhledu pro redukce se provádí odděleně pomocí tabulky analyzátoru, ne samotnými vyjmenovanými stavy.\n\nTabulka analyzátoru popisuje všechny možné LR(0) stavy a přechody mezi nimi. Stavy tvoří konečný automat (FSM). Konečný automat je jednoduchý stroj pro analýzu jednoduchých nerekurzivních jazyků bez použití zásobníku. Při použití pro LR analýzu obsahuje „vstupní jazyk“ konečného automatu terminální i neterminální symboly gramatiky a pokrývá všechny snímky částečně analyzovaného zásobníku plné LR analýzy.\n\nVraťme se ke kroku 5 analýzy v příkladu:\n\nZásobník analyzátoru ukazuje posloupnost změn stavů z počátečního stavu 0 do stavu 4 a dále do stavu 5 a aktuálního stavu 8. Na zásobníku analyzátoru jsou symboly přesun nebo goto. Další způsob prohlížet toto, je, že konečný automat může načíst proud „Products * \"int\" + 1“ (zatím bez použití dalšího zásobníku) a najde nejlevější úplnou frázi, která musí být redukována příště. To je opravdu jeho úloha!\n\nJak je možné, že na tento úkol stačí obyčejný konečný automat, když analyzovaný jazyk obsahuje vnořování a rekurzi a určitě vyžaduje analyzátor se zásobníkem? Vysvětlením je, že vše vlevo od vrcholu zásobníku už bylo plně zredukované. To z těchto frází odstraňuje všechny smyčky a vnořování. Konečný automat může ignorovat všechny starší začátky frází a sledovat pouze nejnovější fráze, které mohou být dokončeny příště. V teorii se pro tento řetězec nazývá perspektivní předpona ( ).\n\nVšechny informace potřebné pro konstrukci tabulky analyzátoru lze získat z množiny stavů a z přechodové funkce. Generátor také potřebuje vypočítat očekávané výhledové množiny ( ) pro každou akci redukce.\n\nU SLR analyzátorů lze výhledové množiny určit přímo z gramatiky bez uvažováním jednotlivých stavů a přechodů. SLR generátor vytvoří pro každý neterminál S množinu Follows(S) obsahující všechny terminální symboly, které mohou bezprostředně následovat nějaký výskyt symbolu S. V parse tabulce každá redukce na S používá Follow(S) jako LR(1) výhledovou množinu. Tyto Follow množiny používají i generátory LL analyzátorů shora dolů. Gramatika, která neobsahuje žádné konflikty přesun/redukce nebo redukce/redukce při použití množiny Follow, se nazývá SLR gramatika.\n\nLALR analyzátory mají stejné stavy jako SLR analyzátory, ale používají složitější a přesnější způsob zjišťování minimálních nezbytných náhledů pro redukce pro každý stav. V závislosti na detailech gramatiky může být výsledek stejný jako množina Follow vypočítaná SLR generátorem analyzátorů nebo se může jednat o podmnožinu SLR výhledů. Některé gramatiky jsou vhodné pro LALR generátory analyzátorů ale ne pro SLR generátory analyzátorů. Stává se to u gramatik, u kterých se při použití množin Follow objevují nepravé konflikty přesun/redukce nebo redukce/redukce, ale žádné konflikty při použití množin vypočítaných LALR generátorem. Gramatika se pak nazývá LALR(1), a není SLR.\n\nSLR a LALR analyzátory nemají duplicitní stavy. Tato minimalizace však není nezbytná a někdy může způsobovat zbytečné výhledové konflikty. Kanonické LR ( ) analyzátory používají zdvojené (nebo „rozdělené“) stavy pro lepší zapamatování levého a pravého kontextu neterminálů používá. Každý výskyt symbol S v gramatice můžeme uvažovat nezávisle s vlastní výhledové množina, pro vyřešení konfliktů při redukci. Díky tomu zpracovává mnohem více gramatik. Toto řešení však vede k mnohem větším tabulkám analyzátorů, pokud se provede pro všechny složky gramatiky. Rozštěpení stavů lze také provést ručně a selektivně pro libovolný SLR nebo LALR analyzátor vytvořením dvou nebo více pojmenovaných kopií některých neterminálů. Gramatika, která je bezkonfliktní pro kanonický LR generátor, ale má konflikty pro LALR generátor, se nazývá LR(1) gramatika, a není LALR(1) ani SLR gramatikou.\n\nPři zpracování řetězců, které patří do jazyka, provádějí SLR, LALR a kanonické LR analyzátory úplně stejná rozhodnutí mezi přesunem a redukcí. Když však vstup obsahuje syntaktickou chybu, může LALR analyzátor před detekováním chyby provést nějaké přídavné (neškodné) redukce, které kanonický LR analyzátor neprovádí. SLR analyzátor může těchto redukcí udělat ještě více. Dochází k tomu proto, že SLR a LALR analyzátory používají bohatou nadmnožinu přiblížení ke skutečnosti, minimální symbol ve výhledu pro tento určitý stav.\n\nLR analyzátory mohou generovat užitečné chybové zprávy pro první syntaktickou chybu v programu vyhodnocením všech terminálních symbolů, které se mohly objevit místo neočekávaného špatného symbolu ve výhledu. To však analyzátor nepomůže rozhodnout, jak analyzuje zbytek vstupního textu programu pro nalezení další nezávislé chyby. Jestliže se analyzátor špatně zotaví z první chyby, bude s velkou pravděpodobností špatně analyzovat vše ostatní a produkovat kaskádu neužitečných falešných chybových zpráv.\n\nAnalyzátor vytvořený generátory syntaktických analyzátorů yacc nebo bison obsahuje ad hoc mechanismy pro ukončení aktuálního příkazu, zahození některých analyzovaných frází a symbolů z výhledu kolem chyby a resynchronizovat analýzu na některém spolehlivém oddělovač na úrovni příkazu, jako jsou středníky nebo složené závorky. Tento mechanismus často funguje tak dobře, že umožňuje, aby analyzátor a překladač zkontroloval zbytek programu.\n\nMnoho syntaktických chyby jsou jednoduché překlepy nebo vynechávky triviálního symbolu. Některé LR syntaktické analyzátory se snaží tyto případy detekovat a automaticky opravit. Analyzátor vyhodnotí každé možné vložení, smazání nebo nahrazení jednoho symbolu v místě chyby. Překladač vyzkouší analýzu s každou změnou, aby zjistil, zda opravuje chybu. (To vyžaduje backtracking na obsahu zásobníku analyzátoru a vstupní proud, normálně potřebné pro analyzátor.) Některá z nejlepších oprav je vybrána. To dává velmi užitečné chybové zprávy a dobře resynchronizuje analýzu. Oprava však není dostatečně spolehlivá, aby se podle ní mohl opravit vstupní soubor. Zotavení ze syntaktických chyb je nejsnazší provádět konzistentně v analyzátorech (jako LR), které mají parse tabulky a explicitní datový zásobník.\n\nLR generátor syntaktických analyzátorů rozhoduje, co se musí stát pro každou kombinaci stavu analyzátoru a symbolu ve výhledu. Tato rozhodnutí jsou obvykle uspořádána do pevné tabulky, která řídí smyčku obecného analyzátoru. Algoritmus analyzátoru nezávisí na gramatice a stavech. Existují i jiné způsoby, jak zkonstruovat skutečný analyzátor.\n\nNěkteré generátory LR analyzátorů místo parse tabulek vytvářejí zvlášť upravený programový kód pro každý stav. Tyto analyzátory mohou běžet několikrát rychleji než obecné analyzátory řízené tabulkou. Nejrychlejší analyzátory generují program v jazyce symbolických adres.\n\nV analyzátorech s rekurzivním vzestupem je explicitní zásobník analyzátoru nahrazena implicitním zásobníkem používaným při volání podprogramů. Redukce znamenají ukončení několika úrovní volání podprogramu, což je ve většině programovacích jazyků neohrabané. Poroto jsou analyzátory s rekurzivním vzestupem obecně pomalejší, méně intuitivní a obtížněji se ručně modifikují než analyzátory s rekurzivním sestupem.\n\nDalší varianta nahrazuje parse tabulku porovnáváním vzorků v neprocedurálních jazycích, jako je například Prolog.\n\nZobecněné LR analyzátory ( ), GLR, používají LR techniky zdola nahoru pro hledání ne jedné, ale všech možných analýz vstupního textu. To je nezbytné pro nejednoznačné gramatiky, které se vyskytují při zpracování přirozených jazyků. Tyto analyzátory vytvářejí současně více povolených derivačních stromů bez backtrackingu. GLR může být užitečné pro programovací jazyky, které nelze snadno popsat LALR(1) gramatikou bez konfliktů.\n\nLeft corner analyzátory (LC) používají LR techniky zdola nahoru pro rozpoznávání levého konce alternativních pravidel gramatiky. Když existuje pouze jedna alternativa (jedno možné pravidlo), analyzátor pak pro analýzu zbytku tohoto pravidla přepne na techniku LL(1) shora dolů. LC analyzátory mají menší parse tabulky než LALR analyzátory a lepší chybovou diagnostiku. Pro deterministické LC analyzátory neexistuje šířeji používaný generátor. LC analyzátory vracející více analýz jsou užitečné pro lidské jazyky s velmi rozsáhlými gramatikami.\n\nLR analyzátory vynalezl Donald Knuth v roce 1965 jako efektivní zobecnění precedenčních analyzátorů. Knuth dokázal, že LR analyzátory jsou víceúčelové analyzátory, které jsou efektivní i pro nejhorší možný případ.\n\nJinými slovy, jestliže jazyk byl významné dostatečně umožnit efektivní jednoprůchodový analyzátor, lze jej popsat LR(\"k\") gramatikou. Tuto gramatika lze vždy mechanicky transformovat na ekvivalentní (ale větší) LR(1) gramatiku. Tedy metoda LR(1) analýzy by teoreticky měla být dostatečně výkonná pro zpracování libovolného významného jazyka. V praxi se přirozené gramatiky mnoha programovacích jazyků příliš neodchylují od LR(1).\n\nKanonické LR analyzátory popsané Knuthem měly příliš mnoho stavů a rozsáhlé tabulky analyzátorů, příliš velké pro omezenou paměť tehdejších počítačů. LR analýza se začala prakticky používat poté, co Frank DeRemer vynalezl SLR a LALR analyzátor s mnohem menším počtem stavů.\n\nDetaily teorie LR jazyků a způsob, jak se LR analyzátory vytvářejí z gramatik popisuje kniha \"Theory of Parsing, Translation and Compiling, Volume 1\" (Aho and Ullman).\n\nEarleyův analyzátor používá techniky a notace LR analyzátorů pro generování všech možných analýz pro nejednoznačné gramatiky, ke kterým patří například lidské jazyky.\n\nZatímco LR(\"k\") gramatiky mají stejnou sílu pro všechna \"k\"≥1, síla LR(0) gramatik se nepatrně liší.\nO jazyce \"L\" řekneme, že má \"prefixovou vlastnost\", jestliže žádné slovo v \"L\" není vlastním prefixem jiného slova v \"L\".\nPro jazyk \"L\" existuje LR(0) gramatika právě tehdy, když \"L\" je deterministický bezkontextový jazyk s prefixovou vlastností.\nDůsledkem toho je jazyk \"L\" deterministický bezkontextový právě tehdy, když pro \"L\"$ existuje LR(0) gramatika, ve které „$“ není symbolem z abecedy jazyka \"L\".\n\nTento příklad LR analýzy používá následující malou gramatiku s počátečním symbolem E:\n\npro analýzu následujícího vstupu:\n\nObě tabulky pro LR(0) analýzu této gramatiky lze znázornit takto:\n\nAction tabulka ( ) je indexovaná stavem analyzátoru a terminálem (včetně speciálního terminálu $, který indikuje konec vstupního proudu) a obsahuje tři typy činností:\n\nGoto tabulka ( ) je indexovaná stavem analyzátoru a neterminálem a jednoduše indikuje, jaký bude další stav analyzátoru, jestliže rozpoznal určitý neterminál. V této tabulka se vyhledává další stav po každé redukci. Po redukci najdeme další stav v goto tabulce pro položku na vrcholu zásobníku (tj. aktuální stav) a levou stranu pravidla použitého při redukci (tj. neterminál).\n\nNásledující tabulka ukazuje jednotlivé kroky analýzy. Stav znamená prvek na vrcholu zásobníku (prvek úplně vpravo). Další akce je určena odkazem do action tabulka výše. Všimněte si, že na konec vstupního řetězce je přidán symbol $ označující konec vstupu.\n\nAnalyzátor začíná se zásobníkem obsahujícím pouze počáteční stav ('0'):\n\nPrvní symbol ze vstupního řetězce, který analyzátor vidí, je '1'. Pro zjištění, jakou další akci provést (přesun, redukce, přijetí nebo chyba), je action tabulka indexovaná aktuálním stavem (pamatujte, že „aktuální stav“ je pouze symbol na vrcholu zásobníku), který v tomto případě je 0 a aktuální vstupní symbol, který je '1'. Action tabulka určuje přechod do stavu 2, a proto je stav 2 uložen na zásobník (opět pamatujte, že všechny informace o stavu jsou na zásobníku, takže „přesun do stavu 2“ je totéž jako uložení 2 na zásobník). Výsledný zásobník je\n\nkde vrchol zásobníku je 2. Kvůli přehlednosti je zobrazen symbol (např. '1' nebo B), který způsobil přechod do dalšího stavu, i když tento symbol na zásobníku není.\n\nVe stavu 2 action tabulka říká, že bez ohledu na to, jaký terminál analyzátor vidí ve vstupním proudu, musí provést redukci podle pravidla 5. Je-li tabulka správná, znamená to, že analyzátor právě rozpoznal pravou stranu pravidla 5, což je skutečně náš případ. V tomto případě analyzátor zapíše 5 do výstupního proudu, vyzvedne jeden stav ze zásobníku (protože pravá strana pravidla má jeden symbol) a uloží na zásobník stav z goto tabulky z políčka pro stav 0 a B, tj. stav 4. Výsledný zásobník je:\n\nVe stavu 4 však action tabulka říká, že analyzátor musí nyní provést redukci podle pravidla 3. Proto zapíše 3 do výstupního proudu, vyzvedne jeden stav ze zásobníku a v goto tabulce najde nový stav pro stav 0 a symbol E, což je stav 3. Výsledný zásobník je:\n\nDalší terminál, který analyzátor vidí, je '+', a podle action tabulky musí přejít do stavu 6:\n\nVšimněte si, že výsledný zásobník lze interpretovat jako historii konečného automatu, který načetl pouze neterminál E následovaný terminálem '+'. Přechodová tabulka tohoto automatu je definovaná přesunem v action tabulce a činností goto v goto tabulce.\n\nDalší terminál je nyní '1' a to znamená, že analyzátor provede přesun a přejde do stavu 2:\n\nTato jednička bude bude stejně jako předchozí redukována na B, což dává následující zásobník:\n\nOpět si všimněte, že zásobník odpovídá seznamu stavů konečného automatu, který načetl neterminál E následovaný symbolem '+', a pak neterminál B. Ve stavu 8 provádí analyzátor vždy redukci podle pravidla 2. Všimněte si, že tři stavy na vrcholu zásobníku odpovídají třem symbolům na pravé straně pravidla 2.\n\nNakonec analyzátor načte '$' (symbol konce vstupu) z vstupního proudu, což podle action tabulky (aktuální stav je 3) znamená, že analyzátor vstupní řetězec přijímá. Čísla pravidel ve výstupním proudu jsou [5, 3, 5, 2], což je skutečně pravá derivace řetězce „1 + 1“ pozpátku.\n\nKonstrukce těchto tabulek analýzy je založena na pojmu \"LR(0) položka\" (dále nazývaných jenom \"položka\"), což jsou pravidla gramatiky se speciální značkou-tečkou přidanou někam do pravé strany. Například k pravidlu E → E + B existují následující čtyři položky:\nK pravidlům tvaru \"A\" → ε existuje pouze jediná položka \"A\" → . Položka E → E + B znamená, že analyzátor ve vstupním proudu právě rozpoznal řetězec odpovídající E a nyní očekává symbol '+' následovaný jiným řetězcem, který odpovídá B.\n\nProtože ne vždy víme předem, jaké pravidlo se použije pro redukci, stav analyzátoru není vždy možné charakterizovat jedinou položkou. Pokud například existuje také pravidlo E → E * B, pak se položky E → E + B a E → E * B uplatní po načtení řetězce odpovídajícího neterminálu E. Proto je třeba stav analyzátoru charakterizovat celou množinou položek, v tomto případě množinou { E → E + B, E → E * B }.\n\nPoložka s tečkou před neterminálem, jako například E → E + B, indikuje, že analyzátor očekává, že bude následovat analýza neterminálu B. Aby se zajistilo, že množina položek bude obsahovala všechna možná pravidla, která analyzátor potřebuje během analýzy, je třeba do množiny položek zahrnout všechny položky, které popisují, jak bude analyzováno B. To znamená, že pokud existují pravidla jako například B → 1 a B → 0, pak množina položek musí obsahovat také položky B → 1 a B → 0. Obecně to lze formulovat takto:\n\nLibovolnou množinu položek je třeba tedy rozšiřovat rekurzivním přidáváním všech vhodných položek, až projdeme všechny neterminály, kterým předchází tečka. Rozšíření, které obsahuje všechny takové položky a žádné jiné, se nazývá \"uzávěr\" množiny položek; označujeme jej clos(\"I\"), kde \"I\" je množina položek. Stavy analyzátoru jsou pak reprezentovány těmito uzavřenými množinami položek, i když by stačilo uvažovat pouze ty položky, které jsou dosažitelné z počátečního stavu.\n\nPřed určováním přechodů mezi stavy rozšíříme gramatiku o pravidlo\n\nkde S je nový počáteční symbol a E původní počáteční symbol. Analyzátor použije toto pravidlo pro redukci v okamžiku, kdy přijímá celý vstupní řetězec.\n\nV našem příkladu bude gramatika rozšířena takto:\n\nMnožiny položek a přechody mezi nimi budou určovány pro tuto rozšířenou gramatiku.\n\nPrvním krokem při konstrukci tabulek je zjištění přechodů mezi uzavřenými množinami položek. Tyto přechody zjistíme tak, že budeme uvažovat konečný automat, který může číst terminály i neterminály. Počátečním stavem tohoto automatu bude vždy uzávěr první položky přidaného pravidla: S → E:\n\nPoložky začínající slovem \"přidaná:\" byly přidány při konstrukci uzávěru. Ostatní položky nazýváme \"jádro\" množiny položek.\n\nVyjdeme z počátečního stavu (S0) a určíme všechny stavy, které lze dosáhnout z počátečního stavu. Možné přechody pro množinu položek lze nalézt kontrolou symbolů (terminálů i neterminálů), které následují za tečkou; v případě množiny položek 0 jsou těmito symboly terminály '0' a '1' a neterminály E a B. Pro nalezení množiny položek, ke kterému každý symbol \"x\" vede, provedeme následující procedura pro každý symbol:\n\nPro terminál '0' (tj. pro x = '0') dostáváme:\n\na pro terminál '1' (tj. pro x = '1') dostáváme:\n\na pro neterminál E (tj. pro x = E) dostáváme:\n\na pro neterminál B (tj. pro x = B) dostáváme:\n\nVšimněte si, že uzávěr nepřidává nové položky ve všech případech - v nových množinách výše například neexistují žádné neterminály následující za tečkou. Tento proces pokračuje, dokud lze přidávat nové množiny položek. Množiny položek 1, 2 a 4 neobsahují přechody, protože tečka není před žádný symbol. Pro množinu položek 3, si všimněte, že tečka je před terminály '*' a '+'. Pro '*' dostáváme:\n\na pro '+' dostáváme:\n\nPro množinu položek 5, je nutné uvažovat terminály '0' a '1' a neterminál B. Pro terminály, si všimněte, že výsledné uzávěry množiny položek jsou rovné už nalezeným množinám položek 1 případně 2. Pro neterminál B dostáváme:\n\nPro množinu položek 6, je nutné uvažovat terminál '0' a '1' a neterminál B. Stejně jako dříve, množiny položek pro terminály jsou rovné už nalezeným množinám položek 1 a 2. Pro neterminál B dostáváme:\n\nTato poslední množina položek neobsahuje žádné symboly za tečkou, takže se nebudou přidávat žádné nové množiny položek, a procedura generování položek tak končí. Konečný automat, jehož stavy jsou tvořeny množinami položek, je ukázán níže.\n\nPřechodová tabulka automatu nyní vypadá takto:\n\nZ této tabulky a nalezené množiny položek lze zkonstruovat tabulky action a goto takto:\n\nČtenář si může ověřit, že tyto výsledky jsou skutečně v action a goto tabulkách, které byly uvedeny dříve.\n\nVšimněte si, že pouze krok 4 výše uvedené procedury produkuje akce redukce, takže všechny akce redukce musí zabírat celý řádek tabulky, což znamená, že redukce bude provedena bez ohledu na další symbol ve vstupním proudu. Díky tomu se jedná o LR(0) tabulky analýzy: pro rozhodnutí, kterou redukci provést, není nutný žádný výhled (tj. výhled má délku nula). Gramatika, která potřebuje výhled pro zjednoznačnění redukce by vyžadovala řádek parse tabulky obsahující v různých sloupcích různé akce redukce, výše uvedená procedura však není schopna takové řádky vytvářet.\nExistují zjemnění postupu konstrukce LR(0) tabulek (jako například SLR a LALR), která umožňují konstruovat akce redukce, které nezabírají celé řádky. Díky tomu mohou analyzovat širší třídu gramatik než LR(0) analyzátory.\n\nAutomat konstruujeme tak, aby byl deterministický. Při přidávání akcí redukce do action tabulky se však může stát, že jedno políčko obsahuje redukci i přesun (\"konflikt přesun-redukce\") nebo několik různých redukcí (\"konflikt redukce-redukce\"). Lze však ukázat, že pokud to nastane, gramatika není LR(0) gramatikou. Klasickým příkladem skutečného konfliktu přesun-redukce je problém nepovinného else.\n\nNásledující gramatika není LR(0) kvůli konfliktu přesun-redukce:\n\nMnožiny položek pro tuto gramatiku obsahují:\n\nV této množině položek je konflikt přesun-redukce, protože políčko v action tabulce pro tuto množinu položek a terminál '1' obsahuje akci přesun do stavu 1 a zároveň akci redukce podle pravidla 2.\n\nNásledující příklad ukazuje gramatiku, která kvůli konfliktu redukce-redukce není LR(0):\n\nV tomto případě získáme následující množinu položek:\n\nTato množina položek obsahuje konflikt redukce-redukce, protože políčko v action tabulce pro tuto množinu položek obsahuje akci redukce pro pravidlo 3 i pro pravidlo 4.\n\nOba výše uvedené příklady lze vyřešit tak, že analyzátor bude používat množinu FOLLOW (viz LL analyzátor) neterminálu \"A\" pro rozhodnutí, zda se použije jedno z pravidel s \"A\" na levé straně pro redukci; analyzátor použije pravidlo \"A\" → \"w\" pro redukci pouze tehdy, když další symbol ve vstupním proudu je v množině FOLLOW symbolu \"A\". Toto řešení dává tak zvaný Jednoduchý LR analyzátor.\n\n\n\n"}
{"id": "1064555", "url": "https://cs.wikipedia.org/wiki?curid=1064555", "title": "Danijel Subašić", "text": "Danijel Subašić\n\nDanijel Subašić (* 27. října 1984, Zadar, SFR Jugoslávie) je chorvatský fotbalový brankář a reprezentant, který v současné době působí v klubu AS Monaco. Subašić je stříbrným medailistou z Mistrovství světa 2018.\n\nProfesionální kariéru zahájil v Chorvatsku v klubu NK Zadar, z něhož odešel později do Hajduku Split.\nV lednu 2012 přestoupil do klubu AS Monaco, který hrál tou dobou francouzskou Ligue 2. Podepsal smlouvu na 4½ roku.\n\nReprezentoval Chorvatsko v mládežnické kategorii U21.\n\nZa chorvatský národní A-tým debutoval 14. listopadu 2009 v přátelském utkání proti Lichtenštejnsku (výhra 5:0).\n\nZúčastnil se EURA 2012 konaného v Polsku a na Ukrajině, kde Chorvatsko skončilo se 4 body na nepostupovém třetím místě v základní skupině C za prvním Španělskem a druhou Itálií. Na turnaji byl rezervním brankářem.\n\nTrenér Niko Kovač jej vzal na Mistrovství světa 2014 v Brazílii, kam Chorvatsko postoupilo z evropské baráže proti Islandu. Na šampionátu se s týmem umístil na nepostupovém 3. místě základní skupiny A, byl náhradníkem za Stipe Pletikosou. Poté, co Pletikosa ukončil po světovém šampionátu reprezentační kariéru, Subašić se stal jedničkou v chorvatském národním týmu.\n\n"}
{"id": "1064563", "url": "https://cs.wikipedia.org/wiki?curid=1064563", "title": "European Hot 100 Singles", "text": "European Hot 100 Singles\n\nEuropean Hot 100 Singles představoval singlovou hitparádu s týdenní periodicitou. Vydavatelem byly hudební časopisy \"Billboard\" a \"Music & Media\", které ji sestavovaly od března 1984 do prosince 2010. Žebříček odrážel míru prodejnosti singlů v patnácti evropských státech, jimiž byly Rakousko, Belgie (odděleně Vlámsko a Valonsko), Dánsko, Finsko, Francie, Německo, Maďarsko, Irsko, Itálie, Nizozemsko, Norsko, Španělsko, Švédsko, Švýcarsko a Spojené království.\n\nDo 13. listopadu 2010 se do čela propracovalo 400 skladeb jako hitů „číslo jedna“. Poslední vydání se uskutečnilo 11. prosince 2010 s následným uzavřením londýnské pobočky \"Billboardu\" a propuštění personálu. Závěrečným singlem na vrcholu žebříčku se stal šlágr „Only Girl (In the World)“ od Rihanny. Jedinými celoevropskými hitparádami, vydávanými \"Billboardem\", tak zůstaly žebříčky Euro Digital Songs a Euro Digital Tracks, založené na datech systému Nielsen SoundScan International.\n\nPrvním pokusem založit evropskou singlovou hitparádu byla Europarade, spuštěná na začátku roku 1976 dánskou rozhlasovou sítí TROS. Na kompilaci žebříčku se podílelo pouze šest států: Nizozemsko, Spojené království, Francie, Německo, Belgie a Španělsko. Z každé země bylo bodováno prvních patnáct nahrávek, Podle pořadí obdržely odstupňovanou hodnotu bodů od 1. až do 15. místa. Itálie a Dánsko přistoupily v roce 1979. Rakousko a Švýcarsko pak roku 1980. Irsko se stalo členem v říjnu 1983.\n\nV březnu 1984 začal časopis \"Music & Media\" v Amsterdamu vydávat vlastní singlovou hitparádu „The Eurochart Hot 100“. Vyjma postavení písní v jednotlivých státech se do výsledného umístění promítal také procentuální podíl prodejnosti nahrávek v každém státu z celkového koláče zainteresovaných zemí. V letech 1986–1987 získal Eurochart televizní podobu na stanici Music Box. Týdenní výsledky uváděl dánský moderátor Erik de Zwart. Na britských ostrovech se hitparáda šířila po radiových vlnách prostřednictvím pořadu moderovaného Patem Sharpem.\n\nPoté, co se do Eurochartu zapojilo více evropských zemí, posílil své postavení. V letech 1982–1986 vycházela Europarade v časopisu \"Music Week\" a v dánském \"Hitkrant\". V lednu 1986 se magazín \"Music & Media\" stal součástí vydávání \"Billboardu\". V listopadu 1986 se pak žebříček „The Eurochart Hot 100“ sestavovaný \"Music & Media\" stal základem pro vznik vlastní hitparády \"Billboardu\" nazvané „European Hot 100 Singles“.\n\n\n\n\n\n\n\n"}
{"id": "1064566", "url": "https://cs.wikipedia.org/wiki?curid=1064566", "title": "Nabíl Dirár", "text": "Nabíl Dirár\n\nNabíl Dirár (arabsky نبيل ضرار; narozen 25. února 1986, Casablanca) je belgicko-marocký fotbalista a reprezentant Maroka, který hraje na pozici útočníka či ofenzivního nebo krajního záložníka. V současné době působí v klubu AS Monaco.\n\nV Belgii hrál postupně za kluby K. Diegem Sport, KVC Westerlo a Club Brugge. V lednu 2012 přestoupil do AS Monaco, kde podepsal smlouvu na 4,5 roku.\n\nHrál za marockou mládežnickou reprezentaci do 23 let.\n\nV A-mužstvu Maroka debutoval v roce 2008.\n\n"}
{"id": "1064567", "url": "https://cs.wikipedia.org/wiki?curid=1064567", "title": "Heppenheim", "text": "Heppenheim\n\nHeppenheim je vinařské město s historickým jádrem s domy z hrázděného zdiva. Leží asi 30 km jižně od Darmstadtu a 60 km jižně od Frankfurtu nad Mohanem. Je sídlem okresu Bergstraße v německé spolkové zemi Hesensko na historické cestě zvané Bergstaße mezi Weinheimem a Darmstadtem na silnici číslo 3 lemující pohoří Odenwald . Městem prochází železniční trať vedoucí severním směrem do Frankfurtu nad Mohanem a na jih do Heidelbergu.\nNad městem se tyčí hrad Starkenburg.\nHistorická část města s památkově chráněným katolickým kostelem sv. Petra posloužila v roce 1967 k natáčení úvodních a závěrečných scén filmu Zlaté časy ve Spessartu. Z tohoto města také pochází slavný závodník Formule 1 Sebastian Vettel.\n\n"}
{"id": "1064568", "url": "https://cs.wikipedia.org/wiki?curid=1064568", "title": "Rumer Willis", "text": "Rumer Willis\n\nRumer Glenn Willis (* 16. srpna 1988, Paducah, Kentucky, Spojené státy americké) je americká herečka a nejstarší dcera Bruce Willise a Demi Moore. Také je známá díky výhře 20. série reality show \"Dancing with the Stars\".\n\nNarodila se v Paducah v Kentucky, zatímco její otec natáčel film \"In Country\". Je pojmenovaná po britské autorce Rumer Gooden. Její matka Demi Moore najala kameramana, aby natočil její porod. Má dvě mladší sestry Scout LaRue Willis (narozená 1991) a Tallulah Belle Willis (narozená 1994), dvě nevlastní mladší sestry z manželství jeho otce s modelkou Emmou Heming, Mabel Ray Willis (narozená 2012) a Evelyn Penn Willis (narozená 2014).\n\nVyrostla v Hailey v Idaho. Studovala na Interlochen Academy v Interlochenu v Michiganu. V lednu 2004 přestoupila na Wilwood Secondary School v Los Angeles v Kalifornii. Jeden semestr navštěvovala University of Southern California.\n\nV roce 1995 přišel filmový debut s filmem \"Navždy spolu\", kde si zahrála po boku své matky. Následující rok se objevila ve filmu \"Striptýz\". Se svým otcem si zahrála ve dvou filmech: \"Můj soused zabiják (2000)\" a \"Rukojmí \"(2005).\n\nV roce 2008 se stala tváří \"Ocean Pacific, \"ten samý rok se objevila v komedii \"Domácí mazlíček\" a v hororovém filmu \"Prokletí\". V roce 2009 si zahrála ve filmu \"Spolek nemilosrdných\" a bylo oznámeno, že si zahraje v nezávislém filmu \"Wild Cherry\", po boku Tanii Raymonde a Kristin Cavallari.\n\nObjevila se v několika televizních seriálech: \"Army Wives, Kriminálka New York, , Tajný život amerických teenagerů a Hawaii Five-0.\"\n\nV květnu 2013 bylo oznámeno, že si zahraje Zoe, organizátorku charitativních akcích, ve čtvrté sérii seriálu \"Prolhané krásky.\"\n\n24. února 2015 bylo oznámeno, že se stala jednou z celebrit, které budou soutěžit ve 20. série soutěže \"Dancing with the Stars. \"Jejím profesionálním partnerem je Valentin Chmerkovskiy. 19. května 2015 byli korunováni vítězemi série, kdy vyhráli nad hercem a zpěvákem Rikerem Lynchem a válečným veteránem Noahem Gallowayem..\n"}
{"id": "1064569", "url": "https://cs.wikipedia.org/wiki?curid=1064569", "title": "Yannick Ferreira Carrasco", "text": "Yannick Ferreira Carrasco\n\nYannick Ferreira Carrasco (* 4. září 1993, Elsene, Belgie) je belgický fotbalový záložník a reprezentant hrající v klubu Ta-lien I-fang. Má i španělský a portugalský pas.\n\nV roce 2016 ve finále Ligy mistrů UEFA proti Realu Madrid dal vyrovnávající gól Atlética Madrid, který však porážce po penaltách nezabránil.\n\nCarrasco reprezentoval Belgii v mládežnických kategoriích U15, U17, U18, U19 a U21.\n\nV A-mužstvu Belgie debutoval 28. 3. 2015 v kvalifikačním utkání v Bruselu proti týmu Kypru (výhra 5:0).\n\nTrenér Marc Wilmots jej nominoval na EURO 2016 ve Francii, kde byli Belgičané vyřazeni ve čtvrtfinále Walesem po porážce 1:3. Nastoupil ve všech pěti zápasech svého mužstva na šampionátu a vstřelil jednu branku (v osmifinále proti Maďarsku).\n\n"}
{"id": "1064595", "url": "https://cs.wikipedia.org/wiki?curid=1064595", "title": "Lázně Svatého Josefa", "text": "Lázně Svatého Josefa\n\nLázně Svatého Josefa jsou zaniklé lázně, které založil v roce 1768 v Horním Žlebu majitel zdejšího panství hrabě Jan Josef Thun-Hohenstein. \n\nPramen zde objevil r. 1768 panský lesní František Pallan a hraběcí lékař J. Czernicky jej prohlásil za železitý, vhodný pro koupele. To velice uvítal hrabě Thun, neboť miloval lázeňský život a snil o vlastních lázních. Proto zadal u pražského doktora J. H. Bauera vypracování propagačního popisu pramene, který byl vydán tiskem v roce 1769 a 1771 a zdarma rozšiřován. Dr. Bauer presentoval lázně jako univerzální léčebnu prakticky všech potíží včetně zažívacích a psychických.\n\nJiž v letech 1768 - 1769 byl nad pramenem vystavěn dřevěný lázeňský domek. Ten byl v roce 1777 nahrazen zděnou budovou. Na počátku 19. století byl vybudován komplex lázeňských domů, hotelů a ubytovacích hostinců. V několika etapách (zejména 1818 a 1831) byly vystavěny promenádní lesní stezky s vyhlídkami po okolí (vyhlídka Spitzhüttel - 1824), neboť pěší vycházky byly součástí léčebných procedur zejména při léčení poruch pohybového ústrojí. Tyto stezky vedly na Papertský vrch, Špičák i Pastýřskou stěnu a navazovaly na stávající síť lesních cest. Díky nim lázeňští hosté navštěvovali i okolní osady Weiher, Přípeř, Červený Vrch, Škrabky, Bělá, Jalůvčí, Maxičky a Prostřední Žleb, kde přispívali k prosperitě zejména pohostinských zařízení.\n\nV roce 1823 provedl T. Klinger první porovnatelný rozbor pramene. Vydatnost pramene byla 1,25 l/s. Teplota vody byla 11°C a obsah rozpuštěných látek 0,112 g/l. V letech 1832 až 1834 zastával funkci lázeňského lékaře dr. Jan Vincenc Tiersch (otec dr. Miroslava Tyrše). V roce 1846 byla dokončena rekonstrukce lázní. Na místě antické haly s fontánou byla postavena nová klasicistní budova, která stojí dodnes a je součástí restaurace \"\"Pod svahem\"\". Voda byla svedena do kašny se sochou Neptuna. Tato socha je dnes v okresním muzeu.\n\nV roce 1851 byl zahájen provoz na železniční trati Praha - Podmokly - Drážďany, která podélně proťala poměrně úzký pobřežní areál lázní. Parní trakce velmi negativně ovlivnila prostředí lázní hlukem, kouřem a sazemi. Dalším zásahem do lázeňské pohody bylo zavedení řetězových parníků v lodní dopravě na Labi v roce 1871. Tyto parníky, které mohly plout i v noci, obtěžovaly okolí skřípěním a rachocením navíjeného řetězu. \n\nPokles zájmu o lázně, zejména po vybudování veřejných lázní v Děčíně a Podmoklech, a zřejmě i obavy z konkurenčního využití nového termálního vrtu ve Vilsnici přinutily hraběte F. A. Thuna lázně roku 1906 prodat. Noví majitelé dr. Hollmatz a dr. Kugel zde zahájili v roce 1907 provoz pod názvem Vodoléčebný ústav - Josefovy lázně. Po 1. světové válce převzalo lázeňský areál město Podmokly, které lázně roku 1922 oficiálně zrušilo. Hotely a ostatní ubytovací kapacity byly přebudovány na nájemní domy a prodány soukromníkům. Zejména po 2. sv. válce upadly tyto lázně prakticky v zapomnění. Většina bývalých lázeňských budov byla využívána jako sociální byty, díky čemuž postupně značně utrpěla. Pouze vila Waldstein, fungující do r. 2013 jako ústav sociální péče, byla celkem udržována a je od roku 2002 chráněna jako kulturní památka České republiky\n\nPramen se nachází na souřadnicích v nadmořské výšce 148 m.\n\nPramen lze charakterizovat jako přelivový pramen artéské zvodně v místě tektonické poruchy. Mineralizace vody je natolik nízká, že z dnešního hlediska nemá její složení žádný balneologický efekt. Léčivý efekt bývalých lázní byl založen na klasické vodoléčbě a vlivu okolního prostředí. V Almanachu rakouských lázní z r. 1914 jsou lázně Svatého Josefa vedeny jako vodoléčebný ústav s indikací chronické katary horních cest dýchacích, nervové potíže a stavy rekonvalescence. \nLéčivý účinek vody z tohoto pramene byl již od počátku přeceňován. Navíc postupně klesala vydatnost zdroje a měnilo se i složení vody. Vydatnost zdroje poklesla z 1,25 l/s v roce 1823 na 0,115 l/s v roce 1994. Tento pokles je dáván do souvislosti s navrtáním artéské zvodně na počátku 20. století pro průmyslové účely a pak v sedmdesátých a osmdesátých letech 20. století za účelem získání termální vody zejména pro potřeby plánovaného sportovního areálu v Děčíně III. Celkem to bylo více než deset vrtů. Od r. 1823 poklesla teplota vyvěrající vody z 11°C na dnešních 10,5°C. Zároveň se měnila mineralizace z 0,112 g/l v r. 1823 na 0,08 g/l v r. 1907 a 0,106 g/l v r. 1994. Také obsah volného CO poklesl z 112,6 mg/l v r. 1907 na 4,4 mg/l v r. 1994. Zároveň se změnil typ mineralizace z Ca - HCO na Ca - SO . Kvalita vody z ostatních pramenů a hlavně vrtů z děčínského termálního pole sice dosahuje většinou lepších parametrů jak mineralizace tak teploty, ale žádná z nich nebyla nikdy jako minerální voda využívána.\n"}
{"id": "1064596", "url": "https://cs.wikipedia.org/wiki?curid=1064596", "title": "Slant Magazine", "text": "Slant Magazine\n\nSlant Magazine je internetový časopis, založený v roce 2001, který přináší recenze a hodnocení z hudby, divadla, filmu, televizních pořadů, DVD či videoher. Vytváří také rozhovory s umělci a referuje o filmových festivalech.\n\nHudební tematika se zpočátku orientovala především na pop music. Následně se zvýšil podíl nezávislé hudby a country. Od počátku války v Iráku se obsah více věnoval politickým otázkám a souvislostem, což vyústilo do založení samostatné politické sekce.\n\nA. O. Scott z deníku \"The New York Times\" popsal magazín jako „\"zásobárnu vášnivých a často pichlavých popkulturních analýz\"“.\n\nČasopis používá dvě škály hodnocení:\n\n"}
{"id": "1064597", "url": "https://cs.wikipedia.org/wiki?curid=1064597", "title": "Centrální registr zbraní", "text": "Centrální registr zbraní\n\nCentrální registr zbraní je v České republice neveřejný informační systém veřejné správy sloužící k výkonu státní správy v oblasti zbraní a střeliva. Slouží k jednotné evidenci civilních zbraní vyskytujících se na území České republiky a je vedený Policií České republiky. Hlavním cílem jeho vytvoření bylo podle Policie ČR „zvýšení úrovně profesionality Policie v boji s nelegálním obchodem se zbraněmi a usnadnění plnění úkolů vyplývajících pro Českou republiku ze Směrnice Rady 91/477/EHS“. Výstavbu tohoto systému do právního řádu zakotvil zákon č. 170/2013 Sb., jímž byl novelizován zákon č. 119/2002 Sb., o zbraních a střelivu, zejména vložením nového § 73a, Podrobnější požadavky stanoví prováděcí vyhláška č. 115/2014 Sb. Do ostrého provozu byl systém spuštěn 1. července 2014. Systém je provozován v rámci intranetu Police ČR, lze k němu však přistupovat i z internetu. \n\nNa základě Rámcové dohody mezi vládou České republiky a Švýcarskou federální radou byl v rámci „Programu švýcarsko–české spolupráce na snížení hospodářských a sociálních rozdílů v rámci rozšířené Evropské unie“ program ve výši 85 % předpokládané ceny projektu dotován švýcarským fondem pro rozvoj a spolupráci, přičemž celková cena projektu byla odhadnuta na 390 000 CHF. Celkové náklady dosáhly 390 tisíc švýcarských franků (8,8 milionů Kč). \n\nSystém byl navržen tak, aby v budoucnu mohl nahradit všechny evidence, které policie vede podle zákona o zbraních.\n\nProgram má přispět ke zlepšení bezpečnostní situace na území České republiky a má České republice usnadnit plnění povinností, které jí vyplývají ze Směrnice Rady 91/477/EHS, o kontrole nabývání a držení zbraní a ze Směrnice Evropského parlamentu a Rady 2008/51/ES. Policie deklaruje, že projekt je v souladu i s „Protokolem o nedovolené výrobě a distribuci střelných zbraní, jejich součástí, dílů a střeliva, připojeného k Úmluvě Organizace spojených národů o boji proti mezinárodnímu organizovanému zločinu“.\n\nV budoucnu má být český registr i základním komunikačním prvkem pro předávání informací o ztracených a odcizených zbraních do Schengenského informačního systému druhé generace (SIS II) a záměrem je i nabídnout CRZ jako základ pro výstavbu evropského registru zbraní a bezpečnostního materiálu.\n\nPo neúspěšném veřejném výběrovém řízení na dodavatele aplikační části (programového vybavení) se Policie rozhodla realizovat programovou část projektu vlastními silami, kvůli čemuž musela přehodnotit harmonogram a některé funkcionality, které mají přinést zjednodušení pracovních postupů pro Policii ČR, budou dokončeny až po zahájení ostrého provozu. Ostrý provoz byl zahájen 1. července 2014. Ministerstvo v dubnu 2014 žádalo parlament o odklad termínu spuštění, protože systém ještě nebyl dostatečně otestován a byly obavy, aby nedošlo k podobnému kolapsu jako o dva roky dříve u Centrálního registru vozidel. Poslanci však žádostem o odklad nevyhověli. Uživatelé systému skutečně v prvních dni hlásili problémy s přístupem i rychlostí odezvy. Radek Libovický ze společnosti Lira IS řekl, že považuje za amatérské spouštět aplikaci, aniž by se dopředu udělal zkušební provoz, případně oslovili dobrovolní testeři z řad prodejců a dovozců, kteří by dali svoje připomínky a náměty a systém se tak doladil ještě před svým spuštěním. \n\nDne 7. srpna 2014 policejní prezident Tomáš Tuhý společně se svým prvním náměstkem Martinem Vondráškem a ředitelem pro podporu výkonu služby Pavlem Osvaldem přijal skupinu 22 policistů a občanských zaměstnanců, kterým osobně poděkoval za realizaci a spuštění registru.\n\nSpolečně se spuštěním nové elektronické evidence vyhlásila policie také zbraňovou amnestii, díky niž lidé mohli odevzdat policistům beztrestně nelegálně držené zbraně a střelivo. Brzy po uplynutí přechodného období pro povinný přechod na nový systém došlo k sérii rozsáhlých výbuchů v muničních skladech ve Vrběticích. \n\nZadavatelem projektu a správcem informačního systému je ředitelství služby pro zbraně a bezpečnostní materiál Policejního prezidia České republiky (ŘSZBM). Provozovatelem systému a zároveň i realizátorem projektu a zpracovatelem programové aplikace je odbor informatiky a provozu informačních technologií Policejního prezidia ČR (OIPIT). Na zadání projektu se podílaly i Český úřad pro zkoušení zbraní a střeliva a Asociace výrobců a prodejců zbraní a střeliva. Na realizaci modulu Přepravy se podílí operační odbor Policejního prezidia České republiky.\n\nKaždá zbraň kategorie A, B nebo C se do centrálního registru zavádí v době svého vzniku při výrobě nebo při jejím dovozu na území České republiky a je v něm až do doby jejího zničení, vývozu z území České republiky nebo jejího znehodnocení. V průběhu „života zbraně“ jsou v jejích údajích zaznamenávány všechny změny jejího vlastnictví, technické změny, údaje o jejím ověření a některé další údaje.\n\nVýrobcům a dovozcům zbraní přibyla hned od 1. července 2014 nová povinnost vkládat do registru údaje o všech zbraních a střelivu, které vyrobili nebo dovezli na území České republiky, a zaznamenávat jejich převody i jejich prodeje konečným vlastníkům. Zároveň jim skončila povinnost vést „papírové“ evidenční knihy zbraní a střeliva a podávat měsíční výkazy o převodech zbraní. Během prvních tří měsíců mají tito podnikatelé za úkol do nového systému zavést všechny zbraně a střelivo, které v té době budou mít ve svých skladech nebo na prodejnách, a které mají jako předmět svého podnikání.\n\nZáznamy zbraní a střeliva tvoří knihy (databáze CRZ), které jsou rozděleny do evidenčních a záznamních knih. Uživatelsky je registr rozdělen na tři části:\n\nDržitelé zbrojních licencí vstupují do své sekce prostřednictvím internetu. Na úvodní obrazovce mají přehled o pohybech všech svých zbraní a střeliva (počty zásilek k přijetí, k odeslání, počty reklamací a stav skladu). V jednotlivých modulech pak volí provozovnu, jejíž virtuální knihy se mu zobrazí k možným úpravám. \n\nČeský úřad pro zkoušení zbraní a střeliva (ČÚZZS) vstupuje do své sekce prostřednictvím internetu jako orgán veřejné moci. Je mu dostupný modul „EKZ – zkušebna“, jehož prostřednictvím může převzít zbraně k ověření, vyznačit u nich ověření a předat zbraně zpět.\n\nPolicie České republiky přistupuje do registru ze svého intranetu. Pro každý příslušný útvar policie jsou vytvořeny evidenční knihy zbraní „EKZ-policie“, ve kterých vedou záznamy o zbraních, které se nacházejí v jejich skladech.\n\nPo Masakru v Uherský Brod, kde muž, obecně považovaný za podivína a údajně i s psychickými problémy, avšak s platným zbrojním průkazem, zastřelil legálně drženými zbraněmi 8 osob a následně spáchal sebevraždu, přišlo ministerstvo vnitra s myšlenkou, aby do Centrálního registru zbraní měli přímý vstup zajištěný i lékaři, aby tak mohli zjistit, zda jejich pacient je držitelem zbrojního průkazu. Dosud tyto informace dostával jen registrující praktický lékař, a to klasickou off-line cestou, a specialisté, například psychiatři, k nim přístup zajištěný neměli.\n\n\n"}
{"id": "1064598", "url": "https://cs.wikipedia.org/wiki?curid=1064598", "title": "Hot Dance Singles Sales", "text": "Hot Dance Singles Sales\n\nHot Dance Singles Sales byla singlová hitparáda s týdenní periodicitou. Od roku 1985 ji na území Spojených států vydával hudební časopis \"Billboard\". Žebříček nesl dříve pojmenování Hot Dance Music/Maxi-Singles Sales a později také Dance/Electronic Singles Sales. \n\nHitparáda uváděla singly žánrově orientované na dance music a zremixované skladby. Výjimkou se staly hity jiných žánrů vydávané ve formě maxi singlů, například od metalové skupiny Ministry nebo rockové kapely The Smiths..\n\nV počátečním období žebříček obsahoval 50 singlů. V roce 2001 došlo k redukci na 25 písní. Po založení „Dance Airplay Chart“ v roce 2003 (přejmenované na Dance/Mix Show Airplay) se hitparáda skládala jen z deseti skladeb. Od roku 2003 byla vydávána pouze na internetu; předtím i v tištěné podobě spolu s „Dance Club Play Chart“ v \"Billboardu\". Tato společnost od 17. ledna 2013 zřídila nový žebříček „Dance/Electronic Songs“ obsahující 50 singlů. \n"}
{"id": "1064617", "url": "https://cs.wikipedia.org/wiki?curid=1064617", "title": "Registrující praktický lékař", "text": "Registrující praktický lékař\n\nRegistrující praktický lékař, od roku 2012 plným označením registrující poskytovatel ambulantní péče v oboru všeobecné praktické lékařství nebo v oboru praktické lékařství pro děti a dorost, je v české legislativě od roku 1997 koordinátorem diagnostické, léčebné a posudkové zdravotní péče o konkrétního pacienta a jejího hrazení z veřejného zdravotního pojištění a zároveň de facto orgánem veřejné moci, který ze zákona shromažďuje zdravotní informace o jednotlivých osobách a jehož posudek má v některých případech sám o sobě de facto účinek správního rozhodnutí. \n\nJak mimochodem konstatovala ve svém podání k ústavnímu soudu z 9. ledna 2012 skupina 20 senátorů, za kterou jednala senátorka MUDr. Alena Dernerová, někteří pacienti vůbec nemají registrujícího praktického lékaře a není ani stanovena zákonná povinnost registrujícího praktického lékaře mít.\n\nPřesto právní řád České republiky počítá s tím, že registrující praktičtí lékaři jsou ze zákona správci zdravotnických údajů o jednotlivých lidech nejen pro potřeby zdravotní péče, ale i pro potřeby veřejné moci, zejména v rámci posudkové činnosti, která je pro tyto účely označena jako posudková péče bez ohledu na to, kdy je prováděna ve prospěch zájmů pacienta a kdy ve prospěch veřejného či jiného zájmu. Zdravotnická legislativa nezajišťuje pacientovi právo se této „péče“ zříci nebo zbavit, poskytovatel však může (avšak nemusí) ukončit péči o pacienta, pokud pacient vysloví nesouhlas s poskytováním veškerých zdravotních služeb a v některých dalších případech. \n\nPojem „registrující lékař“ zavedl zákon č. 48/1997 Sb., o veřejném zdravotním pojištění, v § 18 jako jednu ze tří variant, kdo může být ošetřujícím lékařem dle tohoto zákona. Registrujícím lékařem může být praktický lékař, praktický lékař pro děti a dorost, zubní lékař a u žen též ženský lékař, který registruje pojištěnce. \n\nNověji § 3 odst. 5 zákona 372/2011 Sb., o zdravotních službách a podmínkách jejich poskytování, účinného od 1. dubna 2012, zavedl místo dosavadního pojmu nový pojem „registrující poskytovatel“. Tento zákon již pojem neváže na zdravotní pojištění. Registrujícím poskytovatelem se podle tohoto ustanovení rozumí poskytovatel ambulantní péče v oboru všeobecné praktické lékařství, v oboru praktické lékařství pro děti a dorost, v oboru zubní lékařství nebo v oboru gynekologie a porodnictví, který přijal pacienta do péče za účelem poskytnutí primární ambulantní péče; registrující poskytovatel je povinen při přijetí pacienta do péče vyplnit registrační list, který pacient podepíše. V případě, že u poskytovatele uvedeného ve větě první poskytuje zdravotní služby více lékařů, je pacient zaregistrován ke konkrétnímu lékaři. Registrujícím subjektem tak již není lékař, ale zdravotnické zařízení. V některých zákonech se však sousloví „registrující praktický lékař“ používá jako legislativní zkratka pro registrujícího poskytovatele v oboru všeobecné praktické lékařství nebo v oboru praktické lékařství pro děti a dorost. \n\nPodle § 20 zákona o zdravotním pojištění registrující lékař při převzetí do primární péče vyplní registrační list a současně si vyžádá od předchozího registrujícího lékaře informace potřebné k zajištění návaznosti zdravotní péče. Předchozí registrující lékař je povinen novému registrujícímu lékaři tyto informace předat písemně. Nový registrující lékař seznámí pojištěnce při převzetí do péče s plánem preventivních prohlídek a je povinen zajišťovat zdravotní péči o registrované pojištěnce.\n\nOd 1. dubna 2012 se pojem „registrující poskytovatel“ již neomezuje na oblast veřejného zdravotního pojištění. Nově tak pacienty registrují k primární péči i ti poskytovatelé primární péče, kteří nejsou ve smluvním vztahu ke zdravotní pojišťovně – rozhodující je, že poskytovatel pacienta převezme do péče za účelem poskytnutí primární ambulantní péče.\n\nZákon neurčuje, v jaké podobě předchozí registrující lékař informace potřebné k zajištění návaznosti zdravotní péče má předat. Protože mu však z finančních předpisů vyplývá povinnost uchovávat po dobu 5 let zdravotnickou dokumentaci ke kontrole oprávněnosti a rozsahu poskytnuté a proplacené zdravotní péče zdravotními pojišťovnami, postoupením originálu dokumentace by se mohl dostat do konfliktu se zákonem. Zdravotnická dokumentace je majetkem konkrétního zdravotnického zařízení, které ji vede. Metodika pro pořizování a předávání dokladů VZP ČR, jejíž dodržování je pro její smluvní partnery závazné, obsahuje pro tuto situaci formuláře „Žádost o předání zdravotních informací“ a „Výpis ze zdravotní dokumentace“. \n\nPrávo na výběr lékaře či jiného odborného pracovníka ve zdravotnictví a zdravotnického zařízení s výjimkou závodní zdravotní služby, kteří jsou ve smluvním vztahu k příslušné zdravotní pojišťovně, může pojištěnec podle § 11 odst. 1 písm. b) zákona o zdravotním pojištění uplatnit jednou za tři měsíce (v případě péče nehrazené z veřejného zdravotního pojištění není volba registrujícího lékaře takto omezena). Zvolený lékař může odmítnout přijetí pojištěnce do své péče pouze tehdy, jestliže by jeho přijetím bylo překročeno únosné pracovní zatížení lékaře tak, že by nebyl schopen zajistit kvalitní zdravotní péči o tohoto nebo o ostatní pojištěnce, které má ve své péči, nebo pro přílišnou vzdálenost místa trvalého nebo přechodného pobytu pojištěnce pro výkon návštěvní služby. Lékař však nemůže odmítnout pojištěnce ze stanoveného spádového území a v případě, kdy se jedná o neodkladnou péči. Každé odmítnutí převzetí pojištěnce do péče musí být lékařem pojištěnci písemně potvrzeno.\n\nPodle vyhlášky 98/2012 Sb., o zdravotnické dokumentaci, se dokumentace o zdravotní péči poskytované registrujícím poskytovatelem v oboru všeobecné praktické lékařství nebo v oboru praktické lékařství pro děti a dorost uchovává\n10 let od změny registrujícího poskytovatele nebo 10 let od úmrtí pacienta. Případ ukončení registrace bez změny registrujícího poskytovatele není zmíněn. \n\nPodle § 7 zákona č. 372/2011 Sb., o zdravotních službách, poskytuje registrující poskytovatel primární ambulantní péči, jejímž účelem je poskytování preventivní, diagnostické, léčebné a posudkové péče a konzultací, dále koordinace a návaznost poskytovaných zdravotních služeb jinými poskytovateli, v případě praktických lékařů též návštěvní službu. Registrující poskytovatelé ambulantní péče jsou podle prováděcí vyhlášky 70/2012 Sb., o preventivních prohlídkách, k zákonu č. 372/2011 Sb., o zdravotních službách poskytovateli provádějícími preventivní prohlídku ve svém oboru. \n\nRegistrující lékař podle § 21 zákona o zdravotním pojištění vystavuje pojištěnci doporučení k poskytnutí specializované ambulantní zdravotní péče v takovém smluvním zdravotnickém zařízení, které je schopno mu tuto péči na náležité úrovni poskytnout, přičemž právo pojištěnce na volbu lékaře a zdravotnického zařízení tím není dotčeno. K doporučení registrující lékař připojí písemné odůvodnění a důležité zdravotní údaje včetně výsledků předem provedených vyšetření a informace o provedeném léčení. V některých případech registrující lékař nebo jiný ošetřující lékař sám dojednává vyšetření nebo ošetření pojištěnce v jiném zdravotnickém zařízení. Ošetřující lékař nebo jiný odborný pracovník ve zdravotnictví informuje registrujícího lékaře o zjištěných skutečnostech a o průběhu a ukončení léčení, zejména o skutečnostech důležitých pro posouzení zdravotní způsobilosti k práci a o epidemiologické situaci, totéž platí pro poskytování informací mezi registrujícím lékařem a lékařem závodní preventivní péče. Podle zákona č. 373/2011 Sb., o specifických zdravotních službách, v případě některých služeb regulovaných tímto zákonem musí registrující poskytovatel pacienta na základě žádosti poskytovateli specifických zdravotních služeb předat písemné relevantní informace o zdravotním stavu pacienta. Podle vyhlášky č. 537/2006 Sb., o očkování proti infekčním nemocem, registrující praktický lékař pro děti a dorost zpravidla do jednoho měsíce po převzetí do své péče odesílá dítě, které splňuje indikace a které nebylo dosud očkováno proti tuberkulóze, na pracoviště kalmetizace.\n\nObdobná ustanovení obsahuje i zákon o zdravotních službách. podle § 47 odst. 5 je registrující poskytovatel nebo jiný poskytovatel, který pacienta přijal do péče, povinen, vyžaduje-li to zdravotní stav pacienta, předat mu písemné doporučení k poskytnutí příslušné specializované ambulantní péče, jednodenní péče nebo lůžkové péče. Součástí doporučení je písemné odůvodnění a důležité informace týkající se zdravotního stavu pacienta, včetně výsledků provedených vyšetření a informace o dosud provedené léčbě. Podle § 45 je poskytovatel zdravotních služeb (s výjimkou registrující poskytovatele v oboru zubní lékařství nebo v oboru gynekologie a porodnictví) povinen předat zprávu o poskytnutých zdravotních službách registrujícímu poskytovateli v oboru všeobecné praktické lékařství nebo v oboru praktické lékařství pro děti a dorost, je-li mu tento poskytovatel znám. \n\nJednou ze specifických zdravotních služeb upravených zákonem č. 373/2011 Sb., o specifických zdravotních službách je i tzv. „posudková péče“. Podle § 42 vydává poskytovatel posudkové péče posudek o zdravotní způsobilosti nebo o zdravotním stavu na základě výpisu ze zdravotnické dokumentace vedené o posuzované osobě jejím registrujícím poskytovatelem. Lékařský posudek vydává registrující poskytovatel péče v oboru všeobecné praktické lékařství nebo v oboru praktický lékař pro děti a dorost, pokud tentýž zákon nebo jiný právní předpis nestanoví jinak. Zdravotní způsobilost ke vzdělávání nebo tělesné výchově v rámci vzdělávacích programů a uvolnění z vyučování v předmětu tělesná výchova a ke sportu pro všechny podle § 51 posuzuje registrující poskytovatel, výkonnostnímu sportu v organizovaných sportovních soutěžích může mimo to posuzovat též poskytovatel v oboru tělovýchovné lékařství. \n\nPodle § 51 téhož zákona Podle § 56 téhož zákona musí zaměstnanec sdělit poskytovateli pracovnělékařských služeb jméno a adresu registrujícího poskytovatele a dalších poskytovatelů, kteří ho přijali do péče. Pokud je tentýž poskytovatel jak poskytovatelem pracovnělékařských služeb, tak registrujícím poskytovatelem, musí vést dokumentaci o obou těchto službách odděleně. \n\nV případě pracovnělékařské prohlídky a posouzení zdravotní způsobilosti podle § 54 zákona č. 373/2011 Sb. (zákoníku práce) zaměstnavatel povinen vyslat zaměstnance pracující v 1. kategorii buď ke svému smluvnímu poskytovateli pracovnělékařských služeb, nebo k registrujícímu praktickému lékaři zaměstnance. \n\nPodle § 3 odst. 2 vyhlášky č. 104/2012 Sb., o posuzování nemocí z povolání, posudek o nemoci z povolání, u kterého nastaly podle zákona o specifických zdravotních službách právní účinky, předá poskytovatel v oboru pracovní lékařství bez zbytečného odkladu registrujícímu poskytovateli v oboru všeobecné praktické lékařství. \n\nPodle § 91 odst. 4 zákona č. 108/2006 Sb., o sociálních službách, je podmínkou přijetí do pobytové služby předložit poskytovateli před uzavřením smlouvy posudek registrujícího praktického lékaře o zdravotním stavu. \nPodle zákona č. 329/2011 Sb., o poskytování dávek osobám se zdravotním postižením, žádost o dávku nebo o přiznání průkazu osoby se zdravotním postižením obsahuje označení praktického lékaře, který registruje žadatele o dávku. \n\nPodle vyhlášky č. 114/2013 Sb. lékař posuzující zdravotní způsobilost žijícího dárce tkání nebo orgánů musí údaje uvedené dárcem ověřit podle výpisu ze zdravotnické dokumentace registrujícího praktického lékaře nebo jiného ošetřujícího lékaře, pokud takový lékař má dárce ve své péči. Informaci o závěru o zdravotní způsobilosti žijícího dárce předává poskytovatel zdravotních služeb, který provedl odběr, registrujícímu praktickému lékaři dárce, který ji zakládá do zdravotnické dokumentace dárce, a pokud registrující praktický lékař při poskytování zdravotní péče zjistí onemocnění žijícího dárce tkání nebo orgánů, které by mohlo přinést dodatečná zdravotní rizika pro příjemce, předá informaci o tomto zjištění poskytovateli zdravotních služeb, který provedl odběr, a poskytovateli zdravotních služeb, který uskutečnil transplantaci tkáně nebo orgánu příjemci.\n\nVyhláška 277/2004 Sb., o zdravotní způsobilosti k řízení motorových vozidel, stanoví, že posuzující lékař vydá posudek o zdravotní způsobilosti k řízení motorových vozidel mimo jiné na základě předchozích záznamů ve zdravotnické dokumentaci vedené o posuzované osobě a informací o zdravotním stavu posuzované osoby sdělených jejím registrujícím praktickým lékařem. Posuzující lékař, pokud není současně registrujícím praktickým lékařem posuzované osoby, si podle § 7 této vyhlášky pro účely hodnocení zdravotní způsobilosti musí u registrujícího praktického lékaře vyžádat informace o zdravotním stavu této osoby, a to zda posuzovaná osoba trpěla nebo trpí nemocemi uvedenými v příloze této vyhlášky nebo na tyto nemoci bylo v minulosti vysloveno podezření, a další údaje podstatné pro posouzení zdravotní způsobilosti této osoby. Podle § 8 vyhlášky registrující praktický lékař vyznačí ve zdravotnické dokumentaci a ve výpisu ze zdravotnické dokumentace v případě předání pacienta do péče jiného registrujícího praktického lékaře, že osoba je žadatelem nebo řidičem nebo že této osobě byl vydán posudek se závěrem o zdravotní nezpůsobilosti k řízení motorových vozidel nebo zdravotní způsobilosti k řízení motorových vozidel s podmínkou. Pokud je posuzujícím lékařem lékař zařízení závodní preventivní péče, sděluje tyto skutečnosti za účelem vyznačení ve zdravotnické dokumentaci registrujícímu praktickému lékaři. Pokud posuzovaná osoba nemá registrujícího praktického lékaře nebo lékaře zařízení závodní preventivní péče, vyznačí skutečnosti uvedené ve větě prvé do zdravotnické dokumentace posuzující lékař.\n\nVyhláška č. 224/1995 Sb., o způsobilosti osob k vedení a obsluze plavidel, stanoví, že zdravotní způsobilost člena posádky plavidla a vůdce plavidla se prokazuje na základě preventivní lékařské prohlídky lékařským posudkem vystaveným posuzujícím lékařem, jímž je pro nekoncesovanou vodní dopravu praktický lékař, u kterého je žadatel registrován k léčebné péči. \n\nVyhláška č. 450/2000 Sb., o kapitánském slibu, zkouškách, odborné a zdravotní způsobilosti členů posádky lodě, průkazech způsobilosti, námořnických knižkách a o zdravotní péči o členy posádky lodě, si posuzující lékař vždy vyžádá od praktického lékaře, u něhož je posuzovaná osoba registrována, případně též od jiného jejího ošetřujícího lékaře výpis ze zdravotnické dokumentace s údaji nezbytnými pro posouzení zdravotní způsobilosti.\n\nPodle § 20 odst. 1 zákona č. 119/2002 Sb., o zbraních, zdravotní způsobilost žadatele o vydání zbrojního průkazu zjišťuje a posudek o zdravotní způsobilosti vydává posuzující lékař na základě výsledku lékařské prohlídky, popřípadě psychologického vyšetření a dalších potřebných vyšetření. Posuzujícím lékařem se rozumí poskytovatel zdravotních služeb v oboru všeobecné praktické lékařství, u kterého je žadatel o vydání zbrojního průkazu nebo držitel zbrojního průkazu registrován k léčebné péči; v případě žadatele o vydání zbrojního průkazu skupiny D je posuzujícím lékařem lékař poskytovatele poskytujícího zaměstnavateli pracovnělékařské služby.\n\nZdravotní způsobilost žadatele o osvědčení odborné způsobilosti k zacházení s pyrotechnickými výrobky nebo držitele takového osvědčení se podle zákona č. 156/2000 Sb., o střelných zbraních, dokládá lékařským posudkem. Lékařem posuzujícím zdravotní způsobilost žadatele o osvědčení nebo jeho držitele, nejde-li o zaměstnance, se rozumí praktický lékař, u něhož je posuzovaná osoba registrována, nemá-li takového lékaře, kterýkoli jiný praktický lékař.\n\nPodle zákona č. 61/1988 Sb., o hornické činnosti, zdravotní způsobilost osoby k nakládání s výbušninami posuzuje v případě zaměstnance poskytovatel pracovnělékařských služeb, v ostatních případech registrující poskytovatel poskytující zdravotní služby v oboru všeobecné praktické lékařství.\n\nPodle § 2 odst. 6 vyhlášky č. 493/2002 Sb., o posuzování zdravotní způsobilosti k vydání nebo platnosti zbrojního průkazu atd., lékař zdravotnického zařízení poskytujícího zaměstnavateli závodní preventivní péči, který není současně praktickým lékařem, u kterého je žadatel registrován k léčebné péči, vychází při vydání posudku i z údajů uvedených ve výpisu registrujícího lékaře, který si v souvislosti s lékařskou prohlídkou žadatele vyžádá. Podle § 4 údaje zjištěné o zdravotním stavu žadatele, výsledky a závěry vyšetření, záznamy o nemocech vylučujících nebo omezujících zdravotní způsobilost a odborná doporučení, včetně případných omezení vyplývajících ze zjištěného zdravotního stavu a doporučených nebo nezbytných kompenzačních mechanismů, jsou součástí zdravotnické dokumentace žadatele u posuzujícího lékaře. kromě toho posuzující lékař ve zdravotnické dokumentaci zřetelně vyznačí, že se jedná o osobu, která je držitelem zbrojního průkazu nebo o jeho vydání žádá, popřípadě dříve požádala a nebyla uznána jako zdravotně způsobilá. Je-li posuzujícím lékařem lékař zdravotnického zařízení poskytujícího zaměstnavateli závodní preventivní péči, odešle současně zjištěné údaje registrujícímu praktickému lékaři žadatele. Uvedené informace jsou podle této vyhlášky v případě změny praktického lékaře součástí písemné informace předané nově zvolenému praktickému lékaři.\n\nProváděcí vyhláška č. 244/2002 Sb. k zákonu o myslivosti uvádí, že fyzická a zdravotní způsobilost pro funkci myslivecké stráže se posuzuje při preventivních prohlídkách vstupních, periodických a mimořádných a posudek vydává příslušný registrující praktický lékař. Podobně stanoví vyhláška 101/1996 Sb., že zdravotní způsobilost k výkonu funkce lesní stráže posuzuje zvolený praktický lékař, u kterého je uchazeč registrován k léčebné péči.\n\nPodle zákona 95/2004 Sb., o podmínkách získávání a uznávání odborné způsobilosti a specializované způsobilosti k výkonu zdravotnického povolání lékaře, zubního lékaře a farmaceuta, zdravotnický pracovník je povinen doložit zdravotní způsobilost k výkonu povolání lékařským posudkem vydaným na základě lékařské prohlídky. Lékařský posudek vydává registrující poskytovatel zdravotních služeb v oboru všeobecné praktické lékařství, a není-li, jiný praktický lékař. Vyhláška č. 271/2012 Sb., o zdravotní způsobilosti zdravotnického pracovníka a jiného odborného pracovníka, stanoví, že obsahem lékařských prohlídek posuzované osoby je mimo jiné hodnocení anamnestických údajů ve zdravotnické dokumentaci vedené o posuzované osobě jejím registrujícím poskytovatelem zdravotních služeb v oboru všeobecné praktické lékařství. Podle zákona č. 96/2004 Sb., o nelékařských zdravotnických povoláních, zdravotnický pracovník a jiný odborný pracovník je povinen doložit zdravotní způsobilost k výkonu povolání lékařským posudkem, který vydává registrující poskytovatel zdravotních služeb v oboru všeobecné praktické lékařství, a není-li, jiný poskytovatel zdravotních služeb v oboru všeobecné praktické lékařství. \n\nPodle nařízení vlády č. 352/2003 Sb., o posuzování zdravotní způsobilosti zaměstnanců jednotek hasičských záchranných sborů podniků a členů jednotek sborů dobrovolných hasičů obcí nebo podniků, se při vstupní nebo periodické zdravotní prohlídce vychází ze zdravotnické dokumentace vedené lékařem, u něhož je zaměstnanec podniku, uchazeč o zaměstnání nebo člen jednotky registrován, anebo z výpisu z této dokumentace podle vzoru uvedeného v příloze nařízení. Preventivní zdravotní prohlídku člena jednotky sboru dobrovolných hasičů obce, který činnost v této jednotce nevykonává jako svoje zaměstnání, provede praktický lékař, u něhož je člen jednotky registrován, na základě žádosti příslušné obce, která zřizuje jednotku požární ochrany.\n\nPodle zákona č. 361/2003 Sb., o služebním poměru příslušníků bezpečnostních sborů, zdravotní způsobilost občana k přijetí do služebního poměru posuzuje poskytovatel pracovnělékařských služeb mimo jiné na základě výpisu ze zdravotnické dokumentace vedené registrujícím poskytovatelem zdravotních služeb v oboru všeobecné praktické lékařství.\n\nNa základě branného zákona č. 585/2004 Sb. je občan v rámci odvodního řízení povinen vyplnit dotazník zaslaný mu příslušným krajským vojenským velitelstvím a vyžádat jeho doplnění registrujícím poskytovatelem zdravotních služeb v oboru všeobecné praktické lékařství (dále jen „registrující lékař“) a nejpozději do 30 dnů ode dne jeho dodání vrátit. Registrující lékař je povinen v dotazníku uvést požadované údaje o zdravotním stavu občana zjištěné při poslední preventivní prohlídce, popřípadě je doplnit o výsledky nových vyšetření, provedených v období od této prohlídky do doby vyplnění dotazníku. Náklady spojené s vyplňováním zdravotní části dotazníku registrujícím lékařem hradí krajský úřad. \n\nPodle § 21 zákona č. 435/2004 Sb., o zaměstnanosti, je fyzická osoba, které krajská pobočka Úřadu práce poskytuje služby podle tohoto zákona, této pobočce sdělit údaje o svých zdravotních omezeních v rozsahu potřebném pro vyhledání vhodného zaměstnání, rekvalifikaci a pro stanovení vhodné formy pracovní rehabilitace a dále sdělit, zda je osobou se zdravotním postižením. Uplatňuje-li fyzická osoba pracovní omezení ze zdravotních důvodů, je povinna je doložit lékařským posudkem registrujícího poskytovatele zdravotních služeb v oboru všeobecné praktické lékařství nebo v oboru praktické lékařství pro děti a dorost, nebo v případě, že registrujícího poskytovatele zdravotních služeb nemá, posudkem jiného poskytovatele zdravotních služeb. \n\nPodle § 9 zákona č. 258/2000 Sb., o ochraně veřejného zdraví, registrující poskytovatel zdravotních služeb v oboru praktické lékařství pro děti a dorost posuzuje zdravotní způsobilost dítěte pro účast na škole v přírodě nebo zotavovací akci a v posudku dále uvede, zda se dítě podrobilo stanoveným pravidelným očkováním nebo má doklad, že je proti nákaze imunní nebo že se nemůže očkování podrobit pro trvalou kontraindikaci. \n\nPodle zákona č. 110/1997 Sb., o potravinách a tabákových výrobcích, se ke zkoušce ze znalosti hub může přihlásit jen osoba mající osvědčení o zdravotní způsobilosti k této činnosti, přičemž zdravotní způsobilost osvědčuje registrující poskytovatel zdravotních služeb v oboru všeobecné praktické lékařství a součástí vyšetření je odborné vyšetření zraku. \n\nPodle vyhlášky č. 107/2005 Sb., o školním stravování, může provozovatel stravovacích služeb poskytovat dietní stravování strávníkům, jejichž zdravotní stav podle potvrzení registrujícího poskytovatele zdravotních služeb v oboru praktické lékařství pro děti a dorost vyžaduje stravovat se s omezeními podle dietního režimu.\n\nPodle § 17 školského zákona č. 561/2004 Sb. může ředitel školy mimořádně nadaného žáka přeřadit do vyššího ročníku bez absolvování předchozího ročníku, přičemž povinnou součástí žádosti žáka nebo jeho zákonného zástupce je vyjádření registrujícího poskytovatele zdravotních služeb v oboru praktické lékařství pro děti a dorost (legislativní zkratka „registrující lékař“). Písemného vyjádření registrujícího lékaře může být vedle vyjádření školského poradenského zařízení podkladem pro přijetí dítěte se zdravotním postižením do mateřské školy podle § 34. Podle § 50 nebo 67 v předmětu tělesná výchova ředitel základní nebo střední školy uvolní žáka z vyučování na písemné doporučení registrujícího lékaře nebo odborného lékaře.\n\nPodle § 6 vyhlášky č. 73/2005 Sb., o vzdělávání dětí, žáků a studentů se speciálními vzdělávacími potřebami a dětí, žáků a studentů mimořádně nadaných, individuální vzdělávací plán vychází mimo jiné popřípadě z doporučení registrujícího praktického lékaře pro děti a dorost, a podle § 13 individuální vzdělávací plán obsahuje mimo jiné případně vyjádření registrujícího praktického lékaře pro děti a dorost. \n\nNařízení vlády č. 211/2010 Sb., o soustavě oborů vzdělání v základním, středním a vyšším odborném vzdělávání, v poznámce k praktickým středním školám uvádí, že způsobilost žáka ke vzdělávání musí být posouzena registrujícím praktickým lékařem pro děti a dorost ve spolupráci s lékařem příslušné odbornosti podle zdravotního postižení a školským poradenským zařízením. \n\nPodle § 2 odst. 12 zákona č. 109/2002 Sb., o výkonu ústavní výchovy nebo ochranné výchovy ve školských zařízeních a o preventivně výchovné péči ve školských zařízeních, pro děti s mentálním, tělesným, smyslovým postižením, s vadami řeči, popřípadě s více vadami, u nichž byla nařízena ústavní výchova, uložena ochranná výchova nebo nařízeno předběžné opatření, pokud stupeň zdravotního postižení neodpovídá jejich umístění do zařízení sociálních služeb nebo do specializovaného zdravotnického zařízení, příslušný poskytovatel zdravotních služeb v oboru praktické lékařství pro děti a dorost, s nímž zařízení uzavřelo smlouvu o poskytování zdravotních služeb (\"registrující lékař\") posoudí přiměřenost úpravy denního režimu a vybavenosti zařízení. Podle § 22 bezodkladně po umístění agresivního dítěte do oddělené místnosti v zájmu jeho zklidnění a stabilizace jeho psychického stavu a ochrany zdraví a bezpečnosti dítěte samotného, ostatních dětí či pracovníků zařízení ředitel zařízení zajistí lékařské vyšetření zaměřené na zjištění příčin agresivity, na jehož základě registrující lékař určí potřebu a četnost lékařských kontrol, popřípadě též potřebu psychologického vyšetření. \n\nPodle zákona č. 379/2005 Sb., o opatřeních k ochraně před škodami působenými tabákovými výrobky, alkoholem a jinými návykovými látkami, oznamuje záchytná stanice ošetření osoby přijaté na záchytnou stanici mimo jiné jejímu registrujícímu poskytovateli zdravotních služeb v oboru všeobecné praktické lékařství. \n\nPodle § 20 zákona č. 268/2014 Sb., o zdravotnických prostředcích, musí zkoušející v průběhu klinické zkoušky informovat o účasti subjektů hodnocení na klinické zkoušce jeho registrujícího poskytovatele v oboru všeobecné praktické lékařství nebo v oboru praktické lékařství pro děti a dorost.\n\nPodle § 86 zákona o zdravotních službách lékař provádějící prohlídku těla zemřelého v případech, kdy neurčil provedení pitvy, předá zprávu o úmrtí registrujícímu poskytovateli v oboru všeobecné praktické lékařství nebo v oboru praktické lékařství pro děti a dorost, je-li mu znám a pokud sám není současně tímto registrujícím poskytovatelem. Podobnou povinnost písemně informovat o výsledku pitvy pak má podle § 89 i lékař provádějící pitvu.\n\n"}
{"id": "1064622", "url": "https://cs.wikipedia.org/wiki?curid=1064622", "title": "Dušan Džamonja", "text": "Dušan Džamonja\n\nDušan Džamonja (v makedonské cyrilici Душан Џамоња; 31. ledna 1928, Strumica, Království Srbů, Chorvatů a Slovinců - 14. ledna 2009, Záhřeb, Chorvatsko) byl severomakedonský sochař chorvatského původu, člen SANU.\n\nDžamonija byl člověk mezinárodního významu; žil ve Vrsaru, Záhřebu a Bruselu. V roce 1954 zorganizoval první výstavu svých prací, za kterou sklidil mimořádné ovace. Většina jeho prací byla realizována v období 50. až 80. let 20. století. Džamonija byl autorem řady brutalistických památníků, věnovaných partyzánskému boji a osvobození Jugoslávie od fašismu. Mezi ikonickou práci Dušana Džamonije patří Památník revoluce v Moslavině v podobě obřího betonového oka.\n\nV roce 2007 byl za celoživotní dílo vyznamenán chorvatskou Cenou Vladimira Nazora.\n"}
{"id": "1064632", "url": "https://cs.wikipedia.org/wiki?curid=1064632", "title": "Mulčovací kůra", "text": "Mulčovací kůra\n\nMulčovací kůra je materiál používaný při mulčování, vyrábí se při zpracování dřeva drcením kůry stromů, nejčastěji smrkové, borové a modřínové.\n\nMulčování je metoda používaná v zahradnictví a zemědělství. Proces mulčování spočívá v obsypání nebo pokrytí okolí rostliny a plochy výsadeb vhodným materiálem, jako je například pokosená tráva, sláma, kůra nebo štěpka, mulčovací fólie a textilie, štěrk apod. Tyto materiály mají především zabránit prorůstání nežádoucí rostlin, ale mají i jiné pozitivní a negativní efekty.\n\nKůru lze nahradit nebo kombinovat s jinými materiály, jako je štěrk, keramzit, štěpka, oblázky. \n\nPoužití mulčovací kůry v zahradách a veřejných výsadbových plochách se na počátku 21. století stalo běžným způsobem, jak v záhonech omezit růst plevelů a v místě vysázených rostlin udržet potřebnou vlhkost půdy. V zimním období dostatečně silná vrstva mulče naopak napomáhá chránit kořenové systémy rostlin proti namrznutí.\nVhodně zvolená mulčovací kůra působí v záhonech a zahradách může působit dekorativním a estetickým dojmem.\nProtože se mulčovací kůra postupně rozkládá, je možné ji postupně obměňovat a doplňovat, podle druhu přibližně jednou za 1 až 4 roky. Mulč musí být pro pozitivní efekty připraven z vhodného druhu kůry, která se nerozkládá rychle, použita tam kde nebude vyvívána větrem na chodníky (mobilní zeleň) a splachována dešti ze svahu, v dostatečně ale nikoliv příliš silné vrstvě (podle druhu) do 10 cm. \n\nPři rozkladu kůry dochází k výraznému odebírání živin což může při rychlém rozkladu (smrková kůra) snadno vést až k poškození výživy rostlin a růstu rostlin. Dochází rovněž k okyselování prostředí jenž může vést k fyzilogickým poruchám a samo o sobě poruchám výživy rostlin a růstu rostlin. Okyselení půdy, ovšem prospívá některým druhům rostlin, jako jsou například pěnišníky a další vřesovcovité. Nízké pH snesou i některé další dřeviny, ačkoliv obecně lze říci, že k listnatým dřevinám a trvalkám není běžně používaná kůra vhodným mulčem. V kůře použité jako mulč se často rozvíjejí různé druhy hub z nich některé mohou být nebezpečnými patogeny nebo poškodit oslabené rostliny ve výsadbě. Je popisováno, že jsou běžně prodávány zaplísněné mulčovací kůry. Při přípravě k prodeji je některými výrobci kůra propařována, což podle zdroje zamezuje tvorbě plísní. Nicméně je zřejmé, že propaření a další fyzikální metody jen dočasně omezují výskyt plísní a hub, kterým se ve vlhkém organickém substrátu na stanovišti daří. \n\nPři rozkladu je kůra zdrojem budoucího půdního humusu a obohacuje půdu o organické živiny. Kůra je snadno odnášena větrem do trávníku, na cesty, je třeba ji udržovat, sesychá se. Je sice levnou náhradou keramzitu, štěrku nebo oblázků, ale je obvykle dražší než štěpka. Obvykle nebývá dostupná v barevných variantách, na rozdíl od štěpky.\n\nPozitivní efekty se projeví především při dostatečné vrstvě mulče:\n\n\n"}
{"id": "1064637", "url": "https://cs.wikipedia.org/wiki?curid=1064637", "title": "Josef Ullrich", "text": "Josef Ullrich\n\nJosef Ullrich (19. března 1897 Plzeň – 25. června 1967 Praha) byl český a československý politik Komunistické strany Československa, poválečný předseda MNV Plzeň, v 50. letech velvyslanec ve Velké Británii.\nOd roku 1915 pracoval v účtárně mezd v plzeňském podniku Škoda. Za první světové války bojoval na ruské a italské frontě. Původně byl členem sociální demokracie a ještě v roce 1921 během rozkolu ve straně zůstal věrný sociálním demokratům. Stal se župním důvěrníkem sociálně demokratické mládeže. Později byl ovšem ze strany vyloučen a od roku 1924 byl členem KSČ, kde od roku 1925 řídil agitačně propagační činnost krajského vedení KSČ v Plzni. Přispíval do komunistického listu \"Pravda\". Profesně působil jako úředník v městském divadle v Plzni. Od roku 1927 zastával funkci prvního místopředsedy krajského výkonného výboru KSČ. Už tehdy byl spojencem a spolupracovníkem Klementa Gottwalda a v roce 1929 na V. sjezdu KSČ podpořil Gottwaldův kurz bolševizace strany. Okolo sjezdu se v plzeňské organizaci KSČ rozpoutal spor. Poslanec Jakub Dědič Ullricha obvinil z toho, že zfalšoval zápis stranické konference a svévolně se zapsal coby delegát V. sjezdu. Ullrich si nakonec vymohl zadostiučinění. Ve 30. letech již patřil mezi nejvýznamnější komunistické pracovníky na Plzeňsku. Roku 1930 byl na sjezdu zvolen do ústřední kontrolní komise. Roku 1933 se uvádí jako předseda organizace Levá fronta. Byl rovněž aktivní ve výboru Svazu přátel SSSR.\n\nV roce 1936 se oženil s plzeňskou komunistickou funkcionářkou Eliškou Ullrichovou (byla stejně jako on stoupenkyní bolševického křídla strany, po druhé světové válce působila jako poslankyně Ústavodárného Národního shromáždění). Za okupace byl již v březnu 1939 zatčen a vězněn v koncentračním táboře v Buchenwaldu. O svých zkušenostech z nacistického vězení napsal v roce 1945 knihu \"Šest let za ostnatým drátem\".\n\nVrchol jeho politické kariéry nastal po osvobození. 29. listopadu 1945 byl kooptován do Ústředního výboru Komunistické strany Československa a v této funkci ho potvrdil VIII. sjezd KSČ. V letech 1945–1946 zastával funkci předsedy MNV Plzeň (primátora města). Vytvořil okolo sebe tehdy vlivnou skupinu, která ho podporovala ve vnitrostranických sporech. Jeho rivalem byl tehdy funkcionář Václav Hrbek (a jeho bratr Jaromír Hrbek). V rámci frakčního boje oba tábory šířily dehonestující informace. Proti Ullrichovi tak bylo argumentováno jeho údajně nevhodným chováním za války v koncentračním táboře. Na podzim 1945 se o Ullrichovi uvažovalo i jako o kandidátovi na poslance Prozatímního Národní shromáždění republiky Československé, ale nakonec přijal funkci člena Zemského národního výboru v Praze.\n\nUllrichův vliv poklesl po květnu 1946, kdy KSČ a on sám neuspěl při obhajobě postu primátora Plzně. Nekomunistické strany se vymezily proti jeho autoritativnímu způsobu řízení města a funkci získal národní socialista Karel Křepinský. Ullrich byl pak jeho náměstkem. Zákulisně organizoval \"spontánní\" protest dělníků ze Škodových závodů proti Křepinskému, ale násilná demonstrace nenaplnila svůj cíl a dále poškodila Ullrichovu pověst. V roce 1947 dominantní vliv v krajském vedení KSČ získal Karel Václavů a Ullrich se svými stoupenci byl fakticky odstaven od zásadnějšího rozhodování.\n\nBěhem únorového převratu se aktivně podílel na přebírání moci v Plzni. Jeho vliv na krajské úrovni v rámci KSČ ale v té době již byl malý a byl takticky přesunut do Prahy, kde nastoupil jako pracovník ministerstva vnitřního obchodu. Byl pověřen bojem proti černému obchodu a organizováním znárodněného sektoru distribuce. V letech 1951–1954 působil jako velvyslanec ve Velké Británii a pak jako stálý zástupce Československa při Organizaci spojených národů.\n\n"}
{"id": "1064638", "url": "https://cs.wikipedia.org/wiki?curid=1064638", "title": "Layvin Kurzawa", "text": "Layvin Kurzawa\n\nLayvin Kurzawa (* 4. září 1992, Fréjus, Francie) je francouzský fotbalový obránce a reprezentant s polskými kořeny, od roku 2015 hráč klubu Paris Saint-Germain.\n\nV profesionálním fotbale debutoval v roce 2010 v dresu klubu AS Monaco. V srpnu 2015 přestoupil do Paris Saint-Germain.\n\nLayvin Kurzawa působil v mládežnických výběrech Francie. Díky polskému původu své matky o něj stála Polská fotbalová federace. Kurzawa upřednostnil francouzský národní tým.\n\nV A-mužstvu Francie debutoval 14. listopadu 2014 v Rennes v přátelském utkání proti Albánii (remíza 1:1).\n\n"}
{"id": "1064639", "url": "https://cs.wikipedia.org/wiki?curid=1064639", "title": "Sakrisøy", "text": "Sakrisøy\n\nSakrisøy je jeden z malých ostrovů se stejnojmennou rybářskou vesnicí u východního pobřeží ostrova Moskenesøy v Lofotském souostroví. S obcí Kvalvika na západě a ostrovem Olenilsøy na východě jej spojují klenuté mosty, které jsou součástí silnice E10, známé jako \"Kong Olav Vs vei\". Ostrůvek má rozlohu pouhé 3 hektary a jeho nejvyšší bod dosahuje nadmořské výšky 18,5 metru.\n\nAdministrativně Sakrisøy přináleží k vesnici Reine, která je správním střediskem obce Moskenes. Ze skupiny nedalekých ostrovů Olenilsøy, Toppøy a Hamnøy je Sakrisøy výrazně nejmenší. Jako i jinde na Lofotech, také zde se obyvatelé vždy věnovali lovu ryb, především tresek, jejich zpracování a prodeji. \nNa Sakrisøy takto po pět generací hospodařila rodina Gylsethových. V roce 1889 koupil ostrůvek Sven Kornelius Gylseth, který zde postavil první dům. O sto let později obyvatelé ostrůvku rozšířili své aktivity ještě o služby turistům, kterým nabízejí ubytování v rorbu, typických dřevěných rybářských domcích, umístěných na pilotech na břehu moře.\n\nV roce 1992 otevřela paní Dagmar Gylseth na ostrově Sakrisøy Muzeum panenek a hraček. Toto muzeum bylo prvním svého druhu v Norsku. Součástí muzea je i starožitnictví a prodej drobných sbírkových předmětů. V hlavní letní sezóně je muzeum otevřeno 10 hodin denně, v ostatních měsících je muzeum přístupno o sobotách a nedělích. Od listopadu do konce února je muzeum uzavřeno, avšak na požádání jej i v této době lze navštívit.\n\n"}
{"id": "1064646", "url": "https://cs.wikipedia.org/wiki?curid=1064646", "title": "Valère Germain", "text": "Valère Germain\n\nValère Germain (* 17. dubna 1990, Marseille, Francie) je francouzský fotbalový útočník, který působí v klubu AS Monaco FC.\n\nJeho otcem je bývalý francouzský fotbalový reprezentant Bruno Germain.\n\nV profesionálním fotbale debutoval v roce 2011 v dresu klubu AS Monaco FC.\n\nValère Germain působil v mládežnických výběrech Francie U20 a U21.\n\n"}
{"id": "1064648", "url": "https://cs.wikipedia.org/wiki?curid=1064648", "title": "Plazivec obecný", "text": "Plazivec obecný\n\nPlazivec obecný (\"Isothecium alopecuroides\", angl. Larger Mouse-tail Moss) je v Česku hojně se vyskytující mech mohutnějšího vzrůstu.\n\nRostliny poměrně mohutného vzrůstu rostoucí v tmavě zelených, slabě lesklých, rozvolněných kobercích na stinných nebo polostinných stanovištích. Primární lodyhy plazivé, sekundární pak vystoupavé zahnutými větvemi, nepravidelně větvené, přiléhavě střechovitě olistěné, až 10 cm dlouhé. Lodyžní listy silně vyduté, obvejčitě kopinaté, v horní části krátce zašpičatělé, někdy s kratší tupě nasazenou špičkou, 2,0 – 2,5 mm dlouhé, okraje ploché, jen ve špičce slabě zoubkaté; větevní listy podobného tvaru, obvykle o něco menší a užší. Žebro jednoduché nebo před koncem krátce vidličnaté, dosahující obvykle do 1/2 – 2/3 délky listu. Buňky ve střední části listu prodloužené, slabě tečkované, mírně ztlustlé, ca. 50 – 80 µm dlouhé, ve špičce kratší, rombické (kosočtverečné), na křídlech odlišena nápadná, velká skupina tmavě zelených, téměř isodiametrických buněk tvořící často až vydutá „ouška“, stářím hnědnoucí.\nSporofyt: Tobolka na 8 – 12 mm dlouhém štětu, přímá, válcovitá až elipsoidní, brvky endostomu rudimentární. Výtrusy 12 – 16 µm.\n\nČeská republika: velmi hojně v listnatých, zejména podhorských a horských lesích a epiliticky na břidličnatých horninách, roztroušeně a příležitostně jinde, chybí na extrémnějších biotopech v nejteplejších oblastech na osluněném bazickém substrátu i v nejvyšších horských oblastech.\n\nVýskyt mimo ČR: Evropa, Makaronésie, severní Afrika, Blízký a Střední Východ, východ Severní Ameriky. \n\nPoměrně málo variabilní druh, alespoň ve většině diakritických znaků. Druh je vzhledem k charakteristickým, vydutým, krátce zašpičatělým listům a žebru dosahujícímu asi do 2/3 délky listu spolu s nápadnou skupinou drobných zelených křídelních buněk jen obtížně zaměnitelný. \n\n\n\n"}
{"id": "1064652", "url": "https://cs.wikipedia.org/wiki?curid=1064652", "title": "Jessy Pi", "text": "Jessy Pi\n\nJessy Pi (* 24. září 1993, Manosque, Francie) je francouzský fotbalový záložník, který hostuje ve francouzském týmu Troyes AC z klubu AS Monaco.\n\nV profesionálním fotbale debutoval v roce 2013 v dresu klubu AS Monaco. V červenci 2014 odešel na hostování do francouzského klubu Troyes AC.\n\n"}
{"id": "1064654", "url": "https://cs.wikipedia.org/wiki?curid=1064654", "title": "František Fiktus", "text": "František Fiktus\n\nFrantišek Fiktus (* 13. května 1929 Vráto) je bývalý český fotbalista, útočník a záložník. Věnoval se také lednímu hokeji, společně se Stanislavem Hlaváčkem hájili barvy Slavie Praha. Od začátku 90. let 20. století žije v Mirošově na Rokycansku.\n\nV československé lize nastoupil ke 141 ligovým utkáním a dal 34 gólů. Hrál za Sokol Teplice (10/6), Dynamo Praha (58/22) a Spartak Praha Stalingrad (73/6). Za juniorskou reprezentaci nastoupil ve 2 utkáních a dal 1 gól.\n\n\n"}
{"id": "1064656", "url": "https://cs.wikipedia.org/wiki?curid=1064656", "title": "Rokytotvaré", "text": "Rokytotvaré\n\nRokytotvaré (\"Hypnales\") je řád mechů řazený do třídy pravé mechy (\"Bryopsida\").\n\nŘád obsahuje cca 40 rodů s více než 4000 druhy, což z něj činí nejpočetnější řád mechů. Mechy řádu rokytotvaré se vyskytují v mnoha různých biotopech celého světa, jejich původ spadá do období třetihor.\nPrimární lodyhy jsou plazivé, zpeřeně nebo nepravidelně větvící. Lodyhy obsahují pouze redukovaný střední cévní svazek.\n\nLodyžní listy vejčité až obvejčité. Žebro je často redukované pouze na spodní polovinu listové čepele či zcela chybějící.\n\nSporofyt se skládá z dlouhého štětu a souměrné tobolky.\n\n"}
{"id": "1064657", "url": "https://cs.wikipedia.org/wiki?curid=1064657", "title": "Hakan Çalhanoğlu", "text": "Hakan Çalhanoğlu\n\nHakan Çalhanoğlu (* 8. února 1994, Mannheim, Německo) je německý naturalizovaný Turek. Tento záložník hraje za AC Milán a za reprezentaci Turecka.\n\n\nFotbal začal hrát v rodném městě za místní kluby. V létě roku 2009, v patnácti letech odešel do Karlsruher SC a debutoval v dospělém fotbalu v roce 2011 ve 2. Bundeslize, poté si jej všimli skauti z Hamburku, který jej koupil v létě 2012 a nechal jej ještě rok hrát na hostování.\n\nDebut v Hamburku byl 11. srpna 2013, v zápase proti Schalke 04. Po jedné sezoně byl zakoupen za 14,5 milionu Euro klubem Bayer Leverkusen. První zápas v novém dresu odehrává 19. srpna 2014 předkolem LM proti Kodani. V říjnu 2014 byl nominován do ankety Golden Boy.\n\nDne 3. července 2017 se přestěhoval do AC Milán. Debutoval 3. srpna proti CS Universitatea Craiova v předkole EL.\n\nV jeho dosavadní klubové kariéře je největší úspěch třetí místo v sezoně 2015/16 a postup do osmi finále LM.\n\nI když se narodil v Německu a rozhodl se hrát za Turecko. Hrál za reprezentaci U16, U17, U19 a za U20 hrál MS U20 2013. První zápas za Turecký národní tým nastoupil 6. září 2013 v kvalifikačním zápase na MS 2014 proti Andoře na posledních osm minut hry. První branku vstřelil 31. března 2015 proti Lucembursku.\n\n\n\n"}
{"id": "1064662", "url": "https://cs.wikipedia.org/wiki?curid=1064662", "title": "Michael Buckland", "text": "Michael Buckland\n\nMichael Keeble Buckland (* 23. listopadu 1941 Wantage, Anglie) je emeritní profesor na Berkleyho univerzitě v Kalifornii. Zabývá se informačními vědami a knihovnictvím.\n\nMichael Buckland se narodil a vyrostl v Anglii. Vystudoval historii na univerzitě v Oxfordu, kde po ukončení studia nastoupil do školní knihovny jako praktikant. Po vystudování knihovnictví na Univerzitě v Sheffieldu v roce 1965 nastoupil ve stejném roce do knihovny univerzity v Lancasteru, rok po jejím založení. Mezi lety 1967 až 1972 vedl výzkumné oddělení univerzitní knihovny v Lancasteru, které mělo na starosti studie využití knih, jejich dostupnost a management v knihovně. Mezitím získal doktorský titul na univerzitě v Sheffieldu. Jeho disertační práce byla publikována pod názvem Book Availability and the Library User v roce 1975.\n\nV roce 1972 se přestěhoval do Spojených států, kde se uchytil v knihovně univerzity Purdue jako asistent vedoucího technických služeb. Jeho výzkum a profesní zájem se zaměřovaly na zpřístupňování bibliografií a rešeršní podporu. Mezi lety 1976-84 se stal děkanem školy knihovnických a informačních studií v Berkeley. Mezi lety 1983 až 1987 byl asistentem viceprezidenta pro knihovnickou politiku a plánování pro celkem devět kampusů Kalifornské univerzity.\n\nV roce 1998 byl prezidentem Asociace pro informační vědu a technologie dříve známé jako Americká společnost pro informační vědu a technologie. V roce 2012 vyhrál cenu ASIS&T (the association for information science and technology) Award of Merit. Cena je udělována na základě nezpochybnitelného přínosu pro informační vědu a to již od roku 1964.\n\nByl hostujícím profesorem na univerzitách v Rakousku, Austrálii, Norsku a Švédsku.\n\nV roce 2014 vyhrál cenu Fredericka G. Kilgoura za svůj výzkum z oblasti knihovnických a informačních technologií. Cena sponzorovaná OCLC (Online Computer Library Center) je udělována za relevantní výzkum v oblasti informačních technologií, a to zejména, pokud daná práce vykazuje náznaky možného pozitivního dopadu na jakýkoliv aspekt procesu nakládání s informacemi.\nDva zřejmě nejslavnější Bucklandovy články zabývající se problematikou informace a dokumentu. První ze dvou jmenovaných byl publikován v časopise Journal of the American society for information science v roce 1991. Buckland v tomto článku přistupuje k informaci ve třech různých rovinách: znalost, objekt a proces.\nBuckland dále pokládá za nezbytné rozlišení mezi hmotnou a nehmotnou informací. V kombinaci s rozdělením na věc a proces dostáváme čtyři aspekty termínu informace viz obrázek. V druhém článku, který byl publikován ve stejném periodiku v roce 1997 se Buckland vrací k problému, co vše lze považovat za dokument a to v kontextu expandujícího vlivu digitálních technologií. Slovy Michaela Bucklanda digitální technologie oživují staré dilema rozlišování média, sdělení a významu.\n\nMichael Buckland je autorem a spoluautorem velkého množství monografií a celkem více než šedesáti odborných článků.\n\n\n\n\n"}
{"id": "1064666", "url": "https://cs.wikipedia.org/wiki?curid=1064666", "title": "Son Hung-min", "text": "Son Hung-min\n\nSon Hung-min (hangul 손흥민, anglický přepis: \"Son Heung-min\"; * 8. července 1992, Čchunčchon) je jihokorejský fotbalový útočník a reprezentant, v současné době hraje za Tottenham Hotspur.\n\nZúčastnil se Mistrovství světa 2014 v Brazílii, kde Jižní Korea obsadila s jedním bodem poslední místo v základní skupině H. Zahrál si také na závěrečném turnaji MS 2018 v Rusku, kde se mu podařilo vsítit dvě branky. Jižní Korea skončila na 3. místě skupiny F.\n\n"}
{"id": "1064675", "url": "https://cs.wikipedia.org/wiki?curid=1064675", "title": "Emilio Izaguirre", "text": "Emilio Izaguirre\n\nEmilio Arturo Izaguirre Girón (* 10. května 1986, Tegucigalpa, Honduras) je honduraský fotbalový obránce a reprezentant, momentálně hraje v klubu Celtic FC.\n\nEmilio Izaguirre začal s profesionálním fotbalem v Hondurasu v v klubu CD Motagua. \nV srpnu 2010 odešel do Evropy do skotského klubu Celtic FC. V sezóně 2010/11 se stal ve Skotsku fotbalistou roku podle SFWA i SPFA.\n\nIzaguirre hrál v mládežnických reprezentacích Hondurasu. \nIzaguirre debutoval v A-mužstvu Hondurasu v roce 2010.\n\nZúčastnil se Mistrovství světa 2010 v Jihoafrické republice.\nKolumbijský trenér Hondurasu Luis Fernando Suárez ho vzal na Mistrovství světa 2014 v Brazílii, kde honduraský tým skončil bez bodu v základní skupině E.\n\n"}
{"id": "1064688", "url": "https://cs.wikipedia.org/wiki?curid=1064688", "title": "Poškození rostlin chladem", "text": "Poškození rostlin chladem\n\nPoškození rostlin chladem je fyziologické poškození rostlin způsobené nedostatkem tepla, nebo působením nízkých teplot na neotužilou rostlinu.\nPoškozením rostlin vysokou teplotou, nadbytkem tepelné energie, je nazýváno poškození teplem. Nízkou teplotou mohou být poškozeny všechny druhy rostlin.\n\nStav kdy dojde k vystavení rostlin nízké teplotě pod kritickou hranici a dochází poškozování tkání nízkými teplotami (9 °C) je nazýváno \"chladové poruchy\". Stav kdy dochází vlivem nízkých teplot k tvorbě ledu v tkáních a poškozování rostlin mrazem se nazývá \"mrazové poškození\" a \"poškození mrznutím\". Citlivost rostlin k mrazu a chladu se může výrazně lišit.\n\nPři chladových poruchách jsou poškozeny fyzikálně chemické vlastnosti částí buněk, které se podílejí na základních životních funkcích organismu, k poruchám enzymů, narušení funkce membránových lipidů a narušení procesu vyzrávání tkání. Dochází k narušení rovnováhy příjmu vody a energetické bilance. S ohledem na zvýšení energetických nároků se zpomaluje fotosyntéza a zvyšuje intenzita dýchání. Zpomaluje se příjem vody a živin, zastavuje růst. Ve tkáních se vlivem změn biochemických procesů časem hromadí toxické látky - ethanol a acetaldehyd. Postupně dochází snížení turgoru a žloutnutí, poškozené tkáně později hnědnou a rostliny jsou náchylné k napadání patogeny. Chladové poruchy v době kvetení působí často vážné hospodářské škody poklesem kvality nebo výšky sklizně.\nPři poškození mrazem dochází již k tvorbě ledu v buňkách za teploty pod bodem mrznutí vody. Jsou rozvráceny životní funkce a dochází k odumírání nadzemních orgánů vlivem fyzikálního poškození ledem a nedostatku vodu. Když množství zmrzlé vody překračuje 70- 90% nasycení buňky, dochází nevratnému poškození. Vznik vnitrobuněčného ledu u živých rostlin není častým jevem a vyskytuje se u neotužených rostlin, jde vždy o stav který vede k odumření rostliny.\n\nU některých rostlin dochází následkem období chladu k vybíhání rostlin do květu. Vybíhání do květu vlivem prodělaného období chladu (jarovizace) je časté u dvouletých rostlin, při teplotách 0-12 °C na jaře u mladých rostlin, například u brukvovitých, nebo z hospodářských rostlin je problémem především u salátu a cukrové řepy. Nízké teploty na rostliny ve fázi děložních listů nemají vliv. Vlivem vybíhání do květu se snižuje výnos.\n\nPříčinou úhynu rostliny může být také tzv. fyziologické sucho vlivem omezeného příjmu vody během extrémně teplých a slunečných zimních dní s vysokou transpirací nadzemní části a nedostatečného přijmu vody ze zmrzlé půdy. Tento jev je častější u jehličnanů, kde způsobuje fyziologickou sypavku.\nLed se v tkáních rostlin netvoří bezprostředně po poklesu teplot na bod mrazu. Bakterie \"Pseudomonas syringae\" a \"Pantoea agglomerans \"se podílí na vytvoření krystalů ledu jako kondenzační jádra\".\" Účast uvedených bakterií na tvorbě mrazových poškození je natolik významná že je vypracována metodika k potlačení výskytu uvedených bakterií na povrchu listů.\n\nVážná poškození kmene a větví vznikají vlivem nestejnosměrného smršťování pletiv kdy dochází vzniku trhlin. Hluboká a vážná poškození kmene mohou vznikat při oteplení části kmene sluncem a následném poklesu teplot, například u meruněk.\n\nRostliny jsou při postupném snižování teplot déle nebo do jisté míry odolávat nižším než optimálním teplotám. Schopnost je podmíněna odolností proti dehydrataci vlivem tvorby ledu. \n\nOtužování je proces zvykání jednoletých nebo vytrvalých rostlin na prostředí s nízkými teplotami, například při výsadbě rostlin z pařenišť na pole. Výsledkem otužování je jistá míra odolnosti, obvykle za cenu omezení růstu.\nSymptomy se projevují bezprostředně nebo po určité době jako následek narušení fyziologických pochodů.\nU jádrovin se projevuje poškození také kadeřením listových čepelí, u peckovin jsou symptomem bělavé nebo stříbřité puchýřky. U některých pokojových rostlin se projevuje reakce i na studenou vodu která dopadne na listy (africká fialka), tvoří se bělavé skvrny. Pro mrazová poškození je typické že epidermální vrstvu lze snadno oddělit nebo že listy černají.\n\n"}
{"id": "1064695", "url": "https://cs.wikipedia.org/wiki?curid=1064695", "title": "Generické strategie", "text": "Generické strategie\n\nGenerické strategie jsou nástrojem marketingového řízení společnosti. Každá společnost má jiné cíle a podniká v jiném oboru, a proto není možné říct, která strategie je nejlepší a musíme nejdříve analyzovat vlastní společnost, abychom mohli určit vhodnou konkurenční strategii dle Portera.\nDůležitým úkolem společnosti je identifikovat své hlavní konkurenty. Po jejich identifikaci a detailním rozboru je třeba zvolit vhodnou konkurenční strategii, díky které bude moci firma umístit svůj produkt na lepší pozici na trhu než její konkurence.\nNelze říci, že je jedna nejlepší strategie pro všechny společnosti. Jsou velmi důležité cíle společnosti, obor podnikání nebo chování konkurence a dle toho je třeba zvolit nejvýhodnější marketingovou konkurenční strategii pro danou firmu. Je i možné mít různé strategie v rámci jedné společnosti. Pro každý produkt nebo pro každou divizi vlastní konkurenční strategie.\nMarketingové strategie, které mají za cíl dosažení konkurenční výhody byly poprvé představeny Michaelem Porterem, a proto se jim říká Porterovy strategie nebo generické strategie.\nMichael Porter se narodil 23. 5. 1947 ve státě Michigan v USA. Je to významný americký ekonom, jeden z nejvlivnějších stratégů současnosti, který působí jako profesor na Harvard Business School a také jako konzultant. Proslavil se zejména jako guru strategického řízení a je zakladatelem analytické techniky 5F.\n.Je předním odborníkem na konkurenční strategii, konkurenceschopnost a hospodářský rozvoj národů. Představil celou řadu konceptů, kterými jsou například hodnotový řetězec nebo strategické skupiny.\n\nMichael Porter je autorem 18 knih a mnoha článků. Je také šestinásobný vítěz McKinsey Award za nejlepší článek roku v magazínu Harvard Business Review. Je zakladatelem tří neziskových organizací, které se soustřeďují na řešení ekonomických otázek v zemích třetího světa.\nV roce 2000 byl Michael Porter jmenován profesorem, což je nejvyšší profesní uznání, které lze udělit členu Harvardovy univerzity. Roku 2009 mu byl udělen čestný titul McGill University. Porter čelil časté kritice za nekonzistentní logické argumenty v jeho tvrzeních. Kritici argumentovali tím, že jeho závěrům chybí empirická podpora. \n\nMichael Eugene Porter řekl: „Ty nejúspěšnější firmy mají neustálé starosti.“ \n\nSpolečnost se při této strategii snaží dosáhnout co nejnižších výrobních a distribučních nákladů, aby byla schopna nabídnout zákazníkovi nižší cenu než konkurence a získat tím větší podíl na trhu.\nPozice nejnižších nákladů představuje silnou bariéru vstupu na trh pro jiné společnosti a také chrání firmu před substituty.\nStrategie nejnižších nákladů bývá využívána u masových výrobků, u kterých není možné diferencovat a které jsou přijímány velkým množstvím spotřebitelů.\n\nJako každá strategie, tak i tato nese svá rizika. Může se objevit společnost, která bude mít ještě nižší náklady, zákazníci mohou mít rostoucí požadavky a nároky a aby se firma uspokojila není schopna nejnižší náklady udržet.\n\nPříklady – Tesco, Kaufland, Lidl\n\nFirma se soustředí na výrobu vysoce diferencovaných produktových řad a marketingových programů, a tím působit jako vedoucí dané třídy v odvětví. Mnoho zákazníků pak bude preferovat tuto značku, pokud ovšem cena nebude příliš vysoká. Náklady nejsou prioritní. \n\nStrategie je využívána tehdy, pokud můžeme výrobky diferencovat a nedají se jednoduše napodobit. Také tam, kde zákazníci mají různorodé potřeby a dokáží odlišnost ocenit.\n\nRizika této strategie jsou, že zákazníci dají přednost levnějším výrobkům.\n\nPříklad – hotely, banky, automobily\n\nVe focus strategii je cílem zaměřit jen na několik tržních segmentů, které chce společnost obsluhovat. Zaměří se na skulinu na trhu, atraktivní segment neboli niché segment. Poté svou pozornost v těchto vybraných segmentech soustředí na nízké náklady nebo na diferenciaci.\n\nRizikem může být, že se segment stane atraktivní i pro jiné společnosti.\n\nPříklady – autobusový dopravce zajišťující místní či regionální osobní dopravu, cestovní kancelář zaměřená jen na určitou destinaci\n\nSpolečnosti, které se rozhodnou pro využití jedné z těchto strategií se na trhu bude pravděpodobně dařit. Ty firmy, které nejlépe zvládnou svoji zvolenou strategii, budou na trhu logicky nejúspěšnější. Na druhou stranu společnosti, které zůstanou na půli cesty a nemají jasně definovanou konkurenční marketingovou strategii, na tom budou nejhůře. Tyto společnosti se totiž mylně domnívají, že pokud budou využívat od každé strategie něco, tak musí být nejlepší, ale to je největší omyl, který dokazují problémy společností Olivetti, Marks & Spencer nebo Philips.\n"}
{"id": "1064698", "url": "https://cs.wikipedia.org/wiki?curid=1064698", "title": "První minská dohoda", "text": "První minská dohoda\n\nMinský protokol, známý také jako Minsk I nebo první minská mírová dohoda, je dohoda Ukrajiny, Ruské federace, Doněcké lidové republiky a Luhanské lidové republiky, která měla vyvést zúčastněné země z probíhající války na Donbasu. Byla podepsána po intenzivním vyjednávání diplomatů 5. září 2014 v běloruském hlavním městě Minsku pod patronátem Organizace pro bezpečnost a spolupráci v Evropě (OBSE). Ve svém poslání zastavit válku na východní Ukrajině tato dohoda selhala, proto vznikla 12. února 2015 za stejným účelem nová dohoda uzavřená na vyšší úrovni, označovaná jako Minsk II, jejímiž účastníky byly také Francie a Německo.\n\nDohoda byla připravována tzv. trilaterální kontaktní skupinou, kterou tvořili diplomaté Ukrajiny, Ruska a OBSE. Tato skupina byla ustavena v červnu 2014 a k jejímu jednání byli zváni i zástupci obou separatistických území. Kontaktní skupina se od 31. července do 5. září sešla celkem čtyřikrát. \n\nObsah dohody byl shrnut ve dvanácti bodech, z nichž nejdůležitější bylo okamžité zastavení palby oběma stranami a nastolení příměří.\n\nDohodu podepsali:\n\nKrátce po podepsání minského protokolu začalo docházet k novým ozbrojeným střetnutím. Ani jedna, ani druhá strana dohodu nedodržovala. Rozhovory v Minsku v těch dnech pokračovaly. Kvůli nedodržování protokolu bylo dojednáno memorandum, které vstoupilo v platnost 19. září 2014 a mělo implementovat dohodu do praxe. Při něm bylo odsouhlaseno:\n\nDohoda však byla oběma stranami i nadále průběžně porušována. Povstalci mimo jiné neustále útočili na objekty ovládané ukrajinskými vojsky, například na Doněcké letiště. V lednu 2015 dohoda definitivně zkolabovala a zúčastněné strany se v Minsku zúčastnily nového kola vyjednávání na vyšší úrovni. 12. února 2015 byla podepsána nová dohoda Minsk II.\n"}
{"id": "1064724", "url": "https://cs.wikipedia.org/wiki?curid=1064724", "title": "Mírová dohoda z Minsku", "text": "Mírová dohoda z Minsku\n\nV rámci snah o zastavení války na východě Ukrajiny byly v Minsku podepsány dvě tzv. mírové minské dohody mezi zúčastněnými stranami.\n\n"}
{"id": "1064728", "url": "https://cs.wikipedia.org/wiki?curid=1064728", "title": "Emil Lehmann", "text": "Emil Lehmann\n\nEmil Lehmann (18. listopadu 1880, Trnovany u Teplic – 22. srpna 1964, Drážďany), byl středoškolský profesor, sudetoněmecký folklorista a etnograf, posléze jeden z vůdčích představitelů politického národopisu Sudetských Němců.\n\nEmil Lehmann vystudoval germanistiku, národopis i filozofii v Praze, Heidelbergu a Berlíně. Následně začal působit jako středoškolský učitel. Byl činný v Liberci, v Ústí nad Labem, především však po řadu let působil na gymnáziu v Lanškrouně (v letech 1908–1922 a 1926–1929).\nLehmann byl neobyčejně pilným badatelem a plodným autorem, takže rychle vstoupil do povědomí v celých Sudetech. Některé jeho práce jsou dodnes cenným zdrojem informací o životě českých Němců v 18. a 19. století v českém pohraničí. S velkým zaujetím mapoval vlastivědu Hřebečska. Působil jako osvětový pracovník a redaktor. V Lanškrouně založil spolek pro vlastenecké bádání a vzdělávání, vydával díla J. M. Marciho a vedl edici \"Lanškrounské vlastenecké knihovny\". Tiskem zde mimo jiné vydal dodnes ceněnou sbírku rodinných vzpomínek Josefa Benoniho.\n\nBěhem let se Lehmann začal angažovat i v politice, čímž se význam jeho původně vzdělávacích aktivit začal posouvat do roviny ideologické a politické. Stal se bojovným německým národovcem. Národopisný výzkum sudetských Němců se pak v jeho pojetí logicky změnil ve zbraň, kterou používal k obhajobě svých čím dál radikálnějších názorů na sebeurčení Němců v českém pohraničí.\n\nV roce 1935 byl Lehmann za svou proněmeckou propagandu stíhán československými úřady a odsouzen k jednomu roku žaláře. Před postihem ale uprchl do nacistického Německa. V následujících letech působil v Drážďanech jako čestný profesor folkloristiky. V učitelské dráze a veřejné národovecké činnosti pak pokračoval i během války.\n\nPo roce 1945 žil v NDR. Mnohá jeho díla, jimiž do té doby obhajoval právo německého národa na jeho rozpínavost, nemohla být vydávána ani šířena. Veřejně se už příliš neangažoval. Zemřel v Drážďanech v roce 1964.\n\n"}
{"id": "1064744", "url": "https://cs.wikipedia.org/wiki?curid=1064744", "title": "Borna Ćorić", "text": "Borna Ćorić\n\nBorna Ćorić (* 14. listopad 1996 Záhřeb) je chorvatský profesionální tenista a vítěz juniorské dvouhry US Open 2013. Ve své dosavadní kariéře na okruhu ATP World Tour vyhrál dva singlové turnaje. Na challengerech ATP a okruhu Futures získal sedm titulů ve dvouhře.\n\nNa žebříčku ATP byl ve dvouhře nejvýše klasifikován v listopadu 2018 na 12. místě a ve čtyřhře pak v listopadu 2016 na 413. místě. Od sezóny 2017 jej trénují Kristijan Schneider a Riccardo Piatti. Mezi lety 2014–2015 byl koučem Chorvat Željko Krajan a následně bývalý švédský tenista Thomas Johansson.\n\nV chorvatském daviscupovém týmu debutoval v září 2013 umagskou baráží Světové skupiny proti Velké Británii, v němž podlehl Andymu Murraymu. Chorvaté sestoupili po prohře 1:4 na zápasy. V Davis Cupu 2016 se stal členem družstva, které podlehlo ve finále Argentině 2:3 na zápasy. Během daného ročníku odehrál zápasy ve třech kolech před finále. V rozhodující pětisetové bitvě semifinále Davis Cupu 2018 otočil zápas s Američanem Tiafoem a poslal Chorvaty do finále po celkové výhře 3:2 na zápasy. Do listopadu 2018 v soutěži nastoupil k jedenácti mezistátním utkáním s bilancí 9–7 ve dvouhře a 0–0 ve čtyřhře.\n\nChorvatsko reprezentoval na Letních olympijských hrách 2016 v Riu de Janeiru, kde na úvod mužské dvouhry podlehl patnáctému nasazenému Francouzi Gillesi Simonovi ve dvou setech.\n\nV roce 2014 jej Asociace tenisových profesionálů vyhlásila Hvězdou zítřka, do roku 2012 kategorie známé jako „nováček roku“.\n\nVe finále juniorky US Open 2013 zdolal Australana Thanasiho Kokkinakise po třísetovém průběhu.\n\nNa nejvyšší grandslamové úrovni debutoval v hlavní soutěži dvouhry US Open 2014, kde jako kvalifikant na úvod přehrál 29. nasazeného Lukáše Rosola ve třech setech, aby poté nestačil na Dominikánce Víctora Estrellu Burgose.\n\nNa říjnovém Swiss Indoors 2014 v Basileji poprvé porazil tenistu elitní světové desítky, když na něj ve čtvrtfinále nestačil třetí hráč žebříčku Rafael Nadal. Již předtím na turnaji vystavil stopku třináctému muži klasifikace Ernestsovi Gulbisovi. V semifinále pak skončil na raketě belgické turnajové sedmičky Davida Goffina.\n\nDruhou takovou výhru zaznamenal na únorovém Dubai Tennis Championships 2015, když opět proti světové trojce ve čtvrtfinále vyřadil Andyho Murrayho. Jako šťastný poražený nenašel v semifinále recept na Rogera Federera, když mu odebral pouze tři gamy.\nSvého prvního finále na okruhu ATP se dočkal zkraje sezóny 2016 na turnaji v indickém Čennaí, kde však podlehl Švýcarovi Stanovi Wawrinkovi. V devatenácti letech se stal nejmladším finalistou okruhu od sezóny 2008.\n\nPremiérovou trofej na túře ATP si odvezl z jediné události hrané v roce 2017 na africkém kontinentu. Jako nenasazený tenista vyřadil ve čtvrtfinále dubnového Grand Prix Hassan II 2017 v Marrákeši španělskou turnajovou dvojku Alberta Ramose-Viñolase. Do závěrečného boje pronikl po zdolání Jiřího Veselého ve dvou sadách. Finálový duel proti německé turnajové trojce Philippu Kohlschreiberovi se nevyvíjel dobře, když prohrával již 5–7 a 0–3 na gamy. Za stavu 5–7 a 5–6 odvrátil pět mečbolů a ve třetím dějství dohnal ztrátu prolomeného podání. Po operaci kolena v září 2016 Čorić klesl na 79. místo, odkud se po marrákešském triumfu vrátil do elitní světové padesátky. Poměr vzájemných zápasů s Kohlschreiberem snížil na 1–2.\n\nÚřadující světovou jedničku poprvé zdolal ve třetím kole květnového Mutua Madrid Open 2017, kde jako 59. hráč žebříčku vyřadil Andyho Murrayho ve dvou setech. Ve čtvrtfinále pak nenašel recept na pozdějšího rakouského finalistu Dominica Thiema. Světovou šestku Alexandra Zvereva přehrál ve druhé fázi US Open 2017, aby poté skončil na raketě finalisty turnaje Kevina Andersona z Jihoafrické republiky.\n\nDruhou kariérní trofej, a první v kategorii ATP 500, si odvezl z travnatého Gerry Weber Open 2018, kde ve finále přehrál 36letou švýcarskou světovou jedničku Rogera Federera po třísetovém průběhu. V celém turnaji ztratil na podání jen dva gamy. Po turnaji mu poprvé patřila 21. příčka světové klasifikace. Ukončil také Švýcarovu 20zápasovou neporazitelnost na travnatém povrchu, přestože do Halle přijížděl s významně pasivním poměrem travnatých utkání 2–12. Již v úvodním kole zdolal světovou trojku Alexandra Zvereva. Z premiérového finále v rámci série Masters na říjnovém Shanghai Rolex Masters 2018 odešel poražen od srbské světové trojky Novaka Djokoviće. Bodový zisk jej posunul na nové kariérní maximum, když 15. října 2018 figuroval na 13. místě žebříčku ATP.\n\n"}
{"id": "1064766", "url": "https://cs.wikipedia.org/wiki?curid=1064766", "title": "Druhá minská dohoda", "text": "Druhá minská dohoda\n\nPoté, co v lednu 2015 definitivně zkolabovala první dohoda o příměří mezi stranami zúčastněnými ve válce na východě Ukrajiny známá jako Minský protokol, byla na 11. až 12. února 2015 naplánována schůzka vrcholných představitelů Ukrajiny, Ruska, Francie a Německa pod záštitou Organizace pro bezpečnost a spolupráci v Evropě (OBSE) a s podporou běloruského prezidenta Alexandra Lukašenka, která měla řešit kolaps předešlé úmluvy, dohodnuté na nižší diplomatické úrovni. Z jednání vzešla nová mírová dohoda podepsaná 12. února 2015, která je označována jako Minsk II nebo Druhá minská dohoda, jejímž cílem bylo oživení účinnosti předešlého minského protokolu a zastavení bojů mezi ukrajinskou armádou a vojenskými silami proruských separatistů. Příměří mělo začít platit počínaje půlnocí 15. února 2015. Západní státy vážou úplné zrušení i jakékoliv ulehčení mezinárodních sankcí proti Rusku dodržováním dohody tímto jejím signatářem.\n\nOd 11. února navečer se jednání čtyř státníků, a to německé kancléřky Merkelové, francouzského prezidenta Hollanda, ruského prezidenta Putina a prezidenta Ukrajiny Porošenka v Minsku uskutečnilo. Byly nejen projednány výsledky jednání zmíněné kontaktní skupiny a paralelních jednání diplomatů těchto čtyř států, ale přímo mezi státníky bylo intenzívně vyjednáváno. Prezident Putin trval na tom, že ukrajinské jednotky v oblasti města Debalceve jsou obklíčeny (viz Boje o Debalceve). Dne 12. února 2015 dopoledne dohodli státníci jmenovaných čtyř mocností ústně příměří pro východní Ukrajinu a celkem 13 bodů nutných opatření, která mají být splněna postupně jedno po druhém.\n\nPísemnou dohodu o klidu zbraní podepsali pod záštitou OBSE stejní lidé, kteří podepsali první protokol z Minska:\n\n\nDojednaný klid zbraní a stažení těžké vojenské techniky na dohodnuté vzdálenosti (tři pásma podle dosahu zbraní) byly stvrzeny písemně v rámci tzv. kontaktní skupiny, tj. za účasti proruských separatistů a Ukrajiny, a vstoupily v platnost 15. února 2015 okamžitě s úderem půlnoci. Dohoda dále určuje, že bude zajištěno efektivní sledování a ověřování příměří ze strany OBSE, amnestie a zákaz pronásledování a trestání osob v souvislosti s událostmi v Doněcku a Luhansku a propuštění všech rukojmích jak z Ukrajinské armády, tak z povstaleckých skupin. Stažení všech zahraničních ozbrojených útvarů a zařízení pod dohledem OBSE. Obnovení kontroly nad státní hranicí ukrajinskou vládou v celé zóně konfliktu má začít první den po komunálních volbách a dokončeno bude po provedení úplné politické regulace. Má být provedena ústavní reforma, klíčovým prvkem je decentralizace a schválení trvalých právních předpisů o zvláštním postavení okresů Doněck a Luhansk s místní samosprávou, dohodnutých se zástupci těchto okresů.\n\nAčkoli po příměří v půlnoci místního času 15. února 2015 boje obecně utichly, potyčky a ostřelování pokračovaly v několika částech zóně konfliktu. Navzdory dohodě o vytvoření třicetikilometrové nárazníkové zóny bez těžké vojenské techniky okolo linie příměří se první den příměří k frontě u Debalceva přesouvaly ruské tanky T-72B3 a povstalci dál na město útočili. Podle vůdce Doněcké lidové republiky (DLR) Alexandera Zacharčenka se příměří nevztahovalo na tuto oblast. Obě strany prohlásily, že nestáhnou těžké zbraně, dokud budou boje v Debalceve pokračovat. Ráno 18. února Debalceve padlo a mnoho světových politiků ostře odsoudilo porušování nových dohod povstalci a pohrozilo Rusku dalšími sankcemi za jejich podporu. Při stahování ukrajinských vojáků z města došlo k velkým ztrátám, když byli při ústupu ostřelováni těžkou technikou povstalců. Separatisté do města ustavičně odmítali vpustit pozorovatele OBSE, kteří opakovaně trvali na okamžitém zastavení bojů dle nových dohod z Minsku. Ofenzivní akce separatistů přitom v noci probíhaly i v dalších oblastech - u doněckého letiště a v Šyrokyne u Mariupolu. Dopoledne pak separatisté podle neověřených informací zahájili útok za pomocí raketového systému Grad na obec Trojicke.\n\nPo týdnu po pádu Debalceve boje v zóně konfliktu opadly. Povstalci začaly stahovat dělostřelectvo z předních linií 24. února a ukrajinská armáda tak učinila 26. února.\n\nParlament Ukrajiny schválil zákon o zvláštním statusu pro Donbas dne 17. března 2015. Zákon byl okamžitě kritizován ukrajinskými politiky, separatistickými vůdci i ruskou vládou. Podle člena Radikální strany Oleha Ljaška je zákon „hlasem pro de-facto uznání okupace Donbasu“. Ruský ministr zahraničí Sergej Lavrov prohlásil, že tento zákon byl „ostrým odklonem od dohod z Minsku“. Zástupci separatistů uvedli, že zákon byl jednostrannou modifikací Minsku II, jelikož nebyl jimi odsouhlasený.\n\n6. června 2015 se švýcarská diplomatka Heidi Tagliaviniová rozhodla rezignovat na funkci zmocněnkyně OBSE pro Ukrajinu, protože vzhledem k nevůli obou znepřátelených stran na mírovém urovnání donbaské krize považuje svou misi za zbytečnou.\n\nKomunální volby se na Ukrajině konaly 25. října 2015. Ovšem vůdce DLR Alexander Zacharčenko vydal dekret, že se komunální volby v DLR budou konat dne 18. října. Toto ihned kritizoval prezident Petro Porošenko s tím, že takové rozhodnutí je „extrémně nezodpovědné“. OBSE uvedla, že vyšle pozorovatele na volby v zóně konfliktu jen pokud je Ukrajina vyzve, aby tak učinila. Jak je uvedeno v Druhé minské dohodě, komunální volby v separatistických územích musejí být pozorovány OBSE, aby se mohly považovat za legitimní. Ukrajinské volby se nakonec konaly bez účasti regionů Doněcka a Luhanska. Zacharčenko volby mnohokrát oddálil a prohlásil, že v roce 2017 se volby buď budou pořádat v rámci dohod z Minsku, nebo se budou konat nezávisle.\n"}
{"id": "1064772", "url": "https://cs.wikipedia.org/wiki?curid=1064772", "title": "Suchowola", "text": "Suchowola\n\nSuchowola je město v severovýchodní části Polska v okrese Sokółka. Rozkládá se na obou březích řeky Olszanka. V roce 2014 zde žilo 2 252 obyvatel.\n\nSuchowola byla založena v 16. století. První zmínky o místě pocházejí z roku 1576. V 17. století zde vznikla silná židovská komunita. V roce 1770 polský král Stanislav II. August Poniatowski udělil sídlu městská práva. Roku 1775 královský astronom a kartograf Szymon Antoni Sobiekrajski publikoval zprávu, ve které označil Suchowolu za přesný geografický střed Evropy. Mezi lety 1795 až 1807 město patřilo Prusku, následně do roku 1918 Rusku a posléze Polsku.\n\nV roce 1939 bylo město připojeno k německé říši. V červenci 1941 zorganizovali polští občané v Suchowoly pogrom proti svým židovských spoluobčanům. Během druhé světové války přišla o mnoho svých občanů a v důsledku úbytku obyvatel byla Suchowole v roce 1950 odebrána městská práva. V letech 1975–1998 byla součástí Białystockého vojvodství, od roku 1999 přísluší k Podleskému vojvodství.\n\nDne 1. ledna 1997 se Suchowola znovu stala městem.\n\nGmina Suchowola zaujímá rozlohu 255,89 km² a v roce 2005 zde žilo 4 430. Zahrnuje tato sídla:\n\n\nV centru města stojí bludný balvan, který označuje geografické střed Evropy.\n\n\n"}
{"id": "1064780", "url": "https://cs.wikipedia.org/wiki?curid=1064780", "title": "Saillon", "text": "Saillon\n\nSaillon je obec v okrese Martigny v kantonu Valais.\n\nSaillon je poprvé zmiňován roku 1052 jako castellum Psallionis. Dříve byl Saillon znám pod německým názvem Schellon, který však již není používán.\n\nObec leží v okrese Martigny, na pravém břehu řeky Rhôny. Je tvořena vlastní obcí Saillon a exklávou Euloi.\nRozloha obce je 13,7 km², z toho 5,17 km² (37,6%) je k zemědělským účelům a 2,81 km2 (20,5%) je zalesněno. Ze zemědělské půdy se 6,2% se používá pro pěstování plodin, 24,2% je sadů a vinic a 7,0% horských pastvin. V obci jsou termální lázně.\n\nAsi 20% obyvatel jsou cizinci, 90% obyvatel mluví francouzsky.\n\nCelá obec Saillon je součástí seznamu švýcarských národních kulturních památek. Historické městečko se postupně rozrostlo do okolí. Součástí města jsou dnes také termální lázně s vnitřními a venkovními bazény i saunovým centrem. V Saillon je muzeum padělatelství, které je vzpomínkou na pašeráka a padělatele Josepha-Samuela Farineta, který padělal mince v hodnotě 20 rappů, proslul jako lidumil a roku 1880 za záhadných okolností zemřel v soutěsce Salentze nedaleko Saillonu. V roce 1980 byla na jeho památku založena nejmenší vinice na světě, která má na délku 1 metr a 67 centimetrů a od roku 2000 patří dalajlámovi. Přes soutěsku Salentze mezi Saillon a Les Places byla vybudována po Farinetovi pojmenovaná zavěšená lávka pro pěší. Hrad Saillon byl založen ve 12. století a patřil biskupství v Sionu, zachoval se dominantní čtyřpatrový donjon (věž Bayart).\n\n\n\n\n"}
{"id": "1064783", "url": "https://cs.wikipedia.org/wiki?curid=1064783", "title": "Tříbubnový kotel", "text": "Tříbubnový kotel\n\nTříbubnový kotel je druh vodotrubého parního kotle, využívaný především v lodích. Jeho charakteristickým konstrukčním rysem je trojice válcových kotlů, jejichž podélné osy jsou rovnoběžné. Tyto kotle jsou propojeny trubkami do konstrukce, připomínající zpředu obrácené písmeno V.\n\nDva menší kotle, naplněné vodou, tvoří základnu kotle. Z nich vychází šikmo vzhůru jedna nebo několik řad vodních trubek, které ústí do třetího, většího kotle. V něm se odděluje vyrobená pára od vody. Návrat vody z prostředního do dolních kotlů zajišťují zvláštní trubky o větším průřezu.\n\nPostupem času se z tohoto základního typu vyvinuly další speciální druhy kotlů.\n"}
{"id": "1064813", "url": "https://cs.wikipedia.org/wiki?curid=1064813", "title": "Východoevropský čas", "text": "Východoevropský čas\n\nVýchodoevropský čas (VEČ), (), je střední sluneční čas poledníku 30 stupňů východně od Greenwiche, který univerzálnímu koordinačnímu času předbíhá o 2 hodiny (UTC+2). Je totožný se středoevropským letním časem. \n\nVEČ platí především ve východoevropských státech, ale také v některých afrických státech. V jarním a letním období je ve většině těchto států zaváděn východoevropský letní čas (VELČ).\n\nV Evropě na něj na západě navazuje středoevropský čas a na východě dálněvýchodoevropský a moskevský čas.\n"}
{"id": "1064827", "url": "https://cs.wikipedia.org/wiki?curid=1064827", "title": "Homo cepranensis", "text": "Homo cepranensis\n\nHomo cepranensis je navržené jméno jednoho z druhů člověka. Známý je pouze díky jednomu nálezu lebky v roce 1994. Fosilii objevil archeolog Italo Biddittu a nazval ji \"člověk z Ceprana\" podle blízkého města, 89 kilometrů jihovýchodně od Říma. Studie z roku 2011 naznačila, že se jedná o předka \"Homo neanderthalensis\". Pro kompletní analýzu ještě neexistuje dostatek materiálu.\n"}
{"id": "1064832", "url": "https://cs.wikipedia.org/wiki?curid=1064832", "title": "Šumbera", "text": "Šumbera\n\nŠumbera je lokalita v lesích severovýchodně od vrcholu kopce Hády, asi 2 km severně od okraje brněnské městské části Líšeň. Nachází se v katastrálním území obce Kanice v okrese Brno-venkov, kraj Jihomoravský.\n\nNa Šumbeře se nachází kamenný pomník s citací básně S. K. Neumanna, který toto místo i okolní lesy rád navštěvoval a zdejší příroda ho inspirovala, psal o ní v \"Knize lesů, vod a strání\" (citace z knihy uvedená na pomníku: „Na skalkách dnes vítr poskakoval, po bělošedivých balvanech, jarního rusáka březen koval, na Šumbeře nebo na Hádech“). Od pomníku jsou omezené výhledy. Východiskem pro pěší může být Velká Klajdovka (cca 2 km) nebo rozcestí turistických cest Kopaniny (1 km). Modrá turistická značka vede též ke zřícenině hradu Obřany a do Těsnohlídkova údolí (poblíž řeky Svitavy a Bílovic nad Svitavou).\n\nČást Šumbery spadá do národní přírodní rezervace Hádecká planinka, která je součástí jižní části CHKO Moravský kras.\n\nŠumbera je místo uprostřed převážně listnatých lesů, poblíž se nachází krasové jevy – škrapy, skály a zasypaná drobná jeskyně Šumberova díra. O ní vypráví pověst o neblahém Šumberovi z Boskovic, který zde údajně v noci straší zapřažen a hnán čertem.\n\n"}
{"id": "1064855", "url": "https://cs.wikipedia.org/wiki?curid=1064855", "title": "Anna Malchárková", "text": "Anna Malchárková\n\nAnna Malchárková (rozená Heinová, * 13. ledna 1950 Dolní Benešov) je česká básnířka, prozaička, sběratelka folkloru.\n\nNarodila se 13. ledna 1950 v Dolním Benešově. Je vdaná, má dvě děti. Dosáhla středoškolského vzdělání. Pracovala v technické profesi, psaní se začala věnovat až v pozdějším věku.\n\nV celé své literární tvorbě se věnuje Hlučínsku, kraji, v němž se narodila a kde trvale žije. Do literatury vstoupila jako básnířka vydáním sbírky v hlučínském nářečí, ve které představila svérázný hlučínský lidový humor. Další její díla jsou povídková a baladická. V posledních letech se zaměřila na historické novely. Její historická novela Grunt byla nominována na Evropskou literární cenu za rok 2014. Prozatímním vrcholem její tvorby je historický román Vyhnalovec, ve kterém umělecky zobrazila pro Hlučíňany dodnes živou minulost – připojení Hlučínska, které bylo až do konce první světové války součástí Německa, k vznikajícímu Československu.\n\nV próze vychází ze skutečných životních osudů obyvatel Hlučínska. Na pozadí jejich radostí a strastí umělecky a čtivě zobrazuje klíčové historické okamžiky a události, čímž přispívá k vytváření a udržování (nejen) hlučínské kolektivní paměti.\n\n\n\n\n\n\n\nSeznam děl v databázi Národní knihovny ČR, jejichž autorem je Anna Malchárková\n"}
{"id": "1064865", "url": "https://cs.wikipedia.org/wiki?curid=1064865", "title": "Minsk (rozcestník)", "text": "Minsk (rozcestník)\n\nMinsk může znamenat:\n\n\n\n\n"}
{"id": "1064867", "url": "https://cs.wikipedia.org/wiki?curid=1064867", "title": "David Morales", "text": "David Morales\n\nDavid Morales (* 21. srpna 1961 Brooklyn, New York) je americký diskžokej house music a hudební producent, držitel Ceny Grammy. Věnuje se také remixování popových skladeb do taneční podoby, hraných na klubové scéně. Má portorické předky.\n\nČinnost producenta house music zahájil v roce 1993 s albem \"The Program\", jež vyšlo u labelu Phonogram Records. Titulní singlem se stala píseň „Gimme Luv (Eenie Meenie Miny Mo)“, která strávila v srpnu 1993 dva týdny na čele žebříčku \"Billboard Dance Chart\". V listopadu 2004 pak uvolnil u vydavatelství Data Records druhou studiovou desku \"2 Worlds Collide\".\n\nOpakovaně byl označen za jednu z prvních diskžokejových superstar. Na přelomu 80. a 90. let měl pravidelná vystoupení v newyorských nightclubech the Loft, Paradise Garage a The Sound Factory, stejně tak se věnoval remixování na ibizské diskotéce Pacha. Vlastnil noční klub Montréalu. Serving also as the club's resident DJ, he was well known for his sets jenž byl uzavřen po požáru v červenci 2008. Ke znovuotevření došlo o rok později již s novými majiteli. Pracoval také jako model pro italský oděvní návrhářský dům Iceberg.\n\n\n\n\n\n"}
{"id": "1064868", "url": "https://cs.wikipedia.org/wiki?curid=1064868", "title": "Johann Schobert", "text": "Johann Schobert\n\nJohann Schobert (asi 1720, 1735 nebo 1740 – 28. srpna 1767 Paříž) byl cembalista a hudební skladatel žijící ve Francii.\n\nÚdaje o původu skladatele jsou nejisté. Nejčastěji se uvádí, že pochází ze Slezska, ale jako místo narození není vyloučeno ani Alsasko či Norimberk. Totéž se týká i roku narození, který se pohybuje od roku 1720 až do roku 1740.\n\nNa začátku šedesátých let 18. století přišel do Paříže, kde vstoupil do služeb Louise François I., prince z Conti jako cembalista. Zkomponoval několik svazků sonát pro tento nástroj, ať už pro cembalo sólo nebo v kombinaci s jinými nástroji. Kromě toho napsal pět koncertů pro cembalo a několik symfonií. Zkomponoval i komickou operu \"Le Garde-Chasse et le Braconnier\" a podílel se na opeře \"Le Tonnelier\" (dalšími skladateli byli François-Joseph Gossec, Philidor, Jean-Claude Trial), která měla premiéru v Comédie-Italienne v roce 1765.\n\nV Paříži přišel Schobert do kontaktu s Leopoldem Mozartem a jeho dětmi. Údajně byl uražen, když mu Lepold Mozart sdělil, že děti hrají jeho sonáty bez jakýchkoliv problémů. Nicméně měl Schobert značný vliv na mladého Amadea, který vkomponoval několik vět ze Schobertových sonát do svých klavírních koncertů.\n\nSchobert zemřel v Paříži, spolu se svou manželkou, jedním ze svých dětí, služebnou a čtyřmi známými, po požití jedovatých hub.\n\n\n\n"}
{"id": "1064869", "url": "https://cs.wikipedia.org/wiki?curid=1064869", "title": "Lidový soud v Lanškrouně", "text": "Lidový soud v Lanškrouně\n\nJako lidový soud v Lanškrouně (německy \"Blutgericht von Landskron\", doslova \"lanškrounský krvavý soud\") nebo přesněji partyzánský soud v Lanškrouně je označována událost, k níž došlo ve dnech 17.–21. května 1945 ve východočeském městě Lanškrouně. Podle německých historiků bylo při tomto „soudu“ zastřeleno 51 německých obyvatel Lanškrouna a okolí a dalších více než sto jich zemřelo v důsledku mučení. Vedle toho dalších více než 100 tamějších Němců v obavě před „soudem“ raději spáchalo sebevraždu, v některých případech spolu s celou rodinou. Uvedené počty úmrtí jsou však čerpány pouze ze sudetoněmeckých archívů. Dle českých historiků (Jiří Padevět, nebo muzeum Ústí nad Orlicí), je počet obětí nižší.\n\nOznačovat revoluční soud ze 17. a 18. května 1945 termínem „lidový soud“ je poměrně časté, ale sporné. Průběh události i následné exekuce totiž řídili partyzáni, nikoli obecní správa nebo „lid“ (české civilní obyvatelstvo). Stejně tak tento nezákonný revoluční soud neměl nic společného s mimořádnými lidovými soudy, organizovanými podle legitimního zákona, konkrétně podle dekretu prezidenta republiky č. 16/1945 Sb. Tento dekret o mimořádných lidových soudech byl podepsán až měsíc po událostech v Lanškrouně a zaváděl zcela jiný, v prvé řadě řádný a civilizovaný, typ soudního jednání.\n\nDne 17. května dorazila do Lanškrouna partyzánská skupina „Václavík“, která během války působila v oblasti pod Orlickými horami. Na hlavním lanškrounském náměstí (dnešní náměstí J. M. Marků) byli shromážděni místní čeští Němci, tj. místní civilní obyvatelstvo německé národnosti mužského pohlaví. Skuteční představitelé nacistické správy (vyšší úředníci města) nebo represe (gestapo, SS apod.) byli v té době už dávno na útěku směrem do americké zóny. Partyzáni se proto rozhodli vymáhat odpovědnost na místním civilním německém obyvatelstvu. Na náměstí byli soustředěni jak muži, které partyzáni posbírali po městě, ale také Němci z několika okolních obcí.\n\nVe spodní části náměstí byl postaven dlouhý stůl, za který v roli soudců zasedl partyzánský velitel a jeho společníci. Zadržení muži z řad místních Němců byli nejprve různým způsobem ponižováni slovně i fyzicky. Byli biti holemi, někteří byli házeni do nádrže s vodou, která dodnes stojí na náměstí. Následně se zadržení muži museli doplazit před soudní komisi a vyslechnout si svůj rozsudek. Přímo na náměstí byli zřejmě dva muži německé národnosti popraveni pověšením na sloup veřejného osvětlení. Dalších asi dvacet civilistů bylo zastřeleno u jižní zdi renesanční lanškrounské radnice. Někteří muži zde byli podle pamětníků ubiti.\n\nPopravených by zřejmě bylo více. Nejkrvavější část soudu byla totiž přerušena požárem, který jedna žena německé národnosti založila ve svém domě na náměstí. Při hašení tohoto požáru polevila původní popudlivá nálada partyzánů, lačnících po exemplárních tvrdých trestech. Druhý den už proto zřejmě nikdo nebyl odsouzen k smrti, ale partyzáni vyměřovali „jenom“ fyzické tresty 20–50 tvrdých ran na záda apod. Následně z města odjeli.\n\nPozdější snahy o vyšetření celé události byly ze strany poválečných úřadů úspěšně mařeny. Teprve na přelomu tisíciletí byl na lanškrounském hřbitově postaven nenápadný památník, připomínající masakr z května roku 1945.\n\nMezi popravenými bylo hned několik lidí, kteří se podíleli na nacionálně socialistickém režimu anebo rozbití Československa. Šlo dle historika Jiřího Padevět o Roberta Schwaba z Horního Třešňovce, který měl být místní vedoucím NSDAP a nositelem pamětní medaile na 1. říjen 1938, udělované za pomoc při rozbití Československa. Dále mělo jít o jistého Josefa Jurenku z Lanškrounka, který měl být podle Lanškrounské kroniky konfidentem Gestapa. Dále šlo o Richarda Rottera, úředníka obávaného pracovního úřadu (Arbeitsamtu) (nucené nasazení); Karla Piffla, truhláře z Lanškrouna, držitele pamětní medaile na 1. říjen 1938; Leo Janische, opět úředníka pracovního úřadu z Lanškrouna (dle jiného materiálu měl být vedoucím tohoto úřadu); Josefa Faltejska z Dolní Čermné, mělo jít o zrádce a snad se údajně pokusil o útěk; Johanna Klementa, elektrotechnika z Lanškrouna, údajně šlo o konfidenta Gestapa; Rudolfa Gertha, zámečník z Lanškrouna, který se dle lanškrounské kroniky měl vytrhnout eskortě a byl zastřelen při pronásledování, šlo o držitele pamětní medaile na 1. říjen 1938. Viktor Benesch z Lanškrouna, údajný udavač měl být zastřelen, když prchal před partyzány, šlo opět o držitele pamětní medaile na 1. říjen 1938. Josef Neugebauer byl stavitelem a předválečným činovníkem Henleinovy SdP a Otto Dietrich byl taktéž stavitelem a byl činný dříve v Deutscher Turnvereinu a v roce 1935 byl vyšetřován pro protistátní činnost. Dále Padevět uvádí Johana Haflera z Lanškrouna jako příslušníka SA a Karla Langera, zaměstnance pracovního úřadu. Dalším případem je Theodor Benesch z Lanškrouna, který byl dle kroniky zastřelen před svým domem, když měl údajně ohrožovat partyzány při domovní prohlídce pistolí. A dále Richard Reichsmidter z Lanškrouna, který měl klást partyzánům ozbrojený odpor. Již 15. května měl být zastřelen Leopold Leschniger, který se měl při zatýkání bránit střelnou zbraní. \n\nDalším popraveným místním představitelem nacionálně socialistického režimu byl místní politický vedoucího NSDAP Reinharda Schwab (nar. 4. 7. 1919), který byl komisaře pro rasovou politiku. \n\n"}
{"id": "1064873", "url": "https://cs.wikipedia.org/wiki?curid=1064873", "title": "Hans Bauer", "text": "Hans Bauer\n\nHans Bauer (28. července 1927, Mnichov – 31. října 1997, Mnichov) byl německý fotbalista, který reprezentoval Německou spolkovou republiku. Nastupoval především na postu obránce.\n\nS německou reprezentací se stal mistrem světa roku 1954, na vítězném šampionátu odehrál dvě utkání ze šesti. V národním týmu působil v letech 1951–1958, za tu dobu v něm odehrál 5 zápasů.\n\nV letech 1948–1959 působil v klubu FC Bayern Mnichov. V sezóně 1956/57 s ním vyhrál německý pohár.\n\n"}
{"id": "1064874", "url": "https://cs.wikipedia.org/wiki?curid=1064874", "title": "Richard Herrmann", "text": "Richard Herrmann\n\nRichard Herrmann (28. ledna 1923, Katovice – 27. července 1962) byl německý fotbalista narozený na území dnešního Polska, který reprezentoval Německou spolkovou republiku. Nastupoval především na postu útočníka.\n\nS německou reprezentací se stal mistrem světa roku 1954, na vítězném šampionátu odehrál jedno utkání. Nastoupil k zápasu základní skupiny proti Maďarsku a vstřelil v 84. minutě gól, kterým snižoval na konečných 3:8. V národním týmu působil v letech 1950–1954, za tu dobu v něm odehrál 8 utkání, v nichž vstřelil 1 branku.\n\nV letech 1947–1960 působil v klubu FSV Frankfurt.\n\n"}
{"id": "1064876", "url": "https://cs.wikipedia.org/wiki?curid=1064876", "title": "Terri Nunn", "text": "Terri Nunn\n\nTerri Kathleen Nunn (* 26. června 1961 Baldwin Hills, Los Angeles) je americká zpěvačka a herečka, známá účinkováním v novovlnné kapele Berlin.\n\nČlenkou hudební skupiny Berlin se stala v roce 1978. Následující rok ji dočasně opustila, aby se věnovala herecké dráze. K návratu došlo roku 1981.\n\nNejúspěšnějším hitem se stal nejprodávanější singl roku 1986 nazvaný „Take My Breath Away“, jenž představoval titulní milostnou píseň z filmu \"Top Gun\". V hitparádě \"Billboard\" Hot 100 vystoupal na první místo. K dalším šlágrům se zařadily „Sex (I'm A...)“, „The Metro“, „You Don't Know“, „No More Words“ a „Masquerade“.\n\nV roce 1979 nafotila pod jménem Betsy Harris sérii nahých fotografií pro únorové číslo \"Penthousu\". V době jejich vytvoření byla stále nezletilá a z tohoto důvodu několik let odmítala veřejně připustit, že se jedná o její osobu. Až v roce 2011 přiznala, že je na snímcích zachycena.\n\nV roce 1985 opustila kapelu Berlin a nahrála skladbu „Dancing in Isolation“ pro snímek \"Radši umřít\". Na počátku 90. let doprovázela formaci The Sisters of Mercy. Roku 1991 vydala sólové album \"Moment of Truth\" ve spolupráci s Princovými producenty Paisleym Parkem a Davidem Z.\n\nV roce 1996 obdržela práva na použití jména skupiny „Berlin“ a v návaznosti na rozhodnutí vytvořila hudební kapelu s novým obsazením. Debutové koncertní album \"Sacred and Profane\" vyšlo v roce 2000. Původní sestava se sešla roku 2003, u příležitosti natočení vystoupení v rámci série \"Bands Reunited\" na televizním kanálu VH1. V roce 2009 podnikla americké koncertní turné Regeneration Tour, a v létě 2011 kapela vystupovala s INXS.\n\nV roce 2012 začala moderovat vlastní pořad živých vystoupení a rozhovorů na rozhlasové stanici KCSN-FM.\n\nManželem je právník Paul Spear. Má dva nevlastní syny a dceru. K roku 2012 žila s rodinou v kalifornském Santa Rosa Valley.\n\n"}
{"id": "1064877", "url": "https://cs.wikipedia.org/wiki?curid=1064877", "title": "Alfred Pfaff", "text": "Alfred Pfaff\n\nAlfred Pfaff (16. července 1926, Frankfurt – 27. prosince 2008, Erlenbach am Main) byl německý fotbalista, který reprezentoval Německou spolkovou republiku. Nastupoval především na postu záložníka.\n\nS německou reprezentací se stal mistrem světa roku 1954, na vítězném šampionátu odehrál jedno utkání. Nastoupil k zápasu základní skupiny proti Maďarsku a vstřelil v 28. minutě gól, kterým snižoval na 1:3 (Maďaři nakonec vyhráli 8:3). V národním týmu působil v letech 1953–1956, za tu dobu v něm odehrál 7 zápasů, v nichž vstřelil 2 branky.\n\nV letech 1949–1961 působil v klubu Eintracht Frankfurt, v sezóně 1958/59 s ním vyhrál německé mistrovství. O sezónu později se probojoval do finále Poháru mistrů evropských zemí, k úspěchu přispěl čtyřmi góly.\n\n"}
{"id": "1064878", "url": "https://cs.wikipedia.org/wiki?curid=1064878", "title": "Porter", "text": "Porter\n\nPorter může znamenat:\n\n\n\n"}
{"id": "1064879", "url": "https://cs.wikipedia.org/wiki?curid=1064879", "title": "Prototyp (festival)", "text": "Prototyp (festival)\n\nUmělecko-technologický festival Prototyp každoročně připravuje přehlídku multimediálních děl studentů i profesionálů z mnoha oborů a různých koutů České republiky i zahraničí, kteří chtějí realizovat své sny a nápady. Překračování hranic klasického umění a jeho spojení s technologiemi je to, díky čemu si na své si přijdou techničtí i umělečtí nadšenci, odborníci, ale i rodiny s dětmi.\n\nPrototyp je brněnský projekt, který propojuje vědu a nové technologie s uměním. Tímto vzniká nevšední kulturní akce, jež je na pomezí festivalu a výstavy. Projekt vznikl z iniciativy mladých lidi a studentů pod záštitou neziskové organizace Kulturárium, z. s. \n\nPrvní ročník se odehrál v nádherném industriálním prostoru brněnské Adam Gallery. Na samotné akci bylo vystaveno 17 světelných děl a živých vystoupení. Galerie byla pomyslně rozdělena na tři části: hlavní stage s živými vystoupeními, galerijní prostor s výstavou audiovizuálních děl a workshopy. Návštěvníků přišlo požehnaně, přes 1800. Všichni, kteří na Prototyp zavítali si mohli užít výstavu světelných děl tak jako v klasickém muzeu, zabavily je ale i interaktivní instalace, tematické občerstvení a samozřejmě celovečerní hlavní program. Na pódiu zazářili Ardor Viridis, David Vrbík hrající na laserovou strunu, či Jiří Suchánek. Třešničkou na dortu byla světelná módní přehlídka, která symbolicky uzavírala celý festival. Celovečerní program zakončovala after party s Djs.\n\nSpojení umění a technologií na téma \"Hra prostoru 2015\" mohli návštěvníci zažít jako třídenní festival ve dnech od 13. do 15. 11. 2015. Hra prostoru se konala v krátce zpřístupněném prostoru ve spodní části Malé Ameriky v Brně. Program byl vyladěn do tří specifických částí tak, aby si ho užili ti nejmenší i odborná veřejnost.\n\nBývalá káznice se zaplnila 11.–13. 11. 2016 uměleckými exponáty inspirovanými přírodními elementy. Voda, oheň, země a vzduch se promítly do interaktivních projekcí nebo videomappingu.\n\nPáteční program byl plný živých hudebních vystoupení a módní performance. Módní show byla tradiční část pátečního programu, o kterou se zasloužila značka Severa + Kolektiv. Nechyběl ani live VJing v režii kolektivu KinocirKus. Vida! science centrum, Bioskop, Corinth a Workshop Čtyři elementy se postarali o zábavu pro celou rodinu. Prohlédnout expozici a vyzkoušet zajímavé workshopy si návštěvníci mohli po celou sobotu. Neděle byla věnovaná setkání s tvůrci instalací a zajímavým přednáškám. Dozvědět jste se mohli, jak vytvořit vlastní vertikální zahradu, kdy se vyplácí prototypovat produkt pomocí 3D tisku nebo jak se architekti perou s vizuální povahou protipožární ochrany v budovách.\n\n"}
{"id": "1064880", "url": "https://cs.wikipedia.org/wiki?curid=1064880", "title": "Seznam hlav států v roce 500", "text": "Seznam hlav států v roce 500\n\n\n\n\n"}
{"id": "1064890", "url": "https://cs.wikipedia.org/wiki?curid=1064890", "title": "Zdeněk Kovář (rozcestník)", "text": "Zdeněk Kovář (rozcestník)\n\nZdeněk Kovář je jméno více známých osob:\n\n"}
{"id": "1064895", "url": "https://cs.wikipedia.org/wiki?curid=1064895", "title": "Atharid", "text": "Atharid\n\nAtharid (4. století) byl jedním z gótských \"kunjů\" (regionálních náčelníků) v době vlády tervingského krále Athanaricha. Byl synem regionálního vládce Rothesteuse, který rovněž byl podřízený Athanarichovi. Atharid na příkaz Athanaricha sehrál vedoucí úlohu v pronásledování a usmrcení křesťanského světce svatého Sabbase v roce 372. Později se před Huny ukryl společně s Athanarichem do Caucalandu v Karpatech. Kmen vedený Atharidem žil podél řeky Marsius.\n"}
{"id": "1064898", "url": "https://cs.wikipedia.org/wiki?curid=1064898", "title": "Ústav fyziologických regulací ČSAV", "text": "Ústav fyziologických regulací ČSAV\n\nÚstav fyziologických regulací ČSAV, který vznikl 1. ledna 1976 se sídlem Na Truhlářce 2, 180 00 Praha 8 - Libeň a zanikl 14. října 1993, vznikl z laboratoře grafických vyšetřovacích metod a laboratoře pro vyšší nervovou činnost, kterou od 50. let 20. století vedl Vilém Laufberger. Laufberger zkoumal především elektrické projevy srdeční činnosti a zabýval se konstrukcí diagnostických přístrojů. Vrcholem jeho práce byla diagnostika srdce pomocí spaciokardiografie. Na vývoji spaciokardiografu se kromě Laufbergera podíleli J. Prošek a Miroslav Netušil. Posledním ředitelem byl Ctibor Dostálek. Vedoucí laboratoře neurohumorálních regulací byla Eva Syková.\n"}
{"id": "1064907", "url": "https://cs.wikipedia.org/wiki?curid=1064907", "title": "Adult contemporary", "text": "Adult contemporary\n\nAdult contemporary, zkráceně AC, je hudební styl vycházející z vokální hudby šedesátých let dvacátého století a soft rocku let sedmdesátých, směřující až do podoby tvrdých moderních balad – písní v různé míře ovlivněných easy listeningem, soulem, rhythmem and blues a rockem. Žánrově navazuje především na easy listening a soft rock, populární v 60. a 70. letech, se vstřebáním pozdějších vlivů v pop music a rockové hudbě.\n\nAdult contemporary směřuje k plnému, uklidňujícímu a uhlazenému vyznění s důrazem na melodii a harmonii. Akcentace melodičnosti má za cíl získání posluchačovy pozornosti. Příjemný a klidný charakter může sloužit k pasivnímu poslechu v podobě zvukové kulisy.\n\nU tvrdších nebo romantických balad jsou využity akustické nástroje – akustická kytara, klávesy či saxofon. Elektrická kytara je standardně utlumena. Nicméně novější trendy také pracují se syntezátory (a další elektronikou, včetně bicího automatu).\n\nBěhem vývoje tohoto hudebního stylu vznikla řada subžánrů:\n\nRozhlasové stanice orientované na adult contemporary se zaměřují na hlavní proud s vyloučením hip hopu, taneční hudby, hard rocku a některých forem teen popu, tj. stylů méně populárních u hlavní cílové skupiny posluchačů, kterou je dospělé publikum obvykle v rozpětí 25–44 let věku, od 60. let 20. století představující nejvhodnější demografickou skupinu pro inzerenty reklamy.\n\nHudební časopis \"Billboard\" vydává hitparády písní zaměřených na tento žánr, a to \"Billboard\" Adult Contemporary od roku 1961 a Adult Top 40 od roku 1996.\n\nSeznam uvádí výběr představitelů soft adult contemporary:\n"}
{"id": "1064909", "url": "https://cs.wikipedia.org/wiki?curid=1064909", "title": "Gustaf Estlander", "text": "Gustaf Estlander\n\nAxel Gustaf Estlander (18. září 1876 Helsingfors – 1. prosince 1930 Stockholm) byl švédsko-finský architekt, rychlobruslař a jachtař.\n\nV roce 1898 vystudoval architekturu na helsinském Polytechnickém institutu a následně se živil jako architekt. V roce 1914 se na plný úvazek začal věnovat navrhování jachet. Ve 20. letech se přestěhoval do Švédska, kde získal tamní občanství.\n\nV mládí působil jako rychlobruslař. Prvních závodů se zúčastnil v Helsinkách v roce 1892. Roku 1896 debutoval na Mistrovství světa, o rok později poprvé startoval na Mistrovství Evropy. Největšího úspěchu dosáhl roku 1898, kdy kontinentální šampionát vyhrál. Poslední závody absolvoval na začátku roku 1899.\n\nJako jachtař se zúčastnil Letních olympijských her 1912, kde v závodě osmimetrových lodí skončil se svou posádkou a s lodí \"Örn\" na čtvrté příčce.\n\n"}
{"id": "1064918", "url": "https://cs.wikipedia.org/wiki?curid=1064918", "title": "Martin Privrel", "text": "Martin Privrel\n\nMartin Privrel (* 11. dubna 1996, Skalica) je slovenský fotbalový obránce, od ledna 2015 působící v A-týmu FK Senica.\n\nSvoji fotbalovou kariéru začal ve Skalici, odkud v průběhu mládeže zamířil do Senice. 21. února 2014 vyhrál anketu o nejlepšího sportovce města roku 2013 v kolektivní kategorii U-17.\n\nV zimním přestupovém období ročníku 2014/15 se propracoval do prvního mužstva. 25. února 2015 vyhrál za podzim 2014 anketu o nejlepšího sportovce města roku 2014 v kolektivní kategorii U-19. Ve slovenské nejvyšší soutěži debutoval v ligovém utkání 6. března 2015 proti MFK Košice (výhra Senice 3:1), odehrál celý zápas.\n\n"}
{"id": "1064919", "url": "https://cs.wikipedia.org/wiki?curid=1064919", "title": "Jakub Čunta", "text": "Jakub Čunta\n\nJakub Čunta (* 28. srpna 1996, Bratislava) je slovenský fotbalový útočník, záložník či obránce, od ledna 2015 působící v A-týmu FK Senica.\n\nSvoji fotbalovou kariéru začal v FC Petržalce Akadémie, odkud v průběhu mládeže zamířil do FK Senica.\n\nV zimním přestupovém období ročníku 2014/15 se propracoval do prvního mužstva.\n\nVe slovenské nejvyšší soutěži debutoval pod trenérem Eduardem Pagáčem v ligovém utkání 33. kola 30. května 2015 proti FO ŽP Šport Podbrezová (výhra Senice 3:0), odehrál celý zápas. Jednalo se o jeho jediný start v sezoně.\n\n"}
{"id": "1064921", "url": "https://cs.wikipedia.org/wiki?curid=1064921", "title": "Moje Öholm", "text": "Moje Öholm\n\nMauritz „Moje“ Öholm (21. prosince 1883 – 14. září 1954) byl švédský rychlobruslař.\n\nV roce 1902 se poprvé představil na švédském šampionátu, o rok později debutoval na Mistrovství Evropy. Kontinentální šampionát vyhrál v letech 1907 a 1908, roku 1909 byl třetí. Na téže příčce se umístil i na Mistrovství světa 1908. Poslední start na švédském mistrovství absolvoval v roce 1915. O čtyři roku později se zúčastnil jednoho veteránského závodu.\n"}
{"id": "1064926", "url": "https://cs.wikipedia.org/wiki?curid=1064926", "title": "Rothesteus", "text": "Rothesteus\n\nRothesteus \"také\" Rothesteos, Rothestes či Radistis (4. století) byl regionální náčelník (\"kunja\") jednoho z kmenů tervingských Gótů, který byl podřízený gótského panovníka Athanarichana na území Gutthiudy v dnešním Rumunsku. Kmen vedený Rothesteusem žil v povodí řeky Marsius. Byl otcem Atharida, který sehrál hlavní roli v pronásledování a zabití křesťanského mučedníka svatého Sabbase. Podle francouzského historika a genealogoga Christiana Settipaniho byl Rothesteus otcem či dědečkem z otcovy strany prvního vizigótského krále Alaricha I. \n"}
{"id": "1064942", "url": "https://cs.wikipedia.org/wiki?curid=1064942", "title": "Julius Seyler", "text": "Julius Seyler\n\nJulius Seyler (4. května 1873 Mnichov – 22. listopadu 1955 Mnichov) byl německý rychlobruslař a malíř.\n\nV roce 1891 poprvé startoval na německém rychlobruslařském mistrovství. Prvního velkého mezinárodního závodu se zúčastnil v roce 1893, kdy se představil na prvním oficiálním Mistrovství Evropy. Od roku 1896 se účastnil i mistrovství světa. Kontinentální šampionát vyhrál v letech 1896 a 1897, poslední závody absolvoval v roce 1899. Jedinou výjimkou byl start na německém mistrovství v roce 1906, na kterém zvítězil.\n\nOd roku 1892 studoval malbu na Akademii výtvarných umění v Mnichově, byl žákem malířů Wilhelma von Dieze a později Ludwiga Hertericha. Byl ovlivněn impresionismem a Barbizonskou školou, od roku 1900 maloval v plenéru.\n\n"}
{"id": "1064951", "url": "https://cs.wikipedia.org/wiki?curid=1064951", "title": "Český Těšín (nádraží)", "text": "Český Těšín (nádraží)\n\nČeský Těšín (názvy \"Teschen\" 1896–1921, Český Těšín 1921–1938, \"Cieszyn Zachodni\" 1938–1939, \"Teschenhauptbahnhof\" 1939–1945, Český Těšín 1945–) je název železniční stanice v Českém Těšíně na adrese Nádražní 1133. Nachází se v km 319, 262 železniční trati 320 z Bohumína do Žiliny (Košic). Drážní budova byla v roce 2006 prohlášená kulturní památkou ČR.\n\nHistorie stanice je spjata s výstavbou dvou železnic. V roce 1869 byla zahájena výstavba Košicko-bohumínské dráhy (KBD). 1. února 1869 bylo otevřeno nádraží, kdy byla zprovozněna jednokolejná trať z Bohumína o délce 32 km. Výpravní budova KBD byla situována na západ od kolejiště na dnešní ulici Jablunkovská. Do roku 1871 to bylo nevýznamné nádraží, kterým projížděly dva smíšené vlaky denně, ale již v roce 1875 tudy projíždělo 55 vlaků. V letech 1887–1888 stavěla společnost c. k. Severní dráhy císaře Ferdinanda (SDCF) tzv. Dráhu moravsko-slezských měst (DMSM) z Kojetína do Českého Těšína a dále do Bielska (dnes Bielsko-Biała v Polsku). Vlastní nákladové nádraží bylo umístěné rovnoběžně s nákladovým nádražím KBD. Na východ od kolejiště osobního nádraží KBD postavila SDCF novou výpravní budovu, která sloužila oběma společnostem. Výpravní budova byla otevřena v roce 1889. Původní výpravna KBD byla adaptována na obytný dům pro zaměstnance dráhy.\n\nV roce 1907 byla dána do provozu druhá kolej KBD na trase Jablunkov – Český Těšín a v roce 1915 na trase Bohumín – Český Těšín. Zdvojkolejnění celé trase KBD bylo dokončeno až po druhé světové válce. Elektrizace stanice a dráhy proběhlo v letech 1962–1964.\n\nZvyšující nároky na dopravu, hlavně na množství cestujících, nutily architekty a stavitele k rozšiřování stávajících výpravních budov nebo výstavbě nových, a v případě DMSM, i reprezentativních výpravních budov. Takové stavby nepodléhaly typizaci objektů a byly stavěny v uzlových stanicích na konci 19. a začátku 20. století.\n\nReprezentativní výpravní budova v Českém Těšíně vznikla ve stavební kanceláři SDCF pod vedením ředitele Viléma Astema. Architektem výpravní budovy byl Anton Dachler (1841–1921). Hmotově je objekt rozdělen do pěti výškově rozdílných částí. Na ústřední budovu s vestibulem a pokladnami navazují postranní přízemní trakty ukončené patrovými kolmými křídly. V jižním přízemním traktu vedla chodba, jejíž okna s valenými oblouky směřovala podél uliční strany a celou ji prosvětlovala. Z chodby se vstupovalo do jednotlivých čekáren a do restaurace kolmého křídla. V severním přízemním traktu byly umístěny služební místnosti a v jeho křídle byl poštovní úřad. Nástupiště u budovy bylo kryto pultovou střechou, podepřenou půlkruhovými oblouky na litinových sloupech. Pod touto arkádou se nacházela zahradní restaurace. Střecha byla ukončena na obou stranách přízemními budovami lampárny a výdeje zavazadel. Postupem času oblouky byly odstraněny včetně přízemních budov a samotná pultová střecha byla nahrazena novou na betonových sloupech při rekonstrukci nádraží v letech 1963–1964.\n\nBarevná fasáda z červených cihel v lizénových rámech ze žlutobílé cihly podtrhuje její plastické členění. Přízemní okna zdůrazňují oblouky. V křídlech jsou okna zdůrazněna nejen oblouky, ale i šambránou opět ze žlutobílé vystupujících cihel. Z dalších prvků můžeme upozornit např. na zubořezy a stupňovité korunní římsy.\n\nVstup do vestibulu zvýraznil klasický portál završený trojúhelníkovým štítem, s termálním oknem a s hodinami nade dveřmi. Motiv termálního okna byl zopakován také v plastickém členění interiéru vestibulu o světlé výšce jednoho a půl podlaží. Stěny vestibulu byly zdobeny rostlinnými motivy a v prvním podlaží bylo iluzivní novorenesanční kvádrování.\n\nVnitřní výzdobu obdobného provedení můžeme vidět v restaurovaném vestibulu výpravní budovy v polské Bielsko-Białe, kterou také navrhoval architekt Anton Dachler.\n\nPo druhé světové válce význam nádraží v Českém Těšíně vzrostl. V letech 1963–1964 začala modernizace nádraží. Byl vybudován pochod pro chodce k nástupištím s východem na ulici Jablunkovská. Zrušena byla lávka pro pěší vedená nad kolejemi z ul. Nádražní na ul. Jablunkovská. Byla zbořena výpravní budova původní dráhy KBD z roku 1871.\n\nV roce 1964 byla ukončena elektrizace nádraží, první vlak tažený elektrickou lokomotivou projel nádražím 1. července téhož roku. Zanedlouho vzrostl počet tranzitujících vlaků na 80 denně.\n\nDalší rekonstrukce proběhla v roce 2002. Byla provedena částečná rehabilitace objektu, při níž byly odstraněny nesmyslné a nekoncepční zásahy minulých let. Na prvním nástupišti byl postaven výtah pro imobilní cestující. Byl opraven podchod, který spojuje i 2 ostrovní nástupiště. 4. nástupiště je také přístupné z ulice Jablunkovská. 5. nástupiště se používá málo. Od prosince 2013 byla ve stanici prováděná kompletní rekonstrukce.\n\nPro velmi kvalitní architektonickou stránku a reprezentativní pojetí stavby byla výpravní budova nádraží železniční stanice Český Těšín, z toho jen výpravní budova (komplex tří budov) 13. března 2006 prohlášená kulturní památkou, rejstříkové číslo ÚSKP 101788.\nJižně od výpravní budovy byla v roce 1932 postavená samostatná funkcionalistická budova poštovního úřadu. Projekt vypracoval Ing. arch. Josef Zdražila v roce 1929. V budově se nacházel i celní a pasový úřad pro odbavování zásilek do zahraničí. Pro potřebu pošty byla dodatečně přivedena k budově kusá kolej k posunu poštovních vozů.\n\n\n\n"}
{"id": "1064964", "url": "https://cs.wikipedia.org/wiki?curid=1064964", "title": "Hemsbach", "text": "Hemsbach\n\nHemsbach je německé vinařské město na historické cestě zvané Bergstraße na úpatí pohoří Odenwald ve spolkové zemi Bádensko-Württembersko . Má asi 12 tisíc obyvatel a jeho historie sahá až do 8. století, kdy bylo poprvé zmíněno v Loršském kodexu.\n"}
{"id": "1064976", "url": "https://cs.wikipedia.org/wiki?curid=1064976", "title": "Nastražte uši", "text": "Nastražte uši\n\nNastražte uši (\"Prick Up Your Ears\") je britský hraný film z roku 1987, který režíroval Stephen Frears podle stejnojmenného románu Johna Lahra. Film zachycuje život britského dramatika Joea Ortona. V roce 2009 byl příběh zpracován rovněž jako divadelní hra.\n\nPříběh začíná v roce 1967, kdy policie objeví v bytě mrtvoly anglického dramatika Joea Ortona a jeho milence a umělce Kennetha Halliwella. John Lahr začíná pracovat na životopisné knize o Ortonovi. Díky vstřícnosti Ortonovy vydavatelky a přítelkyně Peggy Ramsayové a jeho příbuzných se mu daří rekonstruovat dramatikův život. John Orton pocházel z Leicesteru z chudých poměrů a navzdory rodičům začne studovat herectví na Royal Academy of Dramatic Art. Zde se v roce 1951 seznámí se spolužákem Kennethem Halliwellem a začnou spolu žít. Zatímco Kenneth se upíná na vztah s Johnem, který si začne říkat Joe, ten nepřestává vyhledávat náhodná setkání na pánských toaletách. Zatímco Orten se zhruba po deseti letech stává slavným a uznávaným dramatikem, Kenneth se jako umělec neprosadil. Joe dokonce získává zakázku na scénář pro film \"Up Against It\" s Beatles. Vztah obou mužů je velmi napjatý a jednoho večera Kenneth zavraždí Joea a sám spáchá sebevraždu. Peggy Ramsay získá Johnovy osobní deníky a zajistí oba pohřby.\n"}
{"id": "1064981", "url": "https://cs.wikipedia.org/wiki?curid=1064981", "title": "Čertův most (Ardino)", "text": "Čertův most (Ardino)\n\nČertův most, též Ďavolski most ( ', ') je obloukový kamenný most přes řeku Ardu, postavený v úzké soutěsce ve vzdálenosti 10 km směrem na severozápad od města Ardino v pohoří Rodopy jako součást historické cesty spojující nížinu v Thrácii se severním pobřežím Egejského moře. Most se nachází v nadmořské výšce 420 m n. m. zhruba 1 km severně od osady Djadovci a 4 km východně od vesnice Galabovo (\"Гълъбово\"). \n\nMost byl postaven v letech 1515 až 1518 na příkaz sultána Selima I., tehdejšího vládce Osmanské říše. Vybudován byl na pozůstatcích staršího mostu z římských dob. Most, který je největší a nejznámější svého druhu v Rodopech, je 56 m dlouhý se třemi oblouky a přídavnými otvory s polokruhovitými oblouky sloužícími k odečtu vodní hladiny. Šířka mostu je 3,5 m a výška hlavního oblouku činí 11,5 m. Kamenná, 12 cm vysoká balustráda, se nachází po obou stranách a na straně přítoku proudu je most opatřen vlnolamy.\n\nMost byl prohlášen kulturní památkou 24. února 1984.Dne 7. května 2003 vydalo Ministerstvo životního prostředí Bulharské republiky vyhlášku č. RD-552, kterou bylo okolí Ďáblova mostu o rozloze 2,03 ha na katastru Djadovci a Latinka prohlášeno chráněnou přírodní lokalitou (kategorie \"защитенита местност\"). (První ochranné opatření ohledně tohoto cenného území bylo vyhlášeno Výborem pro ochranu přírodního prostředí při Radě ministrů Bulharska již 19. října 1979.) Předmětem ochrany jsou vzácné druhy rostlin a živočichů, mezi nimiž je i čáp černý nebo vydra říční.\n\nPřes most prochází mezinárodní turistická trasa Sultans Trail (Sultánova stezka) z Vídně do Instanbulu mezi městy Ardino a Kardžali. Ještě na na počátku 21. století z Ardina k mostu vedla jen nezpevněná komunikace, sjízdná pouze terénními vozy. Až koncem roku 2013 byla tato cesta z větší části vyasfaltována, poslední dva kilometry před mostem však byly ponechány v původním stavu, aby byl zachován autentický vzhled krajiny v chráněném území. Projekt v hodnotě 3,4 miliónu leva byl v rámci regionálního rozvojového programu financován z prostředků Evropské unie.\n\n"}
{"id": "1064989", "url": "https://cs.wikipedia.org/wiki?curid=1064989", "title": "Třída Mussa Ben Nussair", "text": "Třída Mussa Ben Nussair\n\nTřída Mussa Ben Nussair je třída dvou vrtulníkových korvet postavených v Itálii pro Irácké námořnictvo. Je to varianta třídy \"Abdullah ibn Abi Serk\"\",\" vybavená palubním vrtulníkem. Obě jednotky byly dokončeny roku 1986. Kvůli válce s Íránem a následnému zbrojnímu embargu však plavidla nevstoupila do operační služby. Roku 2014 byla dokončena jednání o jejich předání obnovovanému iráckému námořnictvu.\n\nTřída je odvozena od raketových člunů modelu Fincantieri Tipo 550.\n\nJednotky třídy \"Mussa Ben Nussair\":\nNa přídi se nachází dělová věž s jedním dvouúčelovým 76mm kanónem OTO Melara. Údernou výzbrojí plavidel jsou dva kontejnery italských protilodních střel MBDA Otomat Mk 2. Na zádi se nachází přistávací paluba a teleskopický hangár pro uskladnění jednoho protiponorkového vrtulníku AB-212ASW. Pohonný systém tvoří čtyři diesely, každý o výkonu 4550 kW, pohánějící čtyři lodní šrouby. Nejvyšší rychlost lodí dosahuje 37 uzlů.\n\n"}
{"id": "1064993", "url": "https://cs.wikipedia.org/wiki?curid=1064993", "title": "Heřmánek (rod)", "text": "Heřmánek (rod)\n\nHeřmánek (\"Matricaria\") je rod rostlin z čeledi hvězdnicovité, kde je řazen do podčeledi hvězdnicové (\"Asteroideae\"). Rod zahrnuje 5 druhů a je rozšířen v Eurasii, Severní Americe a Africe. V České republice roste heřmánek pravý a jako neofyt i heřmánek terčovitý. Oba druhy jsou využívány jako léčivé rostliny.\n\nDruhově malý rod který je široce rozšířen v Evropě, Malé Asii, na Blízkém východě a v asijském mírném pásmu. Vyskytuje se také v severní Africe, Severní Americe i v Austrálii.\n\nV České republice rostou dva rody:\na mezidruhový kříženec\n\nObvykle jednoleté nebo ozimé byliny s lodyhami dlouhými 10 až 30 cm (ojediněle i 60 cm) vyrůstajícími z dlouhého kořene. Rostlina vytváří jednu nebo více lodyh které bývají přímé, vystoupavé nebo poléhavé, jednoduché neb větvené, lysé či řídce porostlé jednoduchými chlupy. Listy jsou řapíkaté (v bazální růžici) a přisedlé (na lodyze), v obryse bývají lopatkovité, okrouhlé nebo vejčité, dvounásobně až třínásobně sečné a jejich tenké úkrojky mohou být přímé nebo zakřivené a na koncích špičaté.\n\nKvětní úbory, mající v průměru od 4 do 14 mm, rostou na koncích větví jednotlivě nebo v chocholících. Ve středu, zespod dutého a nahoře silně vypouklého, květního lůžka jsou oboupohlavné květy se žlutou nebo nazelenalou, trubkovitou, čtyř neb pěticípou korunou; počet středových květů se může blížit až k 500. Po obvodě lůžka (podle druhu) buď nerostou žádné nebo roste až 22 samičích květů s bílou jazykovitou korunou. Polokulovitý a víceřadý zákrov je tvořen listeny s membranozními okraji.\n\nKvěty jsou cizosprašné nebo samosprašné, opylovány jsou obvykle hmyzem, rozšiřují se výhradně semeny. Chromozomy rodu jsou n = 9. Semenem je tmavá, hranatá, podélně stlačená nažka se šikmo uťatými vrcholy která má obvykle pět světlých, podélných, vystouplých žeber. Nažky jsou bez chmýru, někdy mají na vrcholu zbytek po trvalé koruně.\n\nRostliny rodu heřmánek obvykle obsahují látky vonné i látky které mají příznivý vliv na porušené lidské zdraví. Největší význam má heřmánek pravý který se již od pradávna sbírá a používá jako léčivka. Obsahuje éterické oleje, flavonoidy, glykosidy, cholin, kumarin a téměř 10 procent slizu. V lidovém léčitelství bývá jeho výluhu používáno jako protizánětlivého přípravku proti nemocem vnitřních orgánů, jako pleťové vody a různých zklidňujících mastí. Velmi účinný je také olej vylisovaný ze semen.\n\n \n"}
{"id": "1065017", "url": "https://cs.wikipedia.org/wiki?curid=1065017", "title": "Kaple Vzkříšení (Vratislavice)", "text": "Kaple Vzkříšení (Vratislavice)\n\nKaple Vzkříšení ve Vratislavicích nad Nisou je moderní sakrální stavba, stojící vedle římskokatolické fary naproti kostelu Nejsvětější Trojice přes silnici. Je to jedna z mála nových sakrálních staveb na severu Čech, které byly postaveny ve druhé polovině 20. století.\n\nKaple byla postavena podle návrhu architekta Pavla Vaněčka a je součástí vratislavického pastoračního střediska. Základní kámen stavby posvětil v roce 1997 papež Jan Pavel II. při své jarní návštěvě České republiky a v témže roce bylo započato se stavbou. Tvoří celek dohromady s budovou staré fary a novou budovou. V nové budově pastoračního střediska jsou charitní byty, sál (využívaný ke společenským akcím) a také kaple Vzkříšení. Na výzdobě kaple se podílela Iva Ouhrabková z Liberce, od které pocházejí předměty ze šamotu a dřeva: oltář, ambon, svatostánek a křtitelnice. Autorem obrazu Vzkříšení a vitráží je akademický malíř Petr Veselý z Brna. Kaple byla vysvěcena 29. prosince 2001 litoměřickým biskupem Josefem Kouklem. Charitní část pastoračního střediska byla požehnána 28. května 2005 litoměřickým biskupem Pavlem Posádem. V roce 2010 byl stavebně dokončen i farní dvůr.\n\nVedle kaple je stará barokní fara postavená roku 1764 Johannem Josefem Kunzem z Liberce. Její původní vzhled byl pozdějšími opravami pozměněn. Jedná se o volnou stavbu o sedmi osách, se středním rizalitem a vysokou mansardovou střechou.\n\n\n\n"}
{"id": "1065023", "url": "https://cs.wikipedia.org/wiki?curid=1065023", "title": "Pripjaťský říční nákladní přístav", "text": "Pripjaťský říční nákladní přístav\n\nPripjaťský říční nákladní přístav (ukrajinsky Прип'ятський вантажний порт, ) je opuštěný nákladní přístav, který se nachází východně od města Pripjať na břehu Janovského zálivu řeky Pripjať. V přístavu jsou 4 portálové jeřáby. Nákladní přístav měl zajistit stavbu pátého a šestého bloku Černobylské jaderné elektrárny a další výstavbu města. Přístav byl ještě krátce po havárii využíván pro záchranné práce na 4. reaktoru. Asi po roce byl provoz v přístavu definitivně ukončen.\n\nProstředí bylo využito ve hře „“, kde je součástí herní lokace Zaton.\n\n"}
{"id": "1065033", "url": "https://cs.wikipedia.org/wiki?curid=1065033", "title": "Carol Welsmanová", "text": "Carol Welsmanová\n\nCarol Welsmanová (* 29. září 1960 Toronto) je kanadská jazzová zpěvačka-skladatelka a klavíristka, vnučka skladatele a dirigenta Franka Welsmana a sestra skladatele Johna Welsmana. Opakovaně byla nominována na kanadskou hudební cenu Juno Award.\n\nAbsolvovala bostonskou Berklee College of Music, kde jako hlavní nástroj studovala klavír, dále pak skladbu a aranžmá. Pěvecké lekce navštěvovala během pobytu v Paříži. Roku 1990 se vrátila do rodného Toronta a osm let působila na Hudební fakultě Torontské univerzity, kde přednášela jazzový přednes. Soukromě také vyučovala vokální improvazi a jazzový přednes na workshopech a stážích v Kanadě a Spojených státech. Následně působila na dalších univerzitách.\nV roce 1995 vydala album \"Lucky to be me\" se singlem „This Lullaby“, který přednesla 11. září 2004 v Show Larryho Kinga u příležitosti pátého výročí Útoků na Světové obchodní centrum. Tuto skladbu nazpívala její krajanka Céline Dion na své desce \"Miracle\" vydané o měsíc později v říjnu 2004 pod názvem „Baby, Close Your Eyes“.\n\nZpěvačka také napsala písňové texty pro další umělce, včetně Raye Charlese a Nicole Scherzingerové z Pussycat Dolls. V roce 2005 se stala předmětem dokumentu \"Language of Love\", produkovaného společností Stormy Nights. Natáčel se v Brazílii, Itálii a Severní Americe, když v něm vystupovala s Herbie Hancockem, brazilskou superstar Djavanem a Romanem Musumarrou. Album \"I Like Men – Reflections of Miss Peggy Lee\" z roku 2009 zařadil deník \"USA Today\" mezi pět nejlepších desek roku.\n\nRodnou řečí je angličtina, v níž interpretuje většinu skladeb. Hovoří také francouzsky a několik titulů nazpívala v portugalštině.\n\n\n"}
{"id": "1065086", "url": "https://cs.wikipedia.org/wiki?curid=1065086", "title": "Paul Mebus", "text": "Paul Mebus\n\nPaul Mebus (9. června 1920, Düsseldorf – 11. prosince 1993) byl německý fotbalista, který reprezentoval Německou spolkovou republiku. Nastupoval především na postu záložníka.\n\nS německou reprezentací se stal mistrem světa roku 1954, na vítězném šampionátu odehrál jedno utkání. Nastoupil k zápasu základní skupiny proti Maďarsku (Maďaři vyhráli 8:3). V národním týmu působil v letech 1951–1954, za tu dobu v něm odehrál 6 zápasů.\n\nHrál za VfL Benrath (1945–1951) a 1. FC Köln (1951–1956).\n\n"}
{"id": "1065087", "url": "https://cs.wikipedia.org/wiki?curid=1065087", "title": "Heinz Kwiatkowski", "text": "Heinz Kwiatkowski\n\nHeinrich „Heinz“ Kwiatkowski (16. července 1926, Gelsenkirchen – 23. května 2008, Dortmund) byl německý fotbalový brankář, který reprezentoval Německou spolkovou republiku.\n\nS německou reprezentací se stal mistrem světa roku 1954, na vítězném šampionátu odehrál jedno utkání. Nastoupil k zápasu základní skupiny proti Maďarsku, nicméně dostal osm branek, což způsobilo, že až do konce turnaje dostával přednost jeho kolega Toni Turek. Zúčastnil se i mistrovství světa ve Švédsku roku 1958, kde Němci skončili čtvrtí, zde nastoupil k zápasu o 3. místo proti Francii, a i tentokrát inkasoval slušný příděl – šest branek, který rozhodl o tom, že bronz ukořistili Francouzi (vyhráli 6:3). V národním týmu působil v letech 1954–1958, za tu dobu v něm odehrál 4 zápasy.\n\nHrál za FC Schalke 04 (1947–1950), Rot-Weiss Essen (1950–1952) a Borussii Dortmund (1952–1966). S Borussií si připsal tři mistrovské tituly (1955/56, 1956/57, 1962/63) a jednou získal německý pohár (1964/65)\n\n"}
{"id": "1065089", "url": "https://cs.wikipedia.org/wiki?curid=1065089", "title": "Bernhard Klodt", "text": "Bernhard Klodt\n\nBernhard „Berni“ Klodt (26. říjen 1926, Gelsenkirchen – 23. květen 1996, Garmisch-Partenkirchen) byl německý fotbalista, který reprezentoval Německou spolkovou republiku. Nastupoval především na postu útočníka.\n\nS německou reprezentací se stal mistrem světa roku 1954, byť na vítězném šampionátu byl náhradníkem a do hry přímo nezasáhl. Zúčastnil se však aktivně mistrovství světa ve Švédsku roku 1958, kde Němci skončili čtvrtí, zde nastoupil ke dvěma zápasům základní skupiny, proti Československu a Severnímu Irsku. V národním týmu působil v letech 1950–1959, za tu dobu v něm odehrál 19 zápasů, v nichž vstřelil 3 branky.\n\nTéměř celou kariéru strávil v Schalke 04 (1943–1948, 1950–1963), v sezóně 1957/58 s ním získal titul německého mistra.\n\n"}
{"id": "1065090", "url": "https://cs.wikipedia.org/wiki?curid=1065090", "title": "Sídliště Závodu míru", "text": "Sídliště Závodu míru\n\nSídliště Závodu míru (SZM) je sídliště statutárního města Pardubice, součást městské části Zelené Předměstí v městském obvodu Pardubice I. Nachází se ve středu Pardubic. Výstavba v této lokalitě započala v roce 1980 a byla složena z panelových domů. V roce 2001 zde trvale žilo 10 145 obyvatel.\n\nNa břehu Labe roste 17 památných dubů.\n\nSídliště Závodu míru bylo postaveno dle projektu z 60. let mezi stávajícím lihovarem, pivovarem a řekou Labe.\n\nRealizace výstavby začala již roku 1980 a byla dokončena v roce 1988.\n\nSZM leží v katastrálním území Pardubice.\n"}
{"id": "1065091", "url": "https://cs.wikipedia.org/wiki?curid=1065091", "title": "PM3 (chemie)", "text": "PM3 (chemie)\n\nPM3 (neboli \"Parametrizovaný Model číslo 3\") je semi-empirickou metodou výpočetní chemie, která slouží ke kvantovým výpočtům elektronové struktury molekul. Metoda je založená na aproximaci NDDO (aproximace zanedbání rozdílných dvouatomových překryvů).\n\nMetoda PM3 užívá shodného formalismu a rovnic s metodou AM1. Mezi jediné rozdíly patří:\n\n\nMetoda byla vyvinuta J. J. P. Stewartem a poprvé publikována v roce 1989. Metoda je implementována do softwaru MOPAC (vedle odpovídajících metod RM1, AM1, MNDO a MINDO) a některých dalších programů, mezi něž patří Gaussian, CP2K, GAMESS (US), GAMESS (UK), PC GAMESS, Chem3D, AMPAC, ArgusLab, BOSS a SPARTAN.\n"}
{"id": "1065092", "url": "https://cs.wikipedia.org/wiki?curid=1065092", "title": "Danilo Luiz da Silva", "text": "Danilo Luiz da Silva\n\nDanilo Luiz da Silva známý jako Danilo (* 15. července 1991, Bicas, Brazílie) je brazilský fotbalový obránce a reprezentant, od léta 2019 hráč klubu Juventus FC.\n\nV Brazílii hrál na začátku profesionální kariéry v klubech América FC (Belo Horizonte) a Santos FC.\nV lednu 2012 po Mistrovství světa klubů 2011 (kde skončil jeho tým Santos FC druhý) přestoupil za 13 milionů eur do Evropy do portugalského klubu FC Porto.\n1. dubna 2015 byl oficiálně oznámen přestup Danila za 31,5 milionu eur do Realu Madrid (platný po sezóně 2014/15). S Realem vyhrál dvakrát Ligu mistrů UEFA (2015/16, 2016/17).\n\nV červenci 2017 přestoupil z Realu do anglického prvoligového klubu Manchester City.\n\nHrál za brazilské mládežnické reprezentace. Představil se v dresu brazilské reprezentace do 20 let na Mistrovství světa hráčů do 20 let 2011 v Kolumbii, kde Brazílie získala titul po finálové výhře 3:2 v prodloužení nad Portugalskem.\nNa LOH 2012 v Londýně získal s brazilským týmem do 23 let stříbrnou medaili.\n\nV A-mužstvu Brazílie debutoval 14. 9. 2011 v zápase proti jihoamerickému rivalovi Argentině (remíza 0:0).\n\n"}
{"id": "1065095", "url": "https://cs.wikipedia.org/wiki?curid=1065095", "title": "Patriarchátu dávno zašlá sláva", "text": "Patriarchátu dávno zašlá sláva\n\nPatriarchátu dávno zašlá sláva je román spisovatele Pavla Brycze z roku 2003.\n\nDěj je velice spletitý, dobově ho lze zasadit do dvacátého století, popisuje jeho důležité události z pohledu obyčejných lidí, jejich příběhů. Všechny příběhy a přesto jeden příběh má společný rod Berezinků. Jefim Berezinko je otcem mnoha dětí po celé vesnici Ozero na Ukrajině, jeho nejmladší syn Theodor se ve druhé světové válce potká s Němcem, kterého jeho velitel zabije. Theodor se spojí s jeho ženou a po čase za ní odjede. Má s ní dva syny: Rolanda a Kurta. Roland, který navštěvuje Hitlerjugend, sní o Americe, opovrhuje šumavským pohraničím a jeho obyvateli, těší se na americké hvězdy a spolu s jedním z přátel uprchne. Když překračují hranice, napadne je zneuctít hraniční kámen a pokálí ho. Později je chytnou a za útěk a incident s kamenem se dostanou do lágru.\n\nRolandův přítel těžkou práci a věznění nepřežije, Roland se po třicítce dostane ven a snaží se navrátit do bohémského života. Potká mladou Květu, která se do něho zamiluje a čeká s ním dítě. Roland nic nemá a rodičům Květy se nelíbí, ale kvůli dítěti svolí ke svatbě a nechají novomanžele bydlet u sebe. Roland začne hodně pít, není dobrým otcem, manželem ani užitečným člověkem. Květa mu porodí dva syny: Kryštofa a Vladimíra. Kryštof je průbojný a chce chránit matku, vždy když na ni opilý otec začne křičet, což je scéna opakující se každou noc po příchodu opilce domů. Kryštof se po smrti své babičky dostane k pistoli, kterou si schovával jeho dědeček. Vezme si ji a nejspíš s ní chce otce jen zastrašit, ale jeho mladší bráška se bojí, aby se z něho nestal vrah. Dává Kryštofovi do pití prášek na spaní, aby se nevzbudil, až otec přijde a spustí obvyklý rachot.\n\nJednoho rána jeho pistoli hledá, když bratr odejde do školy. Vladimír se lekne, že má bráška pistoli s sebou a raději se svěří učitelce. Škola se však zachová hloupě a vyzve Kryštofa do sborovny, ten utíká ze školy a honí ho policisté, jeden ho zastřelí, protože se bojí, že je chlapcova pistol nabitá, ta však nemá ani náboje a chlapec zemře zbytečně. Matka je zoufalá a začne trávit veškerý volný čas u syna na hřbitově. Otec pije ještě víc a Vladimírek se stane pokrouceným rozklepaným uzlíčkem nervů. Miluje umění, hudbu, tanec a literaturu. Jednou se rozhodne napsat dopis svému strýci Helmutovi z východního Německa, zda by si pro něho nepřijel. Ten přijede, Roland, který se rozhodl léčit, ztropí scénu, přes svou léčbu jde pít a skončí na psychiatrii. Strýček Helmut a krásná tetička Else si chlapce nevzali, ale brzy se pro něho vrátili, otec byl zavřený a matka také, ale uvnitř sebe a zdí hřbitova.\n\nVladimír se naučil německy a za svůj mužný vzor si zvolil strýčka, který miloval letadla a byl kouzelníkem. Po čase se z východního Německa přestěhovali na západ za Rolandovým mladším bratrem Kurtem, který si tu žil jako král se svou manželkou Lilianou, matkou jejich jediného syna Rolanda, který upsal duši hudbě, ale showbiznis ho tak znechutil, že se zašil s marihuanou na Jamaice. Ve škole se pak spřátelil Vladimír s Yasirou, která utekla s rodiči z Arménie. Ti dva si velice rozuměli a trávili spolu dlouhý čas, Yasira měla všude své dva ochránce – dva bratry, kteří měli chránit její neposkvrněnost, ač byla vdovou (při svatební noci ji postřelil manžel, který se pak sám zastřelil ze zoufalství, že už nemůže fungovat jako muž kvůli zranění, které mu způsobili ve válce), Vladimíra však tolerovali, protože byli přesvědčeni o jeho homosexualitě.\n\nYasira se toužila stát novinářkou, a tak se po škole jejich cesty rozdělily. Vladimír šel studovat do Čech divadelního scenáristu a ona odletěla do Ameriky. Vladimír nebyl ve škole spokojený a brzy si našel práci. S Yasirou si stále psali, ale jejich cesty se zkřížily, až když Yasira, novinářka National Geographic, objevila v novinách titulek o nejstarším muži světa – Jefimovi Berezinkovi, který ve svých 126 letech pamatoval smrt všech svých dětí a výbuch Černobylu. Yasira se za starcem vydala dělat reportáž a vzala s sebou i Vladimíra, aby napsala o jejich setkání, u mladého muže však již nějaký čas bydlel jeho navrátivší se bratranec Roland, takže jeli všichni tři. Jefim poznal svou krev, Bezinkové byli vždy silní, odolní a bujní, uměli to se ženami a měli hodně potomků. Večer pak poslal své mladé hosty spát, Rolanda si nechal u sebe, ty dva pak poslal spát nahoru samotné a Yasira se poprvé mohla setkat se svým přítelem jako s mužem.\n"}
{"id": "1065096", "url": "https://cs.wikipedia.org/wiki?curid=1065096", "title": "Erwin Mulder", "text": "Erwin Mulder\n\nErwin Mulder (* 3. března 1989, Pannerden, Nizozemsko) je nizozemský fotbalový brankář, který hraje v nizozemském klubu Feyenoord.\n\nS profesionálním fotbalem začínal ve Feyenoordu.\nSezónu 2008/09 strávil na hostování v nizozemském klubu SBV Excelsior.\n\n\n"}
{"id": "1065101", "url": "https://cs.wikipedia.org/wiki?curid=1065101", "title": "Demokratická škola", "text": "Demokratická škola\n\nDemokratická škola je školní zařízení, ve kterém žáci/studenti spolurozhodují o chodu školy. Míra spolurozhodování může být různá (od personálních otázek týkající se učitelů/lektorů/průvodců, po otázky spojené s hospodařením školy). Míra spolurozhodování záleží na zřizovateli, častý je model, kdy každý žák/student i členové personálu (technického i pedagogického) mají každý jeden hlas.\n\nFilosofie demokratické školy je založena na poznatku, že spolurozhodováním o pravidlech fungování školy (vč. personálních otázek) se mladí lidé učí přijímat odpovědnost za svá rozhodnutí, učí se diskutovat, argumentovat a vyjednávat, což je jedna z kompetencí důležitých pro život, které ve většinovém modelu škol nezískávají.\n\n"}
{"id": "1065104", "url": "https://cs.wikipedia.org/wiki?curid=1065104", "title": "Kostel svatého Jakuba Většího (Vroutek)", "text": "Kostel svatého Jakuba Většího (Vroutek)\n\nKostel svatého Jakuba Většího je sakrální stavbou a zároveň nejstarší stavbou ve městě Vroutek. Pochází z 1. poloviny 13. století. Při severozápadní straně kostela stávala tvrz, která byla obytným sídlem vroutecké vrchnosti. Z tvrze bylo možné z prvního podlaží zřejmě vejít po dřevěné lávce přímo na tribunu kostela. Kostel je dnes v majetku města. Je chráněn jako kulturní památka České republiky.\n\nV první zmínce o městu Vroutek z roku 1227 se uvádí, že jej tehdejší \"Kojata Hrabišic\" daroval klášteru v Praze na Zderaze a posléze se ve 14. století město stalo majetkem postoloprtského benediktinského kláštera Porta Apostolorum a bylo povýšeno na poddanské. Původní románský tribunový kostel sv. Jakuba Většího byl upraven na konci 16. století. Z této doby pochází klenba lodi. V období baroka byl přestavěn vrcholek věže a proto zdivo nejvyššího patra věže je barokní. Další oprava proběhla v roce 1936 a také v sedmdesátých letech 20. století. Kostel je pro bohoslužbu využíván pravoslavnou církví. V roce 2009 byl do věže umístěn nový zvon.\n\nKostel je jednolodní s užší, půlkruhovou apsidou na východní straně a s hranolovou věží v západním průčelí. Vnější stěny jsou členěny lizénami, zubořezem a obloučkovým vlysem. Na severní straně loď je půlkruhový portál z doby kolem roku 1227. Na východním průčelí kostela se nachází trojúhelníkový štít a socha svatého Jakuba ve výklenku. Střechy jsou kryté šindely. Ve věži kostela je zvon pocházející z roku 1591.\n\nV ose apsidy je štěrbinové románské okno s ústupky. Loď je z bloků červeného pískovce, vlysy a římsy z pískovce bílého. Loď měla původně plochý strop, později získala valenou klenbu s výsečemi. Tribuna spočívá na dvou pilířích. Původně byla podklenuta třemi poli křížové klenby, které byly odděleny masívními pásy. Klenba byla odstraněna a dnešní kruchta je podklenuta valeně. V kostele jsou možné stopy nástěnných maleb.\n\n\n"}
{"id": "1065106", "url": "https://cs.wikipedia.org/wiki?curid=1065106", "title": "Triola (firma)", "text": "Triola (firma)\n\nTriola je český výrobce dámského spodního prádla značek TRIOLA, Like YOU a Charme. Od roku 2005 vyrábí také dámské a pánské plavky pod značkami TRIOLA a GUARD by Triola. Ve svém oboru patří k lídrům na českém trhu. Od založení v roce 1919 zůstává TRIOLA ryze českou značkou i firmou. Má sídlo v Praze, výrobní závod v Horním Jiřetíně.\n\nTriolu založili tři společníci Antonín Pařík, Josef Džbánek a Jaroslav Sobol. U Zemského soudu v Praze byla Triola registrována dne 23. prosince 1919 jako společnost s ručením omezeným. Její historie začala „výrobou korzetů pro dámy a prádla pro pány“. Značka Triola se z pražské prvorepublikové firmy stala socialistickým státním gigantem, který v 80. letech dvacátého století šil ve dvaceti výrobních závodech i ložní prádlo a konfekci.\n\nPo roce 1989 byla firma privatizována. Na přelomu 20. a 21. století měla problémy a hrozilo, že skončí v konkurzu. Nové vedení v roce 2003 vytyčilo strategii, která ji udržela v chodu. Triola a.s. se zbavila neefektivních činností, restrukturalizovala se a soustředila se pouze na výrobu a prodej dámského spodního prádla a dámských a pánských plavek.\n\nOd roku 2005 jsou originální fazóna č. 22000 a pět jejich modifikací chráněny zápisem u Úřadu průmyslového vlastnictví ČR. Od roku 2006 byla firma označena značkou kvality Czech MADE. V letech 2008 a 2010 TRIOLA toto ocenění kvality opětovně obhájila. V mezinárodním projektu 16 evropských států Dobrá značka získala dvakrát za sebou křišťálovou plaketu a titul Důvěryhodná značka (2006 a 2007).\n\nV současné době Triola šije stále v Horním Jiřetíně. V roce 2016 má již 13 prodejen v ČR a dvě prodejny na Slovensku.\n\nTriola a. s. je majitelem užitného vzoru, který garantuje originalitu modelu 22000 a jeho modifikací. Užitným vzorem je chráněn střih vybraných modelů dámského prádla a plavek.\n\n"}
{"id": "1065107", "url": "https://cs.wikipedia.org/wiki?curid=1065107", "title": "Karim El Ahmadi", "text": "Karim El Ahmadi\n\nKarim El Ahmadi Aroussi (arabsky كريم الأحمدي; narozen 27. ledna 1985, Enschede, Nizozemsko) je nizozemsko-marocký fotbalový záložník a reprezentant Maroka, který hraje v současnosti v klubu Feyenoord.\nHrál za marocké mládežnické výběry. S marockou reprezentací do 20 let se zúčastnil Mistrovství světa hráčů do 20 let 2005 v Nizozemsku, kde mladí Maročané skončili na konečném čtvrtém místě.\n\nV A-mužstvu Maroka debutoval 19. 11. 2008 v přátelském zápase se Zambií (výhra 3:0).\n\n"}
{"id": "1065108", "url": "https://cs.wikipedia.org/wiki?curid=1065108", "title": "Martin Víteček", "text": "Martin Víteček\n\nMartin Víteček (* 28. března 1980 Opava) je český politik a manažer, od listopadu 2014 do prosince 2015 primátor města Opavy, od poloviny prosince 2015 pak první náměstek primátora, v letech 2013 až 2015 člen hnutí ANO 2011.\n\nV letech 1994 až 1998 vystudoval management na Střední škole průmyslové a umělecké Opava. Později v letech 2010 až 2013 absolvoval bakalářský obor manažerská informatika na Obchodně podnikatelské fakultě Slezské univerzity v Opavě (fakulta sídlí v Karviné, získal titul Bc.).\n\nOd roku 2004 soukromě podnikal v oboru hostinské činnosti, o čtyři roky později živnost přerušil. V letech 2006 až 2007 pracoval jako manažer, konstruktér a vývojář ve firmě Konekta - SAP, která dodává technologie do potravinářského průmyslu. Mezi lety 2007 a 2012 byl projektovým manažerem v nizozemské společnosti P. J. Jansen - tuinarchitekt (zabývá se zahradní architekturou). V letech 2013 až 2014 působil jako vedoucí technologického odvětví ve společnosti AB System Sp. z o. o. (působí v obalovém průmyslu). Od února 2014 je jednatelem a společníkem (majetková účast 40 %) v reklamní agentuře Active PR Media, s. r. o.\n\nMartin Víteček je ženatý (svou přítelkyni Johanu Havrdlíkovou si vzal dne 27. března 2015). Žije v opavské městské části Kylešovice.\n\nV letech 2006 až 2007 byl členem Strany zelených, za niž neúspěšně kandidoval v komunálních volbách v roce 2006 do Zastupitelstva města Opavy.\n\nV roce 2013 vstoupil do hnutí ANO 2011 a v témže roce se stal předsedou Místního sdružení ANO v Opavě i předsedou Oblastního sdružení Opava. V komunálních volbách v roce 2014 byl zvolen zastupitelem města Opavy, když vedl kandidátku hnutí ANO 2011. Hnutí volby ve městě vyhrálo a vytvořilo koalici se čtvrtou Změnou pro Opavu, pátým subjektem \"SNK Starostové a občané Opavy\", šestou ODS a sedmou KDU-ČSL. Dne 10. listopadu 2014 byl Martin Víteček zvolen primátorem statutárního města Opavy. Na konci října 2015 se však koalice rozpadla. Kvůli rozkolu v ANO 2011 byla na konci listopadu 2015 předsednictvem hnutí zrušena i buňka ANO 2011 v Opavě, čímž pozbyl členství i Martin Víteček. Nakonec byla vyjednána nová koalice mezi ČSSD, Sdružením nezávislých zastupitelů (SNZ = \"\"bývalé ANO 2011\"\"), Změnou pro Opavu a KDU-ČSL. Na jejím základě byl dne 14. prosince 2015 Víteček z pozice primátora odvolán a následně zvolen 1. náměstkem primátora.\n"}
{"id": "1065112", "url": "https://cs.wikipedia.org/wiki?curid=1065112", "title": "Změkčení masa", "text": "Změkčení masa\n\nZměkčení či zkřehčení masa je název pro dva způsoby úpravy masa:\n"}
{"id": "1065117", "url": "https://cs.wikipedia.org/wiki?curid=1065117", "title": "Karel Orlita", "text": "Karel Orlita\n\nKarel Orlita (* 18. ledna 1970 Ostrava-Vítkovice) je český římskokatolický kněz, básník a papežský kaplan, doktor kanonického práva, soudní vikář brněnské diecéze, kanovník Královské stoliční kapituly sv. Petra a Pavla v Brně a od roku 2012 také prezident Akademie kanonického práva.\n\nPochází z Veverské Bítýšky, jeho otec Karel Orlita starší pracoval jako zámečník. V roce 1987 se vyučil strojním mechanikem v kuřimském středním odborném učilišti, poté začal pracovat v továrně TOS Kuřim. Při zaměstnání vystudoval střední školu a roku 1991 složil maturitní zkoušku. V roce 1992 vstoupil do teologického konviktu v Litoměřicích a o rok později do olomouckého kněžského semináře. Tam svými básněmi doplnil sbírku mariánských modliteb \"Totus Tuus\", sestavenou olomouckými bohoslovci a v rozšířené podobě vydanou znovu v letech 1994 a 2008. Roku 1998 získal magisterský titul a nastoupil jednoroční jáhenskou službu ve farnosti u kostela sv. Mikuláše ve Znojmě. Po kněžském svěcení, které přijal 26. června 1999 v Brně, byl ustanoven farním vikářem v Křižanově a excurrendo také v Heřmanově u Velké Bíteše. Jeho křižanovské působení bylo v letech 2001 až 2003 přerušeno studiem kanonického práva na Papežské lateránské univerzitě, kde získal licenciát kanonického práva.\n\nV červenci 2005 se stal soudním vikářem brněnské diecéze a od září 2009 byl navíc ustanoven farním vikářem v brněnské farnosti u katedrály sv. Petra a Pavla. Dne 23. srpna 2008 jej papež Benedikt XVI. jmenoval kaplanem Jeho Svatosti. V prosinci 2011 se Karel Orlita stal kanovníkem brněnské kapituly. Kromě toho působí jako prezident Akademie kanonického práva, biskupský delegát pro zasvěcené panny, postulátor beatifikačního řízení služebníků Božích Václava Drboly a Jana Buly a od roku 2013 i jako zastupující exorcista pro brněnskou diecézi, do července 2014 byl rovněž biskupským delegátem pro poustevnický život.\n\n\n\n"}
{"id": "1065124", "url": "https://cs.wikipedia.org/wiki?curid=1065124", "title": "Ronald Graafland", "text": "Ronald Graafland\n\nRonald Graafland (* 30. dubna 1979, Rotterdam, Nizozemsko) je nizozemský fotbalový brankář, v současnosti hráč nizozemského klubu Feyenoord.\n\nV Nizozemsku působil v klubech Feyenoord, SBV Excelsior, Vitesse a AFC Ajax.\n\n\n"}
{"id": "1065125", "url": "https://cs.wikipedia.org/wiki?curid=1065125", "title": "Ibiškovec", "text": "Ibiškovec\n\nIbiškovec (\"Abelmoschus\") je rod rostlin z čeledi slézovité. Zahrnuje 15 druhů jednoletých až vytrvalých bylin, pocházejících vesměs z tropické Asie. Ibiškovce jsou ponejvíce byliny s jednoduchými listy s dlanitou žilnatinou a s velkými nápadnými květy, vzhledově podobné ibiškům. Ibiškovec jedlý je v tropech pěstován pro nezralé lusky, známé jako okra. V Asii a Africe je to významná zelenina. V tropech se pěstují i jiné druhy. Ibiškovce poskytují také vonnou silici a vlákna a pěstují se jako okrasné rostliny.\n\nIbiškovce z rodu \"Abelmoschus\" jsou jednoleté, dvouleté nebo vytrvalé byliny až polokeře. Rostliny jsou často srstnaté nebo plstnaté, odění se často skládá převážně z jednoduchých chlupů. Listy jsou velké, jednoduché, řapíkaté, celistvé až hluboce dlanitě laločnaté, s dlanitou žilnatinou. Na okraji jsou zubaté nebo vroubkované. Květy jsou velké, žluté nebo červené a vyrůstají jednotlivě v paždí listů. Kalich je toulcovitý, na vrcholu zakončený 5 zuby. V průběhu vývoje květu se kalich asymetricky na jedné straně rozděluje. Na bázi kalicha je kalíšek tvořený 4 až 16 nitkovitými až kopinatými laloky. Koruna je nálevkovitá, tvořená 5 korunními lístky. Kalich po odkvětu opadává spolu s korunou, kalíšek je vytrvalý. Tyčinky jsou srostlé do sloupku, který je kratší než koruna. V semeníku je 5 komůrek obsahujících mnoho vajíček. Čnělka je jediná, na vrcholu s 5 hlavatými, přisedlými bliznami. Plodem je podlouhlá pouzdrosečná tobolka obsahující mnoho hladkých, ledvinovitých nebo kulovitých semen.\n\nRod \"Abelmoschus\" zahrnuje asi 15 druhů, jejichž původ je vesměs v tropické a subtropické Asii. Rod zasahuje i do Austrálie a na Tichomořské ostrovy. Některé druhy jsou v kultuře již tisíce let a rozšířily se i v jiných teplých krajích, zejména v Africe. Druh \"Abelmoschus caillei\" je znám pouze z kultury v tropické Africe. Bylo zjištěno, že se jedná o kulturního křížence \"A. manihot\" a \"A. esculentus\".\nDruh \"Abelmoschus ficulneus\" je uváděn i z Madagaskaru.\n\nV minulosti byl rod \"Abelmoschus\" spojován s rodem ibišek (\"Hibiscus\"). V české literatuře se objevovalo zavádějící jméno proskurník, ačkoliv rod proskurník (\"Althaea\") se od ibiškovce velmi odlišuje a tyto 2 rody nebyly nikdy spojovány.\n\nZe skupiny vzhledově podobných rodů slézovitých rostlin se ibiškovec podobně jako ibišek, bavlník a několik dalších méně známých rodů vymyká plody – tobolkami, zatímco většina ostatních slézovitých bylin (sléz, proskurník, mračňák, slézovka aj.) má plody poltivé, rozpadavé na jednosemenné díly. Bavlník se od ibiškovce liší dlouze chlupatými semeny.\nOd ibišku lze ibiškovec rozeznat podle toulcovitého kalichu a dále podle koruny která opadává zároveň s kalichem, zatímco ibišky mají kalich vytrvalý, zakončený 5 laloky. Koncová ramena nesoucí blizny jsou u ibišku od sebe oddálená, zatímco blizny u ibiškovce k sobě většinou těsně přiléhají.\n\n\nIbiškovec jedlý je v Asii i Africe pěstován jako zelenina. Jeho nezralé plody jsou známy jako okra. Ze stonků se získávají vlákna. Okra je pěstována i v jiných částech světa, např. na jihu USA. Jako zelenina jsou využívány i jiné druhy ibiškovce: v tropické západní Africe \"Abelmoschus caillei\", na Papui a v Tichomoří \"A. manihot\". V tropické Americe je pěstován zejména ibiškovec pižmový (\"A. moschatus\"). Ze semen ibiškovce pižmového se získává silice používaná v kosmetice, jako aroma v potravinářství apod. Některé druhy ibiškovce jsou v teplých krajích pěstovány jako okrasné rostliny.\n\n"}
{"id": "1065129", "url": "https://cs.wikipedia.org/wiki?curid=1065129", "title": "Lex Immers", "text": "Lex Immers\n\nAlexander „Lex“ Immers (* 8. června 1986, Rotterdam, Nizozemsko) je nizozemský fotbalový záložník, v současnosti hráč velšského klubu cardiff city FC.\n\nV Nizozemsku působil profesionálně v klubech ADO Den Haag a Feyenoord poté v létě 2016 přestoupil do carrdiff city FC.\n\n\n"}
{"id": "1065130", "url": "https://cs.wikipedia.org/wiki?curid=1065130", "title": "Jozef Ferenc (1931)", "text": "Jozef Ferenc (1931)\n\nJozef Ferenc (* 1931) je bývalý slovenský fotbalista, útočník.\n\nV československé lize hrál za Tatran Prešov. Nastoupil ke 164 ligovým utkáním a dal 13 gólů.\n\n"}
{"id": "1065144", "url": "https://cs.wikipedia.org/wiki?curid=1065144", "title": "Kapitol (Praha)", "text": "Kapitol (Praha)\n\nKapitol je vrch v Praze 4-Michli. \n\nVrchol Kapitolu se nachází ve výšce 226 m n. m.. Vrch se nachází v blízkosti Tyršova vrchu a Bohdalce.\n\nNázev „Kapitol“ zřejmě pochází od kapituly - církevní obce, jíž někdejší sad patřil. Názvy přilehlých ulic: Kapitulská, Magistrů, Děkanská, které by tuto teorii podporovaly, pocházejí až z druhé poloviny 20. století. Někdejší třešňový sad, z něhož zbylo jen několik stromů, zřejmě souvisí s nedalekým michelským statkem, v němž dnes sídlí Domov Sue Ryder.\n\nTemeno kopce slouží jako sportoviště a hřiště \"Nad Vinným potokem\", které v nedávné době prošlo rekonstrukcí. V těsném sousedství sídlí tenisový klub \"Tenis Kapitol\".\n\n"}
{"id": "1065147", "url": "https://cs.wikipedia.org/wiki?curid=1065147", "title": "Aquilops", "text": "Aquilops\n\nAquilops („orlí tvář“) byl rodem drobného a vývojově velmi starobylého rohatého dinosaura, žijícího v období spodní křídy (asi před 107 miliony let) na území dnešní americké Montany (kraj Carbon County). Jedná se o zdaleka nejstaršího a vývojově nejprimitivnějšího severoamerického rohatého dinosaura. Fosílie tohoto dinosaura byly objeveny v sedimentech souvrství Cloverly v roce 1997. Typový exemplář popsali v roce 2014 paleontologové Andrew Farke, W. Desmond Maxwell, Richard L. Cifelli a Matthew J. Wedel.\n\nTento drobný ceratops byl dvounohým býložravcem, měřil na délku pouze 60 centimetrů a vážil kolem 1,5 kg. Lebka holotypu měří na délku jen 84 mm, šlo tedy o zvíře velikosti menší kočky. Rozměry dospělých jedinců jsou však nejisté. \"Aquilops\" je vůbec nejranějším známým rohatým dinosaurem ze Severní Ameriky, jeho příbuznými jsou vývojově primitivní asijské rody \"Mosaiceratops\", \"Liaoceratops\", \"Yamaceratops\" nebo \"Archaeoceratops\".\n\n\n"}
{"id": "1065160", "url": "https://cs.wikipedia.org/wiki?curid=1065160", "title": "MicroVolts", "text": "MicroVolts\n\nMicroVolts je MMO hra s pohledem 3. osoby (zezadu). Je zdarma. Při zmáčknutí a přidržení kolečka myši se pohled otočí o 180°, takže vidíte svou postavu zepředu. Jednoduchý tutoriál jak na hru naleznete na oficiálním kanálu hry na YouTube. Hra MicroVolts má také svůj oficiální facebookový profil a webové stránky.\n\nHra MicroVolts vznikla 12. srpna roku 2010. 26. září roku 2013 byl uveden upgrade z MicroVolts na MicroVolts Surge. Po upgradu byly updaty vydávány asi co měsíc, dnes už vycházejí updaty co asi dva týdny. V lednu 2015 se programátorům (NQ Games) nepodařil jeden update a proto byla hra 6 dnů offline. Od té doby zatím jen opravují programátorské chyby tzv. bugy a obměňují bonusy za příchod do hry. k datu 29.5. 2016 je aktuální verze 1.1.0.158.\n\nPříběh této hry vypovídá o tom, že tvůrce celého MicroVolts světa MicroWorld vytvořil čtyři postavy: Naomi, Knoxe, Pandoru a C.H.I.Pa. Každý druh byl vytvořen několikrát. Jednou ho přepadl zloděj přímo v pracovně, pobral všechny postavičky kromě jednoho z každého druhu, na kterých zrovna tvůrce pracoval, proto je zloděj přehlédl. Tito čtyři panáčci mají střežit tzv. \"MicroBattery\", pomocí které oživují další panáčky a rozšiřují tak svůj svět. Příběh naleznete na www.microvolts.com/guide/story a také na YouTube.\n\nNaomi vypadá jako křehounká dívenka, ale opak je pravdou. Tato postava pochází z roku 2010. Naomi má v základu rychlost běhu 2.0 %, 2000 životů, bullet armor a explosion armor 0.0 %.\n\nKnox je svalnatý motorkář a rváč z roku 2010. Knox má rychlost běhu 0.0%, 2080 životů, bullet armor a explosion armor také 0.0 %.\n\nPandora je taková zlá čarodějka z roku 2010. Pandora má 0.0 % rychlost běhu, 2000 životů, bullet armor 0.0 % a explosion armor 5.0 %.\n\nC.H.I.P je robot také z roku 2010. C.H.I.P má rychlost běhu 1.0 %, 2040 životům bullet armor a explosion armor 0.0 %.\n\nKai je takový úředník, hubený, vcelku vysoký, který se přidal při upgradu Surge v roce 2013. Kai má 0.0 % rychlost běhu, 2000 životů, bullet armor 2.0 % a explosion armor taktéž 2.0 %.\n\nSimon přibyl někdy v létě rocu 2014. Jeho rychlost je 0.0 %, má 2100 životů, bullet armor 10.0 % a explosion armor 0.0 %. Jediný jeho a níže uvedených postav problém je to, že se musí dokoupit za měnu, která je doplňková (tudíž si ji můžete dokoupit za reálné peníze - tato měna není povinná)\n\nAmelia je lesní víla, proto má rychlost 3.0 %, 2000 životů, bullet armor 0.0 % a explosion armor 15.0 %.\n\nSharkill Khan je takový svalnatý \"tvrďák\" a rapper, má rychlost 2.0 %, 2200 životů, explosion a bullet armor roven nule (0.0 %)\n\nSophitia je další víla, ale tentokrát spíš připomínající princeznu. Její rychlost je 0.0 %, má 2000 životů a bullet a explosion armor 10.0 %\ntato hra má 2 měny. Jednou z nich je herní měna (MicroPoints = MP) a druhou je doplňková měna kterou je možno si zakoupit. (RockTokens = RT)\n\nv každé kategorii jsou nejméně 3 zbraně za MP. zbraně si jde zakoupit na týden, 30 dní, a na dobu neomezenou. Když máte zbraně na dobu neomezenou (Unlimited), můžete si zbraně vylepšovat pomocí energie získané v bojích.\n\nPo načtení hry vám naběhne domovská stránka a kliknete na \"Register\" nebo na \"Registreiren\" a otevře se vám prohlížeč. Zaregistrujete se. Zpátky otevřete MicroVolts, přihlásíte se (s údaji, na které jste se zaregistrovali), podíváte se na trailer a můžete hrát ;)\nherní módy dělíme na:\n\n\n\n\ndělíme na:\n\n\n\n\nCapsule machine je něco jako výherní automat, kde, hrajete za MP, nebo RT. Pokaždé však něco dostanete!\n\nve hře máte také řadu ocenění, jako například: Měj 500 zabití s rifle. A další.\n\nMicroVolter - hráč MicroVolts\n\nMicroVolting - hraní MicroVolts\n\nSwapping - v jiných hrách také \"Fast Switch\" je rychlé zaměňování zbraní s efektem rychlejší palby. (Používá se třeba u brokovnice, bazuky, atd.)\n"}
{"id": "1065161", "url": "https://cs.wikipedia.org/wiki?curid=1065161", "title": "Antonín Souček", "text": "Antonín Souček\n\nAntonín Souček (7. listopadu 1888 Červený Újezdec – 14. června 1942 Kounicovy koleje v Brně) byl profesorem a ředitelem (od 1941) gymnázia Bučovice a starostou Sokola Bučovice. Byl popraven v průběhu druhého stanného práva roku 1942. Jeho syn Zdeněk byl významným polárním badatelem.\n\nJeho život se odvíjel v malé obci Červený Újezdec poblíž města Písku, primární školu navštěvoval v obci Vlastec, pak později v Čechách jediný seminární evangelický učitelský ústav v Čáslavi. V roce 1915 se stal suplujícím učitelem na gymnáziu v Bučovicích a postupně řádným profesorem tamtéž. Mezi jeho významné žáky patřil pianista Rudolf Firkušný v maturitním ročníku 1930. Od roku 1931 byl starostou obce sokolské v Bučovicích. Dramatické události po okupaci v roce 1939 ho postavily do role správce gymnázia a v roce 1941 jeho ředitelem. Protinacistická odbojová činnost členů Sokola a represe po atentátu na říšského protektora R. Heidricha vedly k jeho zatčení a v rámci druhého stanného práva k popravě 14. června 1942 v Kounicových kolejích v Brně. Pamětní deska obětí se nachází na původní budově Sokola v Bučovicích a další, spolu s četnými učiteli Země moravskoslezské, také na památníku v budově stávajícího Nejvyššího správního soudu v Brně na Moravském náměstí. V Brně je uznávanou osobností.\n"}
{"id": "1065166", "url": "https://cs.wikipedia.org/wiki?curid=1065166", "title": "Daniel Pawlas", "text": "Daniel Pawlas\n\nDaniel Pawlas (* 1. října 1975 Havířov) je český politik, od října 2017 poslanec Poslanecké sněmovny PČR, od listopadu 2014 do prosince 2016 primátor města Havířova, předtím v letech 2010 až 2014 náměstek primátora, člen KSČM.\n\nVystudoval Vysokou školu podnikání v Ostravě, na níž získal titul Bc.\n\nPracoval jako manažer v soukromé sféře, od roku 2007 je jednatelem ve společnosti Primax, s.r.o.\n\nDaniel Pawlas žije v havířovské městské části Bludovice.\n\nJe členem KSČM, za niž byl zvolen v komunálních volbách v roce 2010 do Zastupitelstva města Havířova. V listopadu 2010 se stal náměstkem primátora pro sociální rozvoj. Působil také jako předseda Komise pro plánování sociálních služeb.\n\nMandát zastupitele Havířova obhájil v komunálních volbách v roce 2014, když vedl kandidátku KSČM. Strana sice ve městě skončila až druhá za ČSSD, ale uzavřela koalici se třetím hnutím ANO 2011 a čtvrtým Hnutím pro Havířov. Dne 8. listopadu 2014 byl Daniel Pawlas zvolen primátorem statutárního města Havířova.\n\nPůvodní koalice se v polovině roku 2016 rozpadla, ale Pawlas zůstal s podporou ČSSD a tří členů ANO primátorem. Toto rozložení sil však vydrželo jen do konce roku a po další změně byl 19. prosince 2016 Pawlas z postu primátora odvolán. V komunálních volbách v roce 2018 vedl kandidátku KSČM a post zastupitele města obhájil.\n\nVe volbách do Poslanecké sněmovny PČR v roce 2017 byl za KSČM zvolen poslancem v Moravskoslezském kraji. Je členem Zahraničního výboru, Výboru pro zdravotnictví a předsedou Podvýboru pro lékovou politiku, racionální využití farmakoterapie a přístrojové techniky.\n"}
{"id": "1065172", "url": "https://cs.wikipedia.org/wiki?curid=1065172", "title": "Světové sociální fórum", "text": "Světové sociální fórum\n\nSvětové sociální fórum (anglicky \"World Social Forum\", portugalsky \"Fórum Social Mundial\") je mezinárodní setkání občanských aktivistů hlásících se k myšlenkách alterglobalizace, teologie osvobození a udržitelného rozvoje. Koná se pod heslem: „Jiný svět je možný“. Vzniklo jako protiváha Světového ekonomického fóra konaného každoročně v Davosu a věnuje se diskusím o alternativách vůči globalizovanému kapitalismu i vůči státem řízeným plánovaným ekonomikám. První fórum uspořádal v Porto Alegre v lednu 2001 architekt a příznivec Partido dos Trabalhadores Chico Whitaker s podporou francouzského hnutí ATTAC. Od té doby se konalo třináctkrát, v některých rocích bylo rozhodnuto dát před jedním centrálním fórem přednost řadě lokálních akcí. Na fóru vystoupily osobnosti jako Noam Chomsky, Adolfo Pérez Esquivel, Immanuel Wallerstein a další. Existují také lokální organizace pořádající vlastní fóra, jako je Evropské sociální fórum.\n\n\n"}
{"id": "1065176", "url": "https://cs.wikipedia.org/wiki?curid=1065176", "title": "Bilal Başaçıkoğlu", "text": "Bilal Başaçıkoğlu\n\nBilal Başaçıkoğlu (* 26. března 1995, Zaanstad, Nizozemsko) je nizozemsko-turecký fotbalový záložník. Od léta 2014 hraje v klubu Feyenoord. V mládežnických kategoriích reprezentoval Nizozemsko a Turecko.\n\nMá tureckého otce a matku Marokánku.\n\nS profesionálním fotbalem začínal v nizozemském klubu SC Heerenveen. V létě 2014 přestoupil do Feyenoordu.\n\nBilal Başaçıkoğlu nastupoval za nizozemské mládežnické výběry U18 a U19.\nZúčastnil se Mistrovství Evropy hráčů do 19 let 2013 v Litvě, kde mladí Nizozemci skončili na nepostupové třetí příčce základní skupiny A.\n\nV roce 2014 se stal členem tureckých reprezentací do 20 a do 21 let.\n\n\n"}
{"id": "1065186", "url": "https://cs.wikipedia.org/wiki?curid=1065186", "title": "Gravity Recovery and Climate Experiment", "text": "Gravity Recovery and Climate Experiment\n\nGravity Recovery A Climate Experiment (GRACE), je společným projektem NASA a německého German Aerospace Center zabývající se podrobným měřením gravitačního pole Země a jeho místních anomálií. Projekt byl započat 17. března 2002, kdy byly z ruského kosmodromu Pleseck pomocí rakety Rokot vypuštěny 2 satelity.\n\nV rámci navazujícího projektu GRACE-FO (GRACE Follow-On) byla 22. května 2018 na raketě Falcon 9 FT vynesena další dvojice satelitů.\n\nGRACE je první monitorovací system zemské gravitace v historii kosmických letů, jehož měření není odvozeno od elektromagnetických vln buď odražených nebo vydávaných zemským povrchem. Místo toho využívá mikrovlnný systém, který je schopný přesně měřit změny v rychlosti a vzdálenosti mezi dvěma identickým kosmickými sondami, pohybující se na oběžné polární dráze ve vzdálenosti asi 220 km od sebe, ve výšce přibližně 500 km nad Zemí. Tento systém je dostatečně citlivý, aby byl schopen detekovat změny ve vzájemné vzdálenosti sond na úrovni až 10 mikrometrů (přibližně jedna desetina šířky lidského vlasu) na vzdálenost 220 km.\n\nVzhledem k tomu, dvojice satelitů GRACE obletí zeměkouli 15 krát denně, je schopna zaznamenat i nepatrné změny zemské gravitace. Když první satelit prochází přes oblast mírně silnější gravitace, gravitační anomálii, je tažen mírně vpřed oproti koncovému satelitu. To způsobí, že vzdálenost mezi satelity se nepatrně zvýší. Stejně se po přeletu této Anamálie bude chovat i druhá sonda a změny v jejich poloze budou opět zaznamenány.\n\nMěřením neustále se měnící vzdálenosti mezi dvěma satelity (přezdívané \"Tom\" a \"Jerry\") a kombinací těchto dat s přesným měřením polohy pomocí systému GPS mohou vědci sestavit podrobnou mapu anomálií zemské přitažlivosti.\n\nObě stanice jsou zároveň vybaveny přesnými akcelerometry pro měření vlastního zrychlení a kamerami schopnými orientace podle polohy hvězd na obloze.\n\nPravidelné měsíční mapy gravitačních anomálií, generované systémem GRACE jsou až 1000 krát přesnější než předchozí mapy a mohou tak podstatně zlepšit přesnost mnoha technik používaných v oceánografii, hydrologii, glaciologii, geologii a pomoci vědcům ve výzkumu zemského klimatu.\nMezi prvními důležitými aplikacemi dat z GRACE bylo výrazné zlepšení porozumění globálního oceánského proudění. \"Kopce a údolí\" na hladinách oceánů jsou působeny proudy a změnami v gravitačním poli Země. GRACE umožňuje oddělení těchto dvou vlivů a dovoluje lépe měřit oceánské proudy a jejich vliv na klima. Data z GRACE jsou také velmi důležitá pro určení příčiny vzestupu hladiny moře, zda se jedná o důsledek hmoty přidané do oceánu z tajících ledovců nebo o tepelnou roztažnost při oteplování vody, případně vliv změn v salinitě oceánských vod.\n\nV roce 2006 objevil tým vědců vedený Ralphem von Frese a Laramiem Pottsem zpracováním dat z projektu GRACE 480 km široký kráter Wilkes Land v Antarktidě, který pravděpodobně vznikl před asi 250 000 000 lety.\n\nProjekt GRACE byl použit k mapování hydrologických cyklů v povodí řeky Amazonky a s nimi spojený vznik objektů během postglaciálního vzestupu.\n\nÚdaje projektu GRACE byly také použity k analýze posunů v zemské kůře po zemětřesení, které způsobilo v roce 2004 vznik vln tsunami v Indickém oceánu.\n\n"}
{"id": "1065187", "url": "https://cs.wikipedia.org/wiki?curid=1065187", "title": "Zaïs", "text": "Zaïs\n\nZaïs je francouzská opera \"(pastorale héroïque)\" od Jean-Philippe Rameaua, libreto sepsal Louis de Cahusac. Opera měla premiéru 29. února 1748 v Pařížské opeře.\n\n(\"Une Sylphide\" a Velekněžka, mohou být hrány jednou osobou)\n\n\n"}
{"id": "1065208", "url": "https://cs.wikipedia.org/wiki?curid=1065208", "title": "Prokopis Pavlopulos", "text": "Prokopis Pavlopulos\n\nProkopis Pavlopulos (řecky \"Προκόπης Παυλόπουλος\", * 10. července 1950) je prezident Řecka. V letech 2004–2009 zastával funkci ministra vnitra.\n\nNarodil se ve městě Kalamata jako syn univerzitního profesora. Nejprve studoval v rodném městě, později docházel na právnickou školu v Athénách a nakonec studoval v Paříži. V březnu 2004 se stal ministrem vnitra, na této pozici před ním působil Kostas Skandalidis. Roku 2009 jej zde nahradil Giannis Ragousis. Koncem roku 2014 ho vládnoucí strana SYRIZA navrhla do funkce řeckého prezidenta a řecký parlament jej hned v prvním kole zvolil.\n"}
{"id": "1065211", "url": "https://cs.wikipedia.org/wiki?curid=1065211", "title": "NetWare Link Services Protocol", "text": "NetWare Link Services Protocol\n\nNetWare Link Services Protocol (NLSP) je směrovací protokol pro Internetwork Packet Exchange (IPX) založený na stavu linek, který je dostupný od NetWare 3 a je implicitním směrovacím protokolem pro IPX na NetWare od verze 4.11.\n\nSměrovací protokol NetWare Link Services Protocol je založen na protokolu Intermediate System to Intermediate System (IS-IS) vyvinutém Mezinárodní organizací pro normalizaci (ISO). NLSP umožňuje serverům Novell NetWare, aby si vyměňovaly směrovací informace a informace o službách bez velkého broadcast provozu generovaného protokoly Routing Information Protocol a Service Advertising Protocol. Místo periodického vysílání informací každých několik minut jako u RIP a SAP, NLSP vysílá pouze každé dvě hodiny nebo když dojde ke změně v cestách nebo službách, což z něj činí mnohem vhodnější protokol pro použití v rozlehlých sítích WAN.\n\n\n"}
{"id": "1065213", "url": "https://cs.wikipedia.org/wiki?curid=1065213", "title": "IPX RIP", "text": "IPX RIP\n\nIPX RIP ( ), známý také jako Novell RIP je implicitní směrovací protokol pro IPX. Je založený na vektoru vzdáleností a pro směrovací rozhodnutí používá dvě metriky: zpoždění měřené v tikách ( ) rovných 1/18 sekundy a vzdálenost měřenou počtem hopů, tj. průchodů routery, s maximální hodnotou 15. Při porovnávání cest IPX RIP nejdříve porovnává zpoždění; jestliže dvě nebo více cest mají stejnou hodnotu zpoždění, IPX RIP porovnává počet hopů. Každý IPX router periodicky rozesílá pomocí broadcastů kopie své směrovací tabulky do sítí, ke kterým je přímo propojen. Sousedící IPX routery zvětší hodnoty vektoru vzdáleností o 1 jak je požadováno před propagací jejich IPX RIP tabulek do jiných sítí. Algoritmus split-horizon zabraňuje, aby sousedi, kteří obdrželi broadcast s IPX RIP vraceli informace zpátky do sítě, odkud je sami přijali. IPX RIP také používá hold-down časovač pro ošetření situace, kdy IPX router přestane fungovat, aniž by informoval své sousedy. Díky tomu se nefungující spoj neoznamuje jiným routerům.\n\nAktualizace směrovací tabulky se implicitně posílají každých 60 sekund. Do paketu s implicitní velikostí 576 bytů se může vejít až 50 směrovacích položek. Ve větších sítích mohou tyto aktualizace generovat příliš velký provoz. Kvůli této režii a kvůli omezení na maximálně 15 hopů není IPX RIP vhodné pro rozsáhlé sítě nebo pro WAN. V těchto případech je třeba používat protokol IPX EIGRP.\n\nIPX směrovací tabulka je aktualizována směrovacím protokolem RIP pro IPX. Položka v IPX směrovací tabulka obsahuje následující pole:\n\n\n\n\n\n\nJestliže existují více cest do sítě s určitým IPX číslem, IPX routery používají následující postup pro výběr cesty:\n\n\nFungování RIP pro IPX router sestává z následujících procesů:\n\nPři svém startu posílá IPX router RIP paket do každé ze sítí, do kterých je připojen, aby informoval sousedící routery o číslech sítí, které jsou k němu přímo připojeny. Sousedící IPX routery zpracují broadcast a přidají vhodné položky do svých směrovacích tabulek. Inicializující se IPX router také rozesílá RIP obecný požadavek do všech k němu připojených sítí. Sousedící IPX routery odpovídají na tyto požadavky odesláním svých směrovacích tabulek inicializujícímu se IPX routeru, který je použije k vytvoření vlastní směrovací tabulky.\n\nIPX router rozesílá pomocí broadcastu každých 60 sekund svoji směrovací tabulku (s použitím split horizon) do všech připojených sítí. Sousedící IPX routery přijímají oznámené cesty a podle nich si aktualizují své směrovací tabulky.\n\nJestliže činnost IPX routeru je ukončena pomocí administrativní akce, pošle RIP broadcast do všech sítí, do kterých je připojen. V tomto broadcastu mají všechny cesty dostupné pomocí tohoto router počet hopů nastavený na 16, což indikuje, že tyto cesty již nejsou dostupné. (Všechny IPX cesty musí mít počet hopů menší než 16, aby byly považovány dosažitelné.) Sousedící routery propagují tyto změny do IPX sítě pomocí triggerovaných aktualizací.\n\nJestliže spoj připojený k jednomu z rozhraní routeru selže a toto selhání je detekováno hardwarem rozhraní a indikováno směrovacímu procesu, IPX cesty, které přišly z tohoto rozhraní, jsou považovány za nedosažitelné. Nedosažitelnost IPX sítí je oznámena rozesláním směrovacích položek s počtem hopů 16 pomocí triggerovaných aktualizací. Většina LAN rozhraní však neumožňuje hardwarovou detekci výpadku linky a proto není výpadek linky okamžitě zaznamenán. Naproti tomu WAN adaptéry obvykle výpadek linky detekovat umožňují.\n\nPokud IPX router nemohl informovat sousední routery kvůli tomu, že došlo k výpadku napájení nebo jinému selhání hardwaru nebo softwaru, že cesty, které byly pomocí jeho dostupné, jsou nyní nedosažitelné. Aby se zabránilo udržování nedosažitelných sítí ve směrovacích tabulkách, každý položka ve směrovací tabulce IPX má omezenou dobu trvání, implicitně tři minuty. Není-li položka ve směrovací tabulce aktualizována po dobu tří minut, je nastavena na nedosažitelnou (počet hopů je nastaven na 16) a nakonec odstraněna. Proto, jestliže IPX router zhavaruje, trvá až tři minuty, než sousedící routery odstraní položky ve směrovací tabulce pro cesty, které byly dostupné pomocí nefungujícího routeru. Sousedící routery pak rozesílají tyto změny pomocí triggerovaných aktualizací.\n\nRouting Information Protocol je sítích IPX/SPX přenášen pakety Internetwork Packet Exchange s hodnotou 1 v poli Typ paketu (Packet Type). Pro komunikaci se používá port číslo 0x0453.\n\nJeden IPX paket může obsahovat jednu nebo více 10bytových směrovacích položek s následující strukturou:\n\nPočet hopů udává počet průchodů IPX routery. jeho maximální hodnota je 15; hodnota 16 reprezentuje nedosažitelnou síť.\n\nSměrovací algoritmus použitý v RIP (tzv. Bellmanův-Fordův algoritmus) byl poprvé nasazen v počítačové síti ARPANET v roce 1968.\n\nNejranější verzí protokolu, ze kterého se RIP vyvinul, byl \"Gateway Information Protocol\", část balíku protokolů pro komunikaci mezi sítěmi PARC, vyvinutého v Xerox Parc. Pozdější verze, pojmenovaná Routing Information Protocol, byla součástí Xerox Network Services.\n\nProtokol RIP byl použit i v rodině protokolů TCP/IP.\n\nVerze RIP, která podporovala Internetový Protokol IP, byla později obsažena v BSD distribuci operačního systému Unix a byla označována jako směrovací démon. Ostatní výrobci začali vytvářet svoje vlastní verze směrovacího protokolu. Tyto rozdílné verze byly později sjednoceny pod jediný standard .\n\n"}
{"id": "1065219", "url": "https://cs.wikipedia.org/wiki?curid=1065219", "title": "L.A. Reid", "text": "L.A. Reid\n\nL.A. Reid, vlastním jménem Antonio M. Reid (* 7. června 1956) je americký hudební producent. Narodil se v Cincinnati a svou kariéru zahájil jako bubeník. V osmdesátých letech hrál například v kapele The Deele, de vedle něj působil například zpěvák Babyface. Po rozpadu skupiny tato dvojice založila hudební vydavatelství LaFace Records a začal pracovat jako hudební producent. Spolupracoval s mnoha hudebníky, mezi které patří například Bobby Brown, Paula Abdulová či skupina The Jacksons. Od roku 2011 působí na vedoucí pozici společnosti Epic Records. Později působil jako jeden z porotců pořadu \"The X Factor\".\n"}
{"id": "1065226", "url": "https://cs.wikipedia.org/wiki?curid=1065226", "title": "Edikt z Fontainebleau", "text": "Edikt z Fontainebleau\n\nEdikt z Fontainebleau je označení ediktu, vydaného 18. října 1685 francouzským králem Ludvíkem XIV.\n\nZrušil Edikt nantský, vydaný jeho předchůdcem Jindřichem IV., který zajišťoval svobodu vyznání na území Francouzského království nekatolíkům (protestantům).\n\nEdikt nantský měl především ukončit dlouhotrvající náboženské války ve Francii. Jindřich IV. měl k vydání ediktu i osobní důvody; sám byl totiž původním náboženstvím protestant. Poprvé se zřekl své víry po bartolomějské noci, kdy byl Karlem IX. držen v Louvru. V roce 1576 Jindřich, tehdy ještě král navarrský, uprchl z Paříže a vrátil se k protestantské víře. V roce 1584 se stal po smrti králova bratra Františka, vévody z Alençonu, oficiálním dědicem francouzského trůnu a o deset let později, 27. února 1594, byl korunován králem Francie, jejíž trůn se uprázdnil zavražděním Jindřicha III. Aby mohl být korunován, rozhodl se opět změnit víru na katolickou a proslul výrokem „Paříž stojí za mši“. Edikt nantský pak po čtyřech letech skutečně nastolil mír a přispěl k upevnění jednoty Francie.\nNa základě ediktu z Fontainebleau nařídil Ludvík XIV. bourání hugenotských kostelů (templů), stejně tak zavření protestantských škol.\n\nOdvolání nantského ediktu vedlo k rozsáhlé emigraci hugenotů (zejména do Anglie, Nizozemska, Švýcarska, Braniborska a do zámoří), což poškodilo francouzské hospodářství; do Francie se například kvůli Ediktu z Fontainebleau nemohl vrátit vynálezce Denis Papin. Odhaduje se, že do exilu odešla asi čtvrtina francouzských hugenotů. Ti, kteří zůstali, byli podrobeni tvrdým perzekucím (např. dragonádám). Podstatná část zůstala v pasivní rezistenci vůči tlaku na přijetí katolické víry. Za vlády Ludvíka XV. perzekuce postupně zeslábly.\n\nLudvík XVI. podepsal 7. listopadu 1787 edikt z Versailles (známý také jako \"Toleranční edikt\"), francouzským parlementem byl schválen o jeden a půl měsíce později, 19. ledna 1788. Plnou náboženskou svobodu přinesla Deklarace práv člověka a občana, z roku 1789.\n\nV říjnu 1985 se francouzský prezident François Mitterrand veřejně omluvil potomkům hugenotů.\n\n\n"}
{"id": "1065231", "url": "https://cs.wikipedia.org/wiki?curid=1065231", "title": "Fingers Up", "text": "Fingers Up\n\nFingers Up je moravský hudební festival, který pořádá od roku 2011 v prostředí Městských sadů a Morava Campu v Mohelnici společnost Kultura a volný čas Mohelnice, nezisková o.p.s. K největším hvězdám, které zde v minulosti vystoupily, patří The Wombats, Kensington nebo MØ, z českých Tata Bojs, David Koller a další. Festival každoročně navštíví přibližně 2 tisíce návštěvníků za den. Od prvního ročníku organizátoři festivalu úzce spolupracují s mohelnickým závodem Siemens, který tuto kulturní akci podporuje.\n\nFestival se koná v Morava Campu v Mohelnici. V prestižní anketě pořádané webem Dokempu.cz, v níž turisté hodnotí kvalitu služeb v tuzemských kempech, se v roce 2017 Morava Camp umístil na 1. místě v Olomouckém kraji. Zázemí kempu návštěvníkům festivalu nabízí několik variant ubytování: motel, chatky i stany. K dispozici je zrekonstruované venkovní koupaliště, hřiště na beach volejbal či restaurace.\n\nPrvní ročník festivalu se konal v roce 2011 a zahráli si na něm především čeští umělci. Zázemí festivalu bylo relativně skromné. V Mohelnici vystoupily kapely Wohnout, Stracené ráj, Lety mimo, Zelené zlato, City Of Autumn, Punk Floid nebo 380V. Podle statistiky návštěvnosti, kterou si vedou organizátoři, se festivalu zúčastnilo sedm set návštěvníků.\n\nV rámci druhého ročníku, který se konal 21. 7. 2012, se představila česká indie rocková kapela Sunshine spolu s interprety jako Support Lesbiens, Buty, Charlie Straight, Airfare, Sabrage, Clue nebo Trubadoors. Druhý ročník zaznamenal trojnásobný nárůst počtu návštěvníků. Do Městských sadů dorazilo, dle vyjádření organizátorů, 2 200 lidí.\n\nV roce 2013 se konal Fingers Up potřetí, a to v sobotu 20. 7. 2013. Vystoupili zde interpreti jako Celeste Buckingham (finalistka soutěže Česko Slovenská Superstar), Vypsaná fiXa, No Name, Tři sestry, Sto zvířat, Rybičky 48 nebo Velmi krátké vlny. I tentokrát návštěvnost vzrostla. Třetí ročník navštívilo 2 800 hudebních fanoušků.\n\nDo svého čtvrtého ročníku vkročil Fingers Up v sobotu 19. 7. 2014 a v Městských sadech poprvé vznikly dvě hudební scény. I areál byl o něco větší než v předchozích letech. Na hlavní scéně se objevili hudebníci David Koller, Iné Kafe, Wohnout, Desmod, Portless, Xindl X, Martin Harich a Punk Floid. Na menší alternativní scéně vystoupili No Distance Paradise, Denet, Cartisss, 4 WD, Dextrade, Aivn’s Naked Trio a Narcotic Fields. Čtvrtý ročník navštívilo přibližně 3 tisíce návštěvníků.\n\nPátý ročník do Mohelnice přivezl řadu zahraničních hvězd: dánskou zpěvačku MØ, britskou indie-rockovou kapelu The Wombats, německé Pool nebo britské Fickle Friends. Z domácích hvězd se na festivalu představili třeba Prago Union, Vypsaná fixa nebo Rybičky 48. Poprvé byl festival dvoudenní a konal se ve dnech 7. a 8. srpna 2015.\n\nV roce 2015 došlo ke změně konceptu s cílem přiblížit se známějším evropským festivalům. Festival našel své těžiště v těchto pěti oblastech: MUSIC, GASTRO, FASHION, ART & SPORT. V oblasti MUSIC došlo k odklonění od převážně českého mainstreamu. Pozornost festivalu se začala soustředit na talentované malé i velké indie rockové kapely z celé Evropy. Pod pojmem GASTRO vznikla festivalová zóna zaměřená na prémiový fast food z kvalitních čerstvých surovin z lokálních zdrojů. V areálu festivalu nově vyrostla také FASHION zóna, ve které dostali nezávislí umělci možnost nabídnout návštěvníkům festivalu své výrobky. Především oblečení, šperky a jiné. Sekce ART se prolnula a dále prolíná celým festivalem. Pasivně v podobě originálních a kreativních dekorací, aktivně pak prostřednictvím workshopů či autorských čtení. SPORT znamenal a od roku 2015 znamená příležitost si v rámci festivalu vyzkoušet běžné i méně tradiční aktivity a sporty, například americký fotbal, skating na rampě, chůzi po slackline nebo třeba pole dance. \n\nNa šestém ročníku festivalu, který proběhl 8. a 9. července 2016, se ukázaly kapely Swim Deep, Pleasure House, KAMP! nebo My Baby. Klára Vytisková zde představila svůj projekt KLARA. Z Čechů si na festivalu dále zahráli Tata Bojs, PSH, Voodooyoudo, VR/Nobody, No Distance Paradise či LUNO. A nechyběli ani DJ's jako Kay, Alyaz, WZ nebo Chef3000.\n\nPosedmé se festival představil jako průsečík unikátní indie a alternativní hudby s rozmanitými zážitky. 30. 6. a 1. 7. 2017 zde vystoupili Priessnitz, Desmod, Zrní, Lake Malawi, Vera Jonas Experiment, Big Mountain County, Vladimir 518 a další.\n\n1. \"Fingers Up si za svůj ročník s The Wombats, Kensington a MØ zaslouží všechny palce nahoru.\" Musicserver.cz, 11. 8. 2015 [http://musicserver.cz/clanek/51102/fingers-up-morava-camp-mohelnice-7-8-8-2015/ <nowiki>[1]</nowiki>]\n\n2. \"Ohlasy na letošní Fingers Up jsou skvělé, pořadatelé rekapitulují.\" Ocko.tv.cz, 18. 8. 2015 \n\n3. \"\"Je to tady ráj!\" buráceli Tata Bojs na festivalu Fingers Up.\" Musicserver.cz, 12. 7. 2016 [http://musicserver.cz/clanek/53584/fingers-up-morava-camp-mohelnice-8-9-7-2016/ <nowiki>[2]</nowiki>]\n\n4. \"Festival Fingers Up si u návštěvníků vysloužil známku jedna minus\". iDnes.cz, 7. 7. 2017 [https://kultura.zpravy.idnes.cz/znamkovani-festivalu-2017-fingers-up-dun-/hudba.aspx?c=A170707_153405_hudba_vha <nowiki>[3]</nowiki>]\n\n5. \"Fingers Up je festival plný zážitků!\" topvip.cz, 22. 5. 2017 [http://www.topvip.cz/alba/fingers-up-je-festival-plny-zazitku <nowiki>[4]</nowiki>]\n\n6. \"Festival Fingers Up zahájil předprodej\". fullmoonzine.cz, 13. 11. 2017 [http://www.fullmoonzine.cz/festival-fingers-up-zahajil-predprodej <nowiki>[5]</nowiki>]== Reference ==\n"}
{"id": "1065235", "url": "https://cs.wikipedia.org/wiki?curid=1065235", "title": "Literární cena města Brémy", "text": "Literární cena města Brémy\n\nLiterární cena města Brémy, též Brémská literární cena ( \"Literaturpreis der Stadt Bremen\" či \"Bremer Literaturpreis\") je německé literární ocenění udělované od roku 1954. V 50. letech cenu uděloval senát Svobodného hanzovního města Brém, v roce 1960 však tento senát odmítl udělit cenu Günteru Grassovi za román \"Plechový bubínek\", v důsledku čehož zvolená porota odstoupila a cena nebyla v daném a následujícím roce udělena. Od roku 1962 uděluje cenu Nadace Rudolfa Alexandera Schrödera (\"Rudolf-Alexander-Schröder-Stiftung\"), ustanovená brémským senátem.\n\nCena je v současnosti dotována částkou 20 000 euro.\n\nCena byla poprvé udělena roku 1954 při příležitosti 75. narozenin Rudolfa Alexandera Schrödera.\n\nOd roku 1977 je kromě hlavní ceny udělováno též stipendium (\"Förderpreis\") v současné výši 6 000 euro. \n\nAlexander Kluge je zatím jediným autorem, jemuž bylo ocenění uděleno dvakrát (v letech 1979 a 2001).\n\n\n\n\n\n"}
{"id": "1065239", "url": "https://cs.wikipedia.org/wiki?curid=1065239", "title": "Fritz J. Raddatz", "text": "Fritz J. Raddatz\n\nFritz J. Raddatz, celým jménem Fritz Joachim Raddatz (3. září 1931 – 26. února 2015) byl německý spisovatel, novinář a literární kritik. \n\nNarodil se v Berlíně, jeho matka zemřela po porodu a se svým biologickým otcem žádný vztah neměl. Studoval na Humboldtově univerzitě v Berlíně a následně na Hannoverské univerzitě. Ve svých dvaceti letech začal psát pro deník \"Berliner Zeitung\" a později pracoval pro nakladatelství Volk und Welt. Je autorem několika biografických knih, například Gottfrieda Benna či Karla Marxe. Aktivnímu psaní se přestal věnovat v září roku 2014. Byl zastáncem eutanazie a v únoru 2015 spáchal v Curychu sebevraždu.\n\n"}
{"id": "1065243", "url": "https://cs.wikipedia.org/wiki?curid=1065243", "title": "Leonardo Jardim", "text": "Leonardo Jardim\n\nJosé Leonardo Nunes Alves Sousa Jardim (* 1. srpna 1974) je portugalský fotbalový trenér, který od sezóny 2014/15 do 11.10.2018 vedl francouzský tým AS Monaco FC.\n\nS trenérskou kariérou začal v roce 2001 jako asistent trenéra v portugalském A.D. Camacha.\n\nV květnu 2013 podepsal dvouletý kontrakt se Sportingem. V první sezóně klub dovedl na druhou příčku se ztrátou 7 bodů na ligový titul.\n\n10. června 2014 odešel do AS Monaca. V sezóně 2014/15 dovedl Monaco do čtvrtfinále Ligy Mistrů a v lize obsadil třetí příčku.\n"}
{"id": "1065244", "url": "https://cs.wikipedia.org/wiki?curid=1065244", "title": "Izalobara", "text": "Izalobara\n\nIzalobara je izolinie spojující na mapě nebo grafu místa se stejnými hodnotami změny atmosférického tlaku za určité období (3, 6, 24 hodin a pod. – zpravidla v intervalu 3 hodin). Izalobara vyjadřuje dynamiku pole atmosférického tlaku vzduchu. Můžeme z nich vypozorovat jak nárůst, tak pokles atmosférického tlaku. Izalobarickou oblastí se poté nazývá území s výraznými časovými změnami tlaku. Ty jsou spojeny s přechody tlakových útvarů a atmosférických front. Čáry izotendencí se kreslí červenou (katalobara – pokles tlaku) a modrou (analobara – vzestup tlaku) přerušovanou čarou. \n"}
{"id": "1065254", "url": "https://cs.wikipedia.org/wiki?curid=1065254", "title": "Proměnník", "text": "Proměnník\n\nProměnník či proměník je starší český název označující některé břichatkovité houby, které dnes spadají do více rodů:\n"}
{"id": "1065256", "url": "https://cs.wikipedia.org/wiki?curid=1065256", "title": "Letiště Chrudim", "text": "Letiště Chrudim\n\nVeřejné vnitrostátní letiště Chrudim (ICAO: LKCR), leží 2km jihozápadně od města Chrudim v ulici Sečská, na souřadnicích 49°56'11\"N, 15°46'50\"E. Letiště v Chrudimi je vybaveno travnatou dráhou ve směru 24/06 o délce 980m, na letišti je poskytována služba Chrudim RADIO na frekvenci 122,805. Provozovatelem letiště je spolek Aeroklub ČR-Chrudim.\n\nHistorie chrudimského létání sahá až k samotnému zrodu letectví v Čechách do roku 1911, kdy Ing. Jan Kašpar provedl první přelet z Pardubic do Chrudimi. Do poloviny třicátých let byla využívána především plocha za hospodářskou školou (letci Weisnerem a Lonkem), vznik letiště dnešní podoby započal koncem roku 1937. Krátké působení českých bombardovacích letek vystřídalo působení okupantů, kteří letiště definitivně opustili v květnu 1945. Po válce pak až do roku 1957 probíhal současně civilní i vojenský provoz. Od 60. let byl provoz na letišti ve znamení Svazarmu a vojenských výsadkářů. V roce 1987 došlo k výstavbě nového zázemí Aeroklubu na jižní straně letiště a Aeroklub tak ustoupil zájmům armády.\n\nSametová revoluce pak započala novou éru civilního, nebo všeobecného/sportovního letectví, kdy provoz letiště zajišťoval a nadále zajišťuje Aeroklub Chrudim. S působením aeroklubu jsou v Chrudimi spjata taková jména, jako světoví rekordmani Zdeněk Kaplan, Gustav Koubek a Jaroslav Jehlička, mistryně světa Helena Tomšíková, nebo členové známé chrudimské čtyřky Tlustý, Struž, Klimenda, Bezák (která dodnes létá pod jménem „The Flying bulls aerobatic team“, avšak již s jinými piloty a stroji).\n\nLetiště Chrudim je vybaveno pro lety VFR. Převážně se používá dráha 24 (ve směru od města – z protihlukových i organizačních důvodů). V případě silnějšího větru je používána dráha 06. Na letišti jsou často provozovány navijákové lety kluzáků.\nProvozovatel letiště Aeroklub Chrudim nabízí vyhlídkové lety motorovými i bezmotorovými letouny a balonem. V nabídce má letouny Cessna 172, Zlin 126, Zlin 226, kluzák Ka7.\n\nAeroklub Chrudim poskytuje pilotní výcviky:\n\nMotorové letouny\n\nBezmotorové letouny\n\n1. 9. 2012 proběhl první ročník nazvaný „Letíme do školy“, i přes zamračenou oblohu navštívilo letecký den mnoho návštěvníků. Mezi hlavní lákadla patřila letadla CASA 1-131E Jungmann a Z50M. Částí programu návštěvníky provázel moderátor Vladimír Hron.\n\n31. 8. 2013 následoval druhý, rozsahem už větší letecký den k oslavě 75. výročí založení letiště v Chrudimi. Nabitý program provázelo slunečné počasí. Letecký den zahájila Armáda České republiky průletem letounů JAS 39 Gripen a L-159 Alca. Hlavním lákadlem leteckého dne byl Martin Šonka s jeho dechberoucím akrobatickým vystoupením. Letecký den byl spojen s akcí „Letem gastronomickým světem“.\n\n30. 8. 2014 proběhl další, již 3. ročník leteckého dne, s podtitulem Žlutomodrý den Berry. Počasí i přes drobnější přeháňky hrálo návštěvníkům i vystupujícím do karet a program mohl proběhnout v plné parádě. Z Německa přiletěl letoun DeHavilland Dragone Rapide, vystoupil Radim Vojta se strojem Pilatus P-2 a těsně před přeháňkou vystoupil bezmotorový akrobat Miloš Ramert na kluzáku Lo100.\n\n29. 8. 2015 proběhl 4. ročník leteckého dne. Již tradičně se na akci neplatí žádné vstupné. Účast prozatím potvrdili: AH-1 Cobra (Heliczech), Po-2 Polikarpov (Handlík), 43. výsadkový prapor Chrudim, Pilatus P2 (Classic Trainers), MDM-1 Fox (Vladimír Machula), Yak-3 ull, Great flying circus.\n\n\n"}
{"id": "1065257", "url": "https://cs.wikipedia.org/wiki?curid=1065257", "title": "Josef Lowag", "text": "Josef Lowag\n\nJosef Lowag (20. září 1849 Mnichov (Vrbno pod Pradědem) – 14. března 1911 Vrbno pod Pradědem) byl regionální spisovatel z oblasti Jeseníků píšící německy v sudetském slezském nářečí, přírodovědec, geograf a odborník na hutnictví a hornictví.\n\nJosef Lowag se narodil roku 1849 v obci Mnichov (německy \"Einsiedel\"), která je od roku 1960 součástí Vrbna pod Pradědem. Jeho otec, Josef Lowag, byl zbrojířem a drátařem. Se svojí manželkou Rosalií následně prodali dům, aby se usadili v nedaleké osadě Wolfseifen (ve volném překladu \"Vlčí rýžoviště\"), bývalé kolonii obce Železná (německy \"Buchbergsthal\"), která je taktéž od roku 1960 součástí Vrbna pod Pradědem, tehdy však patřila pod Mnichov. V Železné navštěvoval Josef Lowag základní školu a ve třinácti letech se začal učit v místní železárně. Díky své přirozené inteligenci se záhy vypracoval na uznávaného odborníka v oboru hornictví a hutnictví a za svůj život uveřejnil v odborných časopisech mnoho článků týkajících se nerostů a obecně geologie.\n\nManželství s Albertinou Hatscherovou, jíž pojal za manželku v roce 1876, však postihla řada tragédií. Jako dítě jim zemřela dcera, jejich starší syn, malíř a sochař, zemřel ve věku sedmadvaceti let na střevní infekci. Na tyfus záhy onemocněl i Josef Lowag. Zatímco on sám se uzdravil, jeho devatenáctiletá dcera Selma, jež se o něj v průběhu nemoci trpělivě starala, se touto nemocí sama nakazila a zemřela. Josef Lowag se z tohoto nešťastného osudu nikdy zcela nevzpamatoval.\n\nNejrozsáhlejší část spisovatelského díla Josefa Lowaga tvoří pověsti, báje a příběhy, které sesbíral v různých částech Vrbenska, Bruntálska či Zlatohorska a které za účelem větší čtivosti hojně doplňoval svojí vlastní fantazií. Ve svých poutavých knihách popisuje – často velmi sugestivním způsobem svědčícím o jeho silném vztahu k domovu – tajuplnou atmosféru Jeseníků a části Zlatohorské vrchoviny. Oblastí, jež jsou v Lowagových dílech (a v představách původních obyvatel) doslova přeplněny nejrůznějšími skřítky, kobolty, gnómy a říčními vílami, nad nimiž pevnou rukou vládne mocný, ale spravedlivý duch hor Praděd. Právě po tomto bájném ochránci, strážci a symbolu Jeseníků, u původních německých obyvatel známém jako \"Altvater\", je pojmenovaná i nejvyšší hora Moravy a Slezska. Do světa těchto nadpřirozených bytostí Lowag vkládá příběhy obyčejných lidí, nejčastěji místních horníků či uhlířů, ale také loupeživých rytířů, provádějících své zločinné výpravy z mnoha hradních pevností, po nichž dnes v drtivé většině zbyly jen trosky (Koberštejn, Wildenstein, Edelštejn a mnoho dalších). Těmto kriminálním živlům se však vždy dostane spravedlivé odplaty – ať už mocí světskou či rukou nadpřirozených sil (Praděda, gnómů či legendárního Gilla, prokletého pastýře rejvízských rašelinišť).\n\nLowagova literární činnost však není tvořena pouze pověstmi tohoto typu. Mimo jiné tvořil také básně a oblíbenými se v jeho kraji staly humorné příběhy fořta Benedixe (\"Geschichtla vom Förster Benedix, 1910\"), které vtipnou formou a ve specifickém sudetském nářečí líčí život myslivců v Jeseníkách.\n\nDílo Josefa Lowaga bylo v průběhu 20. století oceněno mnoha literárními historiky jako klíčový pramen k poznání lidové slovesnosti a kultury původního sudetského obyvatelstva) Jeseníků. Pověsti a báje, které Lowag sebral a literárně zpracoval, pomohly mnoha autorům, kteří se po II. světové válce, tedy po vyhnání německého obyvatelstva, rozhodli tyto pověsti zpracovat (Lowagovo dědictví bylo často jediným zdrojem). Jeho tvorbou se inpiroval kupř. ostravský publicista Oldřich Šuleř při sestavování knihy \"Modrá štola a jiné pověsti z hor na severu (Albatros, Praha 1985)\".\n\nDo češtiny byla část z díla Josefa Lowaga přeložena teprve nedávno. V roce 2010 vyšel v nakladatelství VEDUTA, v překladu Helgy Šedkové, titul \"Slezské lidové a hornické pověsti z Jeseníků\". Jedná se o překlad jeho původní sbírky s názvem \"Schlesische Volks – und Bergmannssagen\", vydané poprvé v roce 1903. V roce 2013 pak vyšla druhá kniha Lowagových pověstí s názvem \"Pradědovy pověsti\" (v originále \"Altvatersagen, 1890\"), přeložená rovněž Helgou Šedkovou, bruntálskou pedagožkou německého původu, která je v současné době v důchodu. Oba tituly jsou doplněné ilustracemi Karolíny Dohnalové, autorčiny vnučky.\n\n\n"}
{"id": "1065258", "url": "https://cs.wikipedia.org/wiki?curid=1065258", "title": "Liblická konference", "text": "Liblická konference\n\nLiblická konference, zvaná též kafkovská, přesným názvem však konference \"Franz Kafka\" (1963: Liblice, Mělník, Česko) byla první mezinárodní konferencí k tématu pražské německé literatury, která později vešla do dějin jako určitý mezník v procesu demokratizace Československa a jako jedna z předzvěstí pražského jara v roce 1968. Setkání na zámku v Liblicích u Mělníka bylo věnováno Franzi Kafkovi, jehož dílo sice nebylo ve východním bloku výslovně zakázáno, bylo však považováno za pokleslý produkt buržoazní dekadence.\n\nPo druhé světové válce se Kafka na Západě zařadil mezi nejvýznamnější a nejčtenější autory moderny, v zemích východního bloku však byl až do pozdních padesátých let zavrženým autorem, což platilo zvláště pro Sovětský svaz a NDR. Před rokem 1960 se již objevují první vydání jeho povídek v Maďarsku a Jugoslávii. Dogmatické odsudky marxistické literární kritiky se ale zmírňovaly jen pozvolna. Když byla např. v NDR v roce 1962 publikována v literárním časopise \"Sinn und Form\" Sartrova řeč o Kafkovi, byl jeho šéfredaktor Peter Huchel okamžitě propuštěn. Překlady \"Procesu\", které v Polsku a Československu existovaly již dvacet let, vycházely teprve po roce 1958. V Československu pak mělo Kafkovo dílo příchuť zakázaného ovoce, což platilo zvláště pro uměleckou avantgardu: sedmnáctiletý Ivan Martin Jirous už v roce 1961 přepisoval starší překlady a nechával je kolovat jako jedny z prvních samizdatů. Konaly se první výstavy s kafkovskými náměty, řada umělců se již tehdy Kafkou ve své tvorbě inspirovala.\n\nKdyž se blížilo 80. výročí Kafkova narození, bylo členům Komise československých germanistů při Československé akademii věd jasné, že nezareagovat na toto jubileum by se rovnalo mezinárodní ostudě. V zápisu ze schůze Komise z 15. září 1962 je uvedeno: \"\"Na základě rozmluvy dr. Reimana s Kautmanem a Kusákem... (bylo usneseno) projednat způsob oslav 80. výročí narození F. Kafky, případné umístění pamětní desky na místě jeho rodného domu.\"\" František Kautman navrhoval zřízení Kafkova muzea, což bylo zamítnuto jako nerealizovatelné, myšlenku na uspořádání mezinárodní vědecké konference však vědci jednohlasně přijali. Autorství této myšlenky je dodnes sporné, podle svědectví Alexeje Kusáka s nápadem přišel on a František Kautman, Pavel Reiman se pak měl zasloužit o to, že projekt konference byl nakonec politicky prosazen.\n\n27. a 28. května 1963 se na zámku v Liblicích u Mělníka konala konference jejímž cílem bylo: 1) zhodnotit Kafkovo dílo z pozic marxismu-leninismu. 2) přispět do diskuse o Kafkovi stanoviskem československé literární vědy. 3) poukázat na vhodnost zkoumání jeho díla v kontextu Prahy a Čech. V předsednictvu zasedli: Alois Hofman, Marie Majerová, Pavel Reiman, Eduard Goldstücker. Z Československa se zúčastnili: Otto F. Babler, Josef Čermák, Dagmar Eisnerová, Ivo Fleischmann, Norbert Frýd, Jiří Hájek, František Kautman, Karel Krejčí, Alexej Kusák, Josef B. Michl, Pavel Petr, Jiřina Popelová, Petr Rákos, Ivan Sviták, Pavel Trost a Antonín Václavík. NDR zastupovali: Klaus Hermsdorf, Kurt Krolop, Werner Mittenzwei, Helmut Richter, Anna Seghersová, Ernst Schumacher. Rakousko: Ernst Fischer. Francii: Roger Garaudy. Polsko: Roman Karst. Maďarsko: Jenő Krammer. Jugoslávii: Dušan Ludvik. Jednalo se tedy o germanisty, literární historiky, filosofy a další vědce, kteří buď z východního bloku přímo pocházeli, nebo sympatizovali s nějakou formou marxismu. Sovětští germanisté pozváni nebyli. Max Brod, který 27. května slavil 79. narozeniny, se omluvil pro společenské povinnosti v Izraeli a pozdravil účastníky dopisem.\n\nVedle úvodních referátů zaznělo 27 diskusních vystoupení domácích i zahraničních účastníků, která byla po konferenci vydána v českém znění či překladu ve sborníku: \"Franz Kafka : Liblická konference 1963\". Z českých příspěvků jsou pozoruhodné zvláště ty, které záměrně vystupují z dobového marxistického diskurzu a přinášejí nečekané poznatky o Kafkově díle. Za zmínku stojí esej Ivana Svitáka \"Kafka - filosof\", v němž je spisovatelův myšlenkový svět vykládán v duchu existencialistické filosofie. Dále diskusní příspěvek Petra Rákose poukazující na mnohoznačnost či univerzálnost Kafkových děl, která lze číst v různých rovinách (např. nahradit právnickou terminologii v \"Procesu\" terminologií lékařskou). Zajímavá je rovněž hutná glosa Pavla Trosta o možnostech hermeneutických postupů při zkoumání významové mnohovrstevnatosti Kafkových textů. Konference dále přinesla zprávu o nových kafkovských dokumentech (Josef Čermák), úvahy o moderním umění (Roger Garaudy), analýzu spisovatelova vztahu k české literatuře (František Kautman) a pojednání o překladech Kafky do češtiny (Otto F. Babler). Přednesené referáty dodaly nové impulzy k dalšímu výzkumu a poznávání Kafkova života a díla a významně přispěly k jeho \"odtabuizování\" v zemích východního bloku.\n\nV průběhu konference došlo k názorovým konfrontacím a otevřené diskusi. Zásadní polemický střet se odehrál mezi Goldstückerem a Klusákem ve věci (mezi marxisty tehdy převažujících) sociologických přístupů při zkoumání literatury. Goldstücker zdůraznil, že pro interpretaci spisovatelova díla je nezbytná znalost pražského prostředí, což Klusák odmítl jako příliš limitující. Po příspěvcích zástupců delegace z NDR, z nichž např. Klaus Hermsdorf uvedl, že Kafka ztělesňuje lidskou kapitulaci a nepřekonatelné odcizení, a proto nemůže \"ničím přispět k budování socialismu\", vyvstal rozpor mezi dogmaticky smýšlejícími marxisty a marxisty, kteří byli ochotni některá zastaralá literárně historická stanoviska z doby stalinismu kriticky přehodnocovat. Slovy německého filologa Ehrharda Bahra: \"\"Tato konference byla víc než literárním kolokviem, byla to politická událost\"\".\n\nLiblická konference měla významný vliv na intelektuální debaty v Československu, NDR, a v Sovětském svazu. Stala se jedním z impulzů pro krátké období politického a společenského uvolnění v Československu, které skončilo příchodem vojsk zemí Varšavské smlouvy v srpnu 1968. V období normalizace byla konference oficiálně vydávána za jeden z ideových zdrojů kontrarevoluce v ČSSR. Walter Ulbricht ji pak ve stejném duchu označil za okamžik opuštění cesty socialismu. 24. a 25. října 2008 se v Liblicích konala vzpomínková konference \"Kafka a moc\", jejíž účastníci se snažili po 45 letech zodpovědět, jaký byl vztah Kafkova díla a událostí, které vyvrcholily v roce 1968. Německý historik Jürgen Danyel uzavřel setkání slovy, že konference v Liblicích v roce 1963 byla silně politicky laděnou, dobře veřejnosti \"prodanou\" akcí, která změnila život mnoha jejím účastníkům.\n\n\n\n"}
{"id": "1065260", "url": "https://cs.wikipedia.org/wiki?curid=1065260", "title": "Tomáš Hanzel", "text": "Tomáš Hanzel\n\nTomáš Hanzel (* 10. prosince 1975 Karviná) je český politik a elektrotechnik, od října 2017 poslanec Poslanecké sněmovny PČR a od července 2018 její místopředseda, od roku 2008 zastupitel Moravskoslezského kraje (z toho v letech 2008 až 2016 také radní kraje), v letech 2006 až 2018 primátor města Karviné, předtím v letech 2002 až 2006 náměstek primátora, člen ČSSD.\n\nV letech 1990 až 1994 vystudoval Střední elektrotechnickou školu v Ostravě.\n\nMezi roky 1994 a 1996 pracoval jako elektrotechnik ve firmě Jäkl Karviná a v letech 1996 až 2002 jako obchodní ředitel v soukromé firmě IGC. Od roku 2000 soukromě podnikal.\n\nVzhledem ke svým městským a krajským funkcím byl či je členem statutárních orgánů mnoha firem, například se jedná o Technické služby Karviná (1999 až 2007), Lázně Darkov (2007 až 2010), MFK OKD Karviná (2007 až 2012), UnikaCentrum (2008 až 2011), KIC Odpady (od 2010), ČSAD Karviná (od 2011) či Nadační fond Medicus (od 2012).\n\nTomáš Hanzel je ženatý. Žije v karvinské městské části Hranice.\n\nOd roku 1998 je členem ČSSD, za niž byl v komunálních volbách v roce 1998 zvolen do Zastupitelstva města Karviné. Ve volebním období 1998 až 2002 byl předsedou klubu zastupitelů za ČSSD. Mandát zastupitele města obhájil ve volbách v roce 2002 a následně se stal náměstkem primátora pro strategické plánování, rozvoj města, průmyslovou zónu Nové pole a bytovou otázku.\n\nTaké ve volbách v roce 2006 obhájil post zastupitele města, když vedl kandidátku ČSSD. Strana sice ve městě skončila na druhém místě za KSČM, uzavřela ale koalici se třetí ODS a Tomáš Hanzel byl dne 1. listopadu 2006 zvolen primátorem statutárního města Karviné. V komunálních volbách v roce 2010 opět vedl kandidátku ČSSD a opět obhájil mandát zastupitele města. I vzhledem k zisku nadpoloviční většiny křesel byl dne 2. listopadu 2010 zvolen primátorem města pro své druhé funkční období.\n\nRovněž v komunálních volbách v roce 2014 byl lídrem ČSSD a obhájil mandát zastupitele. Strana volby ve městě vyhrála, vytvořila koalici se třetí KSČM a Tomáš Hanzel byl dne 4. listopadu 2014 zvolen primátorem statutárního města Karviné již pro své třetí funkční období.\n\nV rámci ČSSD působil jako předseda Městského výkonného výboru ČSSD Karviná a je místopředsedou Krajského výkonného výboru ČSSD Moravskoslezského kraje. Byl také asistentem poslance sociální demokracie Ladislava Šincla.\n\nV krajských volbách v roce 2008 byl za ČSSD zvolen zastupitelem Moravskoslezského kraje. Následně se stal radním kraje i členem Výboru Regionální rady Regionu soudržnosti Moravskoslezsko. Ve volbách v roce 2012 pozici krajského zastupitele obhájil. Opět se stal i radním kraje a členem Výboru Regionální rady Regionu soudržnosti Moravskoslezsko, navíc též členem výboru zahraničního. Také ve volbách v roce 2016 mandát krajského zastupitele obhájil, skončil však v pozici radního kraje.\n\nVe volbách do Poslanecké sněmovny PČR v roce 2013 kandidoval za ČSSD na 32. místě kandidátky v Moravskoslezském kraji, ale neuspěl. Poslancem byl zvolen až ve volbách v roce 2017, a to ze druhého místa kandidátky ČSSD v Moravskoslezském kraji.\n\nVzhledem k zisku mandátu poslance se rozhodl v lednu 2018 rezignovat na post primátora Karviné, vystřídal jej Jan Wolf. Ve volbách v říjnu 2018 pak neobhajoval ani mandát zastupitele města. Dne 10. července 2018 byl zvolen novým místopředsedou Poslanecké sněmovny PČR, jakožto jediný kandidát získal 100 hlasů od 174 hlasujících poslanců (ke zvolení bylo nutných 88 hlasů). Ve funkci nahradil předsedu ČSSD Jana Hamáčka, který se stal ministrem vnitra ČR a musel místo uvolnit.\n"}
{"id": "1065261", "url": "https://cs.wikipedia.org/wiki?curid=1065261", "title": "Confessions Tour", "text": "Confessions Tour\n\nConfessions Tour bylo sedmé koncertní turné americké zpěvačky a skladatelky Madonny, propagující desáté studiové album \"Confessions on a Dance Floor\". Záměr jeho uskutečnění umělkyně oznámila v listopadu 2005. Režisérem se stal dlouholetý spolupracovník Jamie King. Příprava započala v březnu 2006 poté, co se rodina zpěvačky přemístila do Los Angeles. Seznam skladeb sestával převážně z titulů desky, jíž mělo turné propagovat. Na rozdíl od většiny předchozích koncertních šňůr se žádné vystoupení neodehrálo v Austrálii, a to z logistických důvodů i pro začínající školní rok dětí Madonny, za což se omluvila na webových stránkách.\n\nKoncert zahrnoval čtyři části: \"Equestrian\", \"Bedouin\", \"Glam-Punk\" a \"Disco\". Úvodní díl \"Equestrian\" s tematikou koní obsahoval vystoupení ve stylu bondage. Sekce \"Bedouin\" doprovázela poselství. Ve třetí části \"Glam-Punk\" zpěvačka hrála na různé kytary a závěrečný segment \"Disco\" se věnoval tanci. Turné obdrželo kladné kritiky recenzentů a zaznamenalo komerční úspěch. Po zveřejnění jednotlivých termínů a míst konání byly vstupenky okamžitě vyprodány, na což organizátoři reagovali přidáním dalších představení. Po skončení získalo turné označení nejvýdělečnější šňůry ženské umělkyně v historii, když tržby dosáhly částky 194,7 milionů dolarů. Celkový počet šedesáti koncertů navštívilo 1,2 milionu diváků.\n\nVe vydání Guinnessovy kniha rekordů z roku 2007 figurovalo Confessions Tour jako nejvýnosnější turné v přepočtu na jeden koncert. V rámci udílení cen Pollstar Concert Industry Awards obdrželo ocenění za „nejkreativnější pódiovou produkci“, stejně tak na předávání Billboard Touring Awards 2006 bylo oceněno vystoupení ve Wembley cenou Top Boxscore.\n\nKontroverzním se stalo provedení balady „Live to Tell“, při němž měla Madonna na hlavě trnovou korunu zatímco zpívala na velkém stoupajícím kříži ze skla. Takové pojetí se setkalo se silnou negativní reakcí z náboženských kruhů. Duchovní vůdcové odsoudili vystoupení na římském Olympijském stadionu jako akt nepřátelství k římskokatolické církvi. Zpěvačka reagovala slovy, že chtěla upozornit na milióny afrických dětí, které umírají v důsledku hladu, nezájmu a chudoby. Ve Spojených státech bylo turné vysíláno televizní stanicí NBC a ve Spojeném království pak na kanálu Channel 4. Následně došlo k vydání kompletu CD a DVD nazvaného \"The Confessions Tour\".\n\nRekvizity a pódiová konstrukce s dalšími součástmi byly převáženy v návěsech dvaceti čtyř kamionů. Scéna sestávala z hlavního pódia se třemi výtahy a vyjíždějícím otočným stolem.\n\nCentrální lávka byla lemována LED diodami a impulzními stroboskopickými světly, které byly spojeny s ústřední scénou opatřenou velkoplošnou LED obrazovkou. Dvě postranní lávky směřovaly vzhůru k tribunám a jejich konstrukce obsahovala zabudované obrazovky. Vystoupení se přenášelo na dvě obrazovky nad scénou, aby celou show mohli sledovat i diváci bez ideálního výhledu. Využity byly další tři pohyblivé LED obrazovky, včetně půlkruhové, jež se spouštěla na pódium během video předělů.\n\nMezi rekvizitami figurovala velká diskotéková koule v hodnotě dvou milionů dolarů, ozdobená křišťálovými skly ze skláren firmy Swarovski (o celkově hmotnosti dvou tun), jejichž cena činila další dva miliony dolarů. Koule se během úvodní písně snesla k patě střední lávky a po rozevření z ní vystoupila Madonna. Otevření zajišťoval hydraulický píst; součástí interiéru byly také dvě schodiště a stovky LED diod. Během skladby „Like a Virgin“ zpěvačka seděla na pohyblivém koňském sedle. Při písni „Jump“ tanečníci skákali mezi konstrukcí kovových trubek připomínajících gymnastické hrazdy. Ocelová klec byla využita při hitech „Isaac“ a „Sorry“ a radiorekordér se objevil během breakdancu tanečníků ve šlágru „Hung Up“.\n\nAutorem propagačního plakátu turné se stal fotograf Steven Klein, jenž Madonnu zachytil během vystoupení v londýnském G-A-Y clubu, v rámci promo vystoupení k albu \"Confessions on a Dance Floor\".\n\nŠest vystoupení letní evropské části zahájil v roli předskokana anglický diskžokej Paul Oakenfold, jenž v minulosti zremixoval několik písní Madonny. Jeho část trvala přibližně devadesát minut. Následná show zpěvačky pak další dvě hodiny.\n\nKoncert zahrnoval čtyři segmenty: \"Equestrian\", \"Bedouin\", \"Glam-Punk\" a \"Disco\".\n\nSegment \"Equestrian\" zahájil vystoupení. Na obrazovce se objevila tvář Madonny v jezdecké helmě. Přes celoplošné displeje klusali koně po rozlehlých pláních. Velká diskotéková koule se snesla na pódium a po otevření na způsob květiny z ní vystoupila zpěvačka v jezdeckém úboru a s bičíkem v ruce. Během interpretace „Future Lovers/I Feel Love“ drželi někteří tanečníci na uzdě další vystupující. Poté zazněla skladba „Get Together“.\n\nNa pohyblivém koňském sedle, které bylo spojeno s taneční tyčí, Madonna rajtovala a tančila při hitu „Like a Virgin“. Na pozadí se zobrazovaly autentické rentgenové snímky jejích zlomených kostí. V srpnu 2005 si pádem z koně přivodila zlomeniny tří žeber, klíční kosti a ruky. Ve skladbě „Jump“ tanečníci skákali mezi tyčemi, s cílem navození představy parkuru. Poté, co umělkyně zmizela ze scény, tři vystupující v předělu „Confessions“ vyjadřovali tanečními kreacemi lidská tragická neštěstí.\n\nSegment \"Bedouin\" odstartoval ukřižovanou Madonnou na zdvihajícím se skleněném kříži. Během romantické balady „Live to Tell“ se na horní obrazovce přičítal počet afrických obětí AIDS.\n\nPo sestoupení z krucifixu navázal přednes písně „Forbidden Love“. Dva mužští tanečníci během zpěvu proplétali svá těla a proudící červené krvinky se na displejích shlukovaly do náboženských symbolů, demonstrujících naději a jednotu.\n\nNa pódium vstoupil další arabský vokalista, podílející se na albu \"Confessions on a Dance Floor\". Při písni „Isaac“ tancovala žena v burce ze středovýchodního regionu v kleci. Scénu doprovázely písečné duny promítané na zadní obrazovku. Hit „Sorry“ oživil taneční choreografii z videoklipu včetně stejného obsazení.\n\nDalším číslem se stala píseň „Like It Or Not“, v níž se zpěvačka pohybovala v burleskní stylizaci okolo židle. Vzápětí tanečníci předvedli street dance krump na zremixovaný předěl „Sorry“, spolu s televizní projekcí sociálních, politických a ekologických sekvencí.\n\nSegment \"Glam-Punk\" znamenal návrat Madonny v černé rockerské módě. Popruh elektrické kytary byl opatřen nášivku „I Love New York“. Rockovou verzi eponymní skladby zahrála na pozadí panoramatu blikajících newyorských mrakodrapů a hvězd. V témže stylu odzpívala i „Ray of Light“ za doprovodu taneční choreografie ve stylu nové vlny.\n\nPo energickém vystřižení „Let It Will Be“ se usadila na schody a několik minut konverzovala s diváky. Sále vsedě pak předvedla skladbu „Drowned World/Substitute for Love“ a to bez choreografie i videa. Po výzvě k návratu zpěváka Yitzhaka Sinwaniho na scénu, společně přednesli akustickou verzi „Paradise (Not for Me)“, během níž opět zahrála na kytaru.\n\nSegment \"Disco\" zahájila krátká směs starých hitů v radiové úpravě.\n\nMadonna zavítala na scénu v bílém retro oděvu – se stojatým límcem s ohnutými špičkami, po vzoru Johna Travolty z \"Horečky sobotní noci\". Přednesla v něm mix šlágrů „Music“ a  „Disco Inferno“ od The Trammps z roku 1976. Tato fáze obsahovala úvodní sekvenci její písně z roku 1986 nazvanou „Where's The Party“, při níž kolem Madonny kroužili tanečníci na kolečkových bruslích.\n\nTaneční úpravu skladby „Erotica“ zremixoval Stuart Price. Objevily se v ní části původní demoverze „You Thrill Me“. Taneční provedení hitu „La Isla Bonita“ proběhlo v tropickém stylu. Videoklip zobrazoval malebné ostrovy, moře a místní faunu. Taneční vyznění i hudební aranžmá dostala také píseň „Lucky Star“.\n\nZávěrečnou koncertní položkou se stal šlágr „Hung Up“, v několikaminutovém finále zpívaný s publikem, na které se snášely konfety a zlaté balónky. Představení bylo zakončeno frází: „\"Have you confessed?\"“ (Už jste se vyzpovídali?), vepsanou červenou linkou na zčernalou obrazovku.\n\nVyprodání vstupenek na většinu amerických a evropských koncertů trvalo několik minut. Okamžitou  reakcí na vysoký zájem bylo doplnění termínů – včetně pěti koncertů ve Wembley Arena a dalších vystoupení v New Yorku, Chicagu, Paříži a Los Angeles. Madonna vyprodala osm představení ve Wembley – první proběhlo 1. srpna 2006, čímž se podle časopisu \"Billboard\" dostala do čela průběžného žebříčku nejvíce vydělávajících zpěváků daného roku.\n\nZisk 80 milionů dolarů z americké části představoval nejvýnosnější letní koncertní turné roku na americkém kontinentu. Francouzská rozhlasová stanice NRJ uvedla, že dvě pařížská vystoupení byla vyprodána během 15 minut. Proto došlo k přidání dvou termínů. Původně plánované dvě londýnské show byly naplněny téměř okamžitě. Nově tak bylo přidáno dalších pět koncertů ve wembleyské aréně. Dne 8. dubna 2006 proběhlo skoupení všech 30 000 lístků na montréalskou show do 40 minut. Takto krátký časový úsek překonal rekord irské skupiny U2.\n\nNa japonskou koncertní šňůru umělkyně zamířila poprvé po třinácti letech. Prodej 50 000 vstupenek na vystoupení v Ósace a Tokiu odstartoval 9. července 2006. Pokladní místa pro vykoupení byla uzavřena do pěti minut, což opět představovalo rekordní čas. Na žádost tak bylo 21. září 2006 přidáno závěrečné vystoupení v tokijském dómu.\n\nDne 8. srpna 2006 byl zahájen prodej více než 35 000 lístků na vůbec první moskevský koncert Američanky. Podle vyjádření organizátorů proběhlo vyprodání do čtyř dnů. To by znamenalo nový ruský rekord, když ostatní umělci potřebovali obvykle více než dva týdny. Avšak nejasné místo konání, posun termínu, výměna lístků a držení jejich značného množství v rukou spekulantů způsobily obnovený prodej vstupenek za nominální cenu až do poslední chvíle.\n\nV České republice se konaly dva pražské koncerty 6. a 7. září 2006 v Sazka Areně, které zlomily stávající rekord návštěvnosti, když premiérový vidělo 17 798 diváků a druhý 18 628 návštěvníků, včetně bývalého českého prezidenta Václava Havla.\n\nPodle časopisu \"Billboard\" a producenta turné Arthura Fogela, přesáhl celkový výdělek 194,7 milionů dolarů. Šedesát koncertů zhlédlo na 1,2 milionu diváků, což znamenalo historicky nejvýdělečnější turné ženské umělkyně, když Madonna překonala koncertní šňůru Cher z let 2002–2005 nazvanou . Svůj vlastní rekord pak zlomila v roce 2008 koncertním turné Sticky & Sweet Tour, jež se stalo nejvýnosnější Šňůrou sólového interpreta v historii hudby. Jeho zisk dosáhl výše 408 milionů dolarů. Do Guinnessovy kniha rekordů z roku 2007 bylo Confessions Tour zapsáno jako nejvýdělečnější turné historie v přepočtu na jeden koncert se ziskem 3,2 milionu na představení.\n\nNa udílení cen Pollstar Concert Industry Awards obdrželo vyhrálo v kategorii „nejkreativnější pódiovou produkci“. Na předávání Billboard Touring Awards 2006ceněn byl oceněn také wembleyský koncert turné v kategorii Top Boxscore.\n\nProvedení popové balady „Live to Tell“, napsané v osmdesátých letech, vyvolalo kontroverzi.\n\nKostým zpěvačky během skladby tvořila červená blůza, sametové kalhoty a na hlavě posazená trnová koruna. S rozpaženýma rukama byla zavěšena do velkého skleněného kříže, který se zdvihal z horizontální do vertikální polohy. Během vystoupení na zadní velké obrazovce přirůstalo číslo až k hranici 12 000 000, doprovázené fotografiemi afrických dětí. Číslo znázorňovalo přibližný počet osiřelých dětí v důsledku pandemie HIV/AIDS v Africe.\n\nDüsseldorfský státní zástupce Madonně pohrozil žalobou za rouhání se. Ruská pravoslavná církev a Federace židovských komunit v Rusku charakterizovaly vystoupení jako amorální a naléhaly na své členy, aby bojkotovali nadcházející koncert v Moskvě.\n\nVystoupení na římském Olympijském stadionu, ležícím v těsné blízkosti Vatikánu, bylo duchovními vůdci odsouzeno jako akt nepřátelství k římskokatolické církvi. Italský kardinál Ersilio Tonini jej nazval „\"rouhačským protestem vůči víře\"“ a dodal, že se jednalo o „\"znesvěcení kříže\"“. Vyzval také k exkomunikaci Madonny. Duchovní Manfredo Leone koncert charakterizoval zkratkou „\"neuctivý, nevkusný a provokativní\"“. Vystoupení zkritizovali i muslimští a židovští lídři. Prezident italské muslimské ligy Mario Scialoja uvedl: „\"Myslím, že její nápad představuje nejhorší vkus, udělala by lépe, kdyby se vrátila domů.\"“ Mluvčí židovské komunity v Římě Riccardo Pacifici prohlásil: „\"Je to nezdvořilý čin, a navíc o to horší, že se uskutečňuje v Římě.\"“\n\nV České republice se nesouhlasně k provedení, mezi jinými, vyjádřil kardinál Miloslav Vlk, jenž vystoupení označil „\"za nepřijatelnou urážku náboženského cítění a věřících.\"“ Také dodal, že zpěvačka „\"zesměšňuje křesťanskou víru a zneužívá křesťanský symbol kříže.\"“ První televizní stanicí, která nabídla záznam turné, se stala americká NBC. Scéna „ukřižování“ však byla z přenosu vystřižena pro obavy negativních reakcí křesťanů a možných problémů se zadavateli reklamy.\n\nKe kontroverzi Madonna vydala oficiální prohlášení skrze hudební vydavatelství Warner Music, jehož součástí byl text:\n\nFilmový záznam byl pořízen ze dvou londýnských koncertů na wembleyském stadionu z 15. a 16. srpna 2006. Poté, co nevyšel záměr jeho odvysílání na stanici HBO, bylo vystoupení pod názvem \"The Confessions Tour – Live from London\" uvedeno 22. listopadu 2006 na americkém kanálu NBC. Z televizní verze došlo k vystřižení předělu písně „Sorry“ a skladeb „Drowned World/Substitute for Love“, „Paradise (Not For Me)“ a „Lucky Star“. Ve Spojených státech byl proveden cenzorský zásah do písně „Live to Tell“. Namísto vystřižených záběrů Madonny na kříži, diváci sledovali videoprojekci běžící na zadních obrazovkách. Až ve chvíli sestoupení z kříže se záběr vrátil na zpěvačku. Žádná jiná země cenzuru neuplatnila. Ve Spojeném království přenos zprostředkovala stanice Channel 4 a později také E4.\n\nV lednu 2007 uvolnilo vydavatelství Warner Bros. Records koncertní záznam \"The Confessions Tour\" v jediném kompletu CD a DVD. Po vydání vystoupalo hudební album do čela hitparád v několika evropských zemích a figurovalo v první desítce britského a kanadského žebříčku. Na americké albové hitparádě \"Billboard\" 200 dosáhlo nejvýše na patnáctou pozici. Z výročního udílení Cen Grammy, konaného 10. února 2008 v losangeleském centru Staples, si odneslo vítězství v kategorii „nejlepší dlouhotrvající hudební video“ (Best Long Form Music Video).\n\nV říjnu 2008 stále během turné Sticky & Sweet Tour vydal Guy Oseary fotoknihu \"Madonna: Confessions\". Obsah tvořilo 250 dosud nepublikovaných snímků, které zachycovaly dění ze zákulisí i pódia při Confessions Tour 2006. Veškerý zisk směřoval ve prospěch nadace Raising Malawi. Stanice MTV odvysílala od půlnocí 13. ledna 2013 záznam \"The Confessions Tour – Live from London\" ve vysokém rozlišení HD. V následujících dnech proběhly dvě reprízy, první od 7:00 a druhá od 10:00 hodin.\n\n\n\"Obsazení dle obalu kompaktního disku Confessions Tour a DVD.\"\n\n\n"}
{"id": "1065263", "url": "https://cs.wikipedia.org/wiki?curid=1065263", "title": "Římskokatolická farnost Hodňov", "text": "Římskokatolická farnost Hodňov\n\nŘímskokatolická farnost Hodňov je územním společenstvím římských katolíků v rámci českokrumlovského vikariátu českobudějovické diecéze.\n\nHodňov je poprvé připomínán v roce 1445 jako majetek zlatokorunských cisterciáků. Po zrušení zlatokorunského kláštera v rámci Josefinských reforem byla v obci roku 1787 zřízena lokálie. V následujícím roce pak byl vybudován farní kostel Nejsvětější Trojice. Ve 20. století přestal být do farnosti ustanovován sídelní kněz.\n\nV letech 2002–2010 byla farnost administrována ex currendo knězem z Horní Plané, od roku 2010 byla administrována ze Světlíku a od roku 2015 opět z Horní Plané.\n\n"}
{"id": "1065264", "url": "https://cs.wikipedia.org/wiki?curid=1065264", "title": "The Squirrels", "text": "The Squirrels\n\nThe Squirrels byla popová skupina ze Seattlu. V roce 1984 ji založil zpěvák Rob Morgan. Kapela si během své historie prošla mnoha personálními obměnami. Ačkoliv většinu jejího materiálu tvořily coververze, nebyli typickým cover bandem. Na pódiu si počínali teatrálně. Inspirací jim v tomto byli především zpěvák Alice Cooper a skupina The Tubes.\n\n"}
{"id": "1065266", "url": "https://cs.wikipedia.org/wiki?curid=1065266", "title": "Džamilé", "text": "Džamilé\n\nDžamilé (v originále \"Djamileh\") je jednoaktová opéra comique, kterou složil v roce 1871 skladatel Georges Bizet na libreto Louise Galleta, inspirovaného orientální pohádkou ve verších \"Namouna\" Alfreda de Musseta.\n\nOperu \"Džamilé\" zkomponoval Georges Bizet na přání Camille du Locle, ředitele pařížské Opéra-Comique, který mu v roce 1871 nabídl i libreto Louise Galetta zpracované podle předlohy Alfréda de Musseta \"Namouna\". Libretista ponechal dvě hlavní postavy – Džamilé (Namouna) a Haruna (Hassan) – a připsal třetí postavu Splendiana, sluhy a důvěrníka mladého Haruna. Děj zasadil do Harunova paláce v Káhiře 18. století.\n\nBizet v krátké době složil hudbu, ale uvažovaná protagonistka hlavní role Célestine Galli-Marié, kterou si přál Bizet, byla vázána smlouvou v jiném představení. Nejasnosti s obsazením rolí oddálily premiéru opery v Opéra-Comique v Paříži na 22. května 1872. V titulních rolích se představili Aline Prelly (Džamilé), Alphonse Duchesne (Harun) a Pierre-Armand Potel (Splendiano), dirigoval Adolphe Deloffre.\n\nŘeditel divadla věnoval péči též nákladné výpravě, ale opera neměla velký úspěch a po 10 představeních byla stažena z repertoáru. Mimo Francii byla uvedena ve Stockholmu (1889), Římě (1890) a v Dublinu, Praze, Manchesteru a Berlíně (1892).\n\nI přes chybějící dramatické situace a výraznou charakteristiku postav v libretu, se Bizetovi podařilo překonat tyto nedostatky silně evokující hudbou ve sborech (západ slunce nad Nilem) a při měnících se náladách Haruna a Splendiana. V hudebním ztvárnění Džamilé uplatnil Bizet orientální harmonii vycházející z opakujících se rýmů (gazelů), typických pro arabskou, perskou a tureckou poezii a začlenil ji do vlastního kompozičního konceptu. Hudebně se přiblížil spíše k Ravelovi než ke Gounodovi. Počáteční neúspěch opery byl zapříčiněn i nepříznivým vyjádřením pařížských kritiků.\n\nVelkým obdivovatelem tohoto díla byl dirigent Gustav Mahler. Operu \"Džamilé\" představil v roce 1892 v Hamburku a pak ještě devatenáctkát v letech 1898–1903 ve Vídeňské státní opeře. Traduje se, že skladatel Richard Strauss se jí inspiroval při komponování své opery Ariadna na Naxu. V Paříži byla znovu uvedena 27. října 1938.\n\nMísto a čas: Harunův palác v Káhiře, 18. století\n\nDžamilé je mladá otrokyně v harému bohatého, mladého Turka Haruna, do kterého je zamilovaná. Ten se rád obklopuje stále novými otrokyněmi, které ho však brzy omrzí. Džamilé v něm ale vzbuzuje nejasné tušení citu a proto žádá svého sluhu a důvěrníka Splendiana, aby ji propustil z paláce a provdal ji. Splendiano Džamilé tajně miluje a proto rozhodnutí svého pána vítá a doufá, že ji získá za ženu.\n\nDžamilé, která právě prochází kolem zaslechne jejich hovor. Později přemluví Spendiana, aby jí znovu, v přestrojení, přivedl k Harunovi, jako jednu z nových otrokyň, které mu Harun přikázal koupit od otrokáře. Slibuje mu, že pokud ji Harun odmítne, stane se Splendianovou ženou.\n\nKdyž Harun hraje se svým přítelem kostky, přivádí Splendiano nové otrokyně. Když přijde první a tančí, Harun sotva zvedne oči od hry. Když však vstoupí Džamilé v závoji a předvede svůj procítěný tanec, Harun požádá Splendiana, aby ho zastoupil ve hře a přistoupí k Džamilé se slovy obdivu. Ta mu zakrátko odhalí svoji totožnost a vyzná se ze své lásky k němu. Harun ji chce vyzkoušet a proto ji tvrdě odmítá. Když však vidí její hluboký zármutek, vyzná se jí ze svých skutečných citů a nabídne jí provždy místo po svém boku.\n\n"}
{"id": "1065275", "url": "https://cs.wikipedia.org/wiki?curid=1065275", "title": "Ondřej Nosálek", "text": "Ondřej Nosálek\n\nOndřej Nosálek (* 26. června 1981 Ostrava) je český divadelní, televizní a filmový herec.\n\nZa roli Tonyho ve filmu Slobodanky Radun, \"MY 2\", byl v roce 2014 nominován na Cenu české filmové kritiky v kategorii nejlepší mužský herecký výkon a Českého lva v kategorii mužský herecký výkon v hlavní roli. Ani jednu nominaci ovšem neproměnil.\n\nJeho domovskou scénou je pražské Divadlo Minor. V roce 2016 ztvárnil Rosencrantze v \"Hamletovi\" na Letních shakespearovských slavnostech.\n\n"}
{"id": "1065305", "url": "https://cs.wikipedia.org/wiki?curid=1065305", "title": "Topolovka", "text": "Topolovka\n\nTopolovka (\"Alcea\") je rod rostlin z čeledi slézovité. Zahrnuje asi 60 druhů a je rozšířen od Středomoří po Střední Asii a Čínu. Nejvíce druhů roste v Íránu. Topolovky jsou vzpřímené, nevětvené byliny s nápadnými květy v koncovém květenství. V přírodě ČR roste volně jediný druh, topolovka bledá, který zasahuje na jižní Moravu. Mimo to se jako okrasná rostlina běžně pěstuje topolovka růžová, která navíc slouží i jako léčivka.\n\nTopolovky jsou jednoleté až vytrvalé, většinou vzpřímené a nevětvené byliny. Rostliny jsou často hustě chlupaté, odění se skládá z hvězdovitých chlupů, někdy promísených s dlouhými jednoduchými chlupy. Listy jsou jednoduché, dlouze řapíkaté, vejčité až téměř okrouhlé, mělce až hluboce dlanitě laločnaté. Na okraji jsou vroubkované nebo zubaté. Květy jsou zpravidla větší než 3 cm. Vyrůstají po jednom nebo po několika ve svazečcích v paždí listů a v horní části lodyhy tvoří koncový hrozen. Kalich je zakončen 5 laloky. Kalíšek je tvořen 5 až 7 na bázi srostlými lístky. Koruna může mít různé barvy, nejčastěji je bílá, purpurová nebo žlutá. Prašníky jsou žluté, nahloučené na vrcholu trubičky vzniklé srůstem tyčinek. Semeník obsahuje 15 až mnoho komůrek, v každé z nich je jediné vajíčko. Čnělek je stejný počet jako komůrek semeníku, na vrcholu nesou sbíhavou bliznu. Plody jsou poltivé, diskovité, rozpadající se na množství jednosemenných dílů. Každý díl obsahuje 2 komůrky, vrchní je sterilní. Semena jsou na povrchu hladká nebo bradavčitá.\n\nRod topolovka zahrnuje asi 60 druhů. Je rozšířen v oblasti od Středomoří po Střední Asii, okrajově zasahuje až do Číny. Nejvíce druhů roste v Íránu, dále v Rusku a Turecku.\n\nV České republice se ve volné přírodě vyskytuje jediný druh, topolovka bledá, která zasahuje na jižní Moravu. Pěstovaná topolovka růžová občas zplaňuje v okolí sídel a zahrad a na rumištích. V květeně Evropy je rod zastoupen dalšími 4 druhy. V jihovýchodním Středomoří roste \"A. heldreichii\" a \"A. setosa\", v evropské části Turecka navíc \"A. lavateriflora\", v Rusku topolovka vráskatá (\"A. rugosa\").\n\n\nTopolovka růžová je běžně pěstovaná v rozličných kultivarech jako okrasná rostlina. Některé kultivary vznikly křížením s některými dalšími druhy, jako je topolovka vráskatá (\"A. rugosa\") nebo topolovka \"A. setosa\". Topolovka růžové se řadí mezi léčivé rostliny. Sbírá se květ, a to zejména tmavokvětých forem.\n\nExistuje též zahradní mezirodový kříženec topolovky růžové s proskurníkem lékařským (\"Althaea officinalis\"), který nese název x\"Alcathaea suffrutescens\".\n"}
{"id": "1065307", "url": "https://cs.wikipedia.org/wiki?curid=1065307", "title": "Danuta Wałęsová", "text": "Danuta Wałęsová\n\nDanuta Wałęsová, celým jménem Mirosława Danuta Wałęsa, rozená Gołoś, (* 25. února 1949 Krypy) je manželka bývalého polského prezidenta Lecha Wałęsy a v letech 1990 až 1995 první dáma Polska. Do manželství se narodilo osm dětí.\n\nDanuta Wałęsová se narodila jako druhé z devíti dětí Zbigniewa a Feliksy Gołośových. Na základní školu chodila ve městě Węgrów v Mazovském vojvodství (polsky \"Województwo mazowieckie\"). Na dobu svého dětství však nevzpomíná dobře, práci v hospodářství doslova nesnášela V roce 1968 proto využila nabídky známého a přestěhovala se do Gdańsku, kde začala pracovat jako květinářka. \n\nPrávě v Gdańsku se nedlouho po svém příjezdu seznámila s mladým elektrikářem Lechem Wałęsou, jehož si 8. listopadu 1968 vzala za manžela. Postupně se jim narodilo osm dětí: Bogdan (*1970), Sławomir (*1972), Przemysław (*1974), Jarosław (*1976), Magdalena (*1979), Anna (*1980), Maria Wiktoria (*1982), Brygida (*1985).\n\nDne 10. prosince 1983 převzala v norském Oslu za svého muže, který měl tehdy polskou komunistickou vládou zákaz vycestovat do zahraničí, Nobelovu cenu míru. \n\nV roce 2011 vydala v nakladatelství Wydawnictwo Literackie vlastní autobiografii s názvem \"Marzenia i tajemnice\", v níž se na několika místech netají silně kritickým pohledem na svého muže . I díky tomuto poměrně kontroverznímu kroku překročil prodej knihy během několika měsíců 300 000 kusů . Za toto dílo dostala dosud dvě literární ocenění, a sice cenu časopisu \"Tygodnik Powszechny\" a Růži udělovanou ženským časopisem \"Gala\".\n\nV roce 2012 jí prezident Bronisław Komorowski \"za mimořádné zásluhy za nezávislé Polsko, za podporu demokratických změn v zemi, za úspěchy v oblasti pracovní i společenské\" udělil Řád znovuzrozeného Polska, po Řádu bílé orlice druhé nejvyšší státní vyznamenání Polska.\n"}
{"id": "1065313", "url": "https://cs.wikipedia.org/wiki?curid=1065313", "title": "Balneologické muzeum", "text": "Balneologické muzeum\n\nBalneologické muzeum je muzeum v Piešťanech, které sídlí v budově Lázeňské dvorany.\n\nMuzeum bylo založeno v roce 1928 pod názvem \"Piešťanské muzeum\". Založila ho Piešťanská muzejní společnost, jejíž vznik inicioval Imrich Winter a jeho spolupracovník a správce lázní Václav Vlk. V první expozici muzea, která nesla název \"Etnografická sbírka\", byly vystaveny exponáty z obrorů: flóra, fauna, národopisná keramika, kroje a výšivky, lidová architektura, slovenské řezbářství a malby, historie a archeologie. Se souhlasem Ľudovíta a Imricha Winterových byla muzejní expozice umístěna v části přízemí lázeňské dvorany.\n\nPiešťanské muzeum v roce 1931 navštívil významný slovenský výtvarník Janko Alexy, který byl i literárně činný. V letech 1932–1937 žil v Piešťanech a byl i členem piešťanské muzejní společnosti. V letech 1932–1933 byla expozice reinstalována a rozšířena. Slavnostní otevření nové expozice piešťanského muzea se konalo 29. června 1933. V nové muzejní expozici byla národopisná část a staropiešťanský rolnický dům, část věnovaná osobnosti a dílu generála Milana Rastislava Štefánika, archeologii a paleontologii. Byla zde představena osobnost Ludwiga van Beethovena, který pravděpodobně navštívil piešťanské lázně v roce 1802. V roce 1934 vyšel průvodce expozicí.\n\nV roce 1951 bylo muzeum znárodněno a stalo se \"Okresním muzeem\". V roce 1963 bylo přejmenováno na \"Balneologické muzeum\" a cílem tohoto specializovaného muzea bylo dokumentovat historii lázní a lázeňství na území Slovenska. U příležitosti stého výročí narození slovenského básníka Ivana Kraska, 12. července 1976, Balneologické muzeum slavnostně otevřelo v prostorách jeho piešťanského bytu expozici Pamětní pokoj Ivana Kraska.\n\nV roce 1989 získalo muzeum od města Piešťany do pronájmu budovu \"Vily doktora Liška\". Po předchozí přípravě byla 29. června 1994 slavnostně otevřena nová expozice \"Historie lázní a lázeňství na Slovensku\". 11. června 1999 byla slavnostně otevřena nová expozice muzea \"Sakrální umění ze sbírek balneologického muzea\".\n\n\n"}
{"id": "1065314", "url": "https://cs.wikipedia.org/wiki?curid=1065314", "title": "Etnografické muzeum (Martin)", "text": "Etnografické muzeum (Martin)\n\nEtnografické muzeum (do r. 1961 \"Slovenské národní muzeum v Martině\") je muzeum v Martině. Patří mezi nejstarší muzejní pracoviště Slovenského národního muzea. Obsahuje největší sbírku lidové kultury na Slovensku.\n\nZačátky se odvíjejí od Muzea Matice slovenské (1870–1875), jejíž sbírky převzalo do péče. Vznik muzea byl propojen se vznikem muzejní slovenské společnosti (MMS). Jejím cílem bylo zachraňovat a shromažďovat všechny významné památky Slovenska. Díky předsedovi MMS Andreji Kmeťovi byla postavena první budova (1906–1907), kterou projektoval Milan Michal Harminc. Slavnostně bylo otevřeno v roce 1908 (V roce 1994 byla budova prohlášena za národní kulturní památku).\n\nZ nedostatku výstavních prostor byla iniciována myšlenka výstavby nové budovy SNM (1929–1932). Jejím autorem byl také Milan Michal Harminc (1869–1964). Realizace byla ukončena v roce 1932, avšak instalace všech exponátů zabrala hodně času. Slavnostní otevření se uskutečnilo až v roce 1938.\n\nV muzeu byly soustředěny mnohé sbírky: uměleckých řemesel, výtvarného umění, české národní historie, archeologie, církevních památek, numismatiky, lidového umění, písemné i knižní fondy, památky živé a také neživé přírody. Dokonce v letech 1942–1953 i pozůstalosti Milana Rastislava Štefánika.\n\nK zestátnění muzea došlo v roce 1948. V roce 1961 bylo administrativně sloučeno se Slovenským muzeem v Bratislavě. V témže období se z martinského muzea stalo centrální celoslovenské etnografické muzeum. To byl důvod k přerozdělení některých sbírek do jiných muzeí.\n\nV současnosti tvoří podstatnou část sbírky etnografické fondy (včelařství, zemědělství, keramika, různé řemesla, oděv, bydlení ...). Část je prezentována ve stálých expozicích\n\n\nZbytek na příležitostných výstavách, ať už v zahraničí nebo přímo v budovách muzea.\n\nOdbornou činnost muzeum prezentuje prostřednictvím vlastní ediční činnosti:\n\n\nJde o tzv. „Staré“ muzeum v Martině. Na tuto stavbu byla vypsána soutěž, kterou Harminc vyhrál. V té době byla jeho práce ovlivněna romantizujícím pseudohistorismem.\n\nSkladba muzea poukazuje na výstavně-vědecký ráz, studijní a pracovní provoz muzejní činnosti. Budova má dispozičně a výtvarně vyrovnané řešení. V přízemí jsou umístěny pracovní prostory a až v podlaží jsou prostory výstavní. Hlavní průčelí obsahuje prvky klasicizujících architektonických článků – je řešeno střídměji. Vstup je rámován klasicizujícím portikem. Boční trakty budovy ústí do bočních rizalitů hlavního průčelí. Nesou plochou pilastrovou pseudoantickou soustavu, kterou podporují tympany trojúhelníkového tvaru.\n\nHarminc koncem 20. století upustil od „zdobené“ klasicizující architektury. S příchodem funkcionalismu (už jako 60letý) nabývá jeho tvorba nový výraz. Do popředí se dostávají čisté formy, plochá střecha a také vlastnosti nového materiálu.\n\nNa tento projekt byla vypsána soutěž, které se Harminc zúčastnil s několika variantami.\n\nNakonec byl realizován návrh dvoupodlažní stavby. I když už tvořil v novém duchu, budova si zachovala monumentální jednotu i díky řadě 18 průběžných kamenných pilastrů na hlavním průčelí (obklad z přírodního kamene, ryolitu), které v přízemí, vynecháním příčky v interkolumniu, vytvářejí širokou arkádu. Před nimi u hlavního vstupu navrhl předsazenou dvojici soch.\n\nMonumentalita byla podpořena i urbanistickým řešením. Stavbu umístil na vyvýšenou terasu města jako dominantu v ose ulice, vedené přímočaře z hlavního martinského náměstí.\n\nNástupní prostor překlenul dlouhým jednoramenným kamenným schodištěm, které bylo rozděleno do 10 úseků. Samotný objekt je řešen jako konstrukční dvojtrakt ve tvaru písmene „T“, s variabilními výstavními prostorami. Hlavní komunikační prostor se nachází ve středu dispozice, což nabízí dobré předpoklady pro volné instalování exponátů. Na vstupní část navazuje honosné trojramenné schodiště, které vede do výstavních místností na patře. V přízemí jsou situovány jen pracovní prostory a potřebné vedlejší vybavení. Výstavní prostory na třetím podlaží jsou zapuštěny do nízké valbové střechy ze železobetonu. Osvětlení zajišťují střešní světlíky. Budova obsahuje 37 místností s výstavní plochou 46 000 m².\n\nČinnost SNM–EM, největšího a nejstaršího muzea v Slovenské republice, je velmi rozsáhlá. Výsledkem snahy je nejucelenější sbírka lidové kultury na Slovensku.\n\n\n"}
{"id": "1065315", "url": "https://cs.wikipedia.org/wiki?curid=1065315", "title": "Partyzánská brigáda Mistr Jan Hus", "text": "Partyzánská brigáda Mistr Jan Hus\n\nPartyzánská brigáda Mistr Jan Hus byla jednou z nejaktivnějších partyzánských skupin, které v období druhé světové války působily v Protektorátu Čechy a Morava. Svou diverzní činnost prováděli příslušníci partyzánské brigády Mistr Jan Hus především v oblasti Českomoravské vrchoviny. Původní výsadek čítal 12 členů.\n\nVýsadek partyzánského oddílu Mistr Jan Hus se po několika předchozích neúspěšných pokusech uskutečnil dne 26. října 1944 na české straně Českomoravské vrchoviny. Velitelem výsadku byl kapitán Rudé armády Alexandr Vasiljevič Fomin. Funkci politického komisaře zastával Miroslav Pich-Tůma, který byl z dvanáctičlenného parašutistického výsadku jediným Čechem. Ostatní byli sovětskými občany a příslušníky Rudé armády. V partyzánském způsobu boje povětšinou nebyli žádnými nováčky a měli zkušenosti z bojů proti Hitlerově armádě například na Ukrajině. Jednalo se o náčelníka štábu Ivana Perchuna, náčelníka zpravodajské služby Nikolaje Chimiče, náčelníka zásobování Nikolaje Kolesnika, lékařku Lydii Smykovou]], dva radisty Alexandra Čepurova a Marju Poljakovovou a další - Nikolaj Nikolaje Mezeleva, Vladimíra Prigodiče, kulometčíka Ivana Knyše a Nikolaje Šustova, specialistu na diverzní akce.\n\nPůvodně plánované místo výsadku se nacházelo nedaleko města Žďár nad Sázavou. Jako navigační bod pro piloty měl posloužit rybník Velké Dářko, ten však byl v říjnu 1944 vypuštěný. Orientace pilotů byla tak velmi ztížena, díky čemuž nakonec došlo k vysazení parašutistů u obce Podhořany nedaleko Čáslavi v oblasti Železných hor. \n\nHlavním úkolem jednotky Mistr Jan Hus byla politická a organizační práce mezi civilním obyvatelstvem, která by zajistila pozdější předání správy poválečného Československa do rukou komunistických představitelů. S tímto záměrem organizovalo partyzánské oddíly vedení KSČ v Moskvě a následně je vysílalo do Protektorátu Čechy a Morava. Z dalších partyzánských skupin působících na Českomoravské vrchovině, jejichž činnost se částečně prolínala s působením oddílu Mistra Jana Husa, lze jmenovat oddíl Jan Kozina, Zarevo, Dr. Miroslav Tyrš, Jermak, Kirov a další. Tyto skupiny primárně příslušely pod Ukrajinský štáb partyzánského hnutí se sídlem v Kyjevě, který také zajišťoval jejich výcvik před vysláním do akce.\n\nV rámci politicko-organizačního působení bylo hlavní náplní práce skupiny Mistr Jan Hus vytvářet ilegální národní výbory v obcích, jež měly organizovat ozbrojený odpor především v závěrečných dnech války a po jejím skončení na ně měla být přenesena správa nově formovaného státu. Zakládání ilegálních národních výborů měl ve skupině na starost zejména politický komisař. Ve svých pamětech Pich uvádí, že za dobu svého působení, tj. přibližně sedm měsíců, skupina vytvořila 103 ilegálních národních výborů a 3 okresní národní výbory, a to ve Žďáře nad Sázavou, v Německém (dnes Havlíčkově) Brodu a v Přibyslavi.\n\nDalším posláním partyzánské skupiny bylo provádět diverzní a sabotážní akce a narušovat tak německou válečnou výrobu v Protektorátu, jenž svým rozvinutým průmyslem pilně zásoboval německou armádu v bojích s nepřítelem. Mezi klasické diverzní akce lze zařadit poškozování železničních a silničních tratí a mostů, přepadávání německých zásobovacích kolon, útoky na německé vlaky vezoucí vojáky nebo těžkou techniku na frontu, poškozování vedení vysokého napětí nebo přerušování telefonního spojení.\n\nAkce partyzánské jednotky Mistra Jana Husa, která asi nejcitelněji zasáhla přímo řady nacistů, se podařila jedné její menší skupině v únoru 1945. Zaútočili palbou na projíždějící auto nedaleko Německého Brodu. Chtěli ho zastavit a zabavit, a aniž by to tušili, zastřelili při tom vysokého důstojníka SS Bruno Waltera, zástupce šéfa spojovací úřadovny NSDAP v Berlíně, jenž právě projížděl Protektorátem z Berlína do Vídně, kam převážel důležité dokumenty o německé armádě. Auto se však partyzánům zastavit nepodařilo a zmíněné dokumenty tak unikly. Byl to neplánovaný, ale přesto velmi zdařilý atentát na vysokého německého pohlavára, jedna z posledních úspěšných akcí brigády před zničením jejího velícího štábu.\n\nDůležitá byla také jejich funkce jako zpravodajů. Pracovali jako zpravodajská služba pro vrchní vojenské velení Rudé armády - předávali informace o průmyslové výrobě, o pohybu vojáků, válečné techniky, o opevňovacích systémech a protiletecké obraně nacistů apod. Spojení se štábem 1. Ukrajinského frontu a později 4. Ukrajinského frontu, pod který byli převeleni, prováděli pomocí vysílaček. Po celou dobu války se nacisté snažili toto vysílání zachytit a pomocí něj tak partyzány dopadnout. \n\nPůvodní dvanáctičlenný výsadek Mistra Jana Husa se postupně rozšiřoval, jak jednotka přijímala nové dobrovolníky například z řad civilního obyvatelstva. Vůbec prvními osobami, které partyzáni po prověření přijali do své jednotky, byli sovětští váleční uprchlíci - Ivan Jemeljanov, Konstantin Korovin a Sergej Borisovský. Ti se už nějakou dobu pohybovali v lesích v okolí místa výsadku a právě od nich partyzáni získali první informace, kde se vlastně nacházejí. Zároveň přes ně navázali poprvé kontakty s civilním obyvatelstvem v obcích Lipovec a Licoměřice. V těchto vesnicích byly záhy vytvořeny první ilegální protinacistické organizace. Brzy potom přibyli do jednotky také první Češi, tři mladí chlapci, kteří uprchli z nucených prací v Německu - Oldřich Pokorný, Oldřich Šafář a Zdeněk Šrámek. \n\nV únoru 1945 se jednotce dostalo významného ocenění, když byla povýšena na brigádu.\n\nObyvatelé Protektorátu poměrně ochotně vycházeli partyzánům vstříc a nabízeli jim svou pomoc. Hlavně jim zajišťovali přísun jídla, často je nechávali u sebe přespávat. Partyzáni se totiž přes den pohybovali po lesích, ale pokud v noci zrovna nepodnikali nějakou diverzní činnost, většinou se uchylovali do vesnic a přespávali buď v opuštěných staveních nebo přímo u lidí, kteří je u sebe nechali.\n\nPoté, co se partyzáni z Mistra Jana Husa zabydleli v oblasti Českomoravské vrchoviny, začali rozvíjet novou strategii partyzánského boje, tj. vytvářeli tzv. civilní partyzánké skupiny (CPS). Jejich členy se stávali lidé, kteří přes den žili obyčejným civilním životem, chodili do zaměstnání a podobně, a pouze v noci podnikali různé diverzní akce. Byli tak mnohem méně nápadní a tudíž hůře postižitelní.\n\nDůležitou funkci mezi těmi, kteří kooperovali s partyzány, měly tzv. civilní spojky. Jejich povinností bylo udržovat spojení mezi jednotlivými oddíly skupiny, přenášet vzkazy a dopisy mezi veliteli oddílů. U skupiny Mistra Jana Husa to byly většinou ženy, k nejstatečnějším patřily Zdena Moravcová, Anežka Bromová-Korovinová a Věra Pilařová.\n\nV prvních měsících roku 1945 již byla partyzánská brigáda Mistra Jana Husa rozdělena do několika oddílů. Členové jednotlivých oddílů měli určeno plnit různé úkoly v několika oblastech Českomoravské vrchoviny.\n\nŠtáb brigády v čele s majorem Alexandrem Fominem se v tu dobu pohyboval na Kutnohorsku. Jednotka tu plnila především zpravodajské úkoly. Aby nedošlo k jejich vyzrazení zaměřením jejich vysílačky, často se přesouvali z místa na místo. V březnu 1945 se rozhodlo, že štáb opustí kutnohorsko-ledečskou základnu, která byla v malé obci Dědice u Zbýšova v domku p. Karla Dvořáka a vrátí se na Přibyslavsko, kde si vybuduje nový úkryt.\n\nVydali se na pochod na Žďársko. Když se nacházeli v lesích u obce Leškovice vydal velitel Fomin rozkaz k jednodennímu odpočinku. Prakticky okamžitě po příchodu začali radisté Poljakovová a Čepurov na příkaz Fomina vysílat zprávy vysílačkou. To se velitelskému štábu brigáhy Mistra Jana Husa stalo zřejmě osudným, protože Němců se podařilo zachytit jejich vysílání.\n\nDne 26. března 1945, poté, co zpravodajská a pátrací rota gestapa zaměřila vysílání Fominovy skupiny, obklíčilo obec Leškovice několik desítek příslušníků branné moci z Chrudimi a Habrů.\n\nCelou akci vedl šéf chrudimského sonderkommanda Paul Hermann Feustel. Nejprve začalo vyslýchání obyvatel Leškovic a pak se gestapo vydalo do lesů. Podle výpovědí svědků se zdá, že vysílačku zaměřili poměrně přesně a při zásahu šli víceméně najisto. První výstřely padly po šesté hodině večer a přestřelka trvala až do čtyř hodin do rána. \n\nV boji s nacisty nakonec padlo všech 7 členů štábu - velitel štábu major Fomin, náčelník štábu nadporučík Perchun, radisté Čepurov a Poljakovová, lékařka Smyková a dva čeští partyzáni Josef Coufal ze Samotína a Jan Janáček ze Sobiňova. Ještě před smrtí stihli zničit radiostanici a nejdůležitější doklady a dokumenty.\n\nOstatní členové brigády nadále prováděli zpravodajskou a diverzní činnost v oblasti Českomoravské vrchoviny až do posledních válečných dní v květnu 1945. Tehdy se aktivně účastnili květnového povstání hlavně ve větších městech Žďáru nad Sázavou a Německém (Havlíčkově) Brodě.\n\n"}
{"id": "1065316", "url": "https://cs.wikipedia.org/wiki?curid=1065316", "title": "Ostrovy Diega Ramíreze", "text": "Ostrovy Diega Ramíreze\n\nOstrovy Diega Ramíreze () je souostroví v Drakeově průlivu, které leží více než 100 km jižně od mysu Horn. Je součástí chilského regionu Magallanes a Chilská Antarktida. Skupina ostrovů má celkovou rozlohu o něco větší než 1 km². Souostroví je bez stálého osídlení, pouze na druhém největším ostrově Gonzalo byla postavena meteorologická stanice, kterou provozuje chilské námořnictvo.\n\nSouostroví je tvořeno severní a jižní skupinou. Největší je Bartolomé o rozloze 93 ha, kde je také nejvyšší bod souostroví s nadmořskou výškou 190 m. Islote Águila (Orlí ostrůvek) je nejjižnějším ostrovem celého jihoamerického kontinentu.\nOstrovy objevil 12. února 1619 Španěl García de Nodal a pojmenoval je podle kosmografa své výpravy Diega Ramíreze de Arellano. Byly nejjižnějším známým místem na zeměkouli do roku 1775, než James Cook objevil Jižní Sandwichovy ostrovy.\n\nOstrovy jsou porostlé travami a lišejníky, hnízdí zde množství mořských ptáků (buřňák obrovský, albatros černobrvý, tučňák skalní).\n\nPrůměrné teploty se pohybují okolo 3 °C v zimě a 7 °C v létě, ročně spadne okolo 1300 mm srážek.\n\n"}
{"id": "1065327", "url": "https://cs.wikipedia.org/wiki?curid=1065327", "title": "Seznam kulturních památek v Divákách", "text": "Seznam kulturních památek v Divákách\n\n"}
{"id": "1065329", "url": "https://cs.wikipedia.org/wiki?curid=1065329", "title": "Seznam kulturních památek v Klentnici", "text": "Seznam kulturních památek v Klentnici\n\n\n"}
{"id": "1065330", "url": "https://cs.wikipedia.org/wiki?curid=1065330", "title": "Seznam kulturních památek v Kurdějově", "text": "Seznam kulturních památek v Kurdějově\n\n"}
{"id": "1065332", "url": "https://cs.wikipedia.org/wiki?curid=1065332", "title": "Seznam kulturních památek v Novosedlech (okres Břeclav)", "text": "Seznam kulturních památek v Novosedlech (okres Břeclav)\n\n"}
{"id": "1065333", "url": "https://cs.wikipedia.org/wiki?curid=1065333", "title": "Brenton Thwaites", "text": "Brenton Thwaites\n\nBrenton Thwaites (* 10. srpna 1989 Cairns, Queensland, Austrálie) je australský herec, který se proslavil rolí Luka Gallaghera v seriálu \"SLiDE\" (2011) a rolí Stua Hendersona v telenovele \"Home and Away\" (2011–2012). Po přestěhování do Spojených států se objevil ve filmech jako \"\" (2012), \"Ocolus\" (2013) nebo \"Dárce\" (2014), po boku Jeffa Bridgese a Meryl Streepové.\n\nV roce 2016 se objevil po boku Gerarda Butlera a Geoffreyho Rushe ve filmu \"Bohové Egypta\". Byl také obsazen do role Henryho, syna Williama Turnera a Elizabeth Turnerové, v \"\".\n\nNarodil se v Cairns v Queenslandu v Austrálii. Je synem Petera a Fiony Thwaites. Má sestru Stacey. Studoval na Cairns State High School v Queenslandu. V 16 letech poprvé vystoupil před živým publikem v divadelní hře Romeo a Julie. Herectví studoval a v roce 2010 úspěšně ukončil na Queensland University of Technology. Poté se přestěhoval do Sydney, kde byl obsazen do telenovely \"Home and Away\" a poté se odstěhoval do Spojených států, aby se mohl dále věnovat své kariéře.\n\nPo dokončení školy získal první filmovou roli v roce 2010 v nezávislém filmu \"Charge Over You\". V listopadu téhož roku byl obsazen do role Luka Gallaghera v australském seriálu \"SLiDE\". Seriál byl první řadě ukončen. Krátce po přestěhování do Sydney v dubnu roku 2011 získal roli Stua Hendersona v telenovele \"Home and Away\". Po přestěhování do Spojených států získal hlavní roli v televizním remaku filmu z roku 1980 \"Modrá laguna\", nazvaném \"\", po boku australské herečky Indiany Evans.\n\nV roce 2013 byl obsazen do hlavní role hororového filmu \"Ocolus\". Film měl premiéru 5. září 2013 na Filmovém festivalu v Torontu. O rok později se na krátkou dobu vrátil do Austrálie k natáčení thrillerového filmu \"Son of a Gun\". Film měl premiéru 16. října 2014. Po boku Angeliny Jolie se objevil jako Princ Filip ve filmu \"Zloba – Královna černé magie\". Hlavní roli Nica Eastmana si zahrál ve sci-fi thrillerovém filmu \"The Signal\". Film měl premiéru v lednu 2014 na Filmovém festivalu Sundance. Také si zahrál hlavní roli Jonase ve filmu \"Dárce\", a to po boku Jeffa Bridgese a Maryl Streepové.\n\nNa 12. ledna 2016 byla ohlášena premiéra filmu \"Bohové Egypta\" v němž hraje po boku Gerarda Butlera a Geoffreyho Rushe. Na konci roku 2014 byl obsazen do pátého dílu \"\" nazvaném \".\" Natáčení filmu začalo v únoru roku 2015 v Austrálii. Premiéra filmu byla ohlášena na 7. července 2017. V roce 2017 se také objeví ve filmu \"An Interview with God\", kde bude hrát mladého novináře Paula Ashera.\n\nBrenton začal chodit s Chloe Pacey v roce 2015, zatímco spolu pracovali v Austrálii na filmu \"Piráti z Karibiku: Salazarova pomsta.\" Pár se stal rodiči v březnu 2016, kdy se jim narodila dcera.\n\n"}
{"id": "1065335", "url": "https://cs.wikipedia.org/wiki?curid=1065335", "title": "Seznam kulturních památek v Popicích", "text": "Seznam kulturních památek v Popicích\n\n\n"}
{"id": "1065337", "url": "https://cs.wikipedia.org/wiki?curid=1065337", "title": "Seznam kulturních památek ve Velkých Němčicích", "text": "Seznam kulturních památek ve Velkých Němčicích\n\n\n"}
{"id": "1065338", "url": "https://cs.wikipedia.org/wiki?curid=1065338", "title": "Seznam kulturních památek ve Velkých Pavlovicích", "text": "Seznam kulturních památek ve Velkých Pavlovicích\n\n"}
{"id": "1065339", "url": "https://cs.wikipedia.org/wiki?curid=1065339", "title": "Alghero", "text": "Alghero\n\nAlghero je italské město v severozápadní části ostrova Sardinie, na pobřeží Středozemního moře, v provincii Sassari. V roce 2014 žilo ve městě 43 440 obyvatel. Alghero je známé svou zachovanou historickou částí, opevněným starým městem a je oblíbenou a významnou turistickou destinací v rámci Itálie a Evropy.\n\nJméno Alghero pochází ze středověkého latinského \"Aleguerium\", což je označení pro mořské řasy.\n\nDruhým oficiálním úředním jazykem v Algheru je katalánština. Důvodem je historické obléhání a dobytí města španělsko-katalánským vojskem ve 14. století.\n\nAlghero leží v zálivu \"Rada di Alghero\", historická část starého město leží na výběžku pevniny do moře. Město je opevněné hradbami a chráněné baštami. Nejvýznamnější stavbou Alghera je gotická \"katedrála Santa Maria\" z let 1562 až 1579 s portálem v aragonském slohu. K dalším významným stavbám náleží \"kostel San Francesco\" z druhé poloviny 14. století s románskou křížovou chodbou (přestavován v 16. století, zvonice je z téže doby), městská brána \"Torre dell Portal\" ze druhé poloviny 14. století, \"Pallazo d'Albis\" - ukázka typické aragonské architektury 16. století nebo \"divadlo Teatro Civico\" z poloviny 19. století.\n\nVhodným výletem z Alghera mohou být vápencové skály na mysu \"Capo Caccio\" s krápníkovou jeskyní \"Grotta di Nettuno\", vzdálené 25 km od Alghera. Dále písečné pláže mezi menšími městy \"Fertilia\" a \"Maristella\". Případně vzdálenější letovisko a město s jedněmi z nejhezčích pláží na Sardinii \"Stintino\", 55 km.\n"}
{"id": "1065340", "url": "https://cs.wikipedia.org/wiki?curid=1065340", "title": "Mark V Special Operations Craft", "text": "Mark V Special Operations Craft\n\nMark V Special Operations Craft je třída hlídkových člunů námořnictva Spojených států amerických. Hlavním úkolem těchto člunů je přeprava operátorů jednotek Navy SEALs. Dále slouží k ochraně pobřežních vod a přístavů. Celkem bylo vyrobeno 20 člunů této třídy. Jsou stále v aktivní službě.\n\nV letech 1995-1999 bylo loděnicí Maine Marine Manufacturing LLC vyrobeno celkem 20 člunů tohoto typu.\n\nČluny Mk V SOC lze přepravovat transportními letouny Lockheed C-5 Galaxy (2 ks) a McDonnell Douglas C-17 Globemaster III (1 ks). Člun má šestičlennou posádku, přičemž uveze výsadek do velikosti čety (16 osob). Výsadku přitom slouží čluny Mk V nesené rychlé čluny CRRC (\"Combat Rubber Raiding Craft\"). Čluny nesou čtyři univerzální lafety k uchycení různých druhů výzbroje – 40mm automatické granátomety Mk 19, 12,7mm kulomety M2 Browning, 7,62mm kulomety M240, nebo 7,62mm rotační kulomety GAU-17. K obraně proti letadlům mohou nést protiletadlové raketové komplety FIM-92 Stinger. Pohonný systém tvoří dva diesely MTU 12V396 TE94, každý o výkonu 1704 kW. Nejvyšší rychlost dosahuje 48 uzlů.\n"}
{"id": "1065341", "url": "https://cs.wikipedia.org/wiki?curid=1065341", "title": "Peder Østlund", "text": "Peder Østlund\n\nPeder Østlund (7. května 1872 Trondhjem – 22. ledna 1939) byl norský rychlobruslař.\n\nOd roku 1892 startoval na norských šampionátech, v roce 1894 se poprvé zúčastnil Mistrovství světa i Evropy. Největších úspěchů dosáhl na samém sklonku 19. století, neboť v letech 1898 a 1899 vyhrál světový šampionát a v letech 1899 a 1900 získal prvenství i na mistrovstvích Evropy. Poslední závody absolvoval v roce 1901.\n"}
{"id": "1065344", "url": "https://cs.wikipedia.org/wiki?curid=1065344", "title": "Johan Schwartz", "text": "Johan Schwartz\n\nJohan Schwartz (7. prosince 1877 – 25. prosince 1920) byl norský rychlobruslař.\n\nV roce 1901 se zúčastnil svého prvního norského šampionátu. V mezinárodních závodech debutoval o rok později, kdy také dosáhl svého největšího sportovního úspěchu – zvítězil na Mistrovství Evropy 1902. Kromě toho startoval i na Mistrovství světa. Roku 1903 vyhrál norské mistrovství. Tehdy startoval i na kontinentálním a později i na světovém šampionátu, což byl jeho poslední absolvovaný závod.\n"}
{"id": "1065346", "url": "https://cs.wikipedia.org/wiki?curid=1065346", "title": "Alfred Næss", "text": "Alfred Næss\n\nKarl Alfred Ingvald Næss (26. dubna 1877 Oslo – 6. července 1955 Strasshof an der Nordbahn) byl norský rychlobruslař.\n\nRychlobruslařských závodů se účastnil od roku 1889, kdy startoval i na švédském mistrovství. První velké mezinárodní akce (Mistrovství Evropy a světa) absolvoval v roce 1894. Následujícího roku dosáhl svého největšího sportovního úspěchu, neboť zvítězil na evropském šampionátu. V roce 1898 vyhrál norské mistrovství. Mimo jiné se zúčastnil i Mistrovství světa 1900, což byl jeho poslední závod. Po ukončení závodní kariéry bruslil ve vystoupeních vaudevillového divadla.\n\n"}
{"id": "1065348", "url": "https://cs.wikipedia.org/wiki?curid=1065348", "title": "Jičín (zámek)", "text": "Jičín (zámek)\n\nJičínský zámek také Valdštejnský zámek je raně barokní, klasicistně upravený objekt, který se nachází přímo v centru města. Je součástí budov na jižní straně Valdštejnského náměstí v Jičíně. \n\nV místě dnešního zámku bylo panské sídlo již v 16. století, kdy Jičínsku vládli Trčkové z Lípy. Po nich vlastnili Jičín Smiřičtí ze Smiřic, kteří nechali vystavět zámek v renesančním stylu. Stavba probíhala od roku 1608 asi do roku 1616. Majitel zámku Albrecht Jan Smiřický zemřel v roce 1618. Po jeho smrti zůstal posledním mužským potomkem rodu jeho bratr Jindřich Jiří. Byl však pro slabomyslnost vyloučen z dědictví a o správu rodinného majetku se rozhořel boj mezi jeho sestrami Eliškou Kateřinou a Markétou Saloménou. Eliška Kateřina se na zámku usídlila, přestože zámek měl připadnout sestře Markétě Salomeně. V roce 1620 do Jičína dorazili královští komisaři, kteří měli majetek Smiřických ve jménu krále Elišce zabavit a vrátit její sestře. Když dne 1. února 1620 sepisovala komise v jičínském zámku inventář majetku, došlo k výbuchu střelného prachu, při kterém zahynulo celkem 41 osob, mezi nimi byla nejen Eliška Kateřina ale i manžel Markéty Salomény Jindřich Slavata z Chlumu. Zámek byl výbuchem silně poničen, příčina výbuchu nebyla objasněna. V rukou Markéty Salomény zůstal zámek pouze jeden rok. \n\nProtože Smiřičtí patřili k předákům odbojných stavů, musela Markéta Saloména po bitvě na Bílé Hoře v roce 1621 uprchnout ze země a do smrti žít ve vyhnanství. Většinu zkonfiskovaného majetku Smiřických získal Albrecht z Valdštejna. Albrecht z Valdštejna nechal jičínský zámek přestavět ve stylu baroka. Architektem přestavby byl Andrea Spezza. \n\nV průběhu let byly k zámku přistavěny konírny, jízdárna a zbrojnice. Poslední úpravy zámku jsou v klasicistním stylu. \n\nV létě roku 1813 pozval kníže Ferdinand z Trauttmansdorffu do jičínského zámku rakouského císaře Františka I. s celým dvorem. V té době pobýval ruský car Alexandr I. v zámku v Opočně a pruský král Fridrich Vilém III. v Ratibořicích. Byl to právě Jičínský zámek, kde se scházeli zástupci jednotlivých mocnářů a kde probíhala jednání o společném postupu proti Napoleonovi. \nNa náměstí v Jičíně je zámek největší a nejimpozantnější budovou. Má dvanáct arkádových pilířů, dva klasicistní trojúhelníkové frontony. Průčelí na každé straně ukončuje nárožní arkýř. K areálů zámku patří tři nádvoří. Do předních dvou zámeckých nádvoří vedou průjezdy s bosovanými portály, menší západní nádvoří obklopují arkády, větší východní nádvoří má při dvou stěnách arkády v přízemí.\n\nV části zámku je dnes regionální muzeum a galerie se 120 000 sbírkovými předměty. Součástí muzea je tzv. Konferenční salónek protinapoleonské aliance z roku 1813. V objektu sídlí dále Městské informační centrum a umělecká škola J. B. Foerstera. Porotní sál zámku je často využíván ke koncertům i dalším kulturním akcím.\n\n\n"}
{"id": "1065359", "url": "https://cs.wikipedia.org/wiki?curid=1065359", "title": "Alto del Perdón", "text": "Alto del Perdón\n\nAlto del Perdón je horský průsmyk v pohoří Sierra del Perdón, který se nachází v severovýchodním Španělsku, v regionu známém jako Navarra. Přesněji je umístěn 13 km jižně od města Pamplona a 10 km severně od města Puente de la Reina. Nadmořská výška průsmyku, přes který vede Svatojakubská cesta (Camino francés), činí 735 metrů nad mořem. \n\nCesta k vrcholu Alto del Perdón představuje pro poutníky značnou námahu, neboť výškový rozdíl mezi městem Pamplona a horským průsmykem činí zhruba pět set metrů; trasa je vedena v nekrytém terénu mezi poli.\n\nVýchodně od průsmyku, jak pohoří stoupá na nadmořskou výšku až 1000 m n. m., se nachází rozsáhlý park větrných elektráren, které sledují horský hřeben. \n\nV roce 1996 byla do průsmyku na severní okraj umístěna skulptura poutníků trasy Camino de Santiago (Svatojakubské cesty), doplněná nápisem ve španělštině \"Donde se cruza el camino del viento con el camino de las estrellas\" (Kde se cesta větru kříží s cestou hvězd). Autorem díla je španělský sochař Vicente Galbete. \n"}
{"id": "1065369", "url": "https://cs.wikipedia.org/wiki?curid=1065369", "title": "Sierra del Perdón", "text": "Sierra del Perdón\n\nSierra del Perdón (baskicky Erreniega) je pohoří v severovýchodním Španělsku, v regionu Navarra. Nachází se přibližně 13 km jižně od města Pamplona a 10 km severně od města Puente la Reina; je to rozvodí řek Arga, Lobo a Elorza. Nejvyšší vrchol pohoří dosahuje výšky 1039 m. \n\nPůvodní název ve španělštině byl přejat z baskického \"Reniega\" nebo \"Erreniega\". Současný název získalo pohoří díky hospicu, který nesl od 15. - 16. století jméno Panny Marie. Přestože byl hospic zbořen ve století devatenáctém, přídomek \"perdón\" - odpuštění, se vžil a byl podobně jako tomu bylo u jiných míst v Navaře užíván pro označení místa. \n\nToto pohoří je severní geologickou hranicí pánve řeky Ebro; jak na západní tak i na východní straně přechází v další horské hřebeny. \n\nSeverní i jižní strana tohoto pohoří jsou zalesněné nízkými dřevinami. Vrcholky pohoří jsou holé. Horským sedlem s názvem Alto del Perdón prochází kolmo přes pohoří Svatojakubská cesta. Z vrcholků Alto del Perdón je dostupný výhled na velkou část regionu Navarra, včetně města Pamplona a podhůří Pyrenejí. \n\nNa samotném hřebenu je umístěno zhruba 40 větrných elektráren. Větrný park byl vybudován v letech 1994-2008 a ve své době představoval pilotní projekt pro region Navarra v oblasti obnovitelných zdrojů. \n"}
{"id": "1065384", "url": "https://cs.wikipedia.org/wiki?curid=1065384", "title": "Ada Bojana", "text": "Ada Bojana\n\nAda Bojana (v srbské cyrilici Ада Бојана, albánsky Ada e Bunës) je ostrov v deltě řeky Bojany/Buny, nacházející se na hranici mezi Černou Horou a Albánií, na břehu Jaderského moře. Je znám především díky své nudistické pláži, která je dlouhá tři kilometry.\n\nAda Bojana byla v době napjatých vztahů mezi Jugoslávií a Albánií uzavřenou pohraniční zónou. Díky tomu byla dobře uchráněna místní unikátní příroda od rozvoje turistiky. Tato situace se sice po roce 1991 částečně změnila; nicméně i v současné době je Ada Bojana spíše místem pro klidný rybolov (ke kterému slouží místním). Řada druhů (ať už fauny či flóry) je pro oblast delty řeky Bojany unikátní.\n\nV roce 1973 byla na ostrově zřízena nudistická pláž. I v současné době je ostrov naturistickým centrem, byť zde byly vybudovány různé hotely a restaurace.\n"}
{"id": "1065400", "url": "https://cs.wikipedia.org/wiki?curid=1065400", "title": "Barbora Markéta Eliášová", "text": "Barbora Markéta Eliášová\n\nBarbora Markéta Eliášová (2. listopadu 1874 Jiříkovice – 27. dubna 1957 Praha) byla česká cestovatelka, spisovatelka a učitelka. V letech 1912–1929 vykonala čtyři cesty do Japonska a také do jižní Afriky, jihovýchodní Asie a Austrálie. Jako první Češka cestovala kolem světa.\n\nNarodila se v obci Jiříkovice v domě č. 26 jako nemanželská dcera Apoleny Eliášové. Otec v matrice není uveden. Matka zemřela, když byly Barboře 4 roky. Byla pak vychovávána na obecní útraty. Místní učitel Jan Hudeček si všiml jejího nadání a povzbuzoval ji ve vzdělání. Na učitelovo doporučení odešla ve čtrnácti letech k bezdětné rodině do Brna, kde pracovala v textilní továrně. Zde třídila vlnu podle jakosti a po práci se učila německy. Pak získala místo služebné u německé herečky a její matky. Měla zde přístup k rozsáhlé knihovně a později se s herečkou a její matkou odstěhovala do Vídně, kde jí bylo umožněno chodit na kurzy angličtiny, němčiny a také \nzákladů obchodu.\n\nOdjela do Prahy, kde ve firmě na parkety Otakara Skřivana vyřizovala německou a francouzskou korespondenci. Získala státní zkoušku z angličtiny, při níž se seznámila s univerzitním profesorem Václavem Emanuelem Mourkem a jeho anglickou manželkou. Bezdětní manželé ji podporovali v dalším vzdělávání a půjčili jí peníze na cestu do Anglie, kde si mohla zlepšit anglickou konverzaci. Při cestě navštívila s přítelkyní i Paříž a několik německých a švýcarských měst. Po návratu v roce 1904 začala angličtinu vyučovat v Praze na Vyšší dívčí škole, v \"Ženském výrobním spolku Elišky Krásnohorské\" a dávala i soukromé hodiny. Roku 1911 zemřel na otravu krve její snoubenec a v říjnu také profesor Mourek. Rozhodla se vzít si neplacenou roční dovolenou na cestu do Japonska. V červenci 1912 odjela nejdříve do Moskvy a pak Transsibiřskou magistrálou do Vladivostoku. Tři dny se pak plavila na parníku Simbirsk na japonský ostrov Honšú, kde vlakem cestovala do horského letoviska Karuizawa pod sopkou Asama nedaleko Nagana. Zde pracovala jako vychovatelka dvou dcer anglického profesora Lawrence z Tokijské university, jehož rodina se přátelila s paní Mourkovou. Dcery v Tokiu navštěvovaly klášterní školu \"The Sacred Heart\", jejíž budovu postavil český architekt Jan Letzel. Společně podnikali výlety k buddhistickým chrámům. Když se rodina na konci léta vrátila do Tokia, Barbora Eliášová se po 14 dnech ubytovala v tokijském rodinném hotelu \"Imaširokan\" a začala vyučovat angličtinu na škole pro poštovní úředníky. Anglické a americké dámy zase vyučovala francouzštinu a němčinu. Ve volném čase se zajímala o aranžování květin, pěstování bonsají, čajový obřad nebo tradiční techniku barvení tkanin. Jako první Evropanka absolvovala kurz ikebany. Naučila se japonštinu, začala nosit kimono, jedla hůlkami a do značné míry si osvojila japonský způsob života. Zpět do Evropy se vydala na lodi \"Korea\" přes Havajské ostrovy a San Francisco. Zde byla na pět dní zadržena pro podezření ze špionáže pro Japonsko. Pak pokračovala vlakem přes Oakland, Chicago a Buffalo do New Yorku. Odtamtud se plavila přes Island do německého Cuxhavenu. V roce 1915 na vlastní náklady vydala knihu \"Rok života mezi Japonci a kolem zeměkoule\".\n\nV roce 1920 Eliášová odjela znovu do Japonska přes Suezský průplav, navštívila Indii, Malajský poloostrov a Čínu. V Japonsku ve školách přednášela o novém Československu a psala do časopisů. Jako koncipientka pracovala na nově zřízené československé ambasádě v Tokiu, kterou vedl diplomat Karel Pergler. Pergler měl konfliktní vztahy s ministrem zahraničí Edvardem Benešem, kterému Eliášová podávala o práci ambasády zprávy. Nakonec byla odvolána a v roce 1921 předčasně penzionována. Vrátila se přes Seattle a New York domů. Z kanceláře prezidenta T. G. Masaryka obdržela za svou práci děkovný dopis. Své zkušenosti a zákulisí československé diplomacie popsala v knize \"Pod Karlem Perglerem: Rok života na československém vyslanectví v Japonsku\".\n\nRoku 1923 odjela do Japonska potřetí. Vydala se na lodi \"Trieste\" z Brindisi do Port Saidu, navštívila egyptské pyramidy v Gíze a Suezským průplavem pokračovala přes Aden, Indickým oceánem do Kolomba na Cejlonu a dále přes Singapur, Hongkong a Šanghaj. Odtud pak japonskou lodí \"Jamašito Maru\" plula do Nagasaki a Jokohamy.\n1. září 1923 nastalo velké zemětřesení v oblasti Kantó, při němž málem přišla o život a ztratila veškerý svůj majetek. Při katastrofě zemřelo přes 100.000 obyvatel. Vydala se pěšky na třídenní cestu z Jokohamy do přístavu Kóbe, přičemž byla zcela odkázána na pomoc místních lidí. Československá ambasáda jí dala šaty a náhradní cestovní pas. 10. října 1923 vyplula na parníku \"Empress of Russia\" do Vancouveru a pak vlakem přes Chicago a New York, kdy přežila srážku rychlíku s nákladním vlakem. Na lodi \"George Washington\" se vrátila do Evropy. Tento pobyt v Japonsku popsala v knize \"V Japonsku v dobách dobrých i zlých\". Začala přednášet po celé republice a v rozhlase. V Roztokách u Prahy si v Jungmannově ulici koupila dům č. 213. Na zdejším Tyršově náměstí pak nechala vysadit růžové sakury. (V roce 1924 si také japanolog a cestovatel Joe Hloucha v Roztokách dal upravit vilu Sakuru v japonském stylu pro své sbírky.)\n\nV srpnu 1925 se Eliášová do Asie vydala počtvrté díky stipendiu od Ministerstva školství a České akademie věd a umění v hodnotě 6 000 Kč. Původně se chystala opět do Japonska, ovšem během cesty se rozhodla navštívit raději Austrálii. Vyplula z Rotterdamu lodí \"Patria\" přes Marseille, Port Said do Singapuru a na Jávu, kde strávila tři měsíce. Pak navštívila Bali a ze Surabaje odplula na lodi \"Moutoro\" do Austrálie. Odtud se na lodi \"Baradine\" vrátila přes Kapské Město a Kanárské ostrovy zpět do Evropy. O této třináctiměsíční cestě vydala knihu \"Rok na jižní polokouli\".\n\nRoku 1929 se vydala na poslední cestu do Japonska, na kterou od Edvarda Beneše obdržela 30 000 Kč. Při čtyřměsíčním putování navštívila i Koreu, Mandžusko a Sovětský svaz. Nenapsala o ní však žádný cestopis a její průběh tedy není známý.\n\nV letech 1929–1939 pracovala na ministerstvu zahraničí, kde pro ministerské úředníky překládala články ze zahraničního tisku. Začala psát literaturu pro mládež a vydávala i japonské pohádky. Během 2. světové války se zapojila do odboje, kdy např. rozmnožovala ilegální letáky. V posledních letech života trpěla kloubním revmatismem a byla upoutána na invalidní vozík. Starala se o ni její studentka Eugenie Plíhalová, která i uspořádala část jejího archivu a byla vykonavatelkou její poslední vůle. Její písemná pozůstalost byla odkázána Náprstkovu muzeu. Zemřela ve svém bytě v Učitelském domě na Pankráci. Pohřbena je na Olšanských hřbitovech.\n\nV roce 2003 jí byla v rodných Jiříkovicích odhalena pamětní deska v zasedací místnosti obecního úřadu. 14. října 2009 byla vydána česká poštovní známka o rozměrech 40 × 23 mm s hodnotou 18 Kč, na které byla Barbora Markéta Eliášová vyobrazena v kimonu a na pozadí s japonskou horou Fudži. V roce 2019 odhalil zástupce japonského velvyslanectví pan Kei Onishi pamětní desku na vile Aoyama, kde B. M. Eliášová v letech 1921-1935 bydlela.\n\n\n\n\n\n\n\n"}
{"id": "1065408", "url": "https://cs.wikipedia.org/wiki?curid=1065408", "title": "Robbie Jones", "text": "Robbie Jones\n\nRobert Lee Jones III (* 25. září 1977, Oxnard, Kalifornie, Spojené státy americké) je americký herec. Nejvíce se proslavil rolí Quentina Fieldse v seriálu \"One Tree Hill\".\n\nNavštěvoval Kalifornskou univerzitu v Berkley. Mezi lety 1996 a 2000 hrál za mužský basketballový tým California Golden Bears.\n\nV roce 2008 se objevil v roli Quentina Fielse v seriálu \"One Tree Hill na \"stanici The CW \". \"V roce 2009 si zahrál ve filmu \"Hurricane Season\", po boku Foresta Whitakera. O rok později získal roli Lewise Flynna v seriálu \"Superkočky na \"stanici The CW \".\"\n\nV roce 2013 si zahrál ve filmu Tylera Perryho \".\"\n"}
{"id": "1065409", "url": "https://cs.wikipedia.org/wiki?curid=1065409", "title": "Ján Kroner", "text": "Ján Kroner\n\nJán Kroner (1. května 1927, Brunovce – 24. června 1986, Považská Bystrica) byl slovenský filmový, televizní a divadelní herec.\n\n\n"}
{"id": "1065410", "url": "https://cs.wikipedia.org/wiki?curid=1065410", "title": "Ľudovít Kroner", "text": "Ľudovít Kroner\n\nĽudovít Kroner (19. prosince 1925, Staškov – 19. prosince 2000, Považská Bystrica) byl slovenský herec. Bratr herce Jozefa Kronera.\n\nVyučil se autolakýrníkem. Od roku 1942 pracoval v Novém Mestě nad Váhom, od roku 1947 v Považské Bystrici. Při svém zaměstnání se od začátku 60. let 20. století uplatňoval v slovenských a českých filmech v epizodních rolích.\n\n\n"}
{"id": "1065415", "url": "https://cs.wikipedia.org/wiki?curid=1065415", "title": "Kochankowie z Marony", "text": "Kochankowie z Marony\n\nKochankowie z Marony (tj. \"Milenci z Marony\") je polský hraný film z roku 2005, který režírovala Izabella Cywińska podle vlastního scénáře na základě stejnojmenné povídky Jarosława Iwaszkiewicza z roku 1961. Film na toto téma byl poprvé natočen v roce 1966. Film popisuje vztah tří osob na polském venkově.\n\nOla je mladá svobodná učitelka, která bydlí v malé vesnici Marona. Jednoho podzimního dne zde potká Janka a Areka. Janek je zde umístěn do sanatoria na léčení tuberkulózy a Arek za ním dojíždí na motorce. Janek ovšem ze sanatoria neustále utíká, navzdory varování Areka, že jinak bude z léčebny vyloučen. Oba nicméně často navštěvují Olu ve vsi. Mezi ní a Jankem se vytvoří vztah. Arek, který je rovněž přitahován k Jankovi, na ni žárlí. Janek je kvůli svým útěkům skutečně ze sanatoria vyloučen a spolu s Olou, která byla propuštěna ze školy, bydlí u sousedky Gulbińské. Když se Jankovi přitíží, přijíždí jeho manželka se čtyřletým synem.\n\n"}
{"id": "1065418", "url": "https://cs.wikipedia.org/wiki?curid=1065418", "title": "Make It or Break It", "text": "Make It or Break It\n\nMake It or Break It (také znám jako MIOBI) je americký televizní seriál, soustředěný na život gymnastek, které se snaží dostat na Olympijské hry. Seriál byl inspirován filmem z roku 2006 \"Rebelka. \"Premiéra se konala na stanici ABC Family 22. června 2009 a sledovalo ji 2,5 milionů diváků. 27. července 2009 bylo objednáno dalších 10 epizod, které se začaly vysílat 4. ledna 2010. V lednu 2010 získal seriál druhou sérii, která měla premiéru 28. června 2010. Třetí a poslední řada seriálu byla objednána 16. září 2011, premiéru měla 26. března 2012. Finálová epizoda byla vysílána 14. května 2012.\n\nTvůrcem seriálu je Holly Sorensen, která s Paulem Stupinem a Johnem Ziffrenem sloužila jako exkluzivní producentka.\n\nSeriál se vysílal ve Spojeném království, Kanadě, Indii, Austrálii, Malajsii a na Novém Zélandu.\n\nSeriál sleduje Payson Keller (Ayla Kell), Kaylie Cruz (Josie Loren) a Lauren Tanner (Cassie Scerbo), profesionální gymnastky, které trénují v nejlepší tělocvičně v zemi \"Rocky Mountain Gymnastics Trainging Center\" (nebo \"The Rock\") v Boulder v Coloradu a doufají, že vyhrají olympijské zlato na Olympiádě v Londýně. Připojuje se k nim nováček Emily Kmetko (Chelsea Hobbs), netrénovaná gymnastka. Je prozrazeno, že její rodina má problémy s penězi a proto musí pracovat v restauraci, aby získala peníze a mohla tak obdržet stipendium a pokračovat v gymnastice.\n\n\n\nWalt Disney Studios Home Entertainment vydalo prvních deset epizod v setu nazvaném \"Make It or Break It - Volume 1: Extandet Edidtion\". DVD obsahovalo bonusové materiály: vymazané scény, nikdy-neviděné finále a další. 4. ledna 2011 bylo vydáno \"Volume 2\" a 3. května 2011 \"Season 2, Volume 3\".\n\nSeriál se vysílal na stanici E4 ve Spojeném království, ABC Spark v Kanadě, Zee Café v Indii, Fox8 v Austrálii,RTM2 v Malajsii a na TV2 na Novém Zélandu.\n"}
{"id": "1065424", "url": "https://cs.wikipedia.org/wiki?curid=1065424", "title": "Josie Loren", "text": "Josie Loren\n\nJosie Loren Lopez (* 19. března 1987, Miami, Florida, Spojené státy americké) je americká herečka, která se proslavila rolí Kaylie Cruz v seriálu \"Make It or Break It\" na stanici ABC Family a rolí agentky Michelle Vegy v seriálu \"Mentalista\".\n\nNarodila se v Miami na Floridě. Je dcerou Mercy Lopez, která pracuje jako učitelka na Zelda Glazer Middle School v Miami. Na střední škole New World School of the Arts začala studovat herectví. Před nástupem na vysokou školu patřila k hvězdnému roztleskávačskému týmu pro Miamské Top Gun All Stars. Studovala na UCLA. Má staršího bratra Javiera Lopeze, který vystudoval Harvard.\n\nPrvní role přišla v roce 2006 ze seriálem \"Hannah Montana po boku Miley Cyrus \"na\" \"stanici Disney Channel, . Později se objevila v seriálech \"Veronica Mars\", \"Médium\" a \"Drake a Josh\". V roce 2007 byla obsazena do role Jessicy v seriálu \"Cory in the House\".\n\nDalším projektem byl seriál \"Pearsonovi\" který vedl k získání role v krátkém filmu \"Hardly Married\". Následoval film \"Christmas in Paradise\" a drama \"This Is Not a Test\". Popularitu získala s rolí ve filmu \"Znovu 17\", po boku Zaca Efrona, Matthewa Perryho a Michelle Trachtenberg. V roce 2009 byla obsazena do televizního filmu \"Maskot Pete\". Později v roce 2009 získala jednu z hlavních rolí v seriálu \"Make It or Break It na \"stanici ABC Family \". \"Seriál byl zrušený po třech sériích. V roce 2014 se objevila v seriálu \"Hit the Floor\" jako Kendall.\n\nV červenci roku 2014 byla obsazena do jedné z hlavních rolí sedmé řady kriminálního seriálu \"Mentalista\". \n\nV květnu roku 2018 se zasnoubila s bývalým fotbalistou NFL Mattem Leinahrtem.\n"}
{"id": "1065426", "url": "https://cs.wikipedia.org/wiki?curid=1065426", "title": "Halda (kanál)", "text": "Halda (kanál)\n\nHalda je umělý, cca 10 km dlouhý pardubický kanál z roku 1495, který sloužil jako náhon pro Winternitzovy mlýny. Přestože Labe a Chrudimka tečou asi 20 metrů od mlýnů, nemají dostatečný spád pro pohon sádek a mlýnů (např. Duškův mlýn v ulici Mezi mosty, mlýn Na valše nebo mlýn Hrkačna) a pro sádky nebylo možno použít málo kvalitní vodu z Labe, musel být vybudován umělý kanál využívající jednoho z přítoku Labe, říčky Loučná nedaleko Sezemic. Vynikající technické dílo má minimální spád jen 0,5 m výškového rozdílu začátku oproti ústí. Počápelský kanál je chráněn jako kulturní památka.\n\nHalda se od svého odklonu z Loučné vrací zpět k Labi v místě zvaném Úzké na vzdálenost cca 0,5 m (vede tudy červená turistická značka), přičemž hladina Haldy je cca o pět metrů výše. Halda se nemůže od 70. let dvacátého století vrátit do Labe kvůli jeho vyšší hladině před Pardubickým zdymadlem, ani historickou spojkou pod ulicí Mezi mosty do Chrudimky, která je kvůli nedalekému soutoku s Labem na stejné úrovni a proto po soutoku se Spojilským odpadem podtéká Chrudimku umělým kanálem a vlévá se do Labe až za Pardubickým zdymadlem. Kuriózní na celé záležitosti je navíc i to, že Halda protíná akvaduktem níže tekoucí Spojilský odpad na Židově. \n\nPevný jez před mostem pod ulicí Mezi mosty udržuje stálý stav hladiny, přebytek vody přepadá do odpadního kanálu, požeračky, který dříve před dokončením zdymadla ústil do oblouku Labe (dnes jezera Čičáku). Z Haldy se napájí sádky v Husově ulici, tzv. Nové a Velké jezero. Developeři už připravili a nechali schválit územní plán, podle kterého mají být přilehlé zahrádky a Winternitzovy mlýny zlikvidovány a vybudována další „milionářská čtvrť“.\n\n„Úzké“ nebo „V úzkém“ je cca 200 metrů dlouhá hráz ze 16. století v severovýchodní části Pardubic mezi Labem a Haldou, které jsou od sebe vzdáleny v nejužším místě 75 cm, přičemž rozdíl hladin obou toků dosahuje 5 metrů. Před stavbou Pardubického zdymadla v roce 1972 byl tento rozdíl dokonce 8 metrů. Důvodem rozdílu hladin je účel vzniku Haldy, která sloužila jako náhon pro Winternitzovy mlýny a proto byl spád toku vybudován až tam, jinak teče prakticky po rovině (0,5m rozdílu). Pernštejnům se při budování kanálu postavil do cesty kopec Hůrka, který je donutil nasměrovat koryto do těsné blízkosti Labe. Stavitelé Haldy museli myslet i na to, aby se jim v tomto místě voda nevylila do řeky. Z důvodu neprosakování vody z horní části musel stavitelé při budování nejenom vykopat kanál, ale zpevnit ho analogicky hrázím rybníků. Nešlo tedy jen o jednoduché haťování (zpevnění pomocí tyčí a větví a proplétání) ale o tzv. utemování, tj. jíl a jílový materiál se nahrnul do výšky a následně nabouchal do požadovaného tvaru. Výsledek procesu připomíná mlaty stodol, na kterých se prováděl výmlat obilí. Dokončená hráz ale nesměla nikdy vyschnout, protože v opačném případě po vyschnutí následovalo popraskání hráze v takovém rozsahu, až by se nedala hráz opravit a především nevratně, takže postupem času by protékala voda tak, že by se celá hráz protrhla až do Labe.\n\nÚzké bylo kdysi kouzelným místem, kam vedla vzorně upravená cesta pro výletníky. V současné době se připravuje jeho další propagace pro turisty. Poslední úprava hráze proběhla v roce 1975, kdy došlo k vysekání náletových dřevin a zprůchodnění hráze. Název se poprvé ve spisech se vyskytuje roku 1747, ale stavba je starší. Stavba hráze je obdivuhodná ukázka úrovně vodních staveb z dob Pernštejnů. Labe tu v kamenitém řečišti tvořilo peřeje zvané Hrčáky, které zmizely jakmile se zvedla hladina Labe díky stavbě zdymadla ve dvacátém století. V západní části Úzkého byl objeven za druhé světové války pravěký tábor obchodníků s porcelanitem z Kunětické hory. Do roku 1949 zde občas bývala umístěna zastávka permanentní pardubické drážky, přechodně i konečná stanice dubické drážky.\n\nV současnosti je toto místo částečně zastavěno chatovou osadou ze 70. let a nachází se zde rozcestník na levém břehu Labe, který ukazuje na červenou turistickou trasu č. 0438, která vede od Pardubického zámku na hrad Kunětická hora. K Úzkému je možné se dostat od Parku Na Špici po červené turistické značce, z obce Hůrka anebo ze Židova nezpevněnou cestou kolem Haldy, kde se nachází unikátní kombinace prvorepublikových chatek, atypických úkrytů bezdomovců a domů s masivními prvky podnikatelského baroka z 90.let dvacátého století. Do budoucna je připraven projekt rodinných domů poblíž této lokality, který je odbornou veřejností kritizován. Území bylo z tohoto důvodu v minulosti rozparcelováno.\n\n\n"}
{"id": "1065428", "url": "https://cs.wikipedia.org/wiki?curid=1065428", "title": "Ilja Bart", "text": "Ilja Bart\n\nIlja Bart (17. května 1910, Chrudim – 11. listopadu 1973, Praha) byl československý novinář a básník.\n\nNarodil se v Chrudimi. Po maturitě na duchcovském gymnáziu vystudoval práva na Univerzitě Karlově. Zúčastnil se španělské občanské války, za okupace byl vězněn pro ilegální činnost. Před válkou i po ní pracoval jako novinář v levicovém tisku. Vykonával i řadu politických funkcí. Od třicátých let překládal ruskou a španělskou poezii. Zemřel 11. listopadu v Praze.\n\nAutor psal prózy, reportáže, divadelní hry a básnické sbírky:\n\n\n"}
{"id": "1065436", "url": "https://cs.wikipedia.org/wiki?curid=1065436", "title": "Mistrovství světa v rychlobruslení ve sprintu 2015", "text": "Mistrovství světa v rychlobruslení ve sprintu 2015\n\nMistrovství světa v rychlobruslení ve sprintu 2015 se konalo ve dnech 28. února a 1. března 2015 v rychlobruslařské hale Ledovyj dvorec Alau v kazašské Astaně. Celkově se jednalo o 46. světový sprinterský šampionát. Z předchozího mistrovství světa obhajoval titul pouze Nizozemec Michel Mulder, Číňanka Jü Ťing zde nestartovala. V Astaně poprvé ve své kariéře zvítězili Rus Pavel Kuližnikov a Američanka Brittany Boweová. Českou výpravu tvořila Karolína Erbanová, která získala bronzovou medaili.\n\n"}
{"id": "1065442", "url": "https://cs.wikipedia.org/wiki?curid=1065442", "title": "Jana Hochmannová", "text": "Jana Hochmannová\n\nJana Hochmannová (26. prosince 1962, Ostrava) je spisovatelka, novinářka, esejistka.\n\n\n\n"}
{"id": "1065449", "url": "https://cs.wikipedia.org/wiki?curid=1065449", "title": "Proskurník", "text": "Proskurník\n\nProskurník (\"Althaea\") je rod rostlin z čeledi slézovité. Zahrnuje asi 12 druhů a je rozšířen od Středomoří po Střední Asii. Proskurníky jsou přímé byliny s dlanitými listy a růžovými nebo fialovými květy. V České republice se vyskytuje pouze proskurník lékařský, léčivá bylina využívaná v lékařství i léčitelství.\n\nProskurníky jsou jednoleté nebo vytrvalé byliny s přímou lodyhou. Rostliny jsou plstnatě nebo štětinatě chlupaté. V odění jsou hvězdovité chlupy. Listy jsou vejčitě trojúhelníkovité, dlanitě laločnaté až dlanitě dělené, řapíkaté. Palisty jsou úzké, šídlovité. Květy vyrůstají po 1 nebo po několika v úžlabí listů, na vrcholu lodyhy někdy tvoří koncové hroznovité květenství. Květy jsou oboupohlavné, stopkaté, o průměru nejvýše 3 cm. Kalich je miskovitý, zakončený 5 laloky. Kalíšek je složen z 6 až 12 na bázi srostlých, čárkovitých nebo kopinatých lístků. Koruna je růžová nebo fialová, nálevkovitá, korunní lístky se k bázi postupně zužují. Prašníky jsou nahloučeny na vrcholu chlupaté trubičky vzniklé srůstem nitek tyčinek. Semeník obsahuje 8 až 25 komůrek, v každé z nich je po 1 vajíčku. Počet větví čnělky odpovídá počtu komůrek. Každá čnělka je zakončena čárkovitou, sbíhavou bliznou. Plody jsou poltivé, knoflíkovité, rozpadající se na jednosemenné díly.\n\nRod proskurník zahrnuje asi 12 druhů, vyskytujících se v Evropě a Asii. Rod je rozšířen zejména ve Středomoří a v okolí Černého moře, zasahuje však až do Střední Asie. Proskurník lékařský zdomácněl i v jiných oblastech Evropy, Asie a také v Severní Americe. V České republice se vyskytuje jediný druh rodu, proskurník lékařský. Za původní jsou považovány pouze populace na jižní Moravě, je však rozšířen i v jiných teplejších částech republiky. Pouze výjimečně byly v ČR nalezeny jiné druhy, zavlečené ze Středomoří či západní Asie: proskurník arménský a proskurník chlupatý.\n\nZ celé Evropy je uváděno celkem 5 druhů proskurníků. Rozsáhlý areál rozšíření má zde (zejména ve Středomoří) proskurník lékařský, proskurník chlupatý a proskurník konopný. Na Pyrenejském poloostrově se vyskytuje \"Althaea longiflora\", v Rusku proskurník arménský. Některé další uváděné druhy jsou dnes považovány za synonyma: \"A. broussonetiifolia\" (= \"A. armeniaca\"), \"A. narbonensis\" (= \"A. cannabina\"), \"A. taurinensis\" (= \"A. officinalis\"). Proskurník konopný je na Slovensku veden jako kriticky ohrožený druh.\n\nV minulosti byl do rodu \"Althaea\" řazen i rod \"Alcea\" (topolovka), který je však příbuzensky bližší rodu \"Lavatera\" (slézovec) než rodu \"Althaea\".\n\n\nProskurník lékařský je léčivá rostlina, používaná v oficiální medicíně i v bylinném léčení. Jako léčivka je využíván již od starověku.\n\n"}
{"id": "1065452", "url": "https://cs.wikipedia.org/wiki?curid=1065452", "title": "Židov", "text": "Židov\n\nŽidov je ucelený soubor obytných domů a zásadně kolmých ulic v jihovýchodní části města Pardubice mezi Dubinou, umělým kanálem Haldou a Zeleným Předměstím. Typická je pak rozsáhlá stavba věznice, dříve donucovny nebo také pracovny a stavba akvaduktu mezi Haldou a Spojilským odpadem. Končí zde také trolejbusová linka č. 5 (Točna Židov). \n\nMěsto dalo u Židova bezplatně 200 korců pozemků pro staveniště a stavba byla provedena v letech 1889–1891. Pardubická zemská donucovací pracovna zahájila pak svou činnost ku dni 1. října 1891 a byla ustanovena pro 500 káranců. Nálet v roce 1944 zde zabil 43 osob.\n"}
{"id": "1065457", "url": "https://cs.wikipedia.org/wiki?curid=1065457", "title": "Metoděj Antonín Jedlička", "text": "Metoděj Antonín Jedlička\n\nMetoděj Antonín Jedlička (15. února 1918 Rajhrad – 15. července 1981 Mariánské Lázně) byl český katolický kněz, řeholník, vězeň nacistického koncentračního tábora a komunistického totalitního režimu.\n\nV průběhu II. světové války byl jeden rok vězněn v nacistickém koncentračním táboře. Po skončení války složil dne 15. srpna 1945 slavné sliby ve staroslavném opatství sv. Petra a Pavla v Rajhradu. Na kněze byl vysvěcen 21. října 1945 v Olomouci. Také jeho mladší bratr František se později stal knězem. V rozmezí od 4. dubna 1948 do 20. června 1948 byl komunistickou totalitní mocí vězněn ve vyšetřovací vazbě v Brně. Až do 13. dubna 1950 Akce K byl v desetičlenné mnišské komunitě rajhradského kláštera. Dále byl internován. Po propuštění z internace nebylo možné pokračovat v řeholními životě v rajhradském klášteře, protože komunistický režim zakázal řeholní život. Jedlička odešel do pastorace do pražské arcidiecéze. K dalšímu uvěznění došlo rozhodnutím \"Lidového soudu ve Voticích\" v roce 1957, kdy byl odsouzen k odnětí svobody na dva roky.\nZemřel dne 15. července 1981 v Mariánských Lázních a dne 22. července 1981 byl pohřben ve Vraném nad Vltavou.\n\n"}
{"id": "1065460", "url": "https://cs.wikipedia.org/wiki?curid=1065460", "title": "Halka Třešňáková", "text": "Halka Třešňáková\n\nHalka Třešňáková (* 24. února 1972 Praha) je česká herečka a choreografka, významná osobnost české alternativní divadelní scény.\n\nNarodila se do umělecké rodiny. Jejím otcem je hudebník a malíř Vlasta Třešňák a matkou výtvarnice Marcela Třebická, babičkou herečka Jiřina Třebická a dědečkem režisér Karel Třebický. Vyrostla v Praze mezi chartisty. Rok po otcově emigraci do Švédska emigrovala v roce 1983 tehdy 11letá Halka se svými bratry, matkou, babičkou a matčiným novým partnerem, pozdějším rabínem Karolem Sidonem, do Německa. I vzhledem k jazykové bariéře se už v té době zajímala o fyzické divadlo.\n\nZačala chodit se svojí láskou z dětství, Danielem Blattným. S Danielem otěhotněla a 22. dubna 1990 porodila syna Alana. Alan Blattný nosí příjmení po svém otci.\n\nZpět do Československa se natrvalo vrátila po osmi letech, roku 1991.\n\nJejím dalším partnerem byl Jan Macháček a později Tomáš „Tomina“ Jeřábek. V roce 2015 se za Tomáše Jeřábka provdala. 23.srpna 2018 porodila syna. Pro Tomáše Jeřábka to je první potomek. \n\nVystudovala Realschule v Heidelbergu a pak katedru nonverbálního divadla a komedie HAMU. Začala vystupovat v divadle Alfred ve dvoře, v Roxy/NoD či MeetFactory. Spoluvytvořila skupinu Seconhand Women. Na Nové scéně Národního divadla v Praze účinkovala v inscenacích \"Poslední oheň\" a \"Třináctá Mariina láska\". Vystupuje také s Divadlem VOSTO5 v inscenacích \"Zahrádkáři\" a \"Dechovka\". S řadou divadelních souborů spolupracuje jako pohybová poradkyně a choreografka.\n\nOd konce první dekády 21. století se objevuje ve filmech, a to jak dokumentárních – \"Efekt přihlížejícího\" (2008) a \"Jan Hus - mše za tři mrtvé muže\" (2009) – tak i hraných. V roce 2009 účinkovala v komediálním dramatu Jitky Rudolfové \"Zoufalci\", v roce 2012 v kriminálním thrilleru Davida Ondříčka \"Ve stínu\" a v roce 2016 ve filmové debutu Jiřího Sádka \"Polednice\".\n\nÚčinkovala v prvním dílu kriminálního seriálu České televize \"Clona\" (2014) a stabilně ztvárňuje roli lobbistovy asistentky Lenky v politicko-satirickém webovém seriálu \"Kancelář Blaník\".\n\n"}
{"id": "1065462", "url": "https://cs.wikipedia.org/wiki?curid=1065462", "title": "Al-Sadd SC", "text": "Al-Sadd SC\n\nAl-Sadd Sports Club je katarský fotbalový klub, který sídlí ve stejnojmenné čtvrti hlavního města Dauhá. Klubové barvy jsou černá a bílá. Al-Sadd byl založen skupinou studentů v roce 1969 a roku 1972 získal svůj první titul mistra země. Je historicky nejúspěšnějším účastníkem katarské nejvyšší soutěže, kterou vyhrál třináctkrát (1971, 1974, 1979, 1980, 1981, 1987, 1988, 1989, 2000, 2004, 2006, 2007, 2013). Největším rivalem je další tradiční klub z hlavního města Al-Arabi SC, který má pověst lidového klubu, kdežto Al-Sadd je mužstvem boháčů.\n\nAl-Sadd je dvojnásobným vítězem Ligy mistrů AFC z let 1989 a 2011. Kvalifikoval se na Mistrovství světa ve fotbale klubů 2011, kde porazil Espérance Sportive de Tunis 2:1, prohrál s FC Barcelona 0:4 a v utkání o třetí místo po bezbrankové remíze porazil Kashiwa Reysol na penalty. Klub také vyhrál arabskou ligu mistrů v roce 2001 a ligu mistrů Perského zálivu 1991.\nPatří k nejbohatším asijským klubům, působili v něm přední zahraniční hráči (Romário, Frank Leboeuf, Raúl González, Xavi) i trenéři (Rabah Madžer, Bora Milutinović).\n\nKromě fotbalu provozuje klub Al-Sadd také futsal, házenou, volejbal a basketbal.\n\n"}
{"id": "1065466", "url": "https://cs.wikipedia.org/wiki?curid=1065466", "title": "Edikt z Versailles", "text": "Edikt z Versailles\n\nEdikt z Versailles (známý také jako Toleranční edikt) je označení ediktu, vydaného 7. listopadu 1787 francouzským králem Ludvíkem XVI., následně pak schváleného francouzským parlementem 19. ledna 1788. Sestával z 37 článků.\n\nZavedl částečnou toleranci nekatolíků ve Francii. Zrušil Edikt z Fontainebleau, vydaný jeho předchůdcem Ludvíkem XIV., který omezil svobodu vyznání na území Francouzského království pouze na katolickou církev, protestantské vyznání, povolené Ediktem nantským bylo zakázáno.\n\nEdikt nantský měl především ukončit dlouhotrvající náboženské války ve Francii. Jindřich IV. měl k vydání ediktu i osobní důvody; sám byl totiž původním náboženstvím protestant. Poprvé se zřekl své víry po bartolomějské noci, kdy byl Karlem IX. držen v Louvru. V roce 1576 Jindřich, tehdy ještě král navarrský, uprchl z Paříže a vrátil se k protestantské víře. V roce 1584 se stal po smrti králova bratra Františka, vévody z Alençonu, oficiálním dědicem francouzského trůnu a o deset let později, 27. února 1594, byl korunován králem Francie, jejíž trůn se uprázdnil zavražděním Jindřicha III. Aby mohl být korunován, rozhodl se opět změnit víru na katolickou a proslul výrokem „Paříž stojí za mši“. Edikt nantský pak po čtyřech letech skutečně nastolil mír a přispěl k upevnění jednoty Francie.\n\nNa základě ediktu z Fontainebleau nařídil Ludvík XIV. bourání hugenotských kostelů, stejně tak zavření protestantských škol. \n\nZrušením ediktu z Fontainebleau došlo opět k legalizaci protestantského vyznání ve Francii.\nEdikt z Versailles zachoval výsadní postavení katolické církve ve Francii; nekatolíci byli pouze tolerováni. Plnou náboženskou svobodu následně přinesla Deklarace práv člověka a občana, z roku 1789 a Napoleonův občanský zákoník z roku 1804.\n\n\n"}
{"id": "1065467", "url": "https://cs.wikipedia.org/wiki?curid=1065467", "title": "Isaiah Brown", "text": "Isaiah Brown\n\nIsaiah Jay Brown (* 1. ledna 1997) je anglický fotbalový útočník nebo křídlo, který momentálně hostuje ve Vitesse z anglického prvoligového klubu Chelsea FC.\nBrown také nastupuje za anglickou fotbalovou reprezentaci do 19 let.\n\nNa lavičce A-týmu se poprvé objevil 2. března 2013 proti Chelsea, do zápasu se však nedostal.\nZa Albion debutoval 4. května 2013 v Premier League proti Wiganu Athletic, když na poslední 4 minuty nahradil Youssoufa Mulumbu a stal se tak 2. nejmladším hráčem v historii Premier League (16 let a 117 dní).\n27. července 2013 přestoupil do Chelsea FC.\n\nZa Chelsea U21 debutoval 8. srpna 2013 proti Tottenham Hotspurs U21. V 87. minutě vstřelil svůj první gól a snížil tak celkový stav na 2:4 ve prospěch Spurs. Celkem nastřílel v 17 zápasech U21 Premier League 8 gólů a připsal si 4 asistence.\n\nSvůj první gól za A-tým Chelsea vstřelil 16. července 2014 v přátelském zápasu proti čtvrtiligovému Wycombe Wanderers (výhra 5:0, Brown se trefil dvakrát). 28. října se objevil poprvé na lavičce A-týmu při soutěžním utkání v Capital One Cupu proti Shrewsbury Town, do zápasu ale nenastoupil (výhra 2:1, postup do čtvrtfinále).\n3. února 2015 byl připsán spolu s Rubenem Loftus-Cheekem na soupisku A-týmu.\n13. dubna vyhrál spolu s Chelsea FC U19 UEFA Young League 2014/15. Brown nastupoval za U19 jako kapitán. Chelsea ve finále porazila Šachtar Doněck 3:2 a stala se tak druhým výhercem této soutěže. Isaiah Brown vstřelil ve finále 2 góly. Celkem v UEFA Young League 2014/15 startoval v 10 utkáních a připsal si 4 góly a 5 asistencí.\nV seniorském týmu Chelsea FC debutoval 18.5.2015 proti svému mateřskému klubu West Bromwich Albion (Chelsea v té době měla titul jistý). Na hřiště přišel v 79. minutě (prohra 0:3). \n\nV červenci 2015 jej Chelsea uvolnila na roční hostování do nizozemského klubu Vitesse, s nímž udržuje úzkou spolupráci.\n\n"}
{"id": "1065470", "url": "https://cs.wikipedia.org/wiki?curid=1065470", "title": "Joyce Dunbar", "text": "Joyce Dunbar\n\nJoyce Dunbar (* 6. ledna 1944 Scunthorpe) je anglická spisovatelka věnující se převážně dětské literatuře. Narodila se ve městě Scunthorpe ve východní Anglii. Studovala na londýnské Goldsmiths College a rovněž se věnovala herectví v divadle. Později pracovala jako učitelka a svou první knihu nazvanou \"Jugg\" vydala v roce 1980. Později napsala několik desítek dalších knih. V roce 1998 projela na kole Kubu za účelem získání financí pro nadaci National Deaf Children's Society. Její dcera Polly Dunbar je rovněž spisovatelka.\n\n"}
{"id": "1065471", "url": "https://cs.wikipedia.org/wiki?curid=1065471", "title": "FK SEKO Louny", "text": "FK SEKO Louny\n\nFK SEKO Louny je český fotbalový klub, který v sezóně 2015/2016 postoupil do Divize B, kde se ale neudržel a od té doby z ní střídavě padá do krajského přeboru a zase se vrací.\n\nKlub byl založen roku 2000 sloučením dvou sousedních celků: Meteor a SK Čechie. Rozhodnuto tak bylo z finančních důvodů. Zadluženost ovšem byla značná a tak klub po dvou sezónách sestoupil do I. A třídy. Návrat celku do Krajského přeboru se zadařil až v roce 2010, kde setrval 5 let. Následně Divizi B s krajským přeborem.\n"}
{"id": "1065473", "url": "https://cs.wikipedia.org/wiki?curid=1065473", "title": "Morwenna", "text": "Morwenna\n\nMorwenna je ženské křestní jméno keltského původu. Pochází z kornštiny a znamená \"panna\". Je příbuzné s velšským slovem morwyn. Toto jméno nosí jedna z kornských světic ze 6. století. Další podoba jména jest Morwyn či Morwen.\n\n\n"}
{"id": "1065474", "url": "https://cs.wikipedia.org/wiki?curid=1065474", "title": "Bruselský park", "text": "Bruselský park\n\nBruselský park (: , : ) je největší veřejný park v centru belgického hlavního města Bruselu. Má pravoúhlý půdorys a rozkládá se na 13,1 hektarech. Sousedí s ním Královský palác, budova Federálního parlamentu a velvyslanectví Spojených států amerických. U parku se nachází přestupní stanice linek 1 a 5 bruselského metra.\n\nPark byl postaven v letech 1776 až 1783 podle návrhů architektů Gilles-Barnabé Guimarda a Joachima Zinnera v neoklasicistním geometrickém stylu na místě zahrad někdejšího coudenbergského paláce. Hlavní vstup do parku se nachází při jeho severní straně naproti budově belgického parlamentu. Od něj vede cesta k hlavní fontáně, kde se dále větví do tří cest, které nabízí výhled na tři důležitá místa v Bruselu: Palác spravedlnosti, Královský palác a náměstí Place du Trône. Park obklopuje dvojitá lipová alej a monumentální plod, který navrhl Tilman-François Suys. V letech 2000 až 2002 prošel park renovací.\n\nV Bruselském parku se nachází řada budov a památek, mezi něž patří:\n"}
{"id": "1065475", "url": "https://cs.wikipedia.org/wiki?curid=1065475", "title": "Archaeology Data Service", "text": "Archaeology Data Service\n\nArchaeology Data Service zkratka ADS, česky Archeologická datová služba je svobodný digitální archiv výsledků archeologických výzkumů. Služba je provozována na univerzitě v Yorku. Služba měla původně obsahovat výsledky archeologických výzkumů vysokých škol Spojeného království, ale nyní obsahuje i materiály vzniklé pod záštitou státních i lokálních úřadů a v soukromých archeologických institucích. ADS provádí výzkum zaměřený zejména na vyhledávání zdrojů informací, křížové vyhledávání a vzájemnou operabilitu s ostatními archivy ve Spojených královstvích, v Evropě a ve Spojených státech amerických. ADS je zahrnuta do registru datových archivů re3data.org.\n\n"}
{"id": "1065478", "url": "https://cs.wikipedia.org/wiki?curid=1065478", "title": "Radka Máchová", "text": "Radka Máchová\n\nRadka Máchová (* 14. ledna 1949) je česká akrobatická pilotka.\n\nO letadla a létání se zajímala od dětství. Stavěla modely letadel a ve svých patnácti letech se rozhodla stát se pilotkou. Zajímala se o architekturu ale i o konstrukci letadel. Vystudovala Vysokou školu dopravy a spojů v Žilině, specializaci letectví a letecká doprava, a v rámci studia získala v roce 1971 pilotní průkaz. Po ukončení studia se vrátila do Prahy a v Pražském aeroklubu získala licenci obchodního pilota (CPL). S motorovým létáním začala v Aeroklubu Letňany. Letecké akrobacii se věnuje od roku 1976. Byla členkou československého národního družstva letecké akrobacie. Pracovala jako manažerka letecké dopravy.\n\nOd roku 2001 létala s týmem Flying Bulls Aerobatic Team, původně sídlícím v Chrudimi, později na letišti Jaroměř-Josefov. Koncem roku 2002 převzala po Jiřím Tlustém pozici vedoucího skupiny – lídra.\nSkupina, která létala na akrobatických speciálech Zlín Z-50 ve složení Radka Máchová (vedoucí), Jiří Saller (levé křídlo), Miroslav Krejčí (pravé křídlo) a Jiří Vepřek (slot), se stala světově známou předváděním těsně slétané formace, mj. i obtížného prvku skupinové akrobacie tzv. \"apache roll\". Společně nalétali více než 35 000 hodin. \nV roce 2015 byla Radka Máchová z funkce odvolána. V souvislosti s následnou kontroverzí (a s přechodem skupiny na jiný typ letadel s výrazně odlišnými letovými vlastnostmi ExtremeAir XA-42) odešel ze skupiny Jiří Saller. Od roku 2015 působí jako pilotka Fokkeru E.III v historické letecké skupině Pterodactyl Flight vedené jejím synovcem Petrem Svobodou.\n\n19. února 2015 na letecké show Aero India 2015 v Bengalúru se Radka Máchová při týmové akrobacii srazila s Jiřím Sallerem. Přestože její letoun přišel o vrtuli a Sallerův o část křídla (což zablokovalo řízení), oba piloti bezpečně přistáli. Incident vzbudil značnou pozornost v českých i v zahraničních médiích, ale nebyl důvodem k odvolání Máchové z funkce - o tom bylo rozhodnuto již dříve.\n\nRadka Máchová má dva syny. Jejím koníčkem je fotografování. \n\n5× zlatá medaile FAI World Grand Prix s Flying Bulls.\n\n"}
{"id": "1065479", "url": "https://cs.wikipedia.org/wiki?curid=1065479", "title": "Ilja Jašin", "text": "Ilja Jašin\n\nIlja Jašin (; * 29. června 1983 Moskva) je ruský opoziční politik, aktivista a blogger, jeden z lídrů politické strany Republikánská strana Ruska – Strana národní svobody (RPR-PARNAS). Je otevřeným kritikem prezidenta Vladimira Putina.\nNarodil se v Moskvě. Po studiu na střední škole studoval od roku 2000 politologii na moskevské univerzitě MNEPU. Obhájil v roce 2005 s diplomovou prací na téma organizace pouličních protestů. Od roku 2007 studoval politologii na moskevské Vyšší odborná škole ekonomické (HSE). V letech 2002 až 2006 byl asistentem poslance moskevského zastupitelstva.\n\nOd roku 2005 píše sloupky do liberálních novin Novaja gazeta, jeho sloupky byly publikovány i v dalších ruských novinách a časopisech.\n\nJe svobodný, v letech 2011 a 2012 byla jeho přítelkyní moderátorka a politická aktivistka Xenija Sobčaková.\n\nJiž od mládí byl prodemokratickým aktivistou a účastnil se protestních shromáždění v Rusku i Bělorusku, v obou zemích se dostal do vězení. V letech 2000–2008 byl lídrem mládežnického křídla strany Jabloko, poté se angažoval v hnutí Solidarita.\n\nV roce 2009 se chytil do pasti, kterou na něj v podobě mladé svůdkyně nalíčila tajná služba. Jašina i další opozičníky žena vodila do svého bytu, ve kterém byly nainstalovány skryté kamery a mikrofony.\n\nDne 31. prosince 2010 byl zatčen při demonstraci hnutí Strategie-31, zadržen byl po 15 dní. Organizace Amnesty International jej označila za vězně svědomí.\n\nPozději byl Jašin spolu s dalším opozičním politikem Alexejem Navalným zatčen za neuposlechnutí policie při povolební demonstraci 5. prosince 2011, zadržováni byli opět 15 dní. Dále byl Jašin za účast na demonstracích či jejich přípravu opakovaně krátkodobě zadržen, např. v lednu, březnu nebo říjnu roku 2012.\n\nV prosinci 2014 vyhrál s Alexejem Navalným u Evropského soudu pro lidská práva ve Štrasburku spor proti Rusku. Podle soudu je protiprávně zadrželo při povoleném protestním pochodu po parlamentních volbách v prosinci 2011, a porušilo tak mj. právo na shromažďování a svobodu projevu. Rusku bylo nařízeno vyplatit oběma politikům po 26 tisících eur (asi 713 tis. Kč).\n\nKoncem února byl zavražděn jeho kolega a předák ruské opozice Boris Němcov, který podle svých slov nasbíral materiály o rozpoutání války na Ukrajině Putinem. Pod Němcovovým názvem „Putin. Válka (rus. \"'Путин. Война\"')“ vyšla v minimálním nákladu dvou tisíc výtisků 64-stránková zpráva, kterou podle těchto materiálů vypracovala skupina expertů pod vedením právě Ilji Jašina. Toho krátce před svou smrtí požádal sám Němcov o pomoc s jejím dopracováním.\n\nV únoru 2016 vydal zprávu kritizující vliv a činnost čečenského prezidenta Ramzana Kadyrova, který je podle Jašina zodpovědný za smrt Němcova. Kadyrov podle něj také zneužívá federální dotace a buduje si osobní armádu o síle asi 30 tisíc mužů, čímž se jeho režim stává časovanou bombou a ohrožením ruské národní bezpečnosti. \"„Čečensko se stalo islámským státem uvnitř Ruska,“\" uvedl Jašin. \n\n"}
{"id": "1065480", "url": "https://cs.wikipedia.org/wiki?curid=1065480", "title": "Let American Airlines 965", "text": "Let American Airlines 965\n\nLet American Airlines 965 byl pravidelný let z letiště v Miami do Cali v Kolumbii. Pilotovaný Boeing 757-223 létal pro společnost od roku 1991. V letadle se nacházelo 155 cestujících a 8 členů posádky. V noci na 20. prosince 1995 letoun beze stopy zmizel. Pátrání později potvrdilo nejhorší obavy: let 965 narazil do hory. \n\nLetiště v Cali bohužel v době neštěstí nemělo k dispozici radar, poté co jej vyhodili do povětří místní separatisté. Letový dispečer tedy nemohl vědět, kde se letadlo nachází, dokud mu posádka nesdělila svojí přesnou polohu. Chvíli po ztrátě kontaktu s letem 965 lidé žijící poblíž města Buga severně od Cali telefonicky oznamovali na letovou věž, že slyšeli mohutnou explozi. \"Viděli jsme jak letadlo narazilo do hory a poté se objevila ohromná ohnivá koule\", říkal jeden ze svědků. Pět lidí přežilo náraz, neboť seděli ve střední části trupu, v nejpevnější části stroje. Jeden z přeživších ale o dva dny později zemřel na následky vnitřních zranění. Katastrofa si tedy dohromady vyžádala 159 obětí a pouze 4 přeživší.\n\nNásledné vyšetřování ukázalo, že kapitán Nicholas Tafuri (57) zadal autopilotovi chybný kurz na kontrolní bod Rozo, který měl minout při klesání na letiště v Cali. Zatímco v navigačních tabulkách, které měli k dispozici piloti, kontrolní bod Rozo byl uveden pod kódem R, v letovém počítači figuroval pouze pod kódem ROZO. Zadaný kód R tedy letoun nenasměroval na kontrolní bod Rozo (kód ROZO), nýbrž na kontrolní bod Romeo v blízkosti Bogoty. Letoun se stočil mimo kurz a zamířil mezi hřebeny hor. Když se spustil protikolizní systém GPWS, který varuje před nebezpečně se blížícím terénem, první důstojník Donald Williams (39) rychle vypnul autopilota a piloti zahájili prudké stoupání, ale ani jeden z nich si neuvědomil nutnost zasunout brzdící klapky, které před zahájením přibližování na letiště v Cali vysunuli. Vyšetřovatelé si jsou jistí, že nebýt brzdících klapek, letadlo by ještě mělo šanci hory včas přeletět.\n\nNehoda byla nakonec klasifikována jako CFIT (řízený let do terénu), čímž se myslí, že letadlo bylo v pořádku, posádka byla zkušená, ale navedla letadlo na špatnou trasu. \n\nHavárie se stala součástí jedné z epizod cyklu Letecké katastrofy.\n"}
{"id": "1065483", "url": "https://cs.wikipedia.org/wiki?curid=1065483", "title": "Lakovka obecná", "text": "Lakovka obecná\n\nLakovka obecná (\"Laccaria laccata\" ) patří do čeledi lanýžovcovitých. Je hojná v jehličnatých a smíšených lesích. V literatuře je uváděna jako jedlá prostřední jakosti.\n\nKlobouk dosahuje velikosti 20 až 40 (60) milimetrů, v  mládí skoro hladkým a lysým, později trochu vločkatým, až jemně šupinkatým, sklenutým, někdy s pupkem uprostřed, někdy s okrajem trochu nepravidelným až vzhůru zdviženým.\n\nLupeny jsou masově červené, řídké, tlusté. V dospělosti vypadají jako bíle pomoučené od bezbarvých výtrusů.\n\nTřeň dosahuje rozměrů 30 až 120 × 3 až 10 milimetrů, je zbarvený podobně jako klobouk, všude stejně tlustý, často nerovný, dole nepatrně ztluštělý, k podkladu přirostlý bílou plstí.\n\nDužnina je zbarvená stejně jako klobouk houby, často je bledší, vodnatá. Oschlá je trochu světlejší, bez nápadné chutě a vůně.\n\nVýtrusy jsou nápadného tvaru (kulaté a ostnité), bezbarvé.\n\nRoste hlavně na okrajích lesů, na lesních cestách, lukách a také v lesích. Je to velmi proměnlivý druh, a to jak zbarvením plodnic, tak velikostí. Fruktifikuje od června do listopadu.\n\nLakovka obecná roste v celém mírném pásu severní polokoule: v Evropě a Severní Americe až po Mexiko a Kostariku. V Severní Americe se většinou jedná o varietu \"pallidifolia\", kterou popsal Charles Horton Peck. Vyskytuje se také v severní Africe a v Austrálii. Spolu s dalšími lakovkami je pokládána za pionýrský druh.\n\n"}
{"id": "1065484", "url": "https://cs.wikipedia.org/wiki?curid=1065484", "title": "Tomáš Kučera (1977)", "text": "Tomáš Kučera (1977)\n\nTomáš Kučera (* 13. února 1977) je bývalý český profesionální fotbalový útočník. Na klubové úrovni hrál pouze v České republice.\nV letech 1997–1999 nastoupil šestkrát za českou jedenadvacítku.\nS týmem do 23 let se zúčastnil Letních olympijských her v Austrálii, kde české mužstvo obsadilo se 2 body za dvě remízy poslední čtvrté místo v základní skupině C. Na turnaji odehrál 2 zápasy.\n\n"}
{"id": "1065489", "url": "https://cs.wikipedia.org/wiki?curid=1065489", "title": "Administrativní dělení Antiguy a Barbudy", "text": "Administrativní dělení Antiguy a Barbudy\n\nAntigua a Barbuda se administrativně dělí na 6 farních okrsků a 2 depedence.\n"}
{"id": "1065491", "url": "https://cs.wikipedia.org/wiki?curid=1065491", "title": "Alojzy Kosiba", "text": "Alojzy Kosiba\n\nFr. Alojzy Piotr Kosiba, OFM (29. června 1855, Libusza – 1. dubna 1939 Wieliczka) byl polský františkánský řeholník (laický bratr), klášterní almužník. Katolickou církví byl prohlášen za služebníka Božího, což je jeden z předstupňů beatifikace.\n\nPocházel z rodiny prostých rolníků. Vyučil se ševcem a jako ševcovský tovaryš začal pracovat v Tarnówě. Z vydělaných peněz podporoval své chudé rodiče. Roku 1878 vstoupil v Jaroslavli do řádu menších bratří františkánů, kde přijal řeholní jméno Alois (Alojzy). Po dvou letech složil časné sliby a v roce 1885 sliby věčné. Celý život pak prožil ve františkánském konventu ve Wieliczce, kde zastával službu almužníka.\n\nObcházel vesnice a prosil obyvatele o milodary (naturální) pro svůj klášter. Přitom učil vesničany katechismus. Kromě toho v klášteře opravoval spolubratřím obuv a zastával ještě další práce - pomáhal v kuchyni, nebo pracoval na zahradě. Lidé jej nazývali \"apoštolem dobroty\", či \"apoštolem ubohých\". Jeho spolubratři na něj vzpomínali jako na \"\"muže vzácné ctnosti a andělské čistoty.\"\"\n\nZemřel ve Wieliczce v roce 1939. Roku 1963 byl v Krakově zahájen na diecézní úrovni jeho beatifikační proces. Akta procesu byla postoupena do Říma, a bratr Alois byl prohlášen služebníkem Božím. V roce 2007 byl o bratru Aloisovi natočen film Braciszek (\"Bratříček\").\n\n"}
{"id": "1065498", "url": "https://cs.wikipedia.org/wiki?curid=1065498", "title": "Borovice Montezumova", "text": "Borovice Montezumova\n\nBorovice Montezumova (\"Pinus montezumae\") je velká borovice, která roste v mexické a guatemalské přírodě. Je pojmenovaná po nejvyšším aztéckém náčelníkovi a veleknězi Montezumovi II.\n\n\nStrom je pojmenován po Montezumovi II. (1480-1520), posledním panovníku říše Aztéků v Mexiku.\n\nStálezelený, jehličnatý, rychle rostoucí strom, dorůstající do výšky 20-40 m a šířky 7 m. Jednoduchý kmen dosahuje průměru až 1 m. Velké, především horizontálně rostoucí, větve tvoří hustou, v mládí pyramidální a později zaoblenou korunu. Borka je v mládí stromu červenohnědá, drsná a šupinovitá, u dospělých jedinců tmavošedohnědá, tlustá a rozdělená hlubokými svislými a vodorovnými prasklinami do drsných, šupinovitých plátů. Letorosty jsou silné, tuhé, šupinovité a drsné, červenohnědé. V dospělosti modrošedozelené, v mládí světle svítivě zelené jehlice se nejčastěji vyskytují ve svazečcích (\"Fasciculus\") po 5 , občasně též po 4 a 6 ; jsou proměnlivě silné a vzpřímené či štíhlé a pokleslé; 15-45 cm dlouhé, 1-1,5 mm široké, na okrajích jemně vroubkované, ze spodní i horní strany s průduchy; se 2-6  pryskyřičnými kanálky, obvykle 4 či 5  středovými; s endodermem se zesílenými vnějšími stěnami a dvěma sousedícími a rozlišenými cévními svazky. Neopadávající, nápadné, 15 mm dlouhé, svazečkové pochvy, jsou hnědé barvy.\n\nSamčí šištice jsou vejčitě kuželovité, s tlustými šupinami, zakončenými vzpřímeným malým trnem; vyskytují se po 2-3  na šupinovitých stopkách. Samičí šištice - šišky jsou proměnlivě dlouze vejčité až vejčité či konoidní, lehce zakřivené, 12-30 cm dlouhé a 7-10 cm široké (v rozevřeném stavu), o hmotnosti kolem 130 g; obsahují v průměru 144 semen; šišky nejprve zelené, dozráváním světle hnědé, dozrávají 2 roky, často lesklé, rostou po 2-3  na 10 mm stopkách, které zůstávají s několika bazálními šupinami šišek po opadu šišek na větvi; otevírají se v době zralosti v zimních měsících; šišky jsou opadavé či téměř opadavé; šupiny tuhé a silné, s malým, většinou opadavým, trnem a příčným hřbetem. Strom je větrosnubný. Semena jsou trojhranná, tmavohnědá, 6-7 mm dlouhá a 3-4 mm široká, s členitým, 20 mm dlouhým a 7 mm širokým, křídlem; klíčí v průměru 20 dní a jejich klíčivost se pohybuje kolem 65 %. Děložních lístků je 6-8 . Strom kvete březen-duben. Kvalitní šišky tvoří každý 5. až 6. rok. Po sesbírání šišek je třeba je několik dní sušit na slunci, semena pak lze snadno ručně vyjmout. Semena vyžadují krátkou stratifikaci po dobu přibližně 6 týdnů při 4 °C, před výsevem je vhodné je namočit na 24 hodin do vody. Výsev do hloubky 0,5-2 cm. Vzrostlé semenáče, přibližně 30-90 cm vysoké, je dobré co nejdříve zasadit do konečné pozice a první dvě zimy lehce chránit před zimou.\n\n\"Pinus montezumae\" se vyskytuje ve dvou varietách:\nBorovice \"Pinus montezumae\" je blízce příbuzná borovici \"Pinus hartwegii\", se kterou s oblibou roste a též se s ní často kříží.\n\nDomovinou stromu je: Guatemala; Mexiko (státy Chiapas, Guerrero, Hidalgo, Jalisco, México, Michoacán, Morelos, Nayarit, Nuevo León, Oaxaca, Puebla, Querétaro, Tamaulipas, Tlaxcala, Veracruz, Zacatecas a federální distrikt Ciudad de México).\n\nHorský až vysokohorský strom, roste v rozmanitých klimatických podmínkách, od mírně teplých až po mírně chladné, v nadmořských výškách 1200-3500 m, nejlépe roste a je nejhojnější v nadmořských výškách 2400-2800 m na vysokých stolových horách a v údolích s ročním srážkovým úhrnem více než 800 mm, v půdách písčitých, štěrkových či jílovitých, vulkanického původu, s kyselou až neutrální hodnotou pH (pH 4,2-6,3 ), které dobře odvádějí vodu, chudých či bohatých na humus; většina srážek v podobě deště zde spadne v období červen-září, v zimě ve vyšších nadmořských výškách mrzne a srážky jsou ve formě sněhu a deště se sněhem. Strom roste i v oblastech suchých a aridních, nicméně v těchto podmínkách roste pomalu, je malý a větevnatý. V dospělosti mrazuvzdorný do –1 °C (maximálně do –6 °C), v mládí není plně mrazuvzdorný; má rád plné slunce, nesnáší stín, dospělé stromy jsou velmi odolné suchu. Strom roste s oblibou jak v monokulturních porostech, tak i dohromady s mnoha druhy stromů, hlavně s duby a s jinými druhy borovic, například s Pinus hartwegii, \"Pinus leiophylla\", \"Pinus pseudostrobus\", ale též s jedlemi \"Abies religiosa\", \"Abies guatemalensis\" a s cypřišem mexickým \"Cupressus lusitanica\". Jehlice tohoto stromu obsahují terpen, který se za deště uvolňuje a tlumí klíčivost vlastních semen i semen některých konkurenčních rostlin (mimo jiných pšenice), čímž strom reguluje množství rostlin rostoucích pod ním.\n\n\"Pinus montezumae\" je hlavním hostitelem parazitických rostlin z čeledi santálovitých \"Arceuthobium aureum\" poddruh \"aureum\" (v Guatemale), \"Arceuthobium aureum\" poddruh \"petersonii\" (v Oaxace and Chiapasu), \"Arceuthobium durangense\" (v Jaliscu), \"Arceuthobium globosum\" poddruh \"grandicaule\" a \"Arceuthobium vaginatum\" poddruh \"vaginatum\". Strom je též náchylný k napadení houbou václavkou (\"Armillaria\").\n\nTěžké a odolné dřevo s vysokým obsahem pryskyřice je využíváno ve stavebnictví a na výrobu nábytku, překližky, papíru; pro vysokou hořlavost obsažené pryskyřice též pro rozdělávání ohňů a jako palivo. Z jehlic se vyrábí hnědé či zelené barvivo. Ze shromážděné pryskyřice se destiluje terpentýn. Vedlejším produktem výroby terpentýnu je kalafuna. Pryskyřice stromu se též používá ke konzervaci (ochraně) dřeva a k různým nepromokavým úpravám. Též pěstována ve velkých zahradách a parcích jako okrasná dřevina. \"Pinus montezumae\" je jeden z nejpoužívanějších druhů borovic, používaných v Mexiku k znovuzalesňování, pro její relativní odolnost proti slabším mrazům a rychlý růst.\n\nStrom není ohrožen (obě variety). Jeho populace je stabilní. Místně může dojít k ohrožení při přílišném kácení pro dřevo. V jižních oblastech výskytu této borovice bývají na venkovech větve stromu neustále používány jako palivo, což je pro borovice škodlivé a vede to často k jejich úmrtí, protože borovice málokdy regenerují a není možné je donekonečna prořezávat a zkracovat. Navíc dřevozpracující průmysl kácí a využívá především zdravé stromy s přímým kmenem a bez suků (=kvalitní dřevo), čímž ovšem dochází ke genetickému zbídačení populace borovic (platí i pro jiné druhy borovic v Mexiku), neboť zůstávají jen stromy pokroucené a nemocné, méně schopné regenerace a rozmnožování, přenášející nevýhodné geny na své potomstvo, které pak (geneticky) degraduje. Též kácení pro zisk zemědělské půdy ohrožuje populace borovic. Strom se vyskytuje a je chráněn v mnoha chráněných oblastech.\n\n"}
{"id": "1065502", "url": "https://cs.wikipedia.org/wiki?curid=1065502", "title": "Kostel svatého Filipa a Jakuba (Všeň)", "text": "Kostel svatého Filipa a Jakuba (Všeň)\n\nKostel svatého Filipa a Jakuba ve Všeni je sakrální stavbou na okraji hruboskalského chlumu a výraznou novogotickou krajinnou dominantou středního Pojizeří a Českého ráje.\n\nPůvodní malý kostel nahradili páni ze Všeně Markvartici v období kolem roku 1300 novým gotickým kostelem. Ze starého kostela se zachovaly presbytář a sakristie. Ani rozsáhlé přestavby, za Jaroslava z Vartmberka v roce 1595 a za Rohanů po požáru v roce 1832, původní presbytář a sakristii nepoškodily, a jsou dodnes součástí novogotického kostela. Autorem návrhu stávajícího trojlodí přistavěného v roce 1836 je Bernhard Grueber. V letech 2001-2002 byla provedena vnější obnova kostela z daru mecenáše Bohuslava Jana Horáčka. Po dokončené opravě 4. května 2002 plášť kostela požehnal arcibiskup Karel Otčenášek.\n\nNovogotické síňové trojlodí z tesaných kvádrů má polygonální raně gotický presbytář s gotickou sakristií a novogotickou hranolovou věž v západním průčelí. Věž je v dolní části osmiboká, v horní části přechází ve čtyřbokou. V průčelí se nachází znak Rohanů. Na presbytáři je pět hrotitých gotických oken. Presbytář má dvě pole křížové klenby a paprsčitou klenbu s žebry sbíhajícími do poloviny stěn. Sakristie má křížovou žebrovou klenbu a vede do ní hrotitý profilovaný portál. Trojlodí s tribunami v bočních lodích má novogotickou křížovou žebrovou klenbu spočívající na třech párech pilířů.\n\nZařízení pochází většinou z 18. století. Hlavní oltář z počátku 18. století je barokní, portálový a sloupový. Má nástavec se sochami sv. Vojtěcha a sv. Václava. Na hlavním oltářním obraze jsou namalováni patroni kostela sv. Filip a sv. Jakub, na obraze v nástavci je vyobrazena Nejsvětější Trojice. Tabernákl je rokokový. Dva boční oltáře jsou novogotické, arkádové, doplněné obrazy. V kostele zůstala zachována kamenná gotická křtitelnice. Na zpovědnici se nachází umělecky zdařilá barokní socha sv. Jana Nepomuckého s andílky.\n\nKolem kostela je hřbitov, který je obehnán zdí s dvěma hrotitými branami, k nimž vede dvouramenné schodiště, které je obestavěné barokními sochami sv. Judy Tadeáše, sv. Václava, sv. Vojtěcha, sv. Prokopa, sv. Floriána a sv. Josefa. Sochy pocházejí z 1. poloviny 18. století z dílny barokních sochařů Jelínků z Kosmonos.\n\n\n"}
{"id": "1065504", "url": "https://cs.wikipedia.org/wiki?curid=1065504", "title": "Síťová neutralita", "text": "Síťová neutralita\n\nSíťová nebo také internetová neutralita je princip rovnoprávnosti přenášených dat po internetu. Zabraňuje poskytovatelům internetu zvýhodňování nebo naopak zpomalování či blokování přístupu na vybrané internetové stránky nebo k vybranému obsahu.\n\nTato neutralita brání například zvýhodnění platící firmy poskytovat rychlejší služby pomocí výsady vyšší rychlosti pro svá data od poskytovatele. S přístupem k velkému známému serveru má podle principu síťové neutrality poskytovatel připojení zacházet stejně jako k přístupu např. k serveru malého lokálního eshopu.<ref name=\"thehackernews.com/2017/12/fcc-net-neutrality-rules.html\"></ref>\n\n\n\n"}
{"id": "1065506", "url": "https://cs.wikipedia.org/wiki?curid=1065506", "title": "Menhart I. z Hradce", "text": "Menhart I. z Hradce\n\nMenhart I. z Hradce ( \"Mainardo di Neuhaus\", \"Meinhard von Neuhaus\", zvaný „\"Hergothilf\"“asi 1329 – po 1377) byl pražský kanovník, jenž byl v letech 1349–1360 také biskupem tridentským.\n\nMeinhard pocházel z rodu Vítkovců, z větve pánů z Hradce. Jeho rodiči byli Oldřich III. z Hradce a Markéta Korutanská. Pravděpodobně založil původní hrad Telč. Již od mládí se připravoval na duchovní službu, proto se velmi záhy stal kanovníkem v Praze. Po smrti Meinhardova otce roku 1349, bylo dědictví rozděleno mezi jeho bratry Jindřicha, Oldřicha a Heřmana.\n\nMeinhardův otec Oldřich udržoval dobré vztahy s českým králem Janem Lucemburským i jeho synem Karlem IV. Jelikož na svém panství potíral stoupence „kacířského“ valdenského hnutí, obdržel roku 1340 od papeže Benedikta XII. odpustkové privilegium pro ty své poddané, kteří jej podpoří v potírání valdenských. Po Oldřichově smrti roku 1349 král Karel IV. potvrdil práva Meinhardova i jeho bratrů.\n\nJiž v lednu 1349 zajistil Karel IV. pro tehdy asi 20letého Meinharda u papeže Klementa VI. příslib Meinhardova uchazečství na některý církevní úřad, který se uvolní. O deset měsíců později, 4. listopadu 1349, papež Meinhardovi skutečně propůjčil úřad tridentského biskupa. Současně byli kapitula, duchovní, věřící i vazalové biskupství a stejně tak i akvilejský patriarcha papežem vybídnuti, aby Meinharda v jeho biskupství přijali vlídně. Meinhard se v únoru 1350 zavázal k platbám servicií.\n\nMeinhard se zjevně zdržoval také ve své české vlasti, kde se zasloužil o uctívání Panny Marie. Roku 1356 publikoval kartuzián Konrád z Hainburku na Meinhardovo přání oslavu Panny Marie, které se později proslavilo jako „Laus Mariae“. Společně se svým bratrem Oldřichem je Meinhard za rok 1354 uveden jako patron kostelů ve Slavonicích, Stranné, Žirově a Číměře. Oba získali v roce 1358 od Martina z Mutic (\"Mareš z Mutic\") statky ve Velešíně, Hříšicích a Strachoňovicích, které byly posléze vloženy do moravských zemských desk v Brně. Přibližně v této době také vystavěli hrad Roštejn (\"Rosenstein\"), jehož prvním purkrabím byl Martin z Mutic.\n\n"}
{"id": "1065513", "url": "https://cs.wikipedia.org/wiki?curid=1065513", "title": "Cieszyn (železniční stanice)", "text": "Cieszyn (železniční stanice)\n\nCieszyn je železniční stanice v městě Těšín, Slezské vojvodství, Polsko. Vzdálenost k státní hranici (kolejová) je 1,559 km.\n\nHistorické názvy: \"Teschen-Boberthal\" 1888–1921, \"Cieszyn-Bobrówka\" 1921–1925, Cieszyn 1925–1939, \"Teschen Ost\" 1939–1945, \"Cieszyn Wschodni\" 1945–1947, Cieszyn 1947 dosud.\n\nNa železnici Dráhy moravskoslezských měst (DMSM) z Kojetína do Bílska bylo postaveno původně vedlejší průjezdné nádraží Cieszyn (dnes se nachází v polské části města Těšín) ve vazbě na hlavní nádraží Košicko-bohumínské dráhy a DMSM (dnes stanice Český Těšín). Bylo postaveno nad říčkou Bobrůvkou a zprovozněno v roce 1888. Výstavbu zajišťovala společnost Severní dráha císaře Ferdinanda (KFNB). Během 1. světové války byly postaven další koleje pro nákladní vlaky, skladištní budovy a jednopatrový služební obytný dům pro zaměstnance nádraží. Od začátku 1. světové války do 17. října 1917 byla ve stanici vyloučena osobní doprava. V roce 1929 byla zahájena výstavba železniční trati Cieszyn – Zebrzydowice (Žibřidovice), která byla zprovozněna 10. září 1934. Po skončení 2. světové války byl provoz nákladních vlaků obnoven v říjnu 1945 a 28. ledna 1946 byla obnovena osobní doprava. Stanice byla elektrizována v roce 1983 společně s úseky Bielsko-Biała – Cieszyn a Cieszyn – Zebrzydowice. Úsek Cieszyn – Český Těšín byl elektrizován v roce 1994. Od 28. února 1995 byl obnoven provoz osobních vlaků v trase Cieszyn – Český Těšín, který byl opět zastaven 13. prosince 2009.\n\nVýpravní budova byla jednopatrová s přístřeškem ze strany kolejiště. Typová budova s dvojosým bočním rizalitem. Budova je postavena z režného monochromatického cihlového zdiva, jehož autorem je architekt stavební kanceláře KFNB Anton Dachler (1841–1921). Budova byla rozdělena na část služební (kancelář přednosty stanice a dopravní kancelář) a veřejnou část, ve které byla pokladna, čekárny a restaurace. V patře byly umístěny služební byty. WC bylo v té době řešeno zvláštní budovou mimo výpravnu. Fasáda z červených řežných cihel je horizontálně rozdělena bílou patrovou římsou. Dělená okna s ušatými šambránami a nadokenní obloukovou kamennou římsou. Střecha sedlová s polovalbou nad bočním štítem, řezbářsky zdobené bedněné trojúhelníkové štíty s okny.\n\nV průběhu první světové války byl přistavěn jednopatrový hrázděný sklad s výdejnou zavazadel a přístřeškem ze strany kolejiště. V průběhu elektrizace byly zbourány sklady a budova stavědla adaptována. Střešní nástavba byla určena pro ubytování strojvůdců.\n\nRežné zdivo bylo překryto barevným nátěrem, který nekoresponduje s původní barevností. V roce 2009 byla uzavřena pokladna, úschovna zavazadel, bar, veřejné WC a uzavřena čekárna. V roce 2013 objekt výpravny přešel do vlastnictví města Cieszyn.\nNádraží má 3 nástupiště a 3 nástupní hrany, slouží pro trať č. 190 (Bielsko-Biała Główna–Cieszyn) (v dnešní době po trati nejezdní osobní vlaky) a č. 90 (Zebrzydowice–Cieszyn). Od jízdního řádu 2015/2016 přibyla česká trať 322 (Cieszyn – Český Těšín – Frýdek-Místek).\n\nV letech 2016–2018 byla provedena generální oprava výpravní budovy. Původní čekárna byla zbořena a postavena v novém pojetí. Přestavba byla provedena podle projektu Studia projektowego Mirosława Zięby. Železnice tak byla propojena s autobusovým stanovištěm před nádražím. Dne 27. dubna 2018 bylo nádraží otevřeno. Výpravní budova je vybavena čekárnou, pokladnou, úschovnou zavazadel, peron u budovy je zastřešen s využitím originálních sloupů. Nechybí toalety, občerstvení a internetové připojení. Náklady na opravu a přestavbu nádraží dosáhly přes 17,4 milionu zlotých z toho přes 10 milionu zlotých pokryla dotace z Regionálního operačního programu Slezského vojvodství.\n\n"}
{"id": "1065515", "url": "https://cs.wikipedia.org/wiki?curid=1065515", "title": "Vocha", "text": "Vocha\n\nVocha (\"Zostera\") je rod jednoděložných rostlin z čeledi vochovité (\"Zosteraceae\"). Zahrnuje 12 druhů mořských bylin, rozšířených podél pobřeží zejména v mírném podnebném pásu. Vochy mají dlouhé pentlicovité listy a nenápadná palicovitá květenství bezobalných květů. Podél evropského pobřeží je rozšířena vocha mořská, která je příležitostně používána jako vycpávkový materiál. Je to důležitá součást mořských ekosystémů. V Evropě rostou ještě další 2 druhy.\n\nVochy jsou vytrvalé nebo výjimečně jednoleté mořské byliny, kořenící ve dně. Oddenky jsou monopodiálně větvené. Listy jsou střídavé, dlouze čárkovité, přisedlé, s paralelní žilnatinou tvořenou 3 až 11 žilkami. Listy jsou celokrajné nebo výjimečně na okraji nepatrně zoubkaté. Na bázi listů je tenká až poněkud kožovitá pochva, která je buď vytrvalá nebo se postupně rozpadá na vláknité svazky.\nRostliny jsou jednodomé. Květenství jsou ponořená, palicovitá, úžlabní, přisedlá, se zploštělým vřetenem. Květy jsou drobné, jednopohlavné a bezobalné. V samčích květech je jediná tyčinka, samičí květy obsahují jeden semeník s krátkou čnělkou zakončenou 2 nitkovitými nebo šídlovitými bliznami. Plodem je vejcovitá nebo elipsoidní nažka.\n\nVochám jsou poněkud podobné jiné mořské rostliny s pentlicovitými listy, posidonie. Evropská \"Posidonia oceanica\" se od vochy liší zejména oddenky pokrytými zbytky odumřelých listů. Listy vyrůstají z oddenků v trsech po několika, kdežto u vochy mořské jsou střídavé.\n\nRod vocha zahrnuje 11 nebo 12 druhů. Je rozšířen podél pobřeží zejména v mírném pásu severní i jižní polokoule, řidčeji i v tropech a subtropech. Žádný druh se nevyskytuje současně na severní i jižní polokouli. Vocha mořská je rozšířena v Evropě, severní Africe, Asii i Severní Americe. Z Evropy jsou udávány 3 druhy. Velký areál rozšíření, zahrnující všechny evropská moře, zde mají druhy vocha mořská a vocha \"Zostera noltii\". Třetí druh, \"Zostera angustifolia\", se vyskytuje podél západního evropského pobřeží. Na jižní polokouli se vochy vyskytují podél východního pobřeží Afriky, v Austrálii a na Novém Zélandu.\n\nV roce 2009 byl popsán nový druh z Chile pod názvem \"Zostera chilensis\", ve fylogenetické studii z roku 2013 byl však ztotožněn s australským druhem \"Zostera nigricaulis\" a je považován za druh který byl do Jižní Ameriky zavlečen v celkem nedávné době.\n\nRod \"Zostera\" je členěn na 2 podrody. Podrod \"Zosterella\" (7 nebo 8 druhů) je zastoupen na severní i jižní polokouli, podrod \"Zostera\" (4 druhy) je omezen výlučně na severní část severní polokoule.\n\nPojetí rodu \"Zostera\" není zcela ustálené, některé druhy jsou některými taxonomy oddělovány do samostatného rodu \"Nanozostera\", příp. je rod \"Heterozostera\" slučován s rodem \"Zostera\" nebo vřazen do rodu \"Nanozostera\".\n\n\nVocha mořská je používána jako výborný vycpávkový materiál, známý pod názvem mořská tráva. Dříve se s ní vycpávaly i matrace a postele. Je to důležitý druh z hlediska stability mořských ekosystémů.\n\n \n"}
{"id": "1065517", "url": "https://cs.wikipedia.org/wiki?curid=1065517", "title": "Ilona Hollós", "text": "Ilona Hollós\n\nIlona Hollós (2. března 1920 Oradea, Rumunsko – 1. června 1998 Budapešť, Maďarsko) byla maďarská zpěvačka taneční a populární hudby.\n\nNarodila se 2. března 1920 v Oradei v Rumunsku. V letech 1938–1943 studovala na budapešťském hudebním gymnáziu Bély Bartóka u Anny Medekové. Debutovala v roce 1944 jako zpěvačka Holéczy-bandu a od roku 1947 vystupovala sólově. Do začátku šedesátých let byla velmi poulární. Po generační obměně v populární hudbě začátkem šedesátých let se stáhla do ústraní, její hity se však v rozhlase hrály ještě dlouho poté. Do důchodu odešla v roce 1975.\n\n"}
{"id": "1065520", "url": "https://cs.wikipedia.org/wiki?curid=1065520", "title": "Pierre Vachon", "text": "Pierre Vachon\n\nPierre Vachon, také Vasson nebo Waschon (3. června 1738 Avignon – 7. října 1803 Berlín) byl francouzský houslista a hudební skladatel.\n\nNarodil se v Avignonu 3. června 1738. Přibližně ve svých dvaceti letech přišel do Paříže a studoval hru na housle u Carla Chiabrana. Poprvé veřejně vystoupil 24. prosince 1756 na koncertě cyklu \"Concert spirituel\" v Palais des Tuileries se svou vlastní skladbou. V roce 1760 se stal prvním houslistou v orchestru Louise François I., prince z Conti. V letech 1772–1778 žil v Londýně a živil se koncertní činností. V roce 1785 odešel do Berlína a stal se koncertním mistrem Královského dvorního orchestru (dnes Staatskapelle Berlin). V roce 1798 odešel do důchodu a o pět let později v Berlíně zemřel ve věku 65 let.\n\nZ jeho díla jsou nejdůležitější smyčcové kvartety. Zkomponoval jich více než 30 a významně přispěl k rozvoji tohoto žánru ve Francii 18. století. Kromě toho napsal řadu dalších komorních skladeb (zejména trií) a několik oper. Ve své době velmi úspěšný skladatel byl však záhy zapomenut.\n\n\nOpusová čísla byla přidělována vydavateli a některá se proto opakují.\n\n\n"}
{"id": "1065526", "url": "https://cs.wikipedia.org/wiki?curid=1065526", "title": "Zoltán Bátovský", "text": "Zoltán Bátovský\n\nZoltán Bátovský (27. března 1979, Slovad, Československo – 8. srpna 2001, Hainburg, Rakousko) byl slovenský hokejový útočník, který zahynul při autonehodě.\n\nReprezentoval na mistrovství Evropy do 18 let 1997 v Česku (6. místo) a mistrovství světa do 20 let 1999 v Kanadě (bronz).\n\nProšel všemi mládežnickými celky klubu Bánská Bystrica. Na začátku sezony 1997/98 se rozhodl pro odchod do kanadské juniorské soutěže QMJHL, konkrétně do celku Drummondville Voltigeurs. V červnu 2000 podepsal smlouvu s klubem NHL San Jose Sharks , následující sezonu odehrál v AHL v dresu Kentucky Thoroughblades, farmě San José.\n\nZahynul při autonehodě 8. srpna 2001 v Rakousku, když se vracel na Slovensko z vídeňského letiště. Podle spoluhráčů z reprezentačních výběrů by se býval svým talentem časem prosadil do NHL.\n\n"}
{"id": "1065528", "url": "https://cs.wikipedia.org/wiki?curid=1065528", "title": "Dare (film)", "text": "Dare (film)\n\nDare (tj. \"Odvaha\") je americký hraný film z roku 2009, který režíroval Adam Salky. Snímek měl světovou premiéru na filmovém festivalu Outfest 9. července 2009. Film vypráví příběh tří osamělých spolužáků ze střední školy a je rozdělen do tří kapitol, každá je věnována jednomu z nich.\n\nAlexa, Johny a Ben studují v posledním ročníku střední školy a všichni se sejdou v dramatickém kroužku, kde adaptují \"Tramvaj do stanice Touha\". Alexa hraje Blanche, Johnny představuje Stanleyho a Ben dělá osvětlovače. Alexa velmi touží stát se herečkou a štve ji, když Johnny hraní nebere vážně. Tím spíš ji raní, když jí profesionální herec na zkoušce sdělí, že nemá talent, zatímco Johnny ano. Na večírku Johnnyho svede a tak začne jejich vztah. Ben je outsider, se kterým se kamarádí jen Alexa, znají se už od dětství. Ben je gay a velmi ho přitahuje Johnny. Když se jednoho večera ocitne u Johnnyho, flirtují spolu a dojde i na sexuální akt. Ačkoliv Johnny není homosexuál, Bena si oblíbí. Johnny navzdory tomu, že pochází z velmi bohaté rodiny a ve škole je úspěšný, se cítí velmi osaměle a dochází na terapii k psycholožce. Je rád, že si konečně našel přátele, se kterými je mu dobře. Protože však každý z těch tří očekává od jejich vzájemného vztahu něco jiného, jejich přátelství je vystaveno velkému tlaku.\n\n\n"}
{"id": "1065530", "url": "https://cs.wikipedia.org/wiki?curid=1065530", "title": "Howard Stern", "text": "Howard Stern\n\nHoward Allan Stern (* 12. ledna 1954) je americký rozhlasový a televizní hlasatel, producent, spisovatel, herec a fotograf. Je znám pro svůj rozhlasový pořad \"The Howard Stern Show\", který byl celonárodně vysílán v letech 1986 až 2006. Rozhlasové kariéře se chtěl věnovat již od svých pěti let. Během studií na Bostonské univerzitě pracoval v kampusové rozhlasové stanici WTBU a později krátce působil v WNTN v Newtonu. Na jeho kariéře se nejvíce projevily pozice na stanicích WRNW v Briarcliff Manor, WCCC v Hartfordu a WWWW v Detroitu. V roce 1981 začal moderovat ve spolupráci s Robin Quivers na stanici v WWDC ve Washingtonu, D.C. a nakonec do roku 1985 v newyorském WNBC.\n\nRoku 1985 začal pracovat pro WXRK v New Yorku a stal se jedním z nejpopulárnějších moderátorů ve Spojených státech amerických. Za svou činnost získal řadu ocenění, například od magazínu \"Billboard\". Stern se pro svůj úspěch mimo oblasti rozhlasu sám popsal jako „krále všech médií“. Pracoval jako producent na několika nočních televizních pořadech a roku 1994 kandidoval na post guvernéra New Yorku. Jeho dvě knihy \"Private Parts\" (1993) a \"Miss America\" (1995) se zařadily mezi nejprodávanější knihy podle deníku \"The New York Times\". Podle první z nich byl roku 1997 natočen stejnojmenný film. Na knihách se podílel také Larry Sloman.\n\n"}
{"id": "1065532", "url": "https://cs.wikipedia.org/wiki?curid=1065532", "title": "Martin Kouřil", "text": "Martin Kouřil\n\nMartin Kouřil (* 24. února 1991) je český fotbalový obránce, od července 2016 hráč klubu FK Jablonec od ledna 2017 na hostování v FC Slovan Liberec.\n\nSvoji fotbalovou kariéru začal v FK Jablonec, kde se dostal do rezervního týmu.\n\nV zimním přestupovém období ročníku 2012/13 zamířil do FK Varnsdorf. Během celého svého působení odehrál dohromady 43 utkání, ve kterých vstřelil 7 branek.\n\nV lednu 2015 přestoupil do FC Baník Ostrava do klubu z 1. české ligy (oficiálně v únoru 2015, do té doby měl Baník přes zimu zablokované přestupy kvůli dluhům). S mužstvem podepsal kontrakt do léta 2018. První start za tým si připsal 21. února 2015 proti FK Teplice (prohra 1:0), odehrál 90 minut. Svojí první branku za tým tento obránce vstřelil 14. března 2015 z přímého kopu, bylo to proti týmu FC Slovan Liberec (remíza 3:3).\n\nV létě 2016 přestoupil z Baníku zpět do Čech do FK Jablonec.\n\nV lednu 2017 odešel z Jablonce na půlroční hostování do Slovanu Liberec, týmu místního rivala.\n\n"}
{"id": "1065533", "url": "https://cs.wikipedia.org/wiki?curid=1065533", "title": "Oldřich Hamera", "text": "Oldřich Hamera\n\nOldřich Hamera (* 3. března 1944, Úvaly u Prahy) je český grafik, malíř, ilustrátor, tiskař, typograf, vydavatel a restaurátor.\n\nHamera celý život kreslí živé organismy i otisky zkamenělých živočichů a původně se chtěl stát přírodovědcem. Pro svůj rodinný původ nemohl studovat a nakonec se vyučil strojním zámečníkem a opravářem strojů, ale jeho zájem o umění a vědní obory jako paleontologie, mineralogie nebo lékařství přetrval.\nPo absolvování základní vojenské služby pracoval od roku 1964 ve státním podniku ČKD Trakce v Praze. Zde se setkal s Vladimírem Merhautem, Josefem Hamplem a také s Vladimírem Boudníkem, který mu ukázal grafické techniky a věnoval Hamerovi tiskařský lis. Ve stejném roce poznal Bohumila Hrabala a společnost neoficiálních a polooficiálních umělců, teoretiků a spisovatelů šedesátých let. Hrabal seznámil Hameru s Jiřím Kolářem, teoretiky Josefem Zumrem, Radko Pytlíkem, Františkem Šmejkalem nebo Antonínem Hartmannem.\n\nKvůli protestům proti vpádu vojsk Varšavské smlouvy do Československa v roce 1968 byl nucen opustit ČKD a nastoupil na místo technického redaktora v Československém středisku výstavby a architektury na Václavském náměstí v Praze. Kvůli svým politickým postojům však musel místo brzy opustit a stal se vozičem papíru. V roce 1973 se vyučil ve Středočeských tiskárnách tiskařem maloofsetových strojů a začal pracovat v Československém středisku výstavby a architektury jako barvotiskař. Z politických důvodů však musel odejít do příprav, kde postupně zastával pozice kopisty, fotografa, knihaře nebo nádvorního dělníka. V osmdesátých letech se ještě jednou na krátkou dobu vrátil na pracovní místo tiskaře, ale opět z něj musel v rámci podniku přejít do oddělení katalogových listů pro výstavbu jako technický redaktor a grafik. Jako kreslíř spolupracoval v 70. letech s katedrou parazitologie na Přírodovědecké fakultě v Praze.\n\nKoncem 70. let byl demolován dům, kde Hamera bydlel a měl ateliér. Zároveň prošlo krizí jeho manželství a skončilo rozvodem. Hamera se nadále věnoval malbě a kresbě a obnovil Boudníkovo samizdatové nakladatelství Explosionalismus, kde vedle textů Hrabalových, Klímových a bibliofilií věnovaných především Vladimíru Boudníkovi vydal Intimní deník Karla Hynka Máchy, za nějž dostal v roce 1971 Cenu Jiřího Koláře za literaturu. \n\nPo roce 1989 odešel do Liberce, kde začal pracovat jako nezávislý umělec pro Skloexport a další firmy. V polovině devadesátých let se znovu vrátil do Prahy. Věnoval se užité grafice, knižní ilustraci a přednáškové činnosti. Účinkoval v dokumentárních a populárně naučných filmech a podílel se na rozhlasových vysíláních. V prosinci roku 2012 prodělal transplantaci jater. Postupně se vrací k malbě, kresbě a grafice.\n\nV 60. letech, kdy od Vladimíra Boudníka získal tiskařské zařízení, zkoušel zprvu jeho techniky aktivní a strukturální grafiky a snažil se o vlastní osobitý přínos a různé modifikace přípravy matric. Od vlivu svého učitele se Hamera začal záhy odpoutávat ve svých monotypech s cykly na téma vesmír, vodní světy anebo zrod hmoty. Později vyvinul vlastní originální techniku vrstveného monotypu, kde postupným snímáním otisků odkrývá různé barevné vrstvy nanesené předtím na matrici.\n\nHamerova technika aktivního leptu pracuje s nízkým reliéfem, který je vytvořen naleptáním kovové desky. Na ni jsou postupně naváleny barevné vrstvy, které umělec zpětně snímá stejně jako při práci s monotypem. \n\nV 70. letech Hamera využil čerstvé zkušenosti ilustrátora vědeckých publikací a ve svých monotypech odkazuje k bizarním živým organismům (cyklus Tasemnice a kosmologie) a zejména k vizuálně atraktivním paleontologickým nálezům jako trilobiti a amoniti.\n\nOd poloviny sedmdesátých let se věnoval také restaurování významných památek České republiky (Staroměstská radnice v Praze, zámek Lemberk). Na konci sedmdesátých let dokončil grafický návrh řešení domu mistra Jana Husa v Kostnici, ale nesměl samotný památník navštívit. \n\nK přírodovědným tématům se vrátil v 90. letech, kdy kolážoval své grafiky obrázky z vědeckých publikací. Často se jednalo o autokoláže s využitím jeho vlastních starších vědeckých ilustrací trilobitů, graptolitů, orthocerů nebo amonitů. Barevnost Hamerových grafik je tlumená a respektuje odstíny přírodních materiálů jako jsou oxidované minerály, otisky zkamenělin a půdní barviva.\n\nPo roce 2000 se pracemi z cyklu „ Kohouti“, kde využil matric nepravidelného tvaru, opět vrátil k technice aktivní grafiky (Nakopnutý kohout, 2002) . Opětovně se zabýval také strukturálními monotypy. V roce 2010 vyšlo vydání Máchova Máje ilustrované monotypy Oldřicha Hamery.\n\nHamerovy derealizace využívají jako výchozí materiál například paleontologické tabule silurského systému Joachima Barranda s přetiskem jeho vlastními matricemi strukturálních grafik (Derealizace Barrandienu). Obdobného účinku dosáhl derealizací hudebních partitur nebo zeměpisných atlasů.\n\nV posledních kolážích z roku 2014 se objevují Vladimír Boudník a Bohumil Hrabal, na které Hamera s odstupem let vzpomíná u příležitosti jejich životních jubileí. Každého z nich Hamera znázorňuje v jeho vlastním světě, Hrabala jako pábitele vypravujícího neuvěřitelné příběhy, Boudníka jako tvůrce originálních grafických listů.\n\nOldřich Hamera je také autorem několika grafických značek, výzdoby reprezentačních místností, TV Nova a dalších realizací.\n\nGrafiky Olřicha Hamery očima Bohumila Hrabala (z úvodu k výstavě 1975)\n\n„\"V Hamerových monotypech lze vystopovat mokrost jeskyní, ve kterých bydlí macarát, zápasy mikrobů a plísní, vůni slisované fauny a flóry hornických šachet, kde kape ze stěn a v koutě se lesknou změtené dráty a kabely. Avšak téměř v každém Hamerově monotypu je trilobit, ten krásný pozdrav z prvohor, otisk, které se podobá lidskému kostlivci, rozdrcenému hornickému kahanci, šněrování husarského kabátce, trilobit jako Hamerův podpis a znělka, která obloukem přešla do barrandovských skal a odtud do Hamery a přes jeho ruce do grafiky.\"“ \nOldřich Hamera se jako typograf podílel na úpravě katalogů a sborníků vydaných nakladatelstvím Ztichlá klika a na publikacích nakladatelství Pražská imaginace věnovaných Vladimíru Boudníkovi.\n\nMontáže na knihách \n\n\nIlustrace na přebalu \n\n\n"}
{"id": "1065535", "url": "https://cs.wikipedia.org/wiki?curid=1065535", "title": "Jan Matěj", "text": "Jan Matěj\n\nJan Matěj (* 4. června 1996) je český fotbalový záložník a mládežnický reprezentant, v současnosti hráč klubu FC Baník Ostrava.\n\nSvoji fotbalovou kariéru začal v FC Baník Ostrava, kde hrál i za mládežnické kategorie. Na podzim 2014 se ve svých 18 letech dostal do A-týmu.\n\nJan Matěj nastupoval za české reprezentační výběry od kategorie U16.\n\n"}
{"id": "1065536", "url": "https://cs.wikipedia.org/wiki?curid=1065536", "title": "Brent Sopel", "text": "Brent Sopel\n\nBrent Bernard Sopel (* 7. ledna 1977, Calgary, Alberta, Kanada) je bývalý profesionální kanadský hokejový obránce, který s týmem Chicago Blackhawks vyhrál v roce 2010 Stanley Cup.\n\nJuniorskou kariéru strávil ve WHL v týmech Saskatoon Blades a Swift Current Broncos, kde během 4 let odehrál 210 utkání a v nich nasbíral 155 bodů (35+120) a 279 TM. Vyzkoušel si i 3 zápasy v AHL v sezonách 1995-96 a 1996-97.\n\nVancouver ho draftoval v roce 1995 v 6. kole, celkově jako 144. hráče. Mezi profesionály se zařadil na začátku sezony 1997-1998, kdy se stal stabilním členem týmu Syracuse Crunch, farmy Vancouveru v AHL. Poprvé do NHL se podíval na konci sezony 1998-1999, kdy 5. dubna 1999 odehrál svůj první zápas na ledě Chicaga a proti Edmontonu 10. dubna vstřelil svůj první gól v NHL. Natrvalo se do NHL prosadil až v sezoně 2000-2001, kdy v 52 utkáních nasbíral 14 bodů a v dalších sezonách jeho produktivita rostla. Nejlepší sezona kariéry v NHL pro něj byla sezona 2003-2004, kdy si vytvořil osobní maxima v gólech (10), asistencích (32) i bodech (42). Byl nejproduktivnějším bekem týmu a po sezoně dostal cenu pro neopěvovaného hrdinu Canucks.\n\nKe Canucks se na krátko vrátil ke konci sezony 2006-2007.\n\nJelikož se během léta 2005 dohodnout s Vancouverem na smlouvě, nakonec jej Canucks vyměnili do New York Islanders za podmínečnou volbu v draftu NHL 2006. S Islanders se dohodl pak na 2leté smlouvě za 4,8 milionu dolarů. V týmu ovšem nevydržel ani do konce sezony a 8. března 2006 byl vyměněn společně s Markem Parrishem do Los Angeles za Denise Grebeshkova, Jeffa Tambelliniho a 3. kolo draftu 2006.\n\nAni v týmu Kings nevydržel rok a 26. února 2007 byl vyměněn do Vancouveru za 2. kolo draftu 2007 nebo 2008 a 4. kolo 2008.\n\nDo začátku přípravných kempů před sezonou 2007-2008 se s žádným týmem nedohodl, ale přijal pozvání na zkoušku od Detroitu, kde odehrál 5 přípravných utkání, smlouvu ale nakonec podepsal 28. září 2007 s Chicagem, které shánělo zkušeného obránce do své jinak mladé obrany. Splnil očekávání a tak s ním Blackhawks prodloužili 10. ledna 2008 smlouvu o 3 roky za 7 milionů dolarů. Většinu sezony 2008-2009 musel vynechat kvůli zranění, ale v sezoně 2009-2010 se s Blackhawks dočkal svého největšího úspěchu v kariéře, když v červnu 2010 mohl nad hlavu zvednou Stanley Cup.\n\nJelikož Chicago mělo problém vejít se v následující sezoně po zisku Stanley Cupu pod platový strop, byl Sopel vyměněn do Atlanty společně s Dustinem Byfuglienem, Benem Eagerem a Akimem Aliu, za 1. kolo (Kevin Hayes) a 2. kolo (Justin Holl) draftu NHL 2010 a Martyho Reasonera, Joeyho Crabba a Jeremyho Morina. V Atlantě nedohrál ani celou sezonu 2010-2011 a 24. února 2011 byl vyměněn do Montrealu.\n\nMontreal byl jeho posledním klubem v NHL, ve kterém dohrál sezonu 2010-2011. Celkem v NHL odehrál 659 zápasů, ve kterých nasbíral 218 bodů (44+174) a 309 trestných minut. V playoff přidal 71 zápasů s 18 body (4+14) a 20 trestnými minutami.\n\nPo sezoně 2010-2011 se stal volným hráčem, ale místo v NHL si našel angažmá v KHL, když 29. července 2011 uzavřel dvouletou smlouvu s Metalurgem Novokuzněck. Zde strávil jeden a půl sezony než byl 31. ledna 2013 vyměněn do Ufy. V playoff KHL v roce 2013 postoupil s týmem do 2. kola. O rok později dokonce postoupil až do finále konference, ale Salavat vypadl s pozdějším mistrem KHL z Magnitogorsku.\n\nPo třech letech v Rusku se vrátil do Severní Ameriky a na začátku nové sezony si našel angažmá v AHL v týmu Chicago Wolves. Vrátil se tak do města, kde hrával za Blackhawks, se kterými oslavil svůj největší hokejový úspěch. Na konec sezonu nedohrál a 27. února 2015 oznámil, že končí svou profesionální kariéru. Od hokeje ale podle jeho slov odejít nechce a v nějaké jiné pozici se mu chce věnovat i nadále.\n\n"}
{"id": "1065543", "url": "https://cs.wikipedia.org/wiki?curid=1065543", "title": "Elvis Manu", "text": "Elvis Manu\n\nElvis Manu (* 13. srpna 1993, Dordrecht, Nizozemsko) je nizozemský fotbalový útočník s ghanskými kořeny, v současnosti hráč nizozemského klubu Feyenoord.\n\nV Nizozemsku působil na začátku kariéry v klubech Feyenoord, SBV Excelsior a SC Cambuur.\n\nManu hrál za nizozemské reprezentační výběry od kategorie U16.\n\n\n"}
{"id": "1065548", "url": "https://cs.wikipedia.org/wiki?curid=1065548", "title": "Černocký potok", "text": "Černocký potok\n\nČernocký potok je vodní tok v Rakovnické pahorkatině, který protéká okresy Rakovník a Louny. Je dlouhý 11,6 km, plocha jeho povodí měří 42,6 km² a průměrný průtok v ústí je 0,14 m³/s. Správcem toku je státní podnik Povodí Ohře.\n\nPotok pramení v okrese Rakovník severozápadně od Veclova v nadmořské výšce 410 m n. m. Nejprve teče na sever, ale na západním okraji Svojetína se otáčí k severozápadu a brzy vtéká na území okresu Louny. Protéká vodní nádrží \"Velká Černoc\" u stejnojmenné vesnice, na levém břehu míjí Malou Černoc, dále teče přes Soběchleby a jihozápadně od Siřemi se v nadmořské výšce 287 m n. m. vlévá zprava do Blšanky.\n\nVětšina přítoků je bezejmenná. Výjimku tvoří Vlkovský potok dlouhý 4,91 km, který se do Černockého potoka vlévá zleva v Malé Černoci. Severozápadně od Soběchleb se do Černockého potoka vlévá zprava drobný bezejmenný potok, na jehož říčním kilometru 0,85 se nachází malá vodní nádrž s rozlohou 0,274 ha a objemem 5 082 m³.\n"}
{"id": "1065549", "url": "https://cs.wikipedia.org/wiki?curid=1065549", "title": "Klučecký potok", "text": "Klučecký potok\n\nKlučecký potok je malý vodní tok na rozhraní tři geomorfologických celků v okrese Louny. Je dlouhý 12,3 km, plocha jeho povodí měří 46,2 km² a průměrný průtok v ústí je 0,15 m³/s. Správcem toku je státní podnik Povodí Ohře.\n\nPotok pramení ve Džbánu východně od Nečemic na katastrálním území Třeskonice v nadmořské výšce 375 metrů. Prvních 500 m koryta je v mapách vyznačeno jako občasný vodní tok. Potok teče nejprve na východ. Ještě před Nečemicemi opouští Džbán a vtéká do Rakovnické pahorkatiny. Pod Nečemicemi se obrací na severozápad a na levém břehu míjí Lhotu. Severně od samoty \"Tasov\" vtéká do Mostecké pánve a dále teče několika velkými oblouky k severu. Protéká Klučkem a jihozápadně od Dobříčan se v nadmořské výšce 205 metrů vlévá zprava do Blšanky. Jediným pojmenovaným přítokem Klučeckého potoka je Sádecký potok, který se do něj vlévá zleva ve Lhotě.\n\nV roce 1743 se potok natolik rozvodnil, že voda v Klučku přetékala přes most a strhla koňský povoz.\n"}
{"id": "1065550", "url": "https://cs.wikipedia.org/wiki?curid=1065550", "title": "Očihovecký potok", "text": "Očihovecký potok\n\nOčihovecký potok je vodní tok v Rakovnické pahorkatině, který protéká okresy Rakovník a Louny. Je dlouhý 12,9 km, plocha jeho povodí měří 35,1 km² a průměrný průtok v ústí je 0,13 m³/s. Správcem toku je státní podnik Povodí Ohře.\n\nPotok pramení v okrese Rakovník severovýchodně od vesnice Bedlno v nadmořské výšce 485 m n. m. Nejprve teče na sever, ale u Bukova obtéká \"Liščí vrch\" (436 m n. m.), za kterým se stáčí k severovýchodu. Severně od Hořoviček přijímá zprava \"Hokovský potok\" a vzápětí napájí vodní nádrž Hořovičky. Severně od ní se obrací k severozápadu, zprava přijímá menší \"Zlatý potok\" a dále protéká vesnicemi Vrbice, Běsno a Očihovec. Hranici mezi okresy Rakovník a Louny překračuje mezi Vrbicí a Běsnem. Do Blšanky se vlévá zprava jižně od Očihova v nadmořské výšce 290 m n. m.\n\nPřehradní hráz vodní nádrže se nachází v katastrálním území Hořovičky na Očihoveckém potoce na říčním kilometru 8,3. Zatopená plocha nádrže činí 5,39 ha a zásobní objem 88 685 m³.\n"}
{"id": "1065551", "url": "https://cs.wikipedia.org/wiki?curid=1065551", "title": "Mlýnecký potok (přítok Blšanky)", "text": "Mlýnecký potok (přítok Blšanky)\n\nMlýnecký potok je vodní tok v okresech Karlovy Vary a Louny. Je dlouhý 17,3 km, plocha jeho povodí měří 44 km² a průměrný průtok v ústí je 0,18 m³/s. Potok spravuje státní podnik Povodí Ohře.\n\nPotok pramení v Doupovských horách ve Vojenském újezdu Hradiště v Karlovarském kraji na západním svahu vrchu \"Číhaná\" v nadmořské výšce 740 m n. m. Na území vojenského prostoru protéká přírodní památkou Valeč směrem k jihovýchodu. Po 3,5 km opouští vojenský újezd a protéká okrajem Valče, kde se stáčí směrem na východ. Před Skytaly překračuje hranici Doupovský hor a Rakovnické pahorkatiny. Dále protéká nebo míjí drobné vesnice Mlýnce, Vesce a Vidhostice, za kterými se otáčí k severu, zleva obtéká \"Červený vrch\" (356 m n. m.) a vtéká do Vidhostické nádrže. Nádrž opouští směrem na východ a přibližně po jednom kilometru se jižně od Kryr v nadmořské výšce 307 m n. m. vlévá zleva do Blšanky.\n\nKromě drobných nepojmenovanných přítoků se do Mlýneckého potoka mezi Mlýnci a Vesci vlévá zleva Vrbičský potok a jižně od Lužce zprava \"Drahonický potok.\"\n\nPřehradní hráz vodní nádrže se nachází v katastrálním území Vroutek na Mlýneckém potoce na říčním kilometru 1,1. Zatopená plocha nádrže činí 24,25 ha a zásobní objem 1 060 250 m³.\n"}
{"id": "1065559", "url": "https://cs.wikipedia.org/wiki?curid=1065559", "title": "Seznam dílů seriálu Kancelář Blaník", "text": "Seznam dílů seriálu Kancelář Blaník\n\nToto je seznam dílů seriálu \"Kancelář Blaník\". Český politicko-satirický seriál \"Kancelář Blaník\" je uveřejňován od 13. dubna 2014 na serveru Stream.cz. Marek Daniel v něm hraje Tondu Blaníka, který vede stejnojmennou lobbistickou kancelář. První řadu seriálu, čítající 14 krátkých sedmiminutových dílů, doplnila od podzimu téhož roku 13dílná druhá série. Třetí řada byla spuštěna v březnu 2015 a ačkoli byl její 15. díl označen jako konec 3. sezóny, dodatečně byl publikován ještě bonusový 16. díl. Čtvrtá řada byla vysílána od prosince 2015 do začátku dubna 2016, pátá byla odstartována na konci roku 2016.\n\n<onlyinclude></onlyinclude>\n\n"}
{"id": "1065560", "url": "https://cs.wikipedia.org/wiki?curid=1065560", "title": "Rick Karsdorp", "text": "Rick Karsdorp\n\nRick Karsdorp (* 11. února 1995, Schoonhoven, Nizozemsko) je nizozemský fotbalový záložník, v současnosti hráč italského klubu AS Řím AS Řím.\n\nV Nizozemsku působil na začátku kariéry v klubu Feyenoord.\n\nKarsdorp hrál za nizozemské mládežnické reprezentační výběry.\n\n"}
{"id": "1065570", "url": "https://cs.wikipedia.org/wiki?curid=1065570", "title": "Barbara Rubin", "text": "Barbara Rubin\n\nBarbara Rubin (1945 – 1980) byla americká experimentální filmová režisérka.\n\nNarodila se ve čtvrti Cambria Heights v newyorském obvodu Queens. V dětství trpěla nadváhou a brala různé pilulky na hubnutí. Kvůli její potenciální sebedestruktivní energii ji rodiče poslali do psychiatrické léčebny.\n\nBrzy se začala zajímat o film a natočila několik experimentálních snímků. Roku 1963 ji pozval filmař Jonas Mekas do neziskové organizace The Film-Makers' Cooperative, kterou krátce předtím založil a která se věnovala distribuci avantgardních filmů. Roku 1963 natočila snímek \"Christmas on Earth\" sledující pohlavní styk několika homosexuálních párů. Snímek byl inspirován filmem \"Flaming Creatures\" dalšího newyorského avantgardního režiséra Jacka Smithe. Film byl natáčen v bytě hudebníků Johna Calea a Tonyho Conrada v ulici Ludlow Street na Manhattanu a jedním z účinkujících byl Gerard Malanga. Přestože se film newyorská policie snažila kvůli svému homosexuálnímu tématu potlačit, dostalo se mu velké chvály od umělců, jakými byli například Jonas Mekas či básník Allen Ginsberg. Přestože Rubin Mekase žádala, aby film zničil, on tak neučinil a uchoval jej ve svém archivu.\n\nPozději spolupracovala s výtvarníkem a režisérem Andym Warholem (objevila se například v jeho screen testech). Warhola rovněž seznámila se skupinou The Velvet Underground, které zanedlouho začal dělat manažera. Jako herečka se představila například ve filmech dalšího z newyorských avantgardních režisérů Piera Heliczera. V roce 1965 organizovala představení International Poetry Incarnation v londýnské Royal Albert Hall. Vystupovali zde například Allen Ginsberg, Lawrence Ferlinghetti, William Seward Burroughs, Alexander Trocchi nebo Pete Brown. Avizován byl rovněž chilský básník Pablo Neruda, který zde nakonec nevystoupil. Roku 1965 se její fotografie objevila na zadní straně obalu alba \"Bringing It All Back Home\" písničkáře Boba Dylana. Koncem šedesátých let opustila New York a zemřela v Paříži roku 1980 ve věku 35 let. Příčinou byla postnatální infekce po porodu svého šestého dítěte.\n\n"}
{"id": "1065571", "url": "https://cs.wikipedia.org/wiki?curid=1065571", "title": "Albánsko-černohorská státní hranice", "text": "Albánsko-černohorská státní hranice\n\nAlbánsko-černohorská hranice (srbsky v latince Albansko-crnogorska granica, v cyrilici Албанско-црногорска граница, albánsky Kufiri Shqiptaro-Malazez) odděluje oba dva zmíněné státy. Má délku celkem 207,2 km. Z toho připadá 113,3 km na pevninu, 22 km na moři, 38,8 km na Skadarském jezeru a 33,1 km na řekách.\n\nPro Černou Horu se jedná o jihovýchodní hranici a pro Albánii o hranici severozápadní. Hranice prochází řídce osídlenými oblastmi; na severní straně prochází pohořím Prokletije a překonává údolí řeky Vermosh, kde se nachází první hraniční přechod (silniční). Blízko onoho údolí poté pokračuje jihozápadním směrem až ke Skadarskému jezeru. Hlavní hraniční přechod mezi Černou Horou a Albánií (Tuzi/Hani i Hotit) se nachází právě přitom u Skadarského jezera. Jedná se o přechod silniční (Mezinárodní silnice mezi městy Skadar a Podgorica) i železniční (na trati vedené obdobným směrem).\n\nJižně od Skadarského jezera překonává hranice horský hřeben blízko města Skadaru a poté vede středem toku řeky Bojany. Druhý hraniční přechod se nachází právě nedaleko řeky, mezi obcemi Sukobin/Muriqan. U ústí řeky do Jaderského moře (poblíž ostrova Ada Bojana) hranice končí. \n\nHranice byla vytyčena v roce 1926 a i přes komplikované albánsko-jugoslávské vztahy nebyla s výjimkou bouřlivých období hranicí spornou. V dobách existence socialistické Jugoslávie nicméně byla místem řady pohraničních incidentů, a proto byla oblast z jugoslávské strany uzavřena do vzdálenosti několika kilometrů do vnitrozemí (tzv. pohraniční pásmo). Z albánské strany byly i ve vysokých horách vybudovány bunkry pro případ nenadálé invaze ze strany severního souseda. Po roce 1991 byl režim na hranici normalizován.\n\nHranice nemá význam etnické linie mezi černohorským a albánským obyvatelstvem; obyvatelé albánské národnosti obývají pohraniční pás v délce několika desítek kilometrů na černohorské straně (města Gusinje, Tuzi, Ulcinj a další).\n\n"}
{"id": "1065576", "url": "https://cs.wikipedia.org/wiki?curid=1065576", "title": "Záložní plán", "text": "Záložní plán\n\nZáložní plán (v anglickém originále The Back-up Plan) je americká romantická komedie z roku 2010. Film natočil režisér Alan Poul podle scénáře Kate Angelové. Pro Poula, který měl dosud režijní zkušenosti s několika jednotlivými epizodami seriálů \"Odpočívej v pokoji\" či \"Řím\", to byl režijní debut. Do amerických kin jej 23. dubna 2010 uvedla společnost CBS Films a do českých kin 17. června téhož roku společnost Falcon. Od 18. října 2010 jej na českém DVD a blu-ray začala distribuovat společnost Bontonfilm.\n\nJennifer Lopezová hraje třicátnici Zoe, která pečuje o malého chromého pejska. Zatím však nenašla toho pravého, a tak dochází do skupiny Svobodné hrdé matky a právě se nechala uměle oplodnit. Náhoda ji téhož dne přivede k pohlednému Stanovi (Alex O'Loughlin), s nímž se napoprvé přetahuje o taxík, ale vzájemně v sobě najdou zalíbení. Stan provozuje sýrařskou farmu a studuje ekonomickou večerní školu. Zoe zjišťuje, že čeká dvojčata, zatímco Stan si nedovede představit, že by mohl být otcem. Na dětském hřišti Stan nachází spřízněnou duši v otci tří dětí, s nímž probírají všechny strasti těhotenství a otcovství. Pár se pak zúčastní domácího porodu Zoeiny kolegyně ze spolku Svobodných hrdých matek, který je pro oba traumatizujícím zážitkem.\n\nKvůli nedorozumění se se Stanem rozejdou, zatímco se Zoeina babička po 20letém vztahu rozhodla vzít se svým snoubencem Arthurem. Těsně před babiččinou svatbou přivezou Zoe kočárek, který ještě před rozchodem objednal Stan a Zoe si uvědomí, že chce být s ním za každou cenu. Na svatbě Zoe vyjde voda a spěchá za Stanem, aby si vše ještě v rychlosti vyříkali, a pak společně s ním do porodnice. Po čase se spolu zasnoubí a náhle je zaskočí Zoeina nevolnost, předzvěst dalšího těhotenství.\n\nFilm se v první den svého uvedení na americký trh stal nejnavštěvovanějším snímkem v tamní distribuci. V sobotu 23. dubna 2010 utržil 4,26 milionu amerických dolarů. Následující den však s bezmála 5 miliony obsadil až druhou příčku. To mu v celovíkendovém srovnání vyneslo rovněž druhou příčku, a to za vítězným animovaným filmem \"Jak vycvičit draka\", který byl v distribuci už pátým týdnem, a přesto na víkendových tržbách vydělal o 3 miliony víc. Za prvních 7 dnů utržil \"Záložní plán\" celkem 15,7 milionů amerických dolarů.\n\n\nČeské znění filmu v překladu Ivana Němečka a v režii Luďka Koutného pořídilo v roce 2010 studio LS Productions dabing. Jednotlivé postavy namluvili:\nJennifer Lopezové nebylo téma filmu zcela vzdálené, v roce 2008 sama porodila dvouvaječná dvojčata Emme a Maximilian.\n\n"}
{"id": "1065577", "url": "https://cs.wikipedia.org/wiki?curid=1065577", "title": "Reportérka (minisérie)", "text": "Reportérka (minisérie)\n\nReportérka je česká televizní třídílná minisérie z pera Josefa Klímy, která měla premiéru 1. února 2015 na prvním kanále České televize. Poslední díl byl odvysílán 15. února 2015. Seriál zachycuje příběh začínající novinářky Hedviky. Minisérie je inspirována skutečnými novinářskými kauzami. Roli Hedviky ztvárnila Tereza Voříšková.\n\nSeriál sleduje příběh mladé začínající novinářky Hedviky Mátlové (Tereza Voříšková), která se dostaví na konkurz do redakce zkušeného novináře Vlacha (Jiří Bartoška). Hedvika v konkurzu uspěje a nastupuje do redakce. Současně s jejím nástupem se do pozice zástupce šéfredaktora dostává Roman Weis (Václav Jiráček), který se tvrdě snaží dosáhnout úspěchu, i pokud by musel jít přes mrtvoly.\n\n\n\nMinisérie má celkem tři díly, které se odvysílaly v únoru roku 2015. Vznikly však i scénáře pro dalších deset epizod, jejíchž výroba byla přerušena z důvodu onemocnění Jiřího Bartošky.\n\n\n"}
{"id": "1065578", "url": "https://cs.wikipedia.org/wiki?curid=1065578", "title": "Otta Bednářová", "text": "Otta Bednářová\n\nOtta Bednářová, rozená Šmirousová (* 18. června 1927, Praha) je česká disidentka, novinářka, spisovatelka, scenáristka, spoluzakladatelka VONS, televizní a rozhlasová redaktorka. Výrazná osobnost jednoho z nejsledovanějších televizních seriálů šedesátých let 20. století, Zvědavá kamera.\n\nOtka Bednářová se narodila 18. června 1927 v Praze, Otylii Šmirousové, která se věnovala práci v domácnost a Karlu Šmirousovi, úředníkovi ve Společnosti pro zpeněžení lihu. Rodiče ji pojmenovali Otta, avšak od dětství ji všichni znali pod jménem Otka. Manželům Šmirousovým se v roce 1929 narodila další dcera, Karla a roku 1935 nejmladší Marta. Rodina žila do roku 1937 ve Všenorech, poté se přestěhovala přímo do Prahy. Rodiče Otky pocházeli ze selských rodů z Vysočiny, díky tomu mohla děvčata trávit prázdniny u prarodičů v Záborné u Polné.\n\nOtka Bednářová zažila německou okupaci i druhou světovou válku. Po konci války začala Otka Bednářová věřit komunistické ideologii pod vlivem dobové atmosféry. Přestala chodit do kostela a modlit se. Roku 1946 se stala členkou KSČ. Této skutečnosti v pozdějších letech mnohokrát litovala a brala ji jako zradu sebe sama.\n\nPo maturitě nastoupila Otka Bednářová do ČKD Vysočany, poté pracovala v Tesle, jako svářečka. V roce 1948 se poprvé vdala a narodil se syn Jiří.Aby se rodina uživila, byla Otka Bednářová zaměstnaná jako úřednice na okresním sekretariátu, zároveň si přivydělávala roznosem novin a pletením pro družstvo.\n\nV roce 1950 začala Otka Bednářová budovat kariéru redaktorky. Přihlásila se do rozhlasu a stala se redaktorkou zpravodajství. V roce 1953 se Otka Bednářová znovu vdala, narodil se syn Jan, ale manželství se znovu rozpadlo.\n\nPo roce 1953 nastoupila do hospodářské redakce, ale orientovala se především na ženy, které měly problémy v zaměstnání, například se svými nadřízenými. Tak vznikaly první „problémové reportáže“. O dva roky později Otka Bednářová nastoupila do zemědělské redakce. Zaměřila se znovu na dokumentování špatných poměrů na pracovišti. Špatnou situaci zatím přisuzovala pouze jednotlivcům, ne celému systému.\n\nV roce 1961 vydala reportáž s názvem \"Právo na zdraví\". Snažila se vypátrat, proč někteří lékaři odmítají ošetřit některé pacienty. Špatné zkušenosti odmítnutých však nesměla odvysílat. I přes to, že již v této době byla kontrolována a její reportáže objektivně popisovaly útrapy lidí žijících v komunistickém režimu, dostala Otka Bednářová v roce 1961 několik ocenění za svou činnost. Otka Bednářová dokázala svými reportážemi vždy zaujmout, snažila se přistupovat k problémům objektivně, vedla diskusi se všemi účastníky a řešila sociální i psychologické otázky. Její reportáže měly vždy kvalitní obsah, velmi rychlé tempo a důraz na zvukové zpracování.\n\nV roce 1963 odešla Otka Bednářová z rozhlasu do televize, kde se podílela na pořadu \"Zvědavá kamera\". Ve stejném roce začala sledovat soudy na Pankráci a právě díky nim změnila názor na KSČ. Otka Bednářová se ve svých reportážích dotýkala velice citlivých témat, což se projevovalo odporem strany. V roce 1964 byla, po kontrole cenzurou, odvysílána reportáž \"Volba povolání\". Šlo o kritiku uplatňování takzvaných třídních kritérií při přijímání studentů na střední školu. Otka Bednářová dokumentovala konkrétní případ, kdy byla dívka z bohaté rodiny i přes vynikající výsledky, vyloučena ze střední školy. Reportáž měla po odvysílání zásadní ohlas – přicházely děkovné dopisy od diváků, ale zároveň negativní reakce od členů KSČ. Za tuto reportáž byla Otka Bednářová spolu se svým kolegou Jaroslavem Paterou předvolána před komisi stranické kontroly KSČ. Tehdejší ředitel Československé televize ale odmítl návrh na ukončení pracovního poměru s Otkou Bednářovou a její vyloučení ze strany. Autoři byli nuceni uvést „opravný“ pořad. Otka Bednářová byla potrestána redakční důtkou a ročním zákazem vystupování před kamerou.\n\nPo roce se Otka Bednářová opět vrátila na televizní obrazovky, do pořadu \"Zvědavá kamera\", s dalšími reportážemi. Například roku 1966 byla odvysílána reportáž s názvem \"Osamělý strom\", která dokumentovala osudy mladých lidí, kteří se uchýlili k sebevraždě a zaznamenávala reakce společnosti na toto téma. Pořad získal roku 1966 ocenění FITES.\n\nV roce 1967 měla Otka Bednářová v plánu odvysílat pořad s názvem \"Výchova je, když\", ale jelikož se příliš odchylovala od ideologických dogmat, nebylo vysílání dovoleno. Stejný osud potkal i dokument s názvem \"Mezi nebem a zemí\", který se týkal parapsychologie. Až roku 1968, při posledním uvolnění, byl odvysílán pořad \"Výchova je, když.\"\n\nV roce 1968 bylo odvysíláno mnoho trezorových pořadů. Taktéž \"Dva roky na slamníku\", dokumentující pohled vojáků na povinnou vojenskou službu, nebo \"Poprvé k volbám\", kde Otka Bednářová natočila fiktivní volby ve svobodné zemi. V témže roce připravovala Otka Bednářová dokument o inscenovaném procesu padesátých let s doktorem Václavem Vlkem. Nový pořad o procesech 50. let se jmenoval \"Svědectví pro výstrahu\". Redakce \"Zvědavé kamery\" rekonstruovala případ JUDr. Václava Vlka. Dokument byl překvapivě odvysílán. Během okupace Otka Bednářová dokumentovala dění v ulicích Prahy. \"Zvědavá kamera\" po okupaci musela změnit orientaci k etické problematice, pořady odkrývající negativa života v komunistickém režimu byly zakázány. Od září 1968 pobývala Otka Bednářová s oběma syny v Rakousku, díky pozvání svazu rakouské středoškolské mládeže. Avšak již za tři měsíce se vrátili do Prahy. Po návratu do televizního vysílání Otka Bednářová znovu natáčela pořady, které provokovaly stoupence komunistického režimu. Jedním z takových byl dokument \"Člověk a židle\". Posledním dokumentem Otky Bednářové, který natočila pro ČST, byl \"Dobrý člověk ještě žije\", ve kterém řešila pomoc silnějšího slabším.\n\nPo okupaci tvůrci \"Zvědavé kamery\" obdrželi výzvu, aby se kriticky zamysleli nad svou předešlou působností. Otka Bednářová odpověděla, že všechny dokumenty podrobila kritickému zkoumání a vždy se snažila objektivně veřejnosti podat své reportáže. V roce 1970 bylo několik redakcí včetně Zvědavé kamery zrušeno. Otka Bednářová dostala výpověď mimo jiné z důvodu „narušování socialistického společenského řádu“. Téhož roku byla vyloučena z KSČ a ze Svazu československých novinářů.\n\nV roce 1971 Otka Bednářová podepsala Dva tisíce slov, čímž se definitivně zapsala i na seznam nepřátel režimu. Po odchodu z televize již nedokázala najít stálou práci v oboru. Vystřídala několik profesí, například pracovala jako pokladní v divadle. Těžká situace zanechala následky na jejím zdraví, což bylo důvodem k výpovědi v některých pozicích. V roce 1973 jí byl přiznán invalidní důchod.\n\nOtka Bednářová tajně pracovala pro samizdatovou Edici Petlice a spolupracovala s Ludvíkem Vaculíkem. Díla zapovězených autorů však šířila již před vznikem samizdatu. Se svými syny dokázala dlouhou dobu držet svoji činnost v tajnosti. Vyšlo však najevo, že si StB vedla složku každého člena rodiny, již v době, kdy Otka Bednářová pracovala jako redaktorka. Aktivně sledována byla od roku 1974. Svazek StB pro její osobu byl veden pod krycím názvem Dagmar, později Anténa.\n\nPo podpisu Charty 77 byla Otka Bednářová poprvé odvedena na výslech a zatčena, při cestě za svým přítelem Karlem Lukešem, který byl v kontaktu s dalšími lidmi ze samizdatu. Dva dny strávila ve vazbě vězeňské nemocnice na Pankráci. Její spoluvězenkyně, paní Ciparová ochrnula po ráně obuškem. Otce Bednářové se se vším svěřila. Ta následně napsala reportáž o jejím příběhu. Za tento čin byla Otka Bednářová trestně stíhána, jelikož údajně vedla svou spoluvězenkyni k pomluvám. Následovaly domovní prohlídky, další výslechy a opakované držení ve vazbě.\n\nOd konce května 1979 byla Otka Bednářová znovu ve vazbě za trestný čin podvracení republiky. V říjnu téhož roku byla odsouzena na 3 roky nepodmíněně. Při soudních procesech odmítala vypovídat. Po převezení do opavské ženské věznice ji čekaly nucené práce v podobě šití na stroji. Kvůli velice špatnému zdravotnímu stavu soud rozhodl o přerušení trestu a podmínečném propuštění. Po 17 měsících byla Otka Bednářová na svobodě.\n\nPo propuštění z vězení se Otka Bednářová začala starat o děti odsouzených přátel. Vrátila se ke křesťanské víře a dále pracovala pro Chartu 77 a VONs. Sledování a zdravotní kontroly se dále opakovaly, aby se v případě zlepšení zdravotního stavu mohla vrátit k výkonu trestu. Ke zlepšení však již do roku 1989 nedošlo, spíše naopak. Otka Bednářová se účastnila mnoha akcí podporujících pád komunismu, například Palachova týdne v roce 1988. Při studentském pochodu na Albertov v roce 1989 ji státní ochránce srazil pendrekem na zem.\n\nPo listopadu 1989 Otka Bednářová začala externě spolupracovat s Českým rozhlasem i Českou televizí. Taktéž se vysílaly reprízy jejích pořadů. Vznikl rozhlasový pořad \"Člověk volá člověka\" o dobročinných nadacích. Otka Bednářová se angažovala v nadaci Olgy Havlové \"Výbor dobré vůle\".\n\nV roce 1994 podala Otka Bednářová s rodinou žádost o vyšetření činnosti StB, jejímž důsledkem bylo odsouzení náčelníka, který sledoval a při výsleších šikanoval Jana Bednáře. V roce 1997 Otka Bednářová obdržela dopis od prezidenta Václava Havla, ve kterém ji informoval, že 28. 10. převezme státní vyznamenání Řád TGM III. Třídy. Otka Bednářová však odmítla, protože v mládí byla několik let členkou KSČ. Na naléhání kancléře Ivana Medka však vyznamenání přijala, převzal ho však její syn Jiří.\n\nNyní žije s rodinou a přáteli v Praze. Věnuje se vnoučatům, rodině. V roce 2004 adoptovala na dálku dívenku z Indie, které umožnila vzdělání. V roce 2017 vyšla v Nakladatelství Triáda kniha jejích próz z let 1968–1988 \"Jak jsme hledali obrazy\".\n\n"}
{"id": "1065581", "url": "https://cs.wikipedia.org/wiki?curid=1065581", "title": "House of Boys", "text": "House of Boys\n\nHouse of Boys je německo-lucemburský hraný film z roku 2009, který režíroval Jean-Claude Schlim podle vlastního scénáře. Film popisuje osudy mladých lidí v Amsterdamu v době počínající epidemie AIDS.\n\nPříběh začíná v roce 1984, kdy osmnáctiletý Frank odjíždí od rodičů v Lucembursku s kamarádkou Ritou do Amsterdamu, aby zde začal nový život. Frank si zde užívá života, když ale Rita odjede se svým přítelem, nemá náhle kde spát. Protože rád tancuje, získá práci jako tanečník i ubytování v gay klubu \"House of Boys\", který vede drag queen Madame. Zde se seznamuje s dalšími obyvateli. S Hermanem, Emmou, Deanem a především s Angelem, který si spoří peníze na operaci změny pohlaví, a s Jakem, se kterým bydlí na pokoji. Jake je oblíbený tanečník u zákazníků baru a má přítelkyni, ačkoli vybraným zákazníkům poskytuje i sexuální služby. Když Jakovi jeho přítelkyně ukradne všechny naspořené penízem, aby měla na potrat, rozejde se s ní. Postupně se Jake a Frank sbližují a zamilují se do sebe. Zanedlouho však Jake onemocní, má časté mdloby a objevují se u něj skvrny na kůži. Je mu diagnostikována neznámá nemoc AIDS. Jake posléze umírá, stejně jako mnoho dalších osob ve Frankově okolí, \"House of Boys\" je uzavřen. Frank se vypraví do Maroka, aby zde do moře rozptýlil Jakeův popel.\n\nFilm doprovází hudba mnoha známých umělců 80. let jako Steve Harley & Cockney Rebel, Jimmy Sommerville, Roy Orbison, Spandau Ballet nebo Soft Cell. V podání Nyco Lilliu ve filmu zazní i píseň „Là-bas“, kterou složil Cyril Collard, jež sám zemřel na AIDS.\n\n"}
{"id": "1065582", "url": "https://cs.wikipedia.org/wiki?curid=1065582", "title": "Joseph Kalathiparambil", "text": "Joseph Kalathiparambil\n\nJoseph Kalathiparambil (* 6. října 1952, Vaduthala) je indický římskokatolický kněz, biskup a sekretář Papežské rady pro pastoraci migrantů a lidí mimo domov.\n\nNarodil se 6. října 1952 ve Vaduthale. Svá filosofická studia získal ve Vyšším semináři svatého Pavla v Trichinpoly a teologická v Papežském vyšším semináři svatého Josefa v Aluvě. Na kněze byl vysvěcen 13. března 1978 arcibiskupem Josephem Kelantharou. Na Papežské univerzitě Urbaniana získal titul z kanonického práva. Po vysvěcení působil jako vicekněz katedrály sv. Františka Xaverského ve Verapoly. Roku 1984 byl jmenován vice-rektorem Collegio San Paolo v Římě. Později odešel zpět do své země a 15. srpna 1989 byl jmenován kancléřem arcidiecéze Verapoly.\n\nRoku 1989 mu byl papežem Janem Pavlem II. udělen titul Kaplana Jeho Svatosti, a tím získal oslovení Monsignore. Dne 6. listopadu 1996 se stal generálním vikářem arcidiecéze Verapoly a 31. ledna 2001 mu byl udělen titul Preláta Jeho Svatosti.\n\nDne 19. dubna 2002 byl ustanoven diecézním biskupem Calicutu. Biskupské svěcení přijal 19. května 2002 z rukou arcibiskupa Daniela Acharuparambila a spolusvětiteli byli biskup Maxwell Valentine Noronha a Varghese Chakkalakal. Tuto funkci vykonával do 22. února 2011 kdy byl jmenován sekretářem Papežské rady pro pastoraci migrantů a lidí mimo domov. Jeho služba byla potvrzena papežem Františkem.\n\n"}
{"id": "1065583", "url": "https://cs.wikipedia.org/wiki?curid=1065583", "title": "Jarosław Wałęsa", "text": "Jarosław Wałęsa\n\nJarosław Leszek Wałęsa (* 13. září 1976 Gdaňsk) je polský politik za Občanskou platformu (polsky \"Platforma Obywatelska\"), v letech 2005 až 2009 zastával funkci poslance Sejmu a do roku 2019 byl poslancem Evropského parlamentu.\n\nJarosław Wałęsa se narodil jako čtvrté dítě zakladatele opoziční odborové oranizace Solidarita Lecha Wałęsy a jeho ženy Danuty.\n\nJiž od mládí byl členem mnoha sportovních a mládežnických organizací. V roce 1991 odjel studovat do Spojených států, kde úspěšně dokončil střední školu Glastonbury High School ve státě Connecticut. Po absolvování politologie na College of the Holy Cross v Massachusetts ve Spojených státech amerických ještě nějaký čas pracoval. V roce 2002 se vrátil do Polska, kde pracoval v Institutu Lecha Wałęsy.\n\nV roce 2005 byl za gdańský obvod zvolen poslancem Sejmu. Tuto funkci obhájil i při volbách v roce 2007. Ve volbách do Evropského parlamentu v roce 2009 se stal europoslancem, opět za gdańský obvod, se ziskem 73 968 hlasů.\n\nDne 2. září 2011 utrpěl vážná zranění při dopravní autonehodě ve vesnici Stropkow u Sierpc. Přestože hlavní vinu nesl řidič protijedoucího vozidla, byl souzen i Jarosław Wałęsa, a to za překročení povolené rychlosti. Aby se mohl podrobit řádnému vyšetřování, státní zástupce Wałęsu v roce 2012 zbavil poslanecké imunity. Případ byl nakonec uzavřen z důvodu promlčení.\n\nV roce 2014 se stal Jarosław Wałęsa podruhé poslancem Evropského parlamentu.\n\n"}
{"id": "1065584", "url": "https://cs.wikipedia.org/wiki?curid=1065584", "title": "Carl Junghans", "text": "Carl Junghans\n\nCarl Friedrich Walter Junghans (7. října 1897 Drážďany — 8. listopadu 1984 Mnichov) byl německý filmový režisér. \n\nJeho otec Ferdinand Junghans byl krejčí. Carl Junghans vystudoval humanitní gymnázium a v roce 1916 se přihlásil jako válečný dobrovolník. Při výcviku se zranil a byl z armády propuštěn v roce 1917. Od roku 1918 studoval hudbu a herectví. V roce 1921 hrál v divadle ve Freibergu, poté byl dramaturgem v Drážďanech a Berlíně. Od roku 1923 se pokoušel uspět jako filmový herec, v letech 1924–1925 se živil jako novinář. V letech 1924–1927 a 1929–1930 byl členem komunistické strany Německa. \n\nV letech 1931-1934 pobýval Junghans v Sovětském svazu, ale žádný z jeho námětů zde nebyl schválen k realizaci. V roce 1939 emigroval do USA, odkud se do Německa vrátil 1963 a usadil se v Mnichově.\n\nPůsobil jako divadelní herec a dramaturg, pracoval také jako novinář a překladatel filmových titulků. Pro komunistickou společnost Prometheus Film natočil dokument \"Lenin 1905-1928: Cesta k vítězství\". V roce 1925 napsal scénář k hranému filmu \"Takový je život\", který nemohl realizovat, dokud mu nedal peníze český herec Theodor Pištěk, který v něm hrál jednu z hlavních rolí. Film byl natočen v Praze roku 1929, účinkovaly v něm také Věra Baranovská a Máňa Ženíšková, vešel do historie jako syrové sociální drama, které předběhlo svou dobu. V roce 1935 natočil Junghans v československo-jugoslávské produkci pokračování nazvané \"...a život jde dál...\", které už nemělo takový ohlas. Po pobytu v Sovětském svazu natočil v Německu dokumenty \"Mládí světa\" (o ZOH 1936) a \"Hrdina ve Španělsku\" a filmovou adaptaci románu Hanse Fallady \"Staré srdce jde do světa\", které však byly bez jeho souhlasu upraveny tak, aby vyznívaly v souladu s nacistickou propagandou. V USA vzniknul jeho dokument \"Monumenty minulosti\" o životě původních obyvatel Monument Valley. V roce 1975 obdržel cenu Filmband in Gold.\n\n"}
{"id": "1065586", "url": "https://cs.wikipedia.org/wiki?curid=1065586", "title": "Podvinecký potok", "text": "Podvinecký potok\n\nPodvinecký potok je vodní tok v Rakovnické pahorkatině, který protéká převážně okresem Louny. Je dlouhý 17,9 km, plocha jeho povodí měří 86,3 km² a průměrný průtok v ústí je 0,32 m³/s.\n\nPotok pramení v Plzeňském kraji západně od Pastuchovic v nadmořské výšce asi 480 m n. m. Obě zdrojnice, které jsou v mapách zakresleny jako vysychající toky, se spojují ještě před rybníkem u železniční trati Plzeň–Žatec. Z rybníka potok vytéká na severovýchod, míjí Velečín a vtéká do \"Velečínského rybníka.\" Od něj pokračuje dvěma rameny. Východní protéká v krátkém úseku Středočeským krajem a přijímá zprava \"Ostrovecký\" a \"Krtský potok.\" Západní rameno rybník obtéká a po necelém kilometru se spojuje s \"Tiským potokem.\" Obě ramena se vlévají do vodní nádrže Blatno. Z ní potok teče na severovýchod, protéká \"Stebenským rybníkem\", do kterého se vlévá také potok \"Jesenice\" a za kterým se krátce stáčí na severozápad a vzápětí prudce zpět na severovýchod. U Černčic napájí \"Finkův rybník\" (též Finger), přijímá zleva potok \"Rovná\" a zprava \"Bílenecký potok\" a stáčí se na sever. Jižně od Kryr do něj ještě zprava ústí potok \"Březnice\" a ve městě se v nadmořské výšce 300 m n. m. vlévá zprava do Blšanky.\n\n\"Vodní nádrž Blatno\" se nachází v katastrálním území Blatno u Podbořan na Podvineckém potoce na říčním kilometru 12,2. Zatopená plocha nádrže činí 33,7 ha a zásobní objem 990 200 m³.\n\n\"Vodní nádrž Finger-Petrohrad\" se nachází v katastrálním území Petrohrad na Podvineckém potoce na pátém říčním kilometru. Zatopená plocha nádrže činí 2,86 ha a zásobní objem 54 755 m³.\n"}
{"id": "1065589", "url": "https://cs.wikipedia.org/wiki?curid=1065589", "title": "Pazderna", "text": "Pazderna\n\nPazderna je venkovská budova, kde se sušily a zpracovávaly textilní rostliny, např. len či konopí (pazdeří je dřevitý odpad z jejich stonků). Protože v pazdernách bylo zvýšené nebezpečí požáru, stavěly se v určité vzdálenosti od ostatních obydlí. V pozdějších dobách tato osamocená stavení často též sloužila jako chudinská obydlí.\n"}
{"id": "1065591", "url": "https://cs.wikipedia.org/wiki?curid=1065591", "title": "Státní svátky Lichtenštejnska", "text": "Státní svátky Lichtenštejnska\n\nStátní svátky Lichtenštejnska jsou uvedeny v pracovním zákonu článku 18, odstavce 2 (\"Arbeitsgesetz Art. 18 Abs. 2\") a z právního hlediska se na ně vztahují stejná pravidla jako na neděli.\n"}
{"id": "1065592", "url": "https://cs.wikipedia.org/wiki?curid=1065592", "title": "Radičeveská strouha", "text": "Radičeveská strouha\n\nRadičevská strouha je drobný a z větší části umělý vodní tok v Mostecké pánvi v okrese Louny. Je dlouhý 12,8 km, plocha jeho povodí měří 34,2 km² a průměrný průtok v ústí je 0,14 m³/s. Správcem toku je státní podnik Povodí Ohře.\n\nRadičeveská strouha začíná u vesnice Pšov v nadmořské výšce kolem 300 m n. m. Teče na severovýchod odlesněnou zemědělskou krajinou okolo Sýrovic, míjí Radíčeves a v Trnovanech se v nadmořské výšce 195 m n. m. vlévá zleva do Blšanky. V úseku mezi pramenem a samotou Perč (severně od Veletic) se jedná o umělý odvodňovací příkop s občasným průtokem vody.\n"}
{"id": "1065594", "url": "https://cs.wikipedia.org/wiki?curid=1065594", "title": "Slézovec", "text": "Slézovec\n\nSlézovec (\"Lavatera\") je rod rostlin z čeledi slézovité. Zahrnuje asi 10 druhů, rostoucích zejména ve Středomoří. Slézovce jsou přímé byliny až keře s dlanitě laločnatými jednoduchými listy a růžovými, purpurovými či žlutými květy. Často jsou chlupaté. V České republice roste slézovec durynský. Některé další druhy jsou pěstovány jako okrasné rostliny. Celá řada druhů rodu \"Lavatera\" byla přeřazena do rodu \"Malva\" (sléz).\n\nSlézovce jsou jednoleté až vytrvalé byliny s přímou a na bázi často dřevnatějící lodyhou, nebo i keře. Rostliny jsou často pokryté hvězdovitými chlupy. Listy jsou střídavé, řapíkaté, dlanitě laločnaté a s dlanitou žilnatinou. Palisty jsou vytrvalé. Květy jsou jednotlivé nebo po několika v paždí listů, na vrcholu lodyhy přecházejí do hroznovitého květenství. Kalich se skládá z 5 lístků které jsou asi do poloviny srostlé. Kalíšek je tvořen 3 do poloviny srostlými lístky. Koruna je růžová či purpurová, výjimečně žlutá, někdy i bílá. Korunní lístky se k bázi klínovitě zužují. Prašníky jsou nahloučeny na vrcholu trubičky ze srostlých tyčinek. Semeník obsahuje 7 až 25 komůrek a nese čnělku s počtem ramen odpovídajícím počtu komůrek. V každé komůrce semeníku je jediné vajíčko. blizny jsou nitkovité, sbíhavé. Plody jsou poltivé, rozpadající se na 7 až 25 jednosemenných ledvinovitých dílů. Semena jsou ledvinovitá, lysá.\n\nRod slézovec zahrnuje (v současném pojetí) 10 nebo 11 druhů. Je rozšířen zejména ve Středomoří. Druhy udávané ze Severní Ameriky, Austrálie či Etiopie byly vesměs přeřazeny do rodu sléz (\"Malva\"). Mimo Středomoří (včetně Kanárských ostrovů) se vyskytují pouze 2 druhy. Slézovec durynský zasahuje až do Střední Asie, slézovec kašmírský je rozšířen od Tádžikistánu po Nepál a východočínskou oblast Sin-ťiang.\n\nV České republice je původní pouze slézovec durynský, který je rozšířen v teplejších oblastech Čech a Moravy. Přechodně zplaňuje i pěstovaný slézovec tříměsíční. Z celé Evropy je uváděno 7 druhů slézovců. Největší areál rozšíření má v Evropě slézovec durynský. Ve Středomoří je též rozšířen slézovec tříměsíční a dále druhy \"Lavatera punctata\", \"L. olbia\", v západní polovině i \"L. triloba\". Ve východním Středomoří se vyskytuje \"L. bryoniifolia\". Druh \"L. oblongifolia\" je endemit oblasti Alpujarras a přilehlých hor v jihovýchodním Španělsku.\n\nSlézovec \"Lavatera phoenicea\" je endemit Kanárských ostrovů, \"Lavatera stenopetala\" je alžírský endemit.\n\nRod \"Lavatera\" je blízce příbuzný s rodem \"Malva\", sléz. V minulosti byly oba rody rozlišovány zejména na základě srůstu lístků kalíšku. Fylogenetické studie ukázaly, že tento znak není opěrným bodem a že část druhů takto řazených do rodu \"Lavatera\" ve skutečnosti náleží do rodu \"Malva\". V současnosti jsou oba rody morfologicky vymezeny na základě znaků na plodech. Do rodu \"Malva\" tak byly přeřazeny některé jihoevropské druhy podobně jako většina zástupců rostoucích mimo Středomoří a počet druhů rodu se z původních asi 25 snížil na 10.\n\n\nSlézovec tříměsíční je pěstován v různých kultivarech jako okrasná letnička. Ze stonků slézovce durynského lze získávat vlákna vhodná k výrobě provazů. Jako okrasná rostlina je pěstován i slézovec kašmírský.\n\n\n"}
{"id": "1065599", "url": "https://cs.wikipedia.org/wiki?curid=1065599", "title": "Nová figurace", "text": "Nová figurace\n\nJako Nová figurace jsou označovány výtvarné tendence, které v poválečném umění odmítly estetiku neosobního abstraktního umění a aktualizovaly nejrůznější formy návratu k figuře.\nDřívější klasické formy zobrazování navazovaly na antiku nebo renesanci s předpokladem, že cílem umění je reprodukovat vnější podobu skutečnosti. Také kubismus, jakkoli převratný ve své analýze a dekompozici reality, zůstal v tomto ohledu „klasicismem moderní doby“. Poválečná krize antropocentrismu a související odklon od tradičních koncepcí figurace vedla přechodně k důrazu na radikální směry nefigurativního umění jako neokonstruktivismus a geometrická abstrakce.\n\nVýchodiskem pro Novou figuraci byly směry zaměřené na subjektivní vnímání reality jako expresionismus, který se jako první radikálně odpoutal od realistického zobrazení a interpretoval individuální pocity nezávisle na skutečnosti, surrealismus s koncepcí vnitřního modelu a zejména informel jako krajní výraz existenciální skepse, který zcela odmítl předmětné zobrazení i tradiční estetické normy.\n\nNová figurace, která je reakcí na krizi lidských hodnot a reflektuje pocit odcizení, je ve svém výsledku radikálnější a zahrnuje revoltu, útočný gag, grotesku a blasfémii. Nesnaží se hodnoty znovu kodifikovat jako filosofický nebo estetický systém. I přes svůj vyhrocený kriticismus a otevřenou skepsi, které není nic svaté, znamená novou inklinaci k lidské problematice a na jejím pozadí je vůle překonat obrovské existenciální a sociální dilema moderní doby.\n\nKromě širších tendencí jako neodadaismus, pop art, Nouveau réalisme a Art brut (Jean Dubuffet), stojí při vzniku Nové figurace několik solitérů z počátku 50. let - francouzští sochaři Ossip Zadkine a Germaine Richier, v Anglii Henry Moore, Kenneth Armitage, Lynn Chadwick, malíři Diego Rivera, Fernand Léger, Hans Erni a zejména Francis Bacon. K zakladatelům patří svými pozdními díly také Pablo Picasso.\nSochy Alberta Giacomettiho, který vyšel ze surrealismu a byl inspirován etruským uměním, odrážejí v jeho vrcholném období existenciální krizi spojenou s hledáním nového významu figury.\nAmerický abstraktní expresionismus ovlivnil Willema de Kooninga, jehož cyklus žen z přelomu 40. let osciluje mezi abstrakcí a figurací\n\nSochařství Nové figurace se zčásti obrací k starobylým formám, jaké představují např. neolitické idoly a kykladské umění. Mytologizace člověka v sochařství a malířství má kromě archaizujících tendencí (Jean Ipoustéguy, Kenneth Armitage, Olbram Zoubek, Peter Oriešek) také zcela současný výraz v mýtu člověka 20. století . Lze ho nalézt v obrazech a reliéfech Pierre Bettencourta , obrazech Antonio Recalcatiho, Jacquese Monroye nebo člena skupiny Nouveau réalisme Martiala Raysse.\n\nRadikální destrukce a deformace lidské figury souvisí s pozdním surrealismem (Paul Wunderlich, Miodrag Djuric) a se severským expresionismem a skupinou CoBrA (Karel Appel, Asger Jorn, Pierre Alechinsky, Lucebert) a s postkubistickým tvaroslovím (Pinchas Burstein, alias Maryan S. Maryan). Destrukce figury u pozdních Césarových soch spočívají v záměrné dekompozici povrchu svařovaného z ocelových plátů, zatímco u Karla Nepraše vzniká figura jako asambláž nejrůznějších kovových prvků spojených textilem.\n\nZ českých malířů patří do tohoto proudu Jiří Načeradský a Michael Rittstein, ze zahraničních Argentinec Rómulo Macció nebo Španěl Antonio Saura.\nV sochařství může být radikální deformace figury plošná, jako u Vladimíra Janouška, nebo německého sochaře Horsta Antese.\nGroteskní nestvůrnost a divoká barevnost figur Niki de Saint-Phalle a pozdní sochařská tvorba Karla Appela vychází z pop artu. Pocit odcizení člověka může mít ve výtvarných dílech podobu znaků, které odrážejí moderní svět jako soubor jeho zástupných symbolů a souvisí již s konceptuálním uměním (Robert Rauschenberg), environmenty (Paul Thek) nebo performancí (Bruce Lacey). Odcizení může nabýt i podoby radikálního levicového antiburžoazního a antimilitaristického angažovaného umění (Jacques Grinberg, Giovanni Giannini).\n\nVětšina českých tvůrců Nové figurace prošla periodou informelu a jejich tvorba si přes vnější grotesknost zachovala silný existenciální podtext (Zbyšek Sion, Zdeněk Beran, Karel Nepraš, Jan Hendrych. Zatímco západní umělci jako např. Kanaďan Edmund Alleyn silněji vnímají odcizení technické civilizace, je umění řazené v 70. a 80. letech k české grotesce vnímáno jako ironické zpodobení stereotypů lidského chování (Karel Pauzer, Hana Purkrábková) nebo měšťáctví a politického establishmentu (Bohumil Zemánek, Michael Rittstein). Také obrazy výrazných koloristů, jako je Otakar Slavík nebo Jiří Sopko a malířů navazujících na sociálně kritická východiska (Jitka Válová, Květa Válová) tematizují krajní polohy lidské existence.\n\nNová figurace zahrnuje také reinterpretaci zavedených obrazových znaků - např. reklamních poutačů (Roy Lichtenstein, James Rosenquist) nebo apropriaci známých děl. Po Baconovi a jeho Portrétu papeže Innocence X z roku 1948 tvořili reminiscence na Vélasqueze také Eduardo Arroyo a Alberto Gironella. V podání těchto umělců nejde o inspiraci uměním jiné epochy ale o \"obrazy obrazů\" jako jakýsi superfenomén (Larry Rivers).\n\nJedním z nových způsobů zobrazení lidské figury se stala antropometrie - odlitek části (César, Eva Kmentová, Alina Szapocznikow) nebo celé figury (George Segal) nebo její otisk na plátno (Yves Klein, Rudolf Němec). Podle Chalupeckého jde o krajní prostředek zpřítomnění člověka v uměleckém díle.\nObrysy figur a různých šablon vytvářeli pomocí stříkací pistole François Arnal nebo Rudolf Němec.\nProlnutí fotorealistické malby přenesené na leštěnou ocelovou desku a zrcadlového odrazu diváka užil ve svých dílech Michelangelo Pistoletto, člen Arte Povera.\n\nNová figurace se v dílech některých tvůrců vrací také k narativnímu principu. Vlivný kritik umění a spoluzakladatel uměleckého časopisu Opus International Gérald Gassiot-Talabot měl nápad spojit pod zastřešující termín \"narativní figurace\", práci mladých umělců tvořících v letech 1960 - 1980 (Gilles Aillaud, Eduardo Arroyo, Jacques Monory, Bernard Rancillac). Narativní figurace pracuje s cykly obrazů nebo ohraničením dějů v samostatných dějových políčcích (Cloisonné), multiplikací a variantním zobrazením jednoho motivu nebo transfigurací (Eduardo Arroyo, Narativní koláže inspirované fotografiemi z novin, časopisů a filmových plakátů tvoří Peter Klasen.\n\nOdcizenost moderní spotřební společnosti s její masovou produkcí výrobků byla inspirací k proslulé Warholově sérii sítotisků Mony Lisy (\"třicet je lepší než jedna\"). Podobný princip opakování anonymních tváří lidí z novinových fotografiií užil Argentinec Rubens Gerchman. Vizuální účinek multiplikace jednoho motivu je také tématem japonského sochaře Tomio Miki.\nVztahem jednotlivce a davu viděného z ptačí perspektivy se zabývá Juan Genovés ve svých sochách a instalacích nebo český malíř Jan Měřička.\n\nJedním z rysů Nové figurace, který má ale širší dosah a týká se celého spektra moderního umění, je opuštění klasických zobrazovacích forem. Stírá se rozdíl mezi sochou a instalací, dvourozměrný obraz vstupuje do trojrozměrného prostoru Marisol Escobar nebo ztrácí přesné ohraničení (Jan Kotík). Antonio Berni, který je jedním z představitelů jihoamerické sociálně kritické malby \"Nuevo Realismo\", použil ve své sérii \"Juanito Laguna\" v obrazech reliéfy z civilizačního odpadu. V tvorbě Bedřicha Dlouhého se nakonec obě složky díla osamostatňují jako objekt a jeho malířské pozadí.\nNetradiční techniky zobrazení figury za použití perforace použila Adriena Šimotová na velkoformátových objektech z vrstveného papíru a Alena Kučerová při tisku grafik z kovových matric.\n\n\n"}
{"id": "1065600", "url": "https://cs.wikipedia.org/wiki?curid=1065600", "title": "Holandská nemoc (hospodářství)", "text": "Holandská nemoc (hospodářství)\n\nHolandská nemoc je v ekonomii označení paradoxu, kdy snadné zisky z přírodních zdrojů a jejich vývozu vedou k výraznému zhodnocení měny, což oslabí domácí sekundární sektor a v důsledku i celé národní hospodářství, které se stane závislým na výkyvech mezinárodní ceny hlavní vyvážené komodity. Jedná se o jeden z problémů tvořících prokletí přírodních zdrojů.\n\nS označením \"holandská nemoc\" přišel v roce 1977 týdeník The Economist při popisu potíží nizozemského hospodářství, které postihla holandská nemoc po objevení Groningenského ložiska zemního plynu v roce 1959. Další příklady onemocnění holandskou nemocí jsou Venezuela, , Rusko nebo Norsko., všechny v důsledku těžby ropy a zemního plynu.\n"}
{"id": "1065603", "url": "https://cs.wikipedia.org/wiki?curid=1065603", "title": "Scénář skákajícího Jupitera", "text": "Scénář skákajícího Jupitera\n\nScénář skákajícího Jupitera představuje možný průběh migrace obřích planet ve sluneční soustavě. Je pokusem o upřesnění tzv. modelu z Nice. Podle tohoto scénáře se ledoví obři (Uran, Neptun a hypotetická planeta o hmotnosti Neptunu) dostali nejprve do interakce se Saturnem a posléze s Jupiterem, což vedlo k oddálení jejich oběžných drah v několika poměrně náhlých krocích. Scénář navrhli astronomové Ramon Brasser, Alessandro Morbidelli, Rodney Gomes, Kleomenis Tsiganis a Harold Levison poté, co se ukázalo, že do té doby předpokládané plynulé oddalování Jupiteru a Saturnu by vyústilo ve zcela odlišné složení vnitřních částí sluneční soustavy, než jaké pozorujeme dnes. Postup sekulárních rezonancí vnitřní sluneční soustavou během migrace obou obrů by totiž zvýšil excentricitu drah terestrických planet a v pásmu planetek by se zase zvýšil poměr těles s vysokým a nízkým sklonem oběžné dráhy. Oddálení Jupiteru a Saturnu v náhlých krocích, jak to popisuje tzv. scénář skákajícího Jupitera, se od původního modelu z Nice liší i v jiných aspektech: významně se snižuje počet dopadů těles z pásu planetek na měsíční povrch během období pozdního těžkého bombardování, většina Jupiterových trojánů je zachycena alternativním mechanismem a Jupiter získává své nepravidelné měsíce stejným procesem jako jiné planety. Protože v simulacích tohoto procesu často došlo k odvržení některého z ledových obrů mimo sluneční soustavu, byla navržena existence ještě jedné obří planety v raných fázích vývoje soustavy.\n\nPůvodní model z Nice počítá s tím, že na počátku tvořily obří planety kompaktní skupinu na téměř kruhových oběžných dráhách. Interakce s planetesimálami pocházejícími z vnějších částí disku způsobovaly jejich pomalou migraci. Tento proces trval, dokud se planety Jupiter a Saturn nedostaly do vzájemné dráhové rezonance 2:1. Během přechodu přes tuto rezonanci se zvýšila výstřednost jejich drah, což zase způsobilo narušení a zvýšení excentricity drah Uranu a Neptunu, takže celý systém se stal chaotičtějším a dráhy se začaly křížit. Gravitační setkání planet způsobilo, že Uran a Neptun byli odmrštěni směrem ven z planetesimálního disku, který byl narušen a mnoho planetesimál začalo křižovat dráhy planet. Následovala rychlá fáze oddalování obřích planet, která pokračovala, dokud se planetesimální disk nevyčerpal. V počítačových simulacích modelu z Nice se obří planety nakonec dostaly na dráhy podobné dráhám v současné sluneční soustavě.\n\nV pozdějších verzích modelu z Nice byly počáteční podmínky modifikovány tak, aby odpovídaly novým modelům vývoje raných fází sluneční soustavy, kdy se obří planety teprve formovaly v plynném disku. Počítačové simulace několikanásobného systému obřích planet obíhajících v plynném disku naznačily, že planety by obíhaly různými rychlostmi, což by vedlo k tomu, že by se uchytily ve vzájemných rezonancích. Pierens a Nelson se soutředili na Jupiter a Saturn a ukázali, že tyto planety mohly být (za určitých specifických podmínek) zachyceny ve vzájemné rezonanci 3:2. Jakmile se v této rezonanci ocitnou, jejich postup směrem dovnitř soustavy může být zastaven a naopak může být zahájen přesun směrem ven. Rozsah migrace do vnějších oblastí závisí na několika fyzikálních vlastnostech sluneční mlhoviny. Přidání dalších planet do modelu pak způsobuje, že se zachytávají v dalších rezonancích. Výsledkem je systém, v němž se každá z planet ocitá v rezonanci se svým nejbližším sousedem. Bylo identifikováno několik stabilních čtyřnásobných rezonancí. Jakmile zmizí plynný disk, může se čtyřnásobná rezonance narušit vlivem interakcí s planetesimálami z vnějšího disku. Následný vývoj se podobá původnímu modelu z Nice, přičemž gravitační setkání mezi planetami začnou krátce po narušení čtyřnásobné rezonance nebo poté, co se Jupiter a Saturn dostanou vlivem planetesimál přes svou vzájemnou rezonanci 5:3. Oba případy se od původního modelu liší v tom, že nestabilita začíná, když se Jupiter a Saturn nachází blíže sebe, a v tom, že přechod přes rezonanci 2:1 nastává během rychlé fáze vzájemného oddalování.\n\nZahrnutí gravitačních interakcí mezi planetesimálami odhalilo další možný mechanismus vyvolání nestability obřích planet nacházejících se ve vzájemné rezonanci. Počítačové simulace, které zahrnuly tyto meziplanetesimální interakce, ukázaly, že se přenáší energie mezi planetesimálami a obřími planetami. Tento přenos vedl k migraci planet směrem ke Slunci, a to i v případě, kdy se nevyskytovala žádná přímá setkání mezi planetesimálami a planetami. Bližší zkoumání naznačilo, že energie se mohla přenášet vlivem provázanosti průměrné výstřednosti planetesimálního disku a velké poloosy dráhy vnějších planet. Protože tyto planety byly uzamknuty v rezonanci, byl důsledkem migrace směrem dovnitř také nárůst excentricity dráhy vnitřního ledového obra. Nakonec pak přechod přes sekulární rezonance během migrace způsobil, že vzájemné rezonance byly narušeny. Gravitační setkání začala velmi brzy poté, protože planety se v systému rezonancí do té doby zároveň nacházely velmi blízko sebe. Počítačové simulace ukázaly, že načasování těchto setkání vlivem popsaného mechanismu je poměrně nezávislé na vzdálenosti mezi vnějšími planetami a planetesimálním diskem, a typicky nastanou po několika stovkách miliónů let. Kombinace tohoto mechanismu a modifikovaných počátečních podmínek byla nazvána model z Nice 2.\n\nRamon Brasser, Alessandro Morbidelli, Rodney Gomes, Kleomenis Tsiganis a Harold Levison publikovali sérii tří prací, v nichž analyzovali vývoj oběžných drah ve sluneční soustavě během období planetární migrace. Jejich výzkum dospěl k několika omezením, na které podle nich tento vývoj ve vnějších oblastech soustavy narážel. Některá z nich pak shledali nekompatibilními s představou plynulé migrace Jupiteru poháněnou interakcemi s planetesimálami poté, co překročil rezonanci 2:1 se Saturnem.\n\nV první práci autoři zkoumali, jak kdysi vypadaly vnější části sluneční soustavy. Počítačové simulace naznačily, že plynulá migrace vnějších planet by neskončila na drahách s takovou výstředností, jakou mají dnes. Navíc se ukázalo, že překročení rezonance Jupiteru se Saturnem 2:1 sice reprodukuje střední hodnoty výstřednosti drah těchto planet, nikoliv však oscilace těchto výstředností. Autoři dospěli k názoru, že k reprodukci někdejšího stavu sluneční soustavy je kromě překročení rezonance 2:1 potřeba také gravitačního setkání Saturnu s jedním z ledových obrů. K současnému stavu sluneční soustavy by podle nich vedl také alternativní scénář setkání jednoho z ledových obrů s oběma ostatními plynnými obry.\n\nDruhá práce analyzovala dynamický vývoj terestrických planet. Výstřednosti drah terestrických planet se totiž v počítačových simulacích dostávaly vlivem plynných obrů za své současné hodnoty. Bylo to důsledkem sekulární rezonance v postupující vnitřní oblastí sluneční soustavy. Autoři také dospěli k závěru, že pokud by Jupiter a Saturn překročili svou vzájemnou rezonanci 2:1 během své rychlé fáze vzájemného oddalování, pak by také některé přechody rezonance v (s Marsem a se Zemí) byly dostatečně rychlé na to, aby nedošlo k významným změnám v oběžných drahách těchto terestrických planet. Původní verze modelu z Nice se s tímto problémem nedokázala vypořádat a např. excentricita oběžné dráhy Marsu se v počítačových simulacích zvyšovala natolik, že destabilizovala celou vnitřní oblast sluneční soustavy. Problematickými zůstaly rezonance s Venuší a Merkurem. Autoři studie došli k názoru, dopady přechodu rezonancí na excentricitu drah těchto planet by nemusely být dramatické, ovšem jen za určitých specifických okolností. Kromě toho přišli s myšlenkou, že problém by se vyřešil, pokud by gravitační setkání některého z ledových obrů se Saturnem a Jupiterem způsobila, že by se poměr oběžných dob Saturnu a Jupiteru skokově zvýšil z méně než 2,1 na více než 2,3. Tuto alternativu nazvali „scénář skákajícího Jupitera“.\n\nV další studii pak tito autoři zvažovali strukturu oběžných drah v pásu planetek. Dospěli k závěru, že dříve uvažovaná migrace obřích planet by způsobila, že sekulární resonance v by z pásu vymetla planetky s nízkým sklonem oběžné dráhy a rezonance v by zase sklon planetek zvyšovala, což by vedlo k příliš velkému poměru planetek s vysokým sklonem vůči planetkám se sklonem malým. Počítačové simulace však ukázaly, že vezme-li se v úvahu scénář skákajícího Jupitera, pak se distribuce různých sklonů oběžných drah mezi planetkami nijak významně nezmění.\n\nScénář skákajícího Jupitera umožňuje, aby se modely vývoje sluneční soustavy ve výsledku přiblížily jejímu současnému stavu. Základem je předpoklad, že se poměr oběžných dob Jupiteru a Saturnu rychle změnil z 2,1 na 2,3. Podle tohoto scénáře je některý z ledových obrů odmrštěn Saturnem směrem dovnitř sluneční soustavy na dráhu křížící se s dráhou Jupitera, který ho následně zase odmrští směrem ven. Takto se při prvním zmíněném setkání velká poloosa dráhy Saturnu zvýší a při druhém velká poloosa Jupiteru zmenší, přičemž důsledkem je prudké zvětšení poměru jejich oběžných dob. Tento proces je v některých počítačových simulacích ještě mnohem složitější, neboť vzájemných setkání obou obřích planet s dotyčným ledovým obrem může být v průběhu 10 000 až 100 000 let i několik. Série gravitačních setkání končí, jakmile dynamické tření mezi ledovým obrem a planetesimálním diskem posune jeho perihélium až za oběžnou dráhu Saturnu nebo když je vymeten ven ze sluneční soustavy. Tento scénář se objevil i u některých počítačových simulací původního modelu z Nice. Autoři tehdejších studií k tomu poznamenali, že šance vyslání ledového obra Saturnem na dráhu křížící se s dráhou Jupitera vzrůstá, pokud by původní vzdálenost mezi nimi byla menší než 3 AU, a že pokud by planetesimální disk měl hmotnost rovnající se 35násobku hmotnosti Země, pak by ve všech 14 zkoumaným případech došlo k odmrštění ledového obra ven ze soustavy.\n\nKromě toho, že scénář skákajícího Jupitera se od původního modelu z Nice liší tím, že zachovává nízké výstřednosti drah terestrických planet a ponechává nezměněnou také distribuci oběžných drah planetek dnešního hlavního pásu (v porovnání se stavem před migrací plynných obrů), tak je zde ještě několik dalších rozdílů. Odlišné jsou oblasti, které byly zdrojem těles dopadajících na povrch Měsíce během fáze pozdního těžkého bombardování, průběh formování pásu planetek či mechanismus zachycení Jupiterových nepravidelných měsíců a trojánů. Scénář také připouští, že ve sluneční soustavě v minulosti obíhalo více ledových obrů.\n\nZe scénáře skákajícího Jupitera vyplývá mnohem menší počet malých těles mířících do vnitřních částí sluneční soustavy během období pozdního těžkého bombardování. Počítačové simulace pásu planetek ukázaly, že v takovém případě by bylo vymeteno přibližně 50 % planetek, v porovnání s 90 %, které předpokládal původní model z Nice. Souhrnná hmotnost planetek dopadnuvších na vnitřní planety se ve scénáři skákajícího Jupitera snížila o 1 řád, s tím, že hlavními ohrožujícími tělesy zůstaly komety. Tento závěr je však v rozporu s důkazy naznačujícími, že tělesa, po jejichž dopadu se vytvořily měsíční pánve, nepatřila mezi komety. Problém by snad mohla vyřešit studie z roku 2012, podle níž by zdrojem dopadajících těles mohl být pás planetek, který se v dávných dobách sluneční soustavy rozprostíral až k oběžné dráze Marsu. Planetky tohoto rozšířeného pásu se nacházely na stabilních drahách až do doby, kdy se k nim během své migrace přiblížili plynní obři. Následně byly jejich oběžné dráhy destabilizovány sekulární resonancí v, která je během pozdního těžkého bombardování poslala na dráhy křížící se s dráhou Země.\n\nScénář skákajícího Jupitera zachovává v pásu planetek většinu tamní populace těles a také do velké míry ponechává nezměněnu distribuci sklonů jejich oběžných drah. To klade celou řadu omezení na rané fáze vývoje sluneční soustavy. Znamenalo by to, že k excitaci výstředností drah těles v dnešním pásu planetek a také ke zmenšení jejich počtu muselo dojít již během éry tvorby obřích planet. Na konci tohoto období v něm mohlo zůstat jen velmi málo těles (protoplanet) větších než Ceres (pokud vůbec nějaká). To, že nejsou pozorovány žádné zachované Kirkwoodovy mezery vytvořené v době, kdy se Jupiter ještě nacházel na své původní dráze, znamená, že musel toto období zakončit na dráze s nízkou excentricitou.\n\nRychlá migrace podle scénáře skákajícího Jupitera také umožňuje přežití kolizních rodin planetek vytvořených během období pozdního těžkého bombardování. Typickým příkladem je rodina planetky Hilda, patřící do tzv. Hildiny skupiny, která se podle některých astronomů (s ohledem na nízkou pravděpodobnost kolizí v současnosti) vytvořila právě v této době.\n\nZatímco v původním modelu z Nice jsou Jupiterovi trojáni touto planetou zachyceni chaotickým způsobem během přechodu dráhovou rezonancí, tak scénář skákajícího Jupitera představuje odlišnou možnost. \n\nPůvodní model předpokládal, že Jupiterovi trojáni byli zachyceni krátce poté, co Jupiter a Saturn překročili vzájemnou dráhovou rezonanci 2:1. V té době vzájemné vzdalování jejich oběžných drah způsobilo, že se do té doby dynamicky otevřená chaotická oblast libračních center stala stabilnější a uzavřela se, přičemž tělesa, která se tam zrovna nacházela, zůstala v libračních centrech dlouhodobě uvězněna. Setkání planet podle scénáře skákajícího Jupitera však nabízí alternativní mechanismus jejich zachycení. Během gravitačních setkání Jupitera s jedním z ledových obrů se mohla velká poloosa dráhy Jupitera skokově zvýšit až o 0,2 AU. V důsledku toho se librační centra L a L přemístila v radiálním směru, čímž byli jacíkoli do té doby uvěznění trojáni uvolněni a místo nich byla zachycena nová tělesa z populace planetesimál s velkou poloosou dráhy odpovídající velké poloose nové dráhy Jupitera. Tento mechanismus jako první popsali David Nesvorný, David Vokrouhlický a Alessandro Morbidelli. Následně pak mohli být ještě nějací další trojáni zachyceni chaoticky během přechodů slabých rezonancí na konci planetární migrace. Počítačové simulace různých variant scénáře skákajícího Jupitera naznačují, že jím popisovaná výsledná distribuce oběžných drah zachycených Jupiterových trojánů je nezávislá na konkrétním průběhu tohoto scénáře a velmi se podobá distribuci těchto drah v současné sluneční soustavě. Rovněž tak i rozměr vnější oblasti planetesimálního disku vyžadovaný modelem k dosažení současné populace Jupiterových trojánů odpovídá hmotnostem potřebným k vytvoření současných oběžných drah. Scénář skákajícího Jupitera rovněž nabízí možné vysvětlení asymetrie mezi libračními centry L a L: po svém posledním setkání s Jupiterem mohl ledový obr projít skrz shluky Jupiterových trojánů, zachycená tělesa rozptýlit a snížit tak jejich počet.\n\nSetkání některého z ledových obrů s Jupiterem v simulacích narušuje oběžné dráhy Galileových měsíců. Dochází ke zvýšení výstřednosti a naklonění jejich oběžných drah a pozměnění jejich velkých poloos, což by mohlo potenciálně narušit Laplaceovu rezonanci, kterou v současné době pozorujeme u měsíců Io, Europa a Ganymedes. Tyto možnosti zkoumali Rogerio Deienno, David Nesvorný, David Vokrouhlický a Tadashi Yokoyama. Ačkoliv setkání ve vzdálenostech převyšujících 0,05 AU měla na měsíce jen velmi malý dopad, při přiblížení větším než 0,02 AU docházelo k narušení drah měsíců, což by mohlo vést až ke kolizím mezi nimi nebo k jejich vymetení ze systému. Laplaceova rezonance vnitřních měsíců byla v některých rezonancích narušena, ale často se zase obnovila vlivem slapových interakcí. Nejvíce ovlivněna byla oběžná dráha Callista. Vzhledem k jeho sklonu, na který nepůsobí tolik slapové vlivy, připadá v úvahu pouze několik možností takového setkání ve vzdálenosti mezi 0,02 a 0,03 AU.\n\nScénář skákajícího Jupitera umožňuje této obří planetě také zachytit nepravidelné měsíce z planetesimálního disku. Možné způsoby zachycení zkoumali na některých vybraných variantách scénáře, které dobře odpovídaly současnému stavu sluneční soustavy, David Nesvorný, David Vokrouhlický a Rogerio Deienno. V těchto počítačových simulacích Jupiter zachytil populaci nepravidelných satelitů podobnou jeho dnešní družině. Podobný počet nepravidelných měsíců pak v simulacích zachycovala každá obří planeta, což také dobře odpovídalo pozorováním. Tyto výsledky jsou v kontrastu s předchozím výzkumem beroucím v úvahu původní model z Nice, v němž se Jupiteru dařilo zachytit jen několik nebo dokonce žádné nepravidelné satelity, a Saturn jich zachycoval znatelně méně než Uran a Neptun. Počet nepravidelných měsíců zřejmě souvisí s počtem setkání mezi planetami; čím více setkání, tím početnější jsou tyto satelitní družiny. V simulacích scénáře skákajícího Jupitera prochází Jupiter a Saturn vícero takovými setkáními s ledovým obrem, který je následně odvržen. Méně gravitačních setkání podstupují Uran a Neptun. Oběžné dráhy skupiny nepravidelných měsíců zachycených Neptunem se rozprostřely na větším poloměru než u většiny variant původního modelu z Nice. Důvodem může být vzdálenost, kterou Neptun urazil, než gravitační setkání začala.\n\nSluneční soustava mohla mít na svém počátku pět obřích planet. V počítačových simulacích scénáře skákajícího Jupitera je po gravitačních setkáních s Jupiterem a Saturnem často jeden z ledových obrů odmrštěn, což by v případě čtyř obřích planet znamenalo, že by zůstaly jen tři. Některé simulace, které počítají s hmotnějším planetesimálním diskem na počátku, sice také končí se čtyřmi obřími planetami, ovšem Jupiter a Saturn se zase ocitají příliš daleko od sebe. Tento problém vedl Davida Nesvorného k tomu, aby zkusil simulovat vývoj soustavy s pěti obřími planetami na počátku. Po několika tisících simulací oznámil, že ve scénáři s pěti obřími planetami je 10krát pravděpodobnější, že systém dospěje do stejného stavu, v jakém pozorujeme současnou sluneční soustavu. Představa odmrštěné planety je zcela reálná i vzhledem k objevům velkého množství takových těles metodou gravitačních mikročoček, které volně plují mezihvězdným prostorem. Vystřelování planet z planetárních systémů se zdá být poměrně běžné.\n\nV simulacích se velmi obtížně reprodukuje výstřednost dráhy Jupitera. Další studie Davida Nesvorného a Alessandra Morbidelliho ukázala, že i při nejlepší kombinaci počátečních podmínek se k takové dráze daří dospět jen asi v 7 procentech simulací. Mezi simulace s nejlepším výsledkem patří ty, v nichž se Neptun během své migrace dostane významně do planetesimálního disku. Tím je planetesimální disk narušen a zároveň se urychluje vzájemné oddalování Jupitera a Saturnu, a to tak dlouho, až systém přestane být stabilní. Vnitřní z ledových obrů pak započne svá setkání s Jupiterem a Saturnem. Protože zbytek planetesimálního disku je méně hmotný, je také jeho vliv na výstřednost Jupiterovy dráhy a na migraci Jupiteru a Saturnu po setkání s ledovým obrem oslaben. Ačkoliv tyto výsledky dobře odpovídají současnému stavu sluneční soustavy, autoři upozornili, že simulace scénáře skákajícího Jupitera vedou i k celé řadě odlišných variant vývoje, a že tyto výsledky nelze považovat ani za typické ani za očekávané.\n\nTaké nezávislá studie Konstantina Batygina a Michaela Browna došla k závěru, že varianty vedoucí k současné sluneční soustavě jsou málo pravděpodobné. Jejich studie však vedla ke stejným pravděpodobnostem jak u systémů začínajících se čtyřmi, tak u soustav začínajících s pěti obřími planetami, což je částečně způsobeno odlišnými kritérii pro hodnocení úspěchu, mezi něž patří například zachování populace „chladných“ klasických těles Kuiperova pásu. Jejich výsledky naznačují, že zachování této populace vyžaduje, aby průchod odmrštěného ledového obra přes jejich oblast netrval déle než 10 000 let.\n\n"}
{"id": "1065606", "url": "https://cs.wikipedia.org/wiki?curid=1065606", "title": "Ukrajinská národní opera Tarase Ševčenka", "text": "Ukrajinská národní opera Tarase Ševčenka\n\nUkrajinská národní opera Tarase Ševčenka (), plným oficiálním jménem Národní akademické divadlo opery a baletu T. H. Ševčenka () je divadlo věnované opeře a baletu v ukrajinském hlavním městě Kyjevě. Bylo založeno roku 1926 reorganizací souboru ruské opery a baletu působícího v Kyjevě od roku 1867, od roku 1992 nese nynější název. Operní představení se hrají v původních jazycích děl, zejména ruštině, ukrajinštině, italštině a francouzštině. Je jedním z devíti ukrajinských divadel (z toho čtyř operních a baletních), kterým byl přiznán statut „národního divadla“.\n\nNynější novorenesanční budova byla postavena v letech 1897–1901 na místě původní, která vyhořela. V budově divadla byl roku 1911 zavražděn ruský ministerský předseda Pjotr Stolypin.\n\nVedle lidových hudebních her se Kyjev s hudebním divadlem seznámil nejprve ve zpívaných školních dramatech, které v 17. a 18. století pěstovali studenti Kyjevsko-mohyljanské akademie. K roku 1803 je zaznamenáno první operní představení v Kyjevě, odehrané kočovnou společností, a bezprostředně poté, v letech 1804–1806, vznikla první dřevěná budova Městského divadla, postavená stavitelem Andrejem Melenským, a to na ulici Kreščatik (které se následně podle toho říkalo též „Teatralna vulicja“ (Divadelní ulice). Divadlo mohlo pojmout 470 diváků a střídající se divadelní společnosti v něm hrály všechny žánry od činohry po operu. Tu přivážely italské společnosti, které tak místní obecenstvo seznámily především s díly tehdejší belcantové opery – například W. A. Mozarta, Luigiho Cherubiniho], Gioacchina Rossiniho, Vincenza Belliniho, Gaetana Donizettiho, později též Giacoma Meyerbeera, Fromentala Halévyho a Giuseppe Verdiho. V těchto společnostech sem zavítali i známí zpěváci a zpěvačky, například Adelina Patti, Christina Nilsson nebo Ernesto Nicolini.\n\nToto divadlo bylo pro zchátralost roku 1851 sneseno a na jeho místě byl postaven hostinec „Jevropejskaja“ (dnes zde stojí Ukrajinský dům). Nová, již zděná budova Městského divadla byla postavena na místě dnešní Ukrajinské národní opery roku 1856 podle plánů architekta Ivana Vasiljeviče Štroma (1823–1887), který v té době působil v Kyjevě. Prostornější budova v klasicistním stylu měla 850 míst. Pro rozvoj opery bylo důležité založení pobočky Ruského hudebního sdružení v Kyjevě v roce 1863 a vystupování italské operní společnosti vedené podnikatelem Ferdinandem (Georgijevičem) Bergerem po dobu tří sezón 1863–1866. S podporou Ruského hudebního sdružení založil Berger pro následující sezónu v Kyjevě stálou ruskou operní společnost – první v Rusku po carských divadlech v Petrohradě a Moskvě; jeho hudebníci se rekrutovali z velké části ze zrušeného nevolnického orchestru hraběte Pavla Petroviče Lopuchina (1788–1873), zatímco 12 zpěváků-sólistů přivezl Ferdinand Berger z Petrohradu.\n\nStálý ruský operní soubor začal své působení v Kyjevě 27. října (podle gregoriánského kalendáře 8. listopadu) 1867 premiérou \"Askoldovy mohyly\" Alexeje Nikolajeviče Verstovského, po níž ještě v téže sezóně následovaly opery \"Život za cara\" Michaila Ivanoviče Glinky a \"Rusalka\" Alexandra Sergejeviče Dargomyžského; národním repertoárem se tak nová instituce vymezovala proti dosavadním italským společnostem. Soudobé zprávy dosvědčují živý zájem, který operní divadlo mezi kyjevskými měšťany vzbuzovalo.\nPrvními dirigenty kyjevské opery byli Vasyl Mychajlovyč Velinskyj (1842–1874), který po několika letech přešel do Mariinského divadla v Petrohradě, a Ippolit Karlovič Altani (1846–1919) který v Kyjevě působil v letech 1867–1882 a poté se stal dlouholetým šéfdirigentem Velkého divadla v Moskvě. Po nich zde v 80. a 90. letech 19. století působili zejména dirigenti Josef Přibík (Josip Vjačeslavovič Prybik, 1853–1937) a Jan Palice (Ivan Palicyn), oba čeští přistěhovalci. Mezi první významné zpěváky, kteří v Kyjevě působili, patřili Alexandra Alexandrovna Santagano-Gorčakova, Alexandr Michajlovič Dodonov, Fjodor Ignatěvič Stravinskij, Dmitrij Andrejevič Usatov, Alexandr Andrejevič Ljarov, Marija Ivanovna Iljina nebo Čech Antonín Barcal (Anton Ivanovič Barcal, 1847–1927). Ti všichni pokračovali ve svých kariérách ve větších divadlech, především Velkém a Mariinském, naopak v Kyjevě vystupovali známí pěvci velkých divadel. V několika sezónách zde působil Michail Jefimovič Medveděv (vl. jm. Meer Chaimovič Bernštejn, 1852–1925), který se proslavil zejména v rolích Čajkovského oper (Lenskij, Herman), a také Joakim Viktorovič Tartakov (1860–1923). Roku 1897 zde poprvé hostoval Fjodor Ivanovič Šaljapin, který zde zpíval Ivana Susanina ze \"Zivota za cara\", Mefistofela ve stejnojmenné opeře Arriga Boita a Mlynáře z Dargomyžského \"Rusalky\", při pozdějších hostováních (1901, 1902, 1909, 1915) přidal další role z \"Knížete Igora\", \"Borise Godunova\", \"Mozarta a Salieriho\", \"Fausta\" a Massenetova \"Dona Quichotta\".\n\nFerdinand Berger měl smlouvu s městem na sedm let a od roku 1868 se svou společností zajížděl mj. do Charkova (po svém odchodu z Kyjeva roku 1874 založil tamější operní divadlo, ale již následujícího roku zemřel). V Kyjevě uváděl další ruské opery (M. I. Glinka: \"Ruslan a Ludmila\", A. N. Serov: \"Judita\", \"Rogneda\", \"Ďáblova síla\", A. G. Rubinštejn: \"Démon\"), jakož i díla soudobého západoevropského repertoáru (C. M. von Weber: \"Čarostřelec\", Richard Wagner: \"Tannhäuser\", G. Rossini: \"Lazebník sevillský\", G. Donizetti: \"Lucie z Lammermooru\" a \"Favoritka\", W. A. Mozart: \"Figarova svatba\", G. Verdi: \"La traviata\". na téma ukrajincům blízké byla opera \"Mazepa\" ruského skladatele Borise Alexandroviče barona Fitingofa-Šela (1829-1901), uvedená roku 1879. První operou, která měla v Bergerově divadle roku 1878 původní premiéru, byla opera \"Ilja Muromec\" ruského skladatele Leonida Dmitrijeviče Malaškina (1842–1902); nevzbudila však zájem a byla po jediném představení stažena.\nDo dějin ukrajinské opery se zapsal 25. leden roku 1874, kdy bylo v kyjevském Městském divadle poprvé na velké scéně provedeno dílo zakladatele ukrajinské národní hudby, Mykoly Lysenka, ato jeho opereta \"Vánoční noc\". Neprovedl ji však Bergerův soubor, scénu si pro tento účel pronajal amatérský spolek vedený Lysenkem a Mychajlem Staryckým. Dílo mělo úspěch a bylo několikrát opakováno, dokud nemuselo jeviště opět vyklidit.\nOd sezóny 1874/1875 převzal podnikání v kyjevské opeře Josif Jakovlevič Setov (vl. jm. Sethofer, 1835–1894). Jedním z prvních děl, jímž obohatil repertoár, byla opera \"Opričnik\" Petra Iljiče Čajkovského. Skladatel se podílel na přípravě a účastnil premiéry 9. prosince 1874; přitom kyjevské divadlo velmi chválil, kladl je co do hudby i výpravy na roveň petrohradskému a nad divadlo moskevské. Mezi nejpopulárnější novinky Setovovy éry patřily Moniuszkova \"Halka\" (1874), Verdiho \"Aida\" (1877) a \"Trubadúr\", Donizettiho \"Linda di Chamounix\", Meyerbeerovi \"Hugenoti\", Gounodův \"Faust\". Pod tíhou finančních těžkostí se však Setov od počátku 80. let čím dál více věnoval operetě na úkor opery.\n\nV letech 1884-1889 divadlo řídil Nikolaj Nikolajovič Savin. Jeho éra je přes působení řady dobrých zpěváků a hudebníků a některé významné premiéry (1884 Čajkovského \"Evžen Oněgin\", 1885 \"Májová noc\" N. A. Rimského-Korsakova, Bizetova \"Carmen\" a Rubinštejnovi \"Makabejští\"). Po režijní a výtvarné stránce však opera trpěla a přicházela o diváky.\n\nPo konci Savinovy smlouvy se provozovatelé divadla střídali: sezóny 1889/1890 až 1891/1892 divadlo spravodalo Ruské umělecké sdružení pod vedením Ipolita Petroviče Prjanišnikova, v sezóně 1892/1893 opět J. Ja. Setov. Přes tuto nestabilitu se divadlo rozvíjelo (počet členů orchestru stoupl na 50) a uvádělo značné množství významných novinek. 19. (31.) prosince 1890 měla premiéru Čajkovského \"Pikovou dámu\", pouhých 12 dnů po světové premiéře v Petrohradě. Za účasti skladatele ji pod taktovkou J. Přibíka zpívali mj. Medveděv jako Herman, Tartakov jako Jeleckij a Alexandra Nikolajevna Maculevič-Solovjeva jako Líza, skladatel byl výkony opět nadšen. Byla zde poprvé uvedena také \"Chovanština\" M. P. Musorgského (1892), \"Aleko\" Sergeje Rachmaninova (1893, za přítomnosti skladatele) a \"Sněguročka\" N. A. Rimského-Korsakova (1895, za přítomnosti skladatele), velké oblibě se těšily opery Wagnera (\"Tannhäuser\", \"Lohengrin\", \"Bludný Holanďan\") a Verdiho.\n\nV sezóně 1893/1894 se rovněž poprvé představil v samostatných krátkých představeních baletní soubor, který byl dosud jen nepočetný a pomocný k opeře. Polský choreograf Stanisław Lenczewski sestavil na lidové melodie například představení \"Maloruský balet\".\n\n4. září roku 1896, po jedné z repríz \"Evžena Oněgina\", vypukl v maskérně divadla požár. Rozšířil se do celé budovy a ta zcela vyhořela. K obětem na životech nedošlo, byly však zničeny všechny kostýmy a kulisy, jakož i rozsáhlá knihovna hudebnin. Po dobu, kdy se stavělo nové městské divadlo, byl kyjevský soubor rozpuštěn a potřeby operymilovného městského obecenstva uspokojovala hostování cizích souborů: například již v roce 1896 to bylo italské divadlo z Oděsy, v letech 1896–1897 operní společnost z Petrohradu (s ní přijel poprvé Šaljapin), v roce 1898 charkovské městské divadlo pod vedením Váši Suka, které Kyjevanům mj. poprvé představilo \"Sadka\" Rimského-Korsakova. Roku 1900 zde hostovalo divadlo „Moskevské privátní školy“ (bývalé Mamontovo) a jako první ve městě uvedlo \"Carskou nevěstu\" Rimského-Korsakova a \"Borise Godunova\" Musorgského. Konečně roku 1901, ještě před otevřením nové budovy, hostovala ve městě operní společnost M. Valentynova, s níž se zde poprvé představil významný dirigent Lev Petrovyč Štejnberg (1870–1945), jež trvalé působení v kyjevské opeře v letech 1911–1914 a 1917–1924 mělo zakladatelský význam. Představení se v tomto mezidobí konala v obou tehdejších činoherních divadlech Kyjeva, divadlech Bergognově a Solovcově, jakož i v budově Krutikovova cirkusu.\n\nNová budova divadla, vystavěná nákladem města, byla dokončena k zahájení sezóny 1901/1902. Provozování divadla zadávalo město podnikatelům, jimiž byli postupně Mychajlo Matvijovyč Borodaj (1901–1907), Stepan Vasyljovyč Brykin (1907–1912) a Michail Fjodorovič Bagrov (1912–1919). Působili však pod aktivním dohledem městské divadelní komise, která ovlivňovala výběr repertoáru, obsazení, výpravu a především finanční správu divadla.\n\nProvoz v nové budově zahájila 16. září 1901 nová inscenace Glinkova \"Života za cara\". Dirigoval Jan Palice, později zde dirigovali zejména Arij Mojsejevič Pazovskij (1887–1953) a Lev Štejnberg, významnými operními režiséry této éry byli Oleksandr Ivanovyč Uluchanov a Nikolaj Nikolajevič Bogoljubov, scénu měl na starosti nejčastěji S. Eschenbach.\n\nPočetný soubor divadla obsahoval řadu dobrých zpěvků – vynikajícím Borisem Godunovem byl například Platon Cesevyč. Roku 1913 přišel Mychajlo Donec, opora souboru v dalších desetiletích. Mezi slavnými hosty kyjevské operní scény byli vedle Šaljapina také Titta Ruffo, Mattia Battistini, Maria Galvany, Adamo Didur, Leonid Sobinov nebo ukrajinští rodáci Oleksandr Myšuga a Antonina Neždanova. V čele baletu sáli choreografové Oleksandr Volodymyrovyč Kočetovskyj a Bronislava Fominična Nižinskaja (sestra Vaclava Nižinského).\n\nRepertoár divadla před 1. světovou válkou byl široký, ale jako dříve orientovaný především na repertoár petrohradský a moskevský. Jádro tvořily ruské opery 19. století: ještě v první sezóně 1901/02 se hrály vedle \"Života za cara\" i \"Ruslan a Ludmila\", Musorgského \"Boris Godunov\", Rimského-Korsakova \"Mozart a Salieri\", Dargomyžského \"Rusalka\", později přibyly například Rimského-Korsakova \"Pohádka o caru Saltanovi\" (1908), \"Sadko\" (1909) a \"Zatý kohoutek\" (1910), Kjujův \"Kavkazský zajatec\" (1907) nebo Čajkovského \"Evžen Oněgin\" (1915). Mezinárodní repertoár zahrnoval mj. Delibesovu \"Lakmé\", Gounodova \"Fausta\", Massenetovu \"Thaïs\", Thomasova \"Hamleta\", Bizetovu \"Carmen\" (1915), Meyerbeerova \"Proroka\" (1913), Verdiho \"Traviatu\", \"Rigoletta\", \"Ernaniho\", \"Maškarní ples\", Donizettiho \"Marii de Rohan\", Moniuszkovu \"Halku\", Mozartova \"Dona Giovanniho\", Wagnerova \"Siegfrieda\" (1911), \"Lohengrina\" (1913) a \"Valkýru\" (1909), d'Albertovu \"Nížinu\" (1910). V sezóně 1902/1903 nastudovalo divadlos úspěchem Smetanovu \"Prodanou nevěstu\" za pomoci Fr. A. Šuberta, bývalého ředitele Národního divadla; byla to první inscenace v Rusku po neúspěšné premiéře v Petrohradě roku 1871.\n\nNa repertoáru se objevovaly světové premiéry místních nebo ruských autorů: \"Sen\" Wilhelma Hartevelda (1902), \"Anna Karenina\" Edoarda Granelliho (1906), \"Lukrécie\" Hermana Leopoldovyče Lovckého (1910) nebo \"Černý turban\" Eugenia Esposita (1912). Z nich nejzajímavější byly dvě krátké opery mladého skladatele a vyznavače soudobých evropských moderních proudů Boryse Karlovyče Janovského \"Dva Pierrotové\" a \"Madadžara\" (1907). Přes ruskojazyčnost kyjevského divadla udržovalo mnoho jeho činovníků dobré vztahy se zakladatelskou osobností ukrajinské hudby Mykolou Lysenkem. Roku 1903 byla nastudována v ruském překladu jeho \"Vánoční noc\", roku 1909 se uvažovalo o uvedení jeho velké opery \"Tarase Bulby\", ale z politických i finančjních důvodů z toho sešlo. Namísto toho divadlo uvedlo po Lysenkově smrti jeho jednoaktovou operu \"Nokturno\" (1914) v instrumentaci orchestrátora divadla Fedira Ivanovyče (Bohumila) Vojáčka. \"Nokturno\" dosáhlo alespoň sedmi repríz, naproti tomu lyricko-komická opera na ševčenkovské téma \"Pan setník\" Heorhije Kozačenka (1916) prošla jevištěm bez zájmu.\n\nKonkurencí opernímu divadlu v době před 1. světovou válkou byla kočovná operetní divadla, zejména pak od roku 1907 stálé ukrajinské divadlo Mykoly Sadovského, které mělo v repertoáru zpěvohry a snadnější komické opery a navíc v sólistickém ansámblu řadu významných interpretů. Těsně před válkou však začala operní produkce Sadovského divadla narážet na problémy a upadat, od roku 1915 byla zpěvoherní představení zcela zastavena. Nejlepší zpěváci posílili právě soubor Městského divadla: například Maria Lytvynenko-Wohlgemut, Mychajlo Mykyš a Olena Petljaš, kteří se stali hvězdami ukrajinské opery meziválečného období.\n\nI na činnosti Městského dvadla se však válečná nouze podepsala, zejména na výpravě i na repertoáru, který od začátku války v podstatě nepodléhal obnově a spoléhal na nejosvědčenější kusy, jak si stěžovala i dobová kritika.\n\nSvětová válka a následná revoluce, při níž byl Kyjev několikrát dobyt různými vojsky a spravován různými vládami, byla pro městské operní divadlo nesmírně obtížná po stránce finanční, personální i organizační. Nová situace přinesla rovněž dvě obecnější otázky, se kterými se divadlo po dlouhou dobu vypořádávalo: jednak úloha a podoba opery jako uměleckého žánru ve zcela nových společenských podmínkách, jednak složitý vztah mezi ruskou a ukrajinskou kulturou v Kyjevě a na Ukrajině jako celku. Od léta 1917 ovládala civilní život na Ukrajině fakticky Centrální rada Ukrajiny, která 7. listopadu 1917 vyhlásila Ukrajinskou lidovou republiku. Bolševici zatím vyhlásili v Charkově 25. listopadu 1917 Ukrajinskou sovětskou socialistickou republiku. Bolševická strana si byla významu divadel vědoma a již dva dny po Říjnové revoluci – 9. listopadu 1917 – podřídila všechna divadla správě zvláštní komise Rady lidových komisařů. Avšak první doba bolševické vlády v Kyjevě (leden–duben 1918) zásadní změny v řízení divadla ještě nepřinesla.\n\nV následující době hejtmanátu (Ukrajinský stát) pracovala vláda Pavla Sokorpadského na poukrajinštění kyjevského operního divadla a zadala několika známým literátům (Ljudmyla Starycka-Černjachivska, Oleksandr Oles, Spyrydon Čerkasenko) úkol přeložit libreta nejznámějších světových oper do ukrajinštiny. Divadlo bylo přes léto převzato do státní správy pod názvem „Národní opera – Ukrajinské státní divadlo dramatu a opery“. Myšlenka na to, že již sezóna 1918/1919 bude plně ukrajinská, však vzala za své, když divadlo ochromila dlouhotrvající stávka orchestru a sboru za zlepšení pracovních podmínek. Sezóna byla otevřena \"Evženem Oněginem\" s vojenským orchestrem německé okupační armády v orchestřišti; umělecký výsledek byl zničující; navíc byl propuštěn dirigent Štejnberg. V ukrajinštině byly nakonec hrány jen Čajkovského \"Střevíčky\".\n\nV lednu 1919 Kyjev znovu ovládli komunisté a tentokrát důsledněji uplatnili svou politiku. K 15. březnu 1919 bylo divadlo znárodněno a dostalo název Státní operní divadlo USSR Karla Liebknechta. Pod dohledem ředitele Správy kyjevských divadel je vedl nadále dosavadní podnikatel M. F. Bagrov, ve vedení však byli i jiní lidé včetně slavného zpěváka Leonida Sobinova, který mimo jiné oprganizoval představení divadla v kyjevských továrnách. Vedle nadále ruskojazyčné státní opery bylo v květnu 1919 založeno Státní ukrajinské hudební divadlo v čele s významným režisérem Lesem Kurbasem, které působilo v budově bývalého divadla Apollo v Meringivské ulici (nyní vulyca Zaňkoveckoji), sestavilo vynikající soubor a zahájilo činnost 28. července 1919 Lysenkovou \"Utonulou\", ale zaniklo po obsazení Kyjeva Děnikinem v srpnu 1919.\n\nV době prvních pěti let od definitivního návratu bolševiků v červenci 1920 působilo kyjevské operní divadlo v klidnějším, avšak nejistém stavu, neboť v probíhající diskusi o úloze a podobě opery v proletářském státě zaznívaly i názory o nutnosti její likvidace jakožto buržoazního přežitku. Drželo se proto vesměs osvědčeného repertoáru bez konkrétní dramaturgické linie, který byl navíc určován především hostujícími umělci z Leningradu a Moskvy. Nedostávalo se peněz na obnovu kostýmů a výpravy, i nová výprava byla většinou tradiční a nevýrazná, stejně jako režie, do níž nové proudy přinesli v polovině 20. let petrohradští režiséři I. Gluchanov (\"Halka\", \"Faust\") a Ja. Grečněv (\"Lazebník sevillský\"). Z ekonomických důvodů uvádělo divalo i operetu, a to nejen klasickou, ale i místní pokleslé kusy. Dobrou úroveň měl naopak orchestr vedený Lvem Štejnbergem a rovněž baletní soubor, v němž působili zejména experimentální choreograf Robert Balanotti, Anton Romanovskij, zastánce klasického baletu po vzoru M. M. Fokina, a Michail Grigorjevič Dyskovskij.\n\nNa konci roku 1920 opět ztroskotal pokus založit ve městě ukrajinskojazyčnou operní scénu pod názvem Ukrajinská oblastní opera. Místo toho bylo divadlu později uloženo nastudovat ročně alespoň svě opery v ukrajinském jazyce. Jako první byla 29. března 1923 uvedena \"Halka\" v reži Gluchanova, jedinou další se stal \"Sedlák kavalír\" – umělecké výsledky však nebyly uspokojivé. Na počátku roku 1926 se opět začalo připravovat ustavení samostatného Ukrajinského hudebního divadla Mykoly Lysenka, které zahájilo činnost 9. března Lysenkovou \"Aeneidou\". Další činnost tohoto divadla však byla zastavena v důsledku politického rozhodnutí definitivně poukrajinštit kyjevské operní divadlo počínaje sezónou 1926/1927.\n\nSoučasný repertoár divadla (sezóna 2014/2015) zahrnuje tato díla:\n\"Opera\":\n\n\n\n\n\"Balet\":\n\n\n\n\nVedení Ukrajinské národní opery představují (k březnu 2015):\n\nV divadle jsou dále angažováni režiséři Mykola Hamkalo a Mykola Tretjak; dirigenti Oleksij Baklan, Oleksandr Barvinskyj, Allin Vlasenko, Ivan Hamkalo, Volodymyr Kožuchar, Alla Kulbaba a Herman Makarenko; choreografové Viktor Lytvynov a Viktor Jaremenko; a sbormistři Anatolij Semenčuk a Oleksandr Tarasenko.\n\nSólisty opery jsou:\n\nPěvecký sbor sestává ze 121 členů (38 sopranistek, 29 altistek, 27 tenorů, 27 basů).\n\nSólisty baletního souboru je 23 tanečnic a 15 tanečníků (mj. národní umělci Hanna Doroš, Olena Filipjeva, Tetjana Holjakova a Maksym Motkov), taneční sbor čítá 89 členů.\n\n\n"}
{"id": "1065611", "url": "https://cs.wikipedia.org/wiki?curid=1065611", "title": "Mec art", "text": "Mec art\n\nMec art (francouzsky \"Mec'art\", zkratka \"Mechanical Art\") je zkratka pro \"Mechanické umění\" a označuje umělecká díla vzniklá mechanickou nebo fotografickou reprodukcí.\nUmělecké využití této reprodukční techniky začalo v New Yorku roku 1961, když byl kreativním způsobem adaptován proces přenosu fotografie pomocí sítotisku, užívaný do té doby průmyslovými designéry a grafiky. \nRoku 1962 Andy Warhol vystavil svou první sérii Campbellových polévek v Los Angeles a New Yorku. Vyloučil jakékoli subjektivní a manuální zásahy do obrazu, kromě jeho zvětšení, opakování a zmnožení. Ve stejné době použil Robert Rauschenberg fotografické frotáže svých kreseb.\n\nV Evropě představoval Mec art (1963) jakékoli mechanické přenesení dvourozměrného obrazu do fotografické emulze na plátně, přenos sítotiskem nebo velkoplošný tisk na plátno nebo plast. Manifest Mec artu vydal roku 1965 francouzský teoretik umění Pierre Restany při příležitosti výstavy na počest vynálezce fotografie Nicéphora Niépce (Hommage à Nicéphore Niepce).\n\n\n\n"}
{"id": "1065612", "url": "https://cs.wikipedia.org/wiki?curid=1065612", "title": "Vojtěch Černý", "text": "Vojtěch Černý\n\nJméno a příjmení Vojtěch Černý nosí více různých osobností:\n\n\n"}
{"id": "1065616", "url": "https://cs.wikipedia.org/wiki?curid=1065616", "title": "Cassie Scerbo", "text": "Cassie Scerbo\n\nCassandra Lynn „Cassie“ Scerbo (* 30. března 1990, Long Island, New York, Spojené státy americké) je americká herečka, zpěvačka a tanečnice. Nejvíce se proslavila rolí Brooke ve filmu \" \"(2007), rolí Lauren Tanner v seriálu \"Make It or Break It\" (2009-12) a rolí Novy ve filmu \"Žralokonádo \"(2013) a \"Žraločí tornádo\" (2015).\n\nNarodila se na Long Islandu v New Yorku. Má italské předky. Vyrostla v Parklandu na Floridě, kde hrála fotbal za místní fotbalový klub. Na Floridě žila do doby, než získala roli v seriálu \"Make It or Break It\". Navštěvovala Marjory Stoneman Douglas High School, ale nikdy neodmaturovala. V roce 2006 se zúčastnila konkurzu do hudební skupiny \"Slumber Party Girls\" a stala se jednou z pěti členek. V září 2006 skupina moderovala dětský seriál \"Dance Revolution\". Debutové album \"Dance Revolution\" bylo vydáno, ale neslavilo úspěch. Seriál byl zrušený po první sérii. V polovině roku 2007 skupina začala pracovat na nové hudbě, ale nakonec se rozpadli. Ten samý rok Cassie podepsala sólo-nahrávací smlouvu s Geffen Records. Její tři originální písničky \"Betcha Don't Know\", \"Sugar and Spice\" a \"Top Of The World\", byly v roce 2008 vydány na iTunes.\n\nV roce 2007 byla obsazena do hlavní role filmu \". \"Ten samý rok se objevila v pilotní epizodě seriálu stanice Disney Channel \"Arwin!\". Pilot se natáčel na konci roku 2006 a stanice si ho nevybrala do svého vysílacího slotu.\n\nV září 2008 se objevila v komediálním filmu \"Soccer Mom\", po boku Missi Pyle a Emily Osment. O rok později byla obsazena do jedné z hlavních rolí seriálu \"Make It or Break It\" stanice ABC Family\". \"Seriál byl zrušený po třech sériích. V dubnu 2010 se objevila v seriálu \"Kriminálka Miami\".\n\nV červnu roku 2011 bylo potvrzeno, že si zahraje hlavní roli v originálním filmu \"Teen Spirit. \"Film měl premiéru v srpnu 2011 na stanici ABC Family. V roce 2013 si zahrála ve filmu \"Žralokonádo \"barmanku Novu. Roli si zahrála i ve filmovém sequelu \"Žraločí tornádo 3\" (2015).\n\n"}
{"id": "1065618", "url": "https://cs.wikipedia.org/wiki?curid=1065618", "title": "Roman Potočný", "text": "Roman Potočný\n\nRoman Potočný (* 25. dubna 1991) je český fotbalový útočník, od ledna 2020 hráč klubu FC Baník Ostrava\n\nSvoji fotbalovou kariéru začal v SK Roudnice nad Labem, kde působil do dorostu. Poté zamířil nejdříve do AC Sparta Praha a poté do Bohemians 1905.\n\nPřed jarní částí sezony 2010/11 se propracoval do prvního týmu. Celkem za klub odehrál 6 zápasů (2 v 1. lize a 4 ve 2. lize), v nichž se gólově neprosadil.\n\nV únoru 2012 se vrátil zpět na hostování do Roudnice nad Labem, kde působil půl roku.\n\nV zimním přestupovém období ročníku 2012/13 odešel hostovat do SFC Opava. Během celého svého působení nastoupil k 6 střetnutím, v nichž branku nevstřelil. Na jaře 2013 klub sestoupil do MSFL.\n\nPřed sezonou 2013/14 odešel na roční hostování do FC MAS Táborsko. V klubu se v 7 druholigových zápasech gólově neprosadil.\n\nV létě 2014 posílil divizní klub SK Sokol Brozany, přičemž měl ještě zaměstnání, nejprve pracoval ve stavební firmě majitele brozanského klubu a pak jako prodavač v prodejně značkového oblečení v Praze. Za klub během půl roku vsítil 12 branek ve 4. nejvyšší soutěži a 4 v poháru a společně s tehdejším spoluhráčem Jaroslavem Bendou, který vsítil 14 gólů v divizi, byl tahounem mužstva.\n\nV lednu 2015 byl na testech v prvoligovém týmu FK Teplice, s nimiž odletěl na soustředění na Kypr. Teplické představitele zaujal o něco dříve ve vzájemném přípravném utkání, kdy za Brozany dvakrát skóroval. Trenéra Zdenka Ščasného v přípravě přesvědčil a zařadil se do kádru. Za Teplice debutoval v soutěžním zápase 21. února 2015 proti FC Baník Ostrava (výhra 1:0). V druhém ligovém zápase 28. února proti SK Slavia Praha vstřelil dva góly a velkou měrou se přičinil o konečnou remízu 2:2. Byly to jeho první góly v nejvyšší soutěži. Celkem odehrál do zimní přestávky sezóny 2016/17 ePojisteni.cz ligy za Teplice 54 ligových zápasů a nastřílel v nich 9 branek.\n\nV lednu 2017 přestoupil do FC Slovan Liberec.\n\nV lednu 2020 přestoupil do FC Baník Ostrava.\n\n"}
{"id": "1065619", "url": "https://cs.wikipedia.org/wiki?curid=1065619", "title": "Světový pohár v biatlonu 2014/2015 – Chanty-Mansijsk", "text": "Světový pohár v biatlonu 2014/2015 – Chanty-Mansijsk\n\n9. podnik Světového poháru v biatlonu v sezóně 2014/15 probíhal od 19. do 22. března 2015 v ruském Chanty-Mansijsku. Na programu podniku byly mužské a ženské závody ve sprintech, stíhací závody a závody s hromadným startem.\n\nProgram podle oficiálních stránek.\n\nVe sprintu se dařilo českým závodnicím. Veronika Vítková udělala jen jednu chybu vleže a díky dobrému běhu se propracovávala dopředu. Do cíle dojela na průběžném třetím místě, ale po chvilce se před ní zařadila ještě lépe běžící Němka Laura Dahlmeierová. Čtvrté místo jí však stačilo k tomu, aby skončila třetí v celkovém hodnocení sprintu v tomto ročníku světového poháru. Gabriela Soukalová dojela po dvou chybách při střelbě vstoje desátá. Eva Puskarčíková nesestřelila jen jeden terč vstoje a 14. místem vyrovnala svoje dosud nejlepší umístění v závodu světového poháru. Dobře běžela i celkově 22. Barbora Tomešová. V závodu zvítězila Kaisa Mäkäräinenová, které tak zmenšila náskok v tomto sprintu třetí Darji Domračevové v boji o křišťálový globus na 9 bodů.\n\nPředchozí sprint však nevyšel českým mužům – každý udělal celkově dvě chyby při střelbách; nejlépe z nich dojel patnáctý Michal Šlesingr. Přesto tímto výsledkem udrželi 5. místo v celkovém pořadí národů před rakouským družstvem. Díky tomu bude moci česká reprezentace v příštím ročníku světového poháru nasadit do sprintů a vytrvalostních závodů šest biatlonistů (dosud mohli jen pět vzhledem k tomu, že v minulém ročníku skončili na 7. místě).\n\nČeští muži nastupovali do tohoto běhu ze zadních pozic. Michal Šlesingr se díky celkově druhému nejlepšímu běhu propracovával dopředu, ale co najel, ztratil chybami na střelnici. Po třetí střelbě byl na 25. místě. Při poslední položce vstoje se však situace otočila: jeho soupeři dělali více chyb, on zastřílel čistě a nakonec tak dojel devátý. Ondřej Moravec střílel ještě hůře a s celkově 6 chybami skončil na 42. místě. Zajímavý byl finiš mezi Antonem Šipulinem a Martinem Fourcadem o třetí místo. Fourcade bez boje přenechal domácímu reprezentantovi bronzovou pozici, ale v cíli se radoval víc než Rus: čtvrtým místem získal v předstihu velký křišťálový globus za celkové vítězství v celém ročníku světového poháru.\n\nVeronice Vítkové se zpočátku dařilo podobně jako Šlesingrovi – na střelnici udělala vždy jednu chybu a na trati se propracovávala dopředu. Pak střílela lépe, ale oproti předchozímu sprintu si nepolepšila a s celkově třemi chybami skončila pátá. Gabriela Soukalová se stejnou střelbou a s podobným během Jako Vítková skončila desátá. V průběhu závodu překvapovala Eva Puskarčíková, která po třech čistých položkách jela jako osmá. Přesto to nebyl její nejlepší závod v kariéře: při čtvrté střelbě udělala dvě chyby a když jí začaly docházet síly, skončila na 18. místě. Přesto si tím spolu s 13. místem v předchozím sprintu vyjela – poprvé v kariéře – účast v následujícím závodu s hromadným startem. Největší posun v pořadí se podařil Jitce Landové, která vyjížděl jako 56., ale bezchybnou střelbou a rychlým během (v posledním kole byla dokonce nejrychlejší) se posunula na 24. místo. „\"Jediná škoda, že dnes nemáme medaili, ale jinak můžu holky zase pochválit, \"“ ocenil reprezentantky trenér Zdeněk Vítek. V závodu zvítězila Darja Domračevová, která se však o tuto výhru málem připravila. Při druhé zastávce na střelnici se začala chystat na střelbu vstoje, ale omyl si včas uvědomila a zalehla. Své chybě se usmála.\n\nČeským závodníkům se při tomto posledním závodu sezony nevydařila střelba. Michal Šlesingr udělal vleže jen jednu chybu a i tu tradičně rychlým během napravil. Při první střelbě vstoje však dvakrát chyboval, při odjezdu z ní se mu dostala lyže pod podložku, zlomil hůlku, a protože poblíž nebyl nikdo ze servisního týmu, musel na trestná kola bez ní. Navíc se po prvním kole vydal zpět na trať, teprve pak si chybu uvědomil a vrátil se na druhé kolo. Ztratil tak přes minutu a odjížděl na 25. místě. Ondřeji Moravcovi podobně jako v několika předcházejících soutěžích nevyšla střelba vleže: udělal při ní tři chyby. Navíc v druhé polovině závodu, kdy střílel lépe, už podle svých slov neměl sílu zrychlit. Doběhl na 21. místě, Šlesingr další dvě pozice za ním. V celkovém pořadí světového poháru však oba dosáhli svého nejlepšího výsledku v kariéře – Moravec si udržel šestou příčku, Šlesingr skončil osmý.\n\nV závodu žen měla smůlu Veronika Vítková. Na konci prvního kola se dostala do hromadného pádu po dlouhém táhlém sjezdu, zlomila si lyži a poranila kotník. I když se pokoušela dojet, střelby se jí nedařily, a když jí v polovině závodu začala ještě více bolet noha, raději odstoupila. „\"Byl to klasický pád, kdy někdo v balíku lehne a vezme k zemi další,\"“ popsal to trenér Zdeněk Vítek. Naopak Gabriele Soukalové se závod podařil: střílela vše čistě a po poslední střelbě odjížděla na prvním místě těsně před stejně bezchybnou Laurou Dahlmeierovou. V polovině kola jí sice odjela o 6 sekund; Němka však v posledním stoupání našla více sil. I když se jí Soukalová držela, v přechod do roviny už nestačila a skončila druhá. Evě Puskarčíkové, které jela svůj první závod s hromadným startem ve světovém poháru, se nedařila oproti předchozím závodům střelba. Udělala celkem čtyři chyby a skončila na 20. místě. Přesto si tímto výkonem polepšila v celkovém hodnocení světového poháru – ve své druhé sezoně skončila na 33. místě. Přes odstoupení si polepšila i Veronika Vítková. Čtvrtým místem dosáhla svého nejlepšího umístění ze všech devíti sezon, kdy ve světovém poháru soutěží. Soukalová se díky stříbrné medaili z tohoto závodu posunula v celkovém hodnocení před Italku Dorotheu Wiererovou na šestou pozici. Nebylo to sice její nejlepší konečné umístění (v předchozím ročníku světového poháru byla ještě o dva stupně výše), přesto to ihned po závodě s Veronikou Vítkovou oslavily přípitkem.\n\n"}
{"id": "1065621", "url": "https://cs.wikipedia.org/wiki?curid=1065621", "title": "Ilie Bărbulescu", "text": "Ilie Bărbulescu\n\nIlie Bărbulescu (24. června 1957, Pitești, Rumunsko – 1. února 2020) byl rumunský fotbalový obránce/libero a reprezentant. Část své hráčské kariéry strávil v klubu FC Steaua București, kde nasbíral několik titulů, mj. v PMEZ 1985/86.\nHrál pouze v Rumunsku.\n\n\nReprezentoval Rumunsko.\nV A-mužstvu debutoval 13. 5. 1979 v zápase v Limassolu proti týmu Kypru (remíza 1:1). Celkem odehrál v letech 1979–1987 za rumunský národní tým 5 zápasů, branku nevstřelil.\n\n"}
{"id": "1065625", "url": "https://cs.wikipedia.org/wiki?curid=1065625", "title": "Mistrovství světa v klasickém lyžování 2015", "text": "Mistrovství světa v klasickém lyžování 2015\n\nMistrovství světa v klasickém lyžování 2015 probíhalo ve dnech 18. února až 1. března 2015 ve švédském Falunu. Bylo to již počtvrté, co se zde šampionát konal, předtím to bylo v letech 1954, 1974 a 1993.\n"}
{"id": "1065628", "url": "https://cs.wikipedia.org/wiki?curid=1065628", "title": "Světový pohár v biatlonu 2015/2016", "text": "Světový pohár v biatlonu 2015/2016\n\nSvětový pohár v biatlonu 2015/2016 byl 39. ročník světového poháru pořádaný Mezinárodní biatlonovou unií (IBU). Nová sezóna začala 28. listopadu 2015 ve švédském Östersundu a skončila 20. března 2016 finálovým podnikem světového poháru v ruském Chanty-Mansijsku, kde se však kvůli silnému větru poslední závody s hromadným startem nejely. Hlavní událostí tohoto ročníku bylo mistrovství světa, konané od 29. února do 13. března 2016 v norském Oslu na stadionu Holmenkollen.\n\nVítězství v celkovém pořadí ze sezóny 2014/15 obhajovali Francouz Martin Fourcade, který už počtvrté za sebou dokázal vítězství obhájit a Darja Domračevová z Běloruska, která se však kvůli vyčerpání a prodělané letní mononukleóze, později z důvodu těhotenství, rozhodla sezónu vynechat.\n\nProgram světového poháru se skládala z celkově 67 disciplín na desíti různých místech celého světa, včetně mistrovství světa. Oproti minulému ročníku se změnily dva podniky světového poháru. České Nové Město na Moravě vystřídalo kanadské Canmore, jenž naposledy hostilo podnik SP v sezóně 1993/1994 a místo finského Kontiolahti (dějiště minulo ročního mistrovství světa) byl na programu americký Presque Isle, kde se naposledy závodilo v sezóně 2010/2011. SP v biatlonu se tedy po pěti letech vrátil do Severní Ameriky, a to hned dvěma podniky.\n\nDne 22. prosince 2015 rozhodla Mezinárodní biatlonová unie (IBU), že světový pohár v Oberhofu bude z důvodu nedostatku sněhu a velmi vysokých teplot zrušen. Později IBU rozhodla, že se tyto závody přesunou do Ruhpoldingu, kde se tedy bezprostředně po sobě jely dva podniky světového poháru.\n\nKompletní program Světového poháru v biatlonu 2015/2016:\n\nTabulku medailí ovládla Francie se ziskem sedmnácti 1. míst, čtrnácti 2. pozic a šesti 3. příček.\n\"Muži:\"\n\n\"Ženy:\"\n\n\"Muži:\"\n\n\"Ženy:\"\n\n\"Muži:\"\n\"Ženy:\"\n\n\"Pozn: U celkových vítězství jsou započítána vítězství na mistrovství světa a na olympijských hrách, kromě ZOH v Soči 2014.\"\n\n"}
{"id": "1065629", "url": "https://cs.wikipedia.org/wiki?curid=1065629", "title": "Fantasy World Dizzy", "text": "Fantasy World Dizzy\n\nFantasy World Dizzy, označovaná také jako Dizzy III, je počítačová hra vydaná společností Code Masters. Jejím hlavním hrdinou je živé vajíčko Dizzy, který v tomto příběhu musí zachránit svoji milovanou \"Daisy\".<ref name=\"Série her Dizzy/ZXM\"></ref> Kromě její záchrany musí ještě najít 30 mincí. Autory hry jsou bratři Oliverové, autorem grafiky je Neil Adamson.\n\nKromě \"Daisy\" se v této hře poprvé objevují i další členové Dizzyho rodiny \"Grand Dizzy\", \"Dylan\", \"Dora\", \"Denzil\" a \"Dozy\". Během své poutě za záchranou \"Daisy\" se \"Dizzy\" musí vyhýbat především vodě a ohni, ale musí si poradit i s několika tvory.\n\nProti předcházejícím hrám herní série má tato hra vylepšený systém dialogů a používá grafické nabídky. Grafické pozadí hry obsahuje mnoho detailů, ve hře ale dochází ke kolizi atributů. Ve hře se skrývá i jeden cheat, pomocí kterého je možné v místnosti s červeným drakem zastavit jeho chrlení ohně tím, že v okamžiku, kdy drak chrlí oheň uživatel vyvolá seznam věcí, které Dizzy nese.\n\nHra byla vítězem v soutěži Reader's award časopisu Crash v kategorii \"Best Budget Game\".\n\n"}
{"id": "1065632", "url": "https://cs.wikipedia.org/wiki?curid=1065632", "title": "Mistrovství světa v biatlonu 2016", "text": "Mistrovství světa v biatlonu 2016\n\nMistrovství světa v biatlonu 2016 probíhalo od 3. do 13. března 2016 na biatlonovém stadionu Holmenkollen v norském Oslu. Předcházející mistrovství světa se zde konalo v roce 2000. Jednalo se o 48. ročník mistrovství světa v biatlonu. Výsledky závodů na šampionátu se započítávaly do celkového pořadí Světového poháru. Nejvíce medailových umístění – celkem 11 – získali francouzští biatlonisté, z nichž nejlepší byla Marie Dorinová Habertová s šesti medailemi; v počtu vítězství ji ale předstihl Martin Fourcade se čtyřmi prvními místy. Naopak Rusové nezískali žádnou medaili, poprvé od roku 1978.\n\nČeští reprezentanti se umístili celkem jedenáctkrát mezi prvními deseti závodníky: nejlepší byla Gabriela Soukalová, která skončila dvakrát čtvrtá, jednou pátá a dvakrát šestá. Po čtyřech letech však nezískali na vrcholné světové akci ani jednu medaili. Český reprezentační trenér Ondřej Rybář to zhodnotil těsně po mistrovství slovy: „Asi bych lhal, kdybych neřekl, že v globále jsme trochu zklamaní, ale zklamaní v uvozovkách. Myslím si, že skoro ve všech závodech jsme útočili na medaili.“\n\nO pořádání Mistrovství světa v biatlonu v norském Oslu bylo rozhodnuto na základě hlasování delegátů Mezinárodní biatlonové unie 2. září 2012 na kongresu v italském Meranu. Oslo bylo jediným kandidátem na uspořádání toho šampionátu, takže jeho potvrzení bylo jen formalitou. Norsko žádalo o uspořádaní šampionátu potřetí za sebou, v roce 2013 však organizaci vyhrálo Nové Město na Moravě a v roce 2015 finské Kontiolahti (v roce 2014 se MS kvůli ZOH nekonalo).\n\nAčkoli Oslo nemělo protikandidáta, bylo jeho pořadatelství podpořeno několika významnými osobnostmi biatlonu jako Halvardem Hanevoldem, Liv Gretou Poireovou, a stejně tak i Olem Einarem Bjørndalenem.\n\nMistrovství světa pořádala Mezinárodní biatlonová unie IBU ve spolupráci s norským biatlonovým svazem, hlavním manažerem akce byl Per Bergerud.\n\nPřenos ze šampionátu zajišťovala norská televize NRK, která měla k dispozici celkem 51 kamer pro mezinárodní přenos do všech zemí světa. Kromě toho na místě působilo až 20 dalších mezinárodních televizních a rozhlasových stanic včetně českých.\n\nV Česku přenášela program šampionátu Česká televize na kanálu ČT sport.\n\nZa maskota mistrovství světa vybrali organizátoři modrou veverku jménem Blink. Pořadatelé k finálnímu jménu maskota dospěli uspořádáním soutěže ve spojení s největším radiovou show v Norsku \"NRK Nitimen\", kde lidé po celém Norsku navrhovali různé názvy jako například Blinky, Nutzy, Ekko a Krutt. Blink byl celou sezónu 2015/16 součástí světových poháru.\n\nNa programu šampionátu bylo celkem 11 závodů. Muži a ženy absolvovali sprinty, stíhací závody, vytrvalostní závody, závody s hromadným startem a štafety. Navíc také společně absolvovali závod smíšených štafet.\n\nObdobně jako v minulých štafetách v této sezoně nezačal závod pro české reprezentanty dobře: Veronika Vítková potřebovala při první střelbě tři náhradní náboje, při druhé dva a předávala na 12. místě s více než minutovou ztrátou. Ještě méně se však dařilo např. Ruskám a Polkám, které musely na trestné kolo. Gabriela Soukalová na druhém úseku střílela čistě, výrazně snížila ztrátu, ale v posledním kole jí docházely síly – v rozhovoru pak označila trať za těžkou a zledovatělou. „Na trati to nebyla moc velká rychlost, ale se střeleckým výkonem jsem hodně spokojená,“ řekla bezprostředně po závodě. Předávala pátá se ztrátou 36 sekund. Michal Šlesingr zastřílel obě položky čistě; na čelo závodu, kde se dlouho udržovala čtveřice Norsko, Francie, Německo a Ukrajina, sice ztrátu nezmenšil, ale neztratil ani půlminutový náskok na další štafety. Michal Krčmář také střílel vleže i vstoje čistě, ale předjel jej lépe běžící Dominik Landertinger z Rakouska. S jistotou však udržel náskok na zlepšujícího se Rusa Antona Šipulina a dojel na solidním šestém místě se ztrátou minutu a 23 sekund na na vítěznou Francii. Za ní běžel Martin Fourcade, který získal v předposlední rovince několikametrový náskok na Simona Schemppa z Německa a před cílem si dovolil malý skok s telemarkem.\n\nV závodu mužů se čekalo na výkon domácího reprezentanta Ole Einara Bjørndalena, který se na mistrovství světa na domácí půdě zvláště připravoval: nestartoval na předchozích závodech světového poháru v Kanadě a USA, pořídil si pro tuto sezonu tréninkový a regenerační kamion aj. Bjørndalen zastřílel čistě a velmi rychle běžel, ale skončil na druhém místě: Francouz Martin Fourcade, který střílel také bezchybně a stejně jako ve většině závodů této sezony bezkonkurenčně rychle běžel, zvítězil s náskokem téměř půl minuty. Na třetím místě v cíli se dlouho udržoval obhájce titulu z předchozího mistrovství světa v Kontiolahti Johannes Thingnes Bø, ale překvapivě se před něj dostal Ukrajinec Serhij Semenov, pro kterého to byl největší úspěch v jeho kariéře. Čekalo se také na výkon Simon Schemppa, který vyhrál nejvíce sprintů této sezony, ale ten v cílovém sprintu zavadil o hůlku, spadl a několik pozic ztratil: nakonec dojel na osmém místě. Z českých reprezentantů skončili nejlépe Michal Šlesingr a Michal Krčmář, kteří shodně s jednou chybou vstoje dojeli na 15. a 24. místě. Otazníky byly nad výkonem Ondřeje Moravce, který měl v předchozích týdnech vysoké teploty a střevní potíže. Přesto solidně běžel, ale po čisté střelbě vleže udělal tři chyby vstoje a skončil na 59. místě. „První rána byla těsná a rozhodila mě,“ postěžoval si po závodě. Jaroslav Soukup doběhl o jedno místo za ním a všichni čtyři čeští reprezentanti tak postoupil do stíhacího závodu.\n\nPři sprintu žen udělala při poslední ráně vleže chybu Gabriela Soukalová. „Zbytečně jsem na to při té střelbě začala spěchat. Už jsem skoro házela flintu na záda, ale právě ta rychlost mě dneska stála chybu,“ uvedla. Vstoje však střílela čistě a rychlým během se dostala před unavenou Dorotheu Wiererovou, i když po druhé střelbě na ní ztrácela přes čtvrt minuty. Průběžně dokončila na druhém místě za bezchybně střílející Francouzkou Marií Dorinovou Habertovou. Stejně dobře však střílela i domácí Tiril Eckhoffová, která díky druhému nejrychlejšímu běhu podpořenému diváky zvítězila, poprvé ve své kariéře. Soukalovou pak na nepopulární čtvrté místo odsunula nejrychlejším během v posledním kole Němka Laura Dahlmeierová, kterou v sezoně provázely zdravotní komplikace, ale na tuto soutěž se dokázala připravit. Závod se vydařil Veronice Vítkové – oproti předcházející smíšené štafetě zastřílela obě položky čistě a dojela sedmá. Jako „školácké chyby“ označila tři nezasažené terče Lucie Charvátová, která s dobrým během dojela 33. Jessica Jislová, která nahradila nemocnou Evu Puskarčíkovou, střílela obě položky čistě, ale zaběhla jen 66. čas a dojela na 41. pozici.\n\nV tomto závodu zvítězil systémem start-cíl Martin Fourcade, který svůj náskok v prvních kolech pravidelně navyšoval. Při střelbách vstoje sice udělal celkem tři chyby, ale protože ani jeho nejbližší soupeři nestříleli čistě, jel celý závod osamoceně do cíle na prvním místě. Druhé místo z předcházejícího sprintu si udržel domácí Ole Einar Bjørndalen: po první střelbě vstoje sice klesl na páté místo, ale stabilním výkonem a další čistou střelbou si od poloviny závodu udržoval stálý náskok. Bronzovou medaili vybojoval jeho krajan Emil Hegle Svendsen, který se na trati neustále zlepšoval (startoval sedmnáctý). Michal Šlesingr dokončil závod dvanáctý s jednou chybou při střelbě vleže, i když do posledního kola vyjížděl na 7. místě. V cíli si postěžoval na Ukrajince Serhije Semenova: „Při sjezdu na stadion na dlouhou rovinku mě skřípnul Ukrajinec, i když mě musel slyšet, že jsem na něj houknul. Neustál jsem to, rozmázl se, ztratil hůl i rychlost a stálo mě to strašně míst,“ řekl Šlesingr reportérovi ČT po závodě. Michal Krčmář udělal po jedné chybě při každé střelbě vstoje a dojel na 22. místě. Jaroslav Soukup udělal stejné chyby a skončil na 41. místě. Ondřej Moravec nestartoval – trenéři je po předchozích zdravotních problémech šetřili pro další průběh mistrovství.\n\nV závodě žen se Gabriele Soukalové poprvé v tomto ročníku světového poháru nepovedly střelby vleže. Při obou udělala dvě chyby a v polovině závodu byla až na 26. místě. Vstoje střílela jen s jednou chybou, přesto i vinou horšího běhu dojela do cíle jedenáctá, což bylo její nejhorší umístění v světovém poháru od března 2015. Lépe se dařilo Veronice Vítkové, která se třemi chybami na střelnici dojela sedmá. Také pro Lucii Charvátovou, která nezasáhla stejný počet terčů, bylo 18. místo úspěchem. Všechny střelby se podařily Němce Lauře Dahlmeierové, která si od poloviny závodu udržovala náskok před soupeřkami více než 40 sekund a jasně zvítězila. Druhá skončila Italka Dorothea Wiererová a třetí Francouzka Marie Dorinová Habertová. Obě udělaly sice více střeleckých chyb, ale celý závod se udržovaly v čelní skupině; Habertová navíc těsně před cílem předjela Franzisku Hildebrandovou.\n\nVe vytrvalostním závodě žen startovaly jen tři české reprezentantky: Eva Puskarčíková se ani po týdnu nezbavila teplot a odcestovala domů; nezávodila také Jessica Jislová, kterou trenéři šetřili pro páteční štafetu.\nGabriela Soukalová udělala jednu chybu při první položce, ale rychle běžela a udržovala se na druhé pozici. Při poslední střelbě však nezasáhla další terč a do cíle přijela na průběžném druhém místě za Němkou Laurou Dahlmeierovou, která v posledních kilometrech běžela rychleji. Brzy po ní však dokončily závod Francouzky Marie Dorinová Habertová a Anaïs Bescondová – obě v prvních třech položkách střílely čistě a udělaly až jednu chybu při poslední položce vstoje. Navíc dosáhly nejrychlejšího běžeckého času a získaly tak zlatou a stříbrnou medaili, s náskokem více než minutu na třetí Dahlmeierovou. Veronika Vítková střílela z českých reprezentantek nejlépe: udělala jen jednu chybu na druhé položce a dobře běžela. Do cíle dojela na čtvrtém místě o 10 sekund dříve než Soukalová, která tak skončila pátá. Obě české závodnice pak ohrožovala ještě Franziska Hildebrandová, které však v posledním kole došly síly a dojela šestá. Třetí česká reprezentantka Lucie Charvátová udělala čtyři chyby na střelnici a skončila na 45. pozici.\n\nMichal Krčmář startoval z českých reprezentantů první a všechny položky zastřílel čistě, i když druhá střelba mu trvala 41 sekund a byl při ní dost nejistý. V běhu dosáhl sice až 20. času, ale celkovým výkonem skončil na pátém místě, což byl pro něj nejlepší výsledek v jeho kariéře. „Dneska jsem tam podal své absolutní současné maximum,“ komentoval to po závodě. Michal Šlesingr udělal chybu hned při první střele a později přidal ještě dvě. Dosáhl však třetího nejlepšího běžeckého času a dojel dvacátý. Ondřej Moravec a Jaroslav Soukup startovali mezi posledními. Moravec nezasáhl celkem tři terče a skončil na 35. místě. Soukup udělal o jednu chybu méně a dojel na 23. pozici. V závodě zvítězil Martin Fourcade, který udělal jednu chybu při druhé střelbě, ale jeho běh byl opět nejrychlejší, takže předstihl i bezchybné střelce Dominika Landertingera a Simona Edera, kteří dojeli s malým odstupem za ním. Fourcade tak získal čtvrtou zlatou medaili z jednoho mistrovství světa, což se před ním povedlo jen Noru Bjorndalenovi v roce 2009.\n\nJessica Jislová zastřílela první položku české ženské štafety čistě, ale při druhé nezasáhla poslední terč. Na jeho opravu potřebovala všechny tři náhradní náboje a na předávku přivezla českou štafetu osmnáctá s minutovou ztrátou. Gabriela Soukalová jela rychle, ale pomaleji střílela a tak se po posunula jen na 17. místo. Pak však zrychlila ještě více, vstoje zastřílela čistě a ztrátu výrazně stahovala. Svůj úsek dokončila na 6. pozici se ztrátou 7 sekund na překvapivě vedoucí Kanadu. Lucie Charvátová v osmičlenné stíhací skupině dobře pracovala a při první střelbě neudělala žádnou chybu. V následujícím kole se držela favorizovaných štafet Norska, Francie a Německa, ale vstoje nesestřelila tři terče a opravnými náboji pak nezasáhla žádný z nich. „Tři trestná kola, to je strašně moc, s tím se na mistrovství světa prostě závodit nedá,“ řekl trenér reprezentace Ondřej Rybář. „Lucka to, bohužel, absolutně nezvládla.“ Tím klesla na 12. místo, na kterém taky předávala Veronice Vítkové se ztrátou přes 2 minuty. Ta zastřílela vleže čistě a posunula se dopředu o tři místa. I vstoje neudělala žádnou chybu a předjížděla další soupeřky. V cílové rovině finišovala a dojela ve stejném čase jako Italka Dorothea Wiererová. Podle cílové kamery však byla lepší a české štafeta tak obsadila šesté místo. V závodě zvítězily domácí Norky, když na posledním úseku Marte Olsbuová, které byla 34. v pořadí světového poháru, i se čtyřmi chybami na střelnici udržovala stálý náskok před druhými Francouzkami a třetími Němkami.\n\nV závodě mužů udělal Michal Krčmář chybu na první položce. Pak však střílel bezchybně, solidně běžel a předával Soukupovi třetí s malou ztrátou. Ten se udržoval stále ve vedoucí skupině, vstoje střílel čistě a před střelbou vleže se dostal i na první místo. Při ní však nezasáhl jeden teč, ale stále byl v kontaktu s čelem závodu a předával na pátém místě s odstupem 10 sekund. Ondřej Moravec se posunul na čtvrté místo, které si udržoval během většiny svého úseku, ovšem po bezchybné střelbě vleže spotřeboval vstoje všechny náhradní náboje, a i když čtvrtou pozici udržel, zvýšil odstup na vedoucí Nory na minutu a 11 sekund. Michal Šlesingr udělal po jedné chybě při každé střelbě, ale dokázal odrazit náznak útoku Rusa Garaničeva. V posledním úseku jel těsně za Rakušanem Landertingerem, ale v cílové rovině jej už nedokázal předjet a dovezl českou štafetu do cíle sekundu za ním na pátém místě. Zvítězila Norská štafeta, která se od druhého úseku udržovala v čele. Druzí a třetí dojeli nejlépe střílející Němci a překvapivě i Kanaďané.\n\nV závodě žen střílela Gabriela Soukalová první položku bezchybně, ale trochu pomaleji. I díky tomu odjížděla ve větší skupině závodnic a po malém kontaktu ztratila hůlku. „Jak byl těžký sníh, tak mi v něm hůlka zůstala zapíchnutá,“ zdůvodňovala to po závodě. Na konci rovinky jí však čeští servismeni podali novou a Soukalová se posouvala dopředu, ale při druhé střelbě udělala jednu chybu a propadla se do druhé poloviny startovního pole. Naopak Veronika Vítková udělala jednu chybu při první střelbě a při druhé žádnou – obě české závodnice tak dojely na třetí střelbu spolu na 12. a 12. místě. Zde střílely čistě, a protože většina soupeřek chybovala, odjížděly na 3. a 4. pozici. Tu si po chvíli vylepšily, když předjely čistě střílející, ale pomalejší Rusku Jurlovovou. Na poslední položku tak přijely opět spolu; Vítková však při ní udělala jednu chybu a propadla se na 9. místo. Soukalová byla bezchybná a odjížděla druhá. Měla však náskok jen několik sekund na Němkou Laurou Dahlmeierovou a Finku\nKaisu Mäkäräinenovou. Tyto závodnice jí brzy předstihly, ale Soukalová dlouho dokázala jet s malým odstupem za nimi. V posledním větším stoupáním však už nestačila (už před závodem si stěžovala, že jí docházejí síly) a dojela tak na čtvrtém místě. Vítková v posledním kole zrychlila a dostala se tak na 6. místo. V závodě zvítězila Francouzka Marie Dorinová Habertová, která střílela jako jediná z vedoucích závodnic čistě a od poloviny závodu se udržovala v čele. Dokázala tak snížit náskok Soukalové v celkovém pořadí Světového poháru na 69 bodů.\n\nVe stejném závodu mužů zastřílel Michal Krčmář obě položky v leže čistě, i když několik ran měl zvláště těsných. Udržoval se tak v čelní skupině, která obsahovala i díky dobrým podmínkám na střelnici (prakticky bezvětří) více než polovinu závodníků. Michal Šlesingr nezasáhl při první střelbě jeden terč. Při obou střelbách vstoje pak oba udělali po jedné chybě: Krčmář se díky tomu propadl do třetí desítky závodníků a závod dokončil na 22. místě, Šlesingr se však díky velmi dobrému běhu (pátý nejlepší se ztrátou 10 sekund) posunul na 17. pozici v cíli. Závod nabídl strhující boj o zlatou medaili: Martin Fourcade jel své jediné trestné kolo po první střelbě, poté se stále zlepšoval, z poslední položky odjížděl první a zdálo se, že by mohl získat páté vítězství na jednom mistrovství světa, čímž by překonal rekord Björndalena. Brzy jej však dojel domácí Johannes Thingnes Bø. Oba závodníci se několikrát vystřídali ve vedení. Na stadion přijížděli společně, ale v poslední zatáčce před cílem získal Nor malý náskok a Fourcade jej už nedokázal dostihnout.\n\n"}
{"id": "1065633", "url": "https://cs.wikipedia.org/wiki?curid=1065633", "title": "James Grieve", "text": "James Grieve\n\nJames Grieve (\"Malus domestica\" 'James Grieve'), je ovocný strom, kultivar druhu jabloň domácí z čeledi růžovitých. Plody jsou řazeny mezi podzimní odrůdy jablek, sklízí se v září, dozrává v září, skladovatelné jsou do konce října až listopadu.\n\nPůvodem je ze Skotska, byla vyšlechtěna Jamesem Grievem jako semenáč odrůdy Pottovo. Registrována je od roku 1890, v ČR povolena od roku 1954.\n\nOdrůda je cizosprašná, dobrým opylovačem jsou 'Coxova reneta', 'Boikovo', 'Golden Delicious', 'Matčino', 'Ontario', 'Parména zlatá', 'Jonathan'. Odrůda je diploidní, dobrým opylovačem.\n\nVzrůstem se odrůda řadí mezi středně rostoucí, později během plodnosti roste slabě. Vytváří rozložitý typ korun. Vyžaduje zmlazování.\n\nPlodí záhy, bohatě a pravidelně.\n\nPlod je kulatý až kuželovitý, střední až velký. Slupka je na omak suchá, zelenožluté zbarvení je překryté žíháním červenou barvou. Dužnina je nažloutlá se sladce navinulou chutí, šťavnatá, dobrá. Podle jiných zdrojů příliš ostrá (kyselá) pro přímou konzumaci.\nOdrůda je středně odolná proti strupovitosti jabloní a poměrně odolná k padlí. Středně náchylná k poškození mrazem. Podle jiných zdrojů je poměrně odolná vůči mrazu ale náchylná k nektriové rakovině.\n\nJe vhodná ke krátkodobému skladování a přímému konzumu. Odrůdu lze použít do teplých a středních poloh. S ohledem na slabý růst je doporučeno pěstování odrůdy v intenzivních tvarech nebo ve čtvrtkmenech.\n\n"}
{"id": "1065667", "url": "https://cs.wikipedia.org/wiki?curid=1065667", "title": "Lucian Bălan", "text": "Lucian Bălan\n\nLucian Bălan (25. června 1959, Bukurešť, Rumunsko – 12. listopadu 2015) byl rumunský fotbalový záložník a reprezentant.\n\nČást své hráčské kariéry strávil v klubu FC Steaua București, kde nasbíral několik titulů, mj. v PMEZ 1985/86.\nMimo Rumunska hrál krátce v Belgii a Španělsku.\n\nPo skončení aktivní hráčké kariéry se dal na trenérskou dráhu. 12. listopadu 2015 spáchal sebevraždu.\n\n\nReprezentoval Rumunsko.\nV A-mužstvu debutoval 8. 4. 1987 v přátelském zápase v Brašově proti týmu Izraele (výhra 3:2). Byl to jeho jediný start za rumunský národní tým.\n\n"}
{"id": "1065671", "url": "https://cs.wikipedia.org/wiki?curid=1065671", "title": "Gwynne Edwards", "text": "Gwynne Edwards\n\nGwynne Edwards (1909 – 9. června 2000) byl velšský violista a pedagog.\n\nNarodil se ve vesnici Pontycymer na jihu Walesu a studoval hru na housle a varhany. Během studií na škole ve městě Taunton na jihozápadě Anglie se věnoval také hře ragby. V roce 1927 dostal stipendium na londýnskou konzervatoř Royal Academy of Music, kde začal pod vedením Lionela Tertise hrát na violu. Během druhé světové války sloužil jako tankový velitel. Již ve třicátých letech začal hrát v orchestru BBC Symphony Orchestra, kam se vrátil i po válce, ale již roku 1947 dostal místo hlavního violisty v London Symphony Orchestra.\n\nPozději spolupracoval například s Royal Philharmonic Orchestra. Dále se věnoval komorní hudbě, hrál například v kvartetech Quartet Pro Musica a Virtuoso Ensemble. Roku 1953 vedl violovou sekci během korunovace královny Alžběty II. V roce 1967 hrál v písni „A Day in the Life“ z alba \"Sgt. Pepper's Lonely Hearts Club Band\" anglické rockové skupiny The Beatles. Dále spolupracoval například s Barbrou Streisandovou, Frankem Sinatrou, Tomem Jonesem a Bing Crosbym. Rovněž se věnoval pedagogické činnosti, mezi jeho žáky patřil například John Cale, kterého vyučoval na londýnské univerzitě Goldsmiths počátkem šedesátých let. Po dobu 36 let byl profesorem hry na violu a komorní hudby na Royal Academy of Music. Zemřel roku 2000 ve věku 90 let v anglickém městě Leominster.\n\n"}
{"id": "1065673", "url": "https://cs.wikipedia.org/wiki?curid=1065673", "title": "Mistrovství světa v biatlonu 2017", "text": "Mistrovství světa v biatlonu 2017\n\nMistrovství světa v biatlonu 2017 probíhalo od 8. do 19. února 2017 na biatlonovém stadionu Biathlon Stadium Hochfilzen v rakouském Hochfilzenu. Předcházející mistrovství světa se zde konala v letech 1978, 1998 a 2005.\n\nJednalo se o 49. ročník mistrovství světa v biatlonu. Výsledky závodů na šampionátu se započítávaly do celkového pořadí Světového poháru.\n\nO pořádání Mistrovství světa v biatlonu v rakouském Hochfilzenu bylo rozhodnuto na základě hlasování delegátů Mezinárodní biatlonové unie 2. září 2012 na kongresu v italském Meranu. Protikandidátem byl švédský Östersund, jenž už dříve několikrát mistrovství světa pořádal a nakonec mu i byl v roce 2014 přidělen následující šampionát konaný v roce 2019. Hochfilzen nakonec ve volbě získal 27 hlasů a zvítězil. Östersund obdržel hlasů 20.\n\nMistrovství světa pořádala Mezinárodní biatlonová unie IBU ve spolupráci s rakouským biatlonovým svazem, hlavním ředitelem akce byl Franz Berger.\n\nPřenos ze šampionátu zajišťovala největší rakouská televizní společnost Österreichischer Rundfunk (ORF), která s podobnými přenosy už měla zkušenosti, když se například podílela na tvorbě přenosů z Mistrovství světa v alpském lyžování 2013 ze Schladmingu. Na místě měla k dispozici celkem 49 kamer pro mezinárodní přenos do všech zemí světa. Kromě toho na místě působilo až 20 dalších mezinárodních televizních a rozhlasových stanic, včetně českých.\n\nV Česku program šampionátu přenášela Česká televize na kanálu ČT sport.\n\nZa maskota mistrovství světa vybrali organizátoři hnědou veverku jménem Burli.\n\nFinanční odměny uvedené níže připadaly vždy na jednu disciplínu.\n\nProgram podle oficiálních stránek. Na programu šampionátu bylo celkem 11 závodů. Muži a ženy absolvovali sprinty, stíhací závody, vytrvalostní závody, závody s hromadným startem a štafety. Navíc také společně absolvovali závod smíšených štafet.\n\nPrvní závod mistrovství rozjela za Česko Eva Puskarčíková. Vleže čistě a tradičně rychle střílela a udržovala se pak ve vedoucí pětici. Vstoje však zasáhla i s pomocí tří náhradních nábojů jen tři terče a absolvovala proto dvě trestná kola, po kterých odjížděla na 23. pozici. Gabriela Koukalová, která od ní štafetu přebrala na 21. místě se ztrátou minuty a deseti sekund, zajela velmi dobrý závod: střílela jen s jednou chybou vstoje a postoupila na osmou pozici. Ondřej Moravec pak jel také rychle a když francouzská i norská štafeta musely po střelbě vstoje na trestné kolo, posunul se o další dvě místa dopředu. Dokázal pak ještě zrychlit a na poslední předávku přijel jako pátý, se ztrátou jedné sekundy na třetí Francouze. Michal Krčmář pak udělal celkem tři chyby na střelnici a i díky pomalejšímu běhu se propadl na osmé místo. Poslední kolo však zaběhl nejrychleji ze všech, předjel Nora Emila Hegle Svendsena a v cílové rovině bojoval s Fredrikem Lindströmem se Švédska. Prohrál s ním však o tři desetiny sekundy a čeští biatlonisté tak skončili na sedmém místě, 42 sekund za vítězi. Těmi se stala německá štafeta, která se od poloviny závodu udržovala na první pozici. O druhé místo bojovali Rusové a Francouzi. Z poslední střelby vyjížděl Martin Fourcade těsně před Antonem Šipulinem. Zejména ve stoupáních se jej pokoušel setřást, ale druhé místo získal až v cílové rovině, kde si takticky zvolil výhodnější stopu. Po závodě se projevily dozvuky dopingové aféry ruských biatlonistů, když Fourcade na dobu, kdy ruská čtveřice dostávala bronzové medaile, odešel ze stupňů vítězů.\n\nČeští trenéři podobně jako u většiny biatlonových velmocí předpokládali, že by se postupem času mohla trať zrychlovat a utišovat se vítr na střelnici, a proto zařadili české reprezentantky do druhé poloviny losovaných skupin. První z nich vyjela na trať Lucie Charvátová, která s dvěma chybami na střelnici dokončila na 32. místě. V cíli se tou dobou již dlouho překvapivě držela na prvním místě Francouzka Anaïs Chevalierová, která bezchybnou střelbu podpořila solidním během. Favoritka Laura Dahlmeierová však běžela ještě rychleji a s oběma bezchybnými položkami na střelnici dojela o 21 sekund před Francouzkou. Veronika Vítková rozjela velmi rychle první kolo, ale ve střelbě udělala celkem pět chyb a skončila na 68. pozici, čímž se neprobojovala do stíhacího závodu. Eva Puskarčíková rozjela závod pomaleji a při střelbě vleže udělala dvě chyby. Poté však zrychlila běh, vstoje zasáhla všechny terče a dojela na 17. pozici. Poslední – pět závodnic od konce – vystartovala Gabriela Koukalová. První kolo zajela o šest sekund rychleji než Dahlmeierová. Vleže zastřílela čistě, i když její třetí rána byla těsná a proto čtvrtou o několik sekund odložila. V druhém kole získala na Němku dalších šest sekund. Vstoje předvedla čistou střelbu a i když jí pak v druhé polovině posledního kola už docházely síly, vedení udržela a dojela do cíle jako první s náskokem čtyř sekund. Stala se tak po 12 letech dalším individuálním mistrem světa (před ní zvítězil, také v Hochfilzenu, v roce 2005 Roman Dostál). „Věděla jsem, že mám na Lauru po druhé střelbě 10 sekund, ale nemyslela jsem si, že bych to mohla udržet. Všichni víme, jaká poslední kola předvádí Laura. Běhá rychle jako kůň,“ komentovala svoje vítězství Koukalová.\n\nZávod mužů se z českých reprezentantů vydařil Ondřeji Moravcovi. Po první i druhé střelbě se udržoval na průběžném šestém místě, přitom vleže střílel čistě, ale vstoje nezasáhl pátý terč. V posledním kole se zachytil Benedikta Dolla, který usiloval o vítězství, a i díky tomu se posunul na průběžné čtvrté místo v cíli. Nakonec skončil pátý, když jej předstihl Johannes Thingnes Bø. Druhý z českých závodníků dojel nováček Adam Václavík na 34. místě. Rychle střílel i běžel, ale jeho výkon srazily celkem čtyři chyby na střelnici. Michal Šlesingr se třemi nezasaženými terči dojel o osm pozic za ním. Oproti předcházejícím závodům se nedařilo Michalu Krčmářovi, který se čtyřmi střeleckými chybami skončil na 61. místě a nepostoupil do stíhacího závodu.\nVelmi zajímavý byl boj o medailové pozice. Na prvním místě v cíli se dlouho držel Martin Fourcade, který udělal při každé střelbě jednu chybu. Pak se po druhé střelbě dostal před něj v průběžném pořadí o 11 sekund Bulhar Krasimir Anev. V posledním kole však na Fourcada ztratil a do cíle dojel deset sekund za ním. Další čistě střílející Němec Benedikt Doll odjížděl ze střelnice s náskokem 27 sekund na Fourcada. Oproti Anevovi náskok udržel a v cíli byl 23 sekund před Fourcadem. Tou dobou však odjížděl ze střelnice jeden z posledních startujících, na střelnici bezchybný Nor Johannes Thingnes Bø. Před nájezdem do posledního kola měl na Dolla náskok přes devět sekund. Ten však postupně, hlavně v úseku před cílem, ztratil a dojel o necelou sekundu za Dollem, pro kterého to znamenalo první titul mistra světa i první vítězství v závodech světového poháru.\n\nZ první pozice startovala v tomto závodě vítězka předcházejícího sprintu Gabriela Koukalová. Při první střelbě jí však nevyšla manipulace se zbraní: třikrát navíc musela manipulovat se závěrem, čímž ztratila mnoho času a mělo to za následek i dva nesestřelené terče. „Za blbost se platí. Byla jsem nervózní. Natřikrát mi nevystřelil náboj. Jednou jsem si ho skřípla, podruhé vyhodila, potřetí jsem si nedocvakla zásobník, takže rána, kterou jsem mířila na terč, vůbec nevystřelila,“ popsala situaci po závodě. Odjížděla na 13. pozici se ztrátou 42 sekund, kterou do druhé střelby o 14 sekund stáhla (jela toto kolo nejrychleji ze všech). Také v třetím kole předvedla nejrychlejší běh a i když poté při první střelbě vstoje nezasáhla jeden terč, stále stahovala ztrátu na třetí místo. Na to se dostala po poslední čisté střelbě, když několik nejbližších soupeřek, především Finka Kaisa Mäkäräinenová, chybovalo. O pět sekund před ní jela Běloruska Darja Domračevová. Koukalová na ni do druhého mezičasu ještě dvě sekundy získala, ale předjet jí už nedokázala – předcházející kola jí stála mnoho sil. Přesto byla spokojená a do cíle dojížděla s rukama nad hlavou. „Po tomhle dlouhém incidentu jsem se rozloučila s jakoukoli nadějí na medaili. Z toho, že se pak povedlo udělat takový comeback, jsem překvapená,“ dodala po závodě.\nV závodu zvítězila favorizovaná Laura Dahlmeierová, která se už od první střelby držela na čele a svůj nevelký náskok si stále udržovala. Z dalších českých reprezentantek dojela na 31. pozici Eva Puskarčíková, která při druhé střelbě vleže zasáhla jen jeden terč z pěti. Celkem udělala pět chyb a tento handicap nevyrovnala ani druhou nejrychlejší střelbou ze všech. Lucie Charvátová se čtyřmi nezasaženými terči dokončila závod o tři místa za ní.\n\nV závodu mužů se čekalo na výkon Ondřeje Moravce, který podle předcházejícího sprintu startoval z páté pozice. Vleže zastřílel vždy čistě a udržoval se kolem šestého místa. Tuto pozici neztratil ani po jedné chybě při první střelbě vstoje. „Ty stojáky nedávám hlavou. Potřebuju se chytit a myslím, že pak to půjde. Je to o jedné položce, aby se mi povedla,“ zhodnotil svou střelbu po závodě. Po další chybě při poslední zastávce na střelnici odjížděl stále na šestém místě, ale dokázal ještě zrychlit. Předjel Bulhara Krasimira Aneva i Američana Lowella Baileyho. O necelou sekundu se však před něj dostal Anton Šipulin a Moravec tak skončil stejně jako v předcházejícím sprintu pátý. Michal Šlesingr střílel první tři položky čistě a před poslední střelbou se propracoval až na 17. pozici. Zde však udělal tři chyby a klesl až na třicáté místo, na kterém taky dojel do cíle. Adam Václavík nezasáhl celkem 9 terčů a propadl se na 54. místo. Závod vyhrál Martin Fourcade, který se na první místo dostal po první střelbě a už jej neopustil. Byla to pro něj jubilejní desátá zlatá medaile z mistrovství světa. Na druhém místě se dlouho držel Ole Einar Bjørndalen, ale asi 500 metrů před cílem jej předstihl v posledním kole nejrychleji jedoucí Johannes Thingnes Bø.\n\nZávod žen začala Gabriela Koukalová jednou chybou při střelbě vleže. Při druhé střelbě zasáhla všechny terče a posunula se na průběžné třetí místo, ale začínaly se před ní dostávat závodnice, které zastřílely obě první střelby čistě. To se změnilo po třetí střelbě: při ní Koukalová také nechybovala a odjížděla s náskokem jako první. Při poslední střelecké položce byla také bezchybná, i když jednu ránu o několik sekund odložila. Do cíle přijela s více než minutovým náskokem. V té době však její největší soupeřka Laura Dahlmeierová měla za sebou první položku, při níž udělala stejně jako Koukalová jednu chybu. Při druhé a třetí střelbě byla Dahlmeierová bezchybná a udržovala si náskok 15–20 sekund. Také při poslední položce, kterou střílela dlouho, neudělala žádnou chybu a s jistotou si dojela pro zlatou medaili. Bronzovou medaili získala překvapivě jedna z čistě střílejících závodnic, Italka Alexia Runggaldierová.\nJako druhá se z českých závodnic umístila Eva Puskarčíková. Dvě chyby na střelnici a pomalejší běh ji odsunuly na 23. místo. Veronika Vítková s pěti chybami dojela padesátá, Lucie Charvátová nezasáhla osm terčů a skončila na 82. místě.\n\nVytrvalostní závod mužů měl překvapivého vítěze. Martin Fourcade startoval mezi prvními a při každé střelbě vleže, tedy při první a třetí položce, udělal po jedné chybě. Díky velmi rychlému běhu však dojel do cíle jako první a na tomto místě se udržoval i nadále. Poté však vyjel na trať Ondřej Moravec. Při první a druhé položce sestřelil všechny terče a dostal se do průběžného vedení. Také při třetí střelbě nechyboval a trenér Ondřej Rybář v reportážních vstupech pro Českou televizi jeho střelbu vysoce hodnotil. Také při poslední střelbě neudělal Moravec chybu a jako první čistě střílející závodník odjížděl s náskokem 23 sekund na Fourcada. V posledním kole sice trochu ztratil, ale náskok si udržel a dojel do cíle o 18 sekund první. Ke konci startovní listiny však bylo několik favorizovaných závodníků, z nichž se zpočátku dařilo nejlépe Johannesi Thingnesi Bø. Po druhé položce se dostal před Moravce téměř o půl minuty, ale při posledních dvou střelbách udělal vždy jednu chybu a nakonec skončil o více než minutu osmý. Američan Lowell Bailey střílel první tři položky také čistě a v průběžném pořadí se dostal před Moravce. I při poslední střelbě neudělal žádnou chybu a odjížděl z ní s náskokem šest sekund. Ten se však snižoval a na posledním mezičase byl jen jednu desetinu sekundy. Poté však Bailey zrychlil a dojel o tři sekundy před Moravcem.\nZávod se vydařil i Michalu Krčmářovi, který zasáhl také všechny terče a dojel šestý. Oproti němu Michal Šlesingr udělal tři chyby, což částečně vyrovnal rychlejším během a skončil osmnáctý. Tomáš Krupčík nezasáhl také tři terče a dojel na 32. místě.\n\nČeská štafeta jela ve složení Jessica Jislová, Eva Puskarčíková, Veronika Vítková a Gabriela Koukalová. Jislová sice rozjela závod pomaleji, ale vleže zasáhla všechny terče bez dobíjení a navíc s šestým nejrychlejším časem. Totéž předvedla i při střelbě vstoje a jako jediná z celého startovního pole tak odstřílela obě položky čistě. V posledním kole jí docházely síly, přesto předala Evě Puskarčíkové štafetu na osmém místě se ztrátou 38 sekund. Puskarčíková vleže i vstoje střílela s jedním dobíjením. Vyrovnala to sice tradičně rychlou střelbou, ale při běhu ztrácela. V posledním kole však dokázala zrychlit a předávala na šestém místě s půlminutovou ztrátou. Předposlední úsek běžela Veronika Vítková. Jela rychle, předjela vždy několik závodnic, ale při každé střelbě musela dvakrát dobíjet. Přesto posunula českou štafetu opět o jedno místo – předávala pátá ve skupině s Ruskami a Italkami a jen pět sekund za třetími Francouzkami. Koukalová brzy dojela několik soupeřek a po čisté střelbě vleže jela v kontaktu s ostatními v boji o druhé místo. Na poslední střelbu přijížděly společně Dorinová Habertová, Olena Pidhrušná a Koukalová. Všechny zastřílely čistě, Koukalová však netradičně i rychle a proto odjížděla na druhém místě s náskokem tří a čtyř sekund na tyto soupeřky. Ty jí však dojely a před posledním mezičasem předjely. Souboj o stříbro vyhrála Ukrajina a Francii zbyl bronz. Koukalová už soupeřky nedokázala dojet a česká štafeta tak skončila čtvrtá. Po závodě si pak postěžovala, že jí tentokrát jely pomaleji lyže. Závod vyhrály německé reprezentantky, když zejména Franziska Hildebrandová na třetím úseku doplnila bezchybnou střelbu rychlým během. Laura Dahlmeirová pak sice musela třikrát dobíjet, ale první místo s jistotou udržela.\n\nV mužské štafetě dali trenéři před Adamem Václavíkem přednost Tomáš Krupčíkovi, který v předcházejícím závodě lépe střílel. Vleže se Krupčíkovi skutečně dařilo, ale vstoje nezasáhl poslední terč ani náhradními náboji, jel na trestné kolo a předával až na 21. místě se ztrátou jeden a půl minuty. Ondřej Moravec postavení českého týmu na druhém úseku vylepšoval, ale při každé střelbě jednou dobíjel a tak se posunul jen o pět míst dopředu. Michal Šlesingr pak předvedl druhý nejrychlejší běh, ale musel použít celkem pět náhradních nábojů a předával na desátém místě. Také Michal Krčmář nestřílel přesně: vleže i vstoje musel vždy dvakrát dobít a soupeři, které na trati předjížděl, se dostávali před něj. V cílové rovině dokázal o jednu desetinu sekundy předjet Švéda Fredrika Lindströma. Čeští reprezentanti tak s 15 dobíjenými náboji – nejvíce ze všech soupeřů – dojeli s více než tříminutovou ztrátou na 10. místě. Zvítězila ruská štafeta: na třetím úseku ji posunul čistě střílející Anton Babikov na první pozici, kterou Anton Šipulin udržel před Martinem Fourcadem až do cíle. Třetí místu obsadili Rakušané, pro které to byla jediná medaile na domácím mistrovství světa.\n\nZávod žen se jel za jasného počasí a klidného větru, a proto střílely biatlonistky často čistě. Také Koukalová zasáhla při první položce všechny terče; střílela sice jako obvykle pomaleji, ale do další střelby se posunula na první pozici. Zde opět střílela čistě a opět odjížděla ve skupině mnoha podobně střílejících závodnic. Tuto skupinu vedla Američanka Susan Dunkleová, která vždy střílela čistě i velmi rychle, a tak odjížděla ze střelnice vždy první s malým náskokem. Při třetí střelbě se situace opakovala a jako první z ní odjížděla skupina v pořadí Dunkleová, Dahlmeierová, Koukalová a Dorinová Habertová. Na poslední střelbu přijely všechny společně. Při ní udělaly Koukalová i Dorinová Habertová svoji jedinou chybu v závodu. „V čtvrtém kole už toho bylo opravdu přespříliš a já už se nebyla schopná zkoncentrovat,“ řekla Koukalová pro Českou televizi těsně po závodě. Dunkleová i Dahlmeierová střílely čistě, ale\nDunkleová o pět sekund rychleji, a proto vyjížděla do posledního kola na vedoucí pozici. Před Koukalovou se na dojezdu dostala ještě Ukrajinka Julija Džymová. Tu sice Koukalová brzy předjela, ale začínala se k ní přibližovat Kaisa Mäkäräinenová, která byla po poslední střelbě deset sekund za ní. Mezitím Dahlmeierová předjela po prvním mezičase Dunkleovou a dojela si s jistotou pro zlatou medaili. Pro Dunkleovou byla i stříbrná medaile úspěch – byly to její první stupně vítězů na mistrovstvích světa. O další pozice se však bojovalo: Mäkäräinenová předjela tři soupeřky a na druhém mezičase byla již za Koukalovou. Těsně před koncem podsedního stoupání ji předjela a dojela tak třetí, což znamenalo její první medaili z tohoto mistrovství světa. Unavená Koukalová skončila čtvrtá: v cílové rovině musela ještě odrážet nástup Slovinky Teji Gregorinové, ale o dvě desetiny sekundy se jí to podařilo. Jedinou další českou reprezentantkou v tomto závodě byla Eva Puskarčíková, které se nedařilo. Udělala celkem pět chyb a nakonec skončila na 26. pozici.\n\nV závodu mužů se z českých závodníků věřilo Ondřeji Moravcovi, který v dosavadních individuálních závodech na tomto mistrovství skončil nejhůře pátý. Moravec se Šlesingrem začali dobře, první i druhou střelbu zvládli čistě a udržovali se stále ve vedoucí skupině, i když většinou na jejím konci kolem 14. pozice. Při třetí střelecké položce minuli vždy jeden terč, ale protože chybovalo i mnoho dalších soupeřů, odjížděli na 9. a 13. místě. Moravec však v druhé polovině závodu běžel pomaleji a tak o pět míst klesl; naopak rychlý Šlesingr poodstoupil až na deváté místo. Při poslední střelbě oba opět jednou chybovali a do cíle dojel Šlesingr na 13 a Moravec na 16. pozici. Michal Krčmář udělal chybu hned při první střelbě vleže. V dalších položkách zasáhl už všechny terče, ale protože kromě prvního kola běžel pomalu, nezlepšoval se a do cíle dojel na 22. místě.\nSouboj o medaile byl dramatický do posledního kola. Do něj odjížděl rychle střílející první Rakušan Simon Eder těsně před Simonem Schemppem z Německa. Za nimi s odstupem 17 sekund jel Američan Lowell Bailey a o dalších 7 sekund Nor Johannes Thingnes Bø. Martin Fourcade, který při poslední střelbě nezasáhl dva terče, byl až devátý se ztrátou téměř 50 sekund. Schempp jel těsně za Ederem až do začátku posledního kopce, kdy nastoupil, velmi rychle Rakušana předjel a dojel si tak pro svoji první medaili z mistrovství světa, navíc zlatou. Johannes Bø běžel také rychle – nejdříve předjel Američana a po posledním mezičase i Rakušana a dojel si pro stříbrnou medaili. Bronz vybojoval Eder. Fourcade předjel sice čtyři soupeře, ale nestačil na Rusa Šipulina a v cíli byl pátý.\n\n"}
{"id": "1065674", "url": "https://cs.wikipedia.org/wiki?curid=1065674", "title": "Mitchell te Vrede", "text": "Mitchell te Vrede\n\nMitchell te Vrede (* 7. srpna 1991, Amstelveen, Nizozemsko) je nizozemský fotbalový útočník, v současnosti hráč klubu SC Heerenveen.\n\nV Nizozemsku hrál na začátku své profesionální kariéry v klubu SBV Excelsior, odkud v létě 2012 přestoupil do Feyenoordu. V srpnu 2015 podepsal dvouletou smlouvu s SC Heerenveen. \n\n\n"}
{"id": "1065676", "url": "https://cs.wikipedia.org/wiki?curid=1065676", "title": "Třída Adhafer", "text": "Třída Adhafer\n\nTřída Adhafer (jinak též třída C-28A) je připravovaná třída korvet stavěných v ČLR pro alžírské námořnictvo. Celkem byla objednána stavba tří jednotek této třídy. Plavidla jsou některými zdroji řazena mezi korvety, k korvet je však řadí jak jejich velikost a složení výzbroje, tak jejich konstrukční vzory v čínských fregatách třídy \"F-22P\" a typu \"054A\".\n\nKontrakt na stavbu tří jednotek této třídy byl podepsán počátkem roku 2012 s čínskou společností China Shipbuilding Trading Co (CSTC). V lednu 2013 bylo rozhodnuto, že plavidla postaví loděnice Hudong-Zhonghua v Šanghaji. Podle čínských vyjádření jsou plavidla evolucí pro pákistánské námořnictvo postavených fregat třídy \"F-22P Zulfiquar\" s využitím prvků čínských fregat typu \"054A\".\n\nJednotky třídy \"Adhafer\":\nV konstrukci korvet jsou využity prvky technologií stealth. Plavidla ponesou směs západních a čínských systémů. Budou vybavena bojovým řídícím systémem společnosti CMS, přehledovým radarem Thales Smart-S Mk 2 a dalšími senzory stejné společnosti. Kvůli obavám z průmyslové špionáže přitom budou systémy Thales instalovány až po předání plavidel do Alžírska. Sestavu radarů doplní dva navigační radary, patrně typu Kelvin Hughes SharpEye, čínské střelecké radary, čínský sonar a další elektronika.\n\nV dělové věži na přídi bude jeden 76mm kanón NG-16-1, který je čínskou verzí ruského systému AK-176M. Za ním bude osminásobné vypouštěcí zařízení protiletadlových řízených střel FM-90N se střelami HQ-7 s dosahem 15 km (varianta francouzských střel Crotale). Uprostřed lodi budou dva čtyřnásobné kontejnery obsahující čínské protilodní střely C-802 s dosahem 120 km. Blízkou obranu zajistí dva 30mm obranné systémy typu 730B. Protiponorkovou výzbroj budou tvořit dva tříhlavňové 324mm protiponorkové torpédomety. Plavidlo dále ponese čtyři 24hlavňové vrhače klamných cílů. Na zádi bude přistávací paluba a hangár pro uskladnění jednoho protiponorkového vrtulníku.\n\nPohonný systém bude sestávat ze čtyř dieselů MTU. Plavidla nebudou mít klasický komín, ale výfuky budou vyvedeny na bocích trupu nad čárou ponoru.Plánovaná nejvyšší rychlost je 30 uzlů.\n"}
{"id": "1065677", "url": "https://cs.wikipedia.org/wiki?curid=1065677", "title": "Deutsch Kaltenbrunn", "text": "Deutsch Kaltenbrunn\n\nDeutsch Kaltenbrunn (maďarsky \"Némethidegkút\") je tržní obec (městys) v okrese Jennersdorf v Burgenlandu v Rakousku. V lednu 2014 zde žilo 1754 obyvatel.\n\nObec se nachází v jižním Burgenlandu. Leží v nadmořské výšce zhruba 262 m. Rozloha obce je 24,18 km. Obcí prochází ve směru S-J zemská silnice B57A zvaná Stegersbacher Strasse, která se zde kříží se silnicí L405. Při západním okraji obce protéká říčka Lafnitz.\n\nMěstys se skládá ze dvou částí (v závorkách počet obyvatel v říjnu 2011):\n\nDo roku 1921 byla obec součástí Maďarska. Na základě dohody ze St. Germain a Trianonu od téhož roku však připadla k Rakousku. Od roku 1973 byla obec povýšena na městys (tržní obec).\n"}
{"id": "1065682", "url": "https://cs.wikipedia.org/wiki?curid=1065682", "title": "Kostel svatého Jiří (Klentnice)", "text": "Kostel svatého Jiří (Klentnice)\n\nKostel svatého Jiří je římskokatolický chrám v obci Klentnice v okrese Břeclav. Pozdně barokní chrám byl vystavěn v letech 1783–1785, jeho autorem je architekt Jan Karel Hromádko. Spolu s vedle stojící budovou bývalé fary je chráněn jako kulturní památka.\n\nJde o farní kostel farnosti Klentnice.\n\nKostel svatého Jiří v Klentnici byl vystavěn podle návrhu Jana Karla Hromádka v letech 1783–1785. Nahradil kapli svatého Mikuláše na Sirotčím hradě, zrušenou v roce 1782 nařízením císaře Josefa II. Jde o jednolodní orientovaný chrám v pozdně barokním slohu s prvky klasicismu. Odsazené kněžiště má půlkruhový půdorys. K severní straně lodi přiléhá sakristie. Konvexně tvarované západní průčelí se vstupním portálem zakončuje čtyřboká zvonice, završená odstupňovanou čtyřbokou plechovou helmou. Ve zvonici se nacházejí tři zvony. Nejstarší z nich je z 80. let 15. století a snad pochází z hradu Děvičky. Klenbu nad lodí a kněžištěm tvoří české placky, v sakristii se nachází klenba valená. Ve vstupní části kostela se nachází kruchta, nesená půlkruhovým zaklenutím.\n\nVybavení interiéru dominuje původní zděný hlavní oltář s obrazem svatého Jiří od Josefa Winterhaldera mladšího. Autorem sochařské výzdoby je údajně Ondřej Schweigl. Boční oltář svatého Peregrína snad pochází z bývalé kaple svatého Mikuláše na Sirotčím hradě. Rokokově tvarované kostelní varhany z 60. let 18. století pocházejí ze zrušeného minoritského kostela v Olomouci.\n\nSeverně od kostela stojí budova bývalé fary. Byla postavena současně s kostelem na počátku 80. let 18. století, autorem je pravděpodobně také K. J. Hromádko. Jedná se zřejmě o nejstarší budovu obce. Stavba má obdélný půdorys, s výrazným trojúhelníkovým štítem ve stylu lidového baroka. Místnosti jsou zaklenuty valenými klenbami. V současnosti se zde nachází kavárna.\n"}
{"id": "1065685", "url": "https://cs.wikipedia.org/wiki?curid=1065685", "title": "Leptictidium", "text": "Leptictidium\n\nLeptictidium byl primitivní pravěký placentální savec z období eocénu, který se živil menšími živočichy. Byl nalezen v Evropě, žil tedy v subtropech a hustých evropských lesích. Jeho potravou byl hmyz, pavouci, menší ještěři, obojživelníci a drobní savci. Dlouhé bylo 60-90 centimetrů a vysoké 20 centimetrů. Mělo zvláštní způsob pohybu, skákalo po dvou nohou. Díky tomu mohlo rychleji uniknout predátorům. Nalezeno bylo v Messelu u Frankfurtu, kde bylo nalezeno také spoustu dalších savců z té doby a to ve velmi zachovaném stavu. Popsal ho Heinz Tobien roku 1962. Dnes již je popsáno sedm druhů rodu Leptictidium.\n"}
{"id": "1065692", "url": "https://cs.wikipedia.org/wiki?curid=1065692", "title": "Jens Toornstra", "text": "Jens Toornstra\n\nJens Toornstra (* 4. dubna 1989, Alphen aan den Rijn, Nizozemsko) je nizozemský fotbalový záložník a reprezentant, který působí v klubu Feyenoord.\n\nNa profesionální úrovni začínal v Nizozemsku v roce 2009 v klubu ADO Den Haag. V lednu 2013 přestoupil do FC Utrecht. V srpnu 2014 opět změnil působiště, posílil Feyenoord. Zde podepsal čtyřletý kontrakt.\n\nToornstra byl členem Jong Oranje (nizozemský reprezentační výběr do 21 let).\n\nV nizozemském reprezentačním A-mužstvu debutoval 7. června 2013 v Jakartě v přátelském zápase proti Indonésii (výhra 3:0). O čtyři dny později absolvoval další přátelské utkání, tentokrát v Pekingu proti Číně (výhra 2:0).\n\n"}
{"id": "1065695", "url": "https://cs.wikipedia.org/wiki?curid=1065695", "title": "Gévero Markiet", "text": "Gévero Markiet\n\nGévero Markiet (* 8. dubna 1991, Amsterdam, Nizozemsko) je nizozemský fotbalový obránce, který hraje v nizozemském klubu FC Utrecht.\n\nV mládežnickém věku hrál v Nizozemsku v FC Omniworld. Profesionální kariéru zahájil v klubu FC Utrecht.\n\n"}
{"id": "1065697", "url": "https://cs.wikipedia.org/wiki?curid=1065697", "title": "Libcom.org", "text": "Libcom.org\n\nLibcom.org je internetový zdroj informací, týkající se levicových antikapitalistických sociálních hnutí, jako je například anarchismus a marxismus. Internetová stránka zahrnuje rozsáhlou knihovnu, obsahující téměř 20 000 článků, knih, pamfletů a časopisů. Dále je možné na ní nalézt fórum, blogy a mezinárodní zpravodajství s informacemi o dělnických hnutích z celého světa.\n\nWebová stránka byla založené ve Velké Británii v roce 2003, tehdy ještě jako enrager.net, předtím než se v roce 2005 změnila na libcom.org (libertarian communism).\n\nLibcom.org je pravidelně sledován po celém světě. Nejpopulárnější je ve Spojených státech, Indii, Jižní Africe a ve Velké Británii.\n"}
{"id": "1065698", "url": "https://cs.wikipedia.org/wiki?curid=1065698", "title": "Opera Mail", "text": "Opera Mail\n\nOpera mail je e-mailový klient vyvinutý firmou Opera Software. Do verze 12.17 byl dostupný jako součást prohlížeče Opera, ale s příchodem verze 15.0 byl oddělen a vydán jako samostatná poštovní aplikace. V roce 2016 je dostupný pro Windows a OS X.\n"}
{"id": "1065699", "url": "https://cs.wikipedia.org/wiki?curid=1065699", "title": "James Grieve red", "text": "James Grieve red\n\nJames Grieve red (\"Malus domestica\" 'James Grieve red') nebo také Erich Neumanns Roter James Grieve, je ovocný strom, kultivar druhu jabloň domácí z čeledi růžovitých. Plody jsou řazeny mezi podzimní odrůdy jablek, sklízí se v srpnu až září, dozrává v září, skladovatelné jsou do konce září.\n\nPůvodem je z Německa, kde byla odrůda nalezena jako pupenová mutace odrůdy James Grieve Erichem Neumannem po druhé světové válce. V ČR je povolena od roku 1970.\n\nOdrůda je cizosprašná, dobrým opylovačem jsou 'Coxova reneta', 'Boikovo', 'Golden Delicious', 'Matčino', 'Ontario', 'Parména zlatá', 'Jonathan'. Odrůda je diploidní, je dobrým opylovačem.\n\nVzrůstem se odrůda řadí mezi středně rostoucí, později během plodnosti roste slabě. Vytváří rozložitý typ korun. Vyžaduje zmlazování.\nPlodí záhy, bohatě a pravidelně. Plůdky je třeba protrhávat.\n\nPlod je kulatý až kuželovitý, střední až menší. Slupka je na omak suchá, zelenožluté zbarvení je překryté na většině povrchu plodu červenou barvou. Dužnina je bílá se sladce navinulou chutí, šťavnatá, dobrá. Podle jiných zdrojů příliš ostrá (kyselá) pro přímou konzumaci.\nOdrůda je poměrně odolná proti strupovitosti jabloní a poměrně odolná k padlí. V prvních letech po výsadbě se vyskytuje fyziologická jonathanová pihovitost. Podle jiných zdrojů je poměrně odolná vůči mrazu ale náchylná k nektriové rakovině.\n\nJe vhodná ke krátkodobému skladování a přímému konzumu. Odrůdu lze použít do všech poloh s výjimkou mrazových kotlin. S ohledem na slabý růst je doporučeno pěstování odrůdy v intenzivních tvarech nebo ve čtvrtkmenech.\n\n"}
{"id": "1065702", "url": "https://cs.wikipedia.org/wiki?curid=1065702", "title": "Pinus densata", "text": "Pinus densata\n\nPinus densata je vysokohorská borovice, přírodní třetihorní hybrid několika borovic, rostoucí v čínských a tibetských horách.\n\n\nStálezelený, jehličnatý strom, dorůstající do výšky 30 m. Kmen dosahuje průměru 1,3 m. Větve stromu jsou rozložité. Koruna je zpočátku vejčitě kuželovitá, později, u starých stromů, široce vejčitá. Borka je v mládí stromu šupinovitá a plátovitá, červenohnědá, u dospělých jedinců tvořená nepravidelnými, čtvercovými a tlustými pláty a tmavošedohnědá. Letorosty v 1. roce lesklé, žlutohnědé a silné, ve 2. a 3. roce červenohnědé. Zimní pupeny hnědé, vejčitě kuželovité, 15 mm dlouhé a 6 mm široké, mírně pryskyřičnaté, s na okraji roztřepenými šupinami, se zahrocenými vrcholy. Jehlice se nejčastěji vyskytují ve svazečcích (\"Fasciculus\") po 2 , občasně též po 3 , jsou 8-14 cm dlouhé, 1-1,5 mm široké, na okrajích jemně vroubkované, přímé a mírně zakroucené, s průduchy ze všech stran; se 3-4 okrajovými, někdy též 1-2 středovými, pryskyřičnými kanálky; u báze s 5-10 mm dlouhými, neopadávajícími svazečkovými pochvami a ostrou špičkou; jehlice přetrvávají na stromě 3 roky. Samčí šištice žlutohnědé, válcovité, 10-18 mm dlouhé a 3-4,5 mm široké. Samičí šištice - šišky visící po jedné či po dvou, přirostlé či na krátké stopce, před rozevřením úzce vejčité, po otevření vejčité či široce vejčité, 4-7 cm dlouhé a 4-6 cm široké, neopadávající, dozráváním leskle hnědé; semenné šupiny kosočtverečné, s vyčnívajícími výrůstky, s příčným ostrým kýlem, s hřbetním trnitým výrůstkem prvního roku růstu šišky; 4-7 mm silné. Semena jsou šedohnědá, elipsovitě vejčitá, 4-6 mm dlouhá, s 15-20 mm dlouhým křídlem. Strom kvete v květnu, semena dozrávají v říjnu příštího roku.\n\nBorovice \"Pinus densata\" je blízce příbuzná borovici \"Pinus yunnanensis\". Borovice \"Pinus densata\" je považována za třetihorní hybrid třech druhů borovic: \"Pinus yunnanensis\" × \"tabuliformis\" × \"neznámý druh\"; dnes rostou tyto tři druhy odděleně, daleko od sebe: \"Pinus densata\" roste vysoko v horách, \"Pinus yunnanensis\" roste jižněji, \"Pinus tabuliformis\" (Čínská červená borovice / deskovitá) severněji; čtvrtý druh je neznámý.\n\nDomovinou stromu je: Čína (provincie Čching-chaj, Jün-nan, S’-čchuan); a Tibet.\n\nVysokohorský strom, rostoucí v nadmořských výškách 2600-4200 m. V nejvyšších polohách tvoří monokulturní porosty, v nižších polohách tvoří smíšené lesy s: \"Pinus armandii\", \"Pinus yunnanensis\". Mrazuvzdorný do –23 °C. Díky pravděpodobnému hybridnímu původu má \"Pinus densata\" mnohem vyšší odolnost vůči mrazu, než její rodiče, kteří se v takových výškách, jako \"Pinus densata\", nevyskytují.\n\nPro výskyt vysoko v horách je strom využíván zřídka, před přibližně sto lety byl využíván pro dřevo, ze kterého se vyráběly pochodně a jiné, a pro pryskyřici. V západní Číně je \"Pinus densata\" navrhována k zalesňování hor. Velmi vzácně je pěstována v arboretech a botanických zahradách v Evropě.\nPopulace stromu je stabilní, není ohrožen. Strom se též nachází v několika chráněných oblastech.\n\n"}
{"id": "1065716", "url": "https://cs.wikipedia.org/wiki?curid=1065716", "title": "Massaman curry", "text": "Massaman curry\n\nMassaman curry (také \"Kaeng matsaman\") je pokrm thajské kuchyně, který má podobu omáčky s kousky masa. Podává se jako zimní sytivé jídlo. Server CNNGo ho vyhlásil v roce 2011 nejchutnějším jídlem světa.\n\nMassaman curry znamená doslova „muslimské kari“. Název pochází z toho, že kromě tradičních thajských ingrediencí (tamarind indický, voňatka citronová, chilli papričky, koriandr setý) se v receptu používá koření, které do Thajska přiváželi muslimští obchodníci z Indie a Sundských ostrovů (skořice, hřebíček, badyán, kardamom). Recept pochází už z doby království Ajutthaja. Král Rama II. dokonce napsal milostnou báseň, v níž zmiňuje tento lahodný pokrm.\n\nZ koření, chilli papriček, šalotky, česneku, koriandru, galangalu a krevetové pasty se připraví pasta (dá se také koupit jako polotovar), která se krátce orestuje a pak vaří v kokosovém mléce, postupně se přidává nakrájené maso (hovězí, skopové nebo kuřecí), brambory, arašidy, palmový cukr a rybí omáčka a vše se dusí doměkka. Podává se s rýží. \n"}
{"id": "1065718", "url": "https://cs.wikipedia.org/wiki?curid=1065718", "title": "František de Paula Hrzán z Harasova", "text": "František de Paula Hrzán z Harasova\n\nFrantišek de Paula kardinál Hrzán z Harasova (5. dubna 1735, Praha – 1. června 1804, Vídeň) byl český duchovní, který byl v letech 1800-1804 biskupem v Szombathely. Od roku 1779 byl kardinálem, ve letech 1779-1796 rakouským velvyslancem u Sv. Stolce. V letech 1788- 1804 byl titulářem basiliky Svatého Kříže Jeruzalémského v Římě.\n"}
{"id": "1065719", "url": "https://cs.wikipedia.org/wiki?curid=1065719", "title": "James Grieve double red", "text": "James Grieve double red\n\nJames Grieve double red (\"Malus domestica\" 'James Grieve double red') je ovocný strom, kultivar druhu jabloň domácí z čeledi růžovitých. Plody jsou řazeny mezi podzimní (nebo pozdně letní) odrůdy jablek, sklízí se v srpnu až září, dozrává v září, skladovatelné jsou do konce září. plody je třeba konzumovat brzy po sklizni.\n\nPůvodem je z ČR, z VŠÚO v Holovousích, kde byla odrůda nalezena jako pupenová mutace odrůdy James Grieve.\n\nOdrůda je cizosprašná, dobrým opylovačem jsou 'Coxova reneta', 'Boikovo', 'Golden Delicious', 'Matčino', 'Ontario', 'Parména zlatá', 'Jonathan'. Odrůda je diploidní, je dobrým opylovačem. Kvete raně.\n\nVzrůstem se odrůda řadí mezi středně rostoucí, později během plodnosti roste slabě. Vytváří pyramidální typ korun. Vyžaduje zmlazování.\n\nPlodí záhy, bohatě a pravidelně. Plůdky není třeba protrhávat.\n\nPlod je tupě kuželovitý, slabě žebernatý, střední až velký (140 do 180 g). Slupka je na omak hladká, mastná, zelenožluté zbarvení je téměř zcela překryté na povrchu plodu červenou barvou. Dužnina je krémová se sladce navinulou chutí, šťavnatá, dobrá. \nOdrůda je poměrně odolná proti strupovitosti jabloní a poměrně odolná k padlí. Je poměrně odolná vůči mrazu ale dosti náchylná k nektriové rakovině.\n\nOdolnost: Strupovitostí i padlím trpí jen málo. Stromy jsou citlivější vůči rakovině. Odolnost proti mrazům ve dřevě i v květu je střední.\nTvar a podnož: Odrůda je vhodná k pěstování na všech tvarech a podnožích. Stromy se snadno tvarují a mají malé požadavky na řez. Na vhodných stanovištích může být pěstována i ve vyšších polohách.\n\nJe vhodná ke krátkodobému skladování a přímému konzumu. Odrůdu lze použít do všech poloh s výjimkou mrazových kotlin. Je možné pěstování odrůdy ve všech pěstitelských tvarech.\n\n"}
{"id": "1065720", "url": "https://cs.wikipedia.org/wiki?curid=1065720", "title": "Christina Grof", "text": "Christina Grof\n\nChristina Grof (30. prosince 1941 – 15. června 2014) je významnou osobností v oblasti transpersonální psychologie. Spolu se svým manželem Stanislavem Grofem založila a vedla asociaci \"International Transpersonal Association (ITA)\". Stála u zrodu techniky holotropního dýchání. Založila podpůrnou síť \"Spiritual Emergence/Emergency Network (SEN)\". Byla prezidentkou výcvikového programu \"Grof Transpersonal Training (GTT)\", kde se věnovala výcviku holotropního dýchání a transpersonální psychologie. Je autorkou a spoluautorkou knih na toto téma. Společně s manželem pořádala mnoho konferencí a kurzů po celém světě. V říjnu 2014 byla založena nadace \"Stanislav and Christina Grof Foundation\".\n\nVystudovala umění, literaturu a mytologii na \"Sarah Lawrence College\" u Josepha Campbella. Zajímala se o téma smrti a znovuzrození v mýtech. Po absolutoriu přednášela o umění a literatuře.\n\nV roce 1968 při porodu prvního dítěte, syna Nathaniela, prožila probuzení hadí síly (kundalíní). Tento neznámý a matoucí zážitek se opakoval s ještě větší intenzitou o dva roky později při porodu dcery Sarah. Praktikovala hathajógu, roku 1974 se stala žačkou Svámí Mukatanandy, jenž v ní probuzenou kundalíní dále rozvíjel. Propastný rozkol mezi vnitřním světem duchovních vizí a vnějším materiálním světem však vedl k dlouholeté osobní krizi, jejíž součástí byl i boj s alkoholismem.\n\nV letech 1976–1988 vyučovala v Esalen Institutu.\n\nChristina Grof dokázala svou vlastní zkušenost boje s alkoholem a připoutáním využít k hlubšímu pochopení života a lidské psychiky. Ve své knize \"Žízeň po životě\" se nechala se inspirovat Carlem Gustavem Jungem a základním 12stupňovým programem Sdružení anonymních alkoholiků. Spiritualitu považovala za jednu ze zásadních složek úspěšné léčby závislostí.\n\nJe známa jako spoluautorka metody holotropního dýchání. Tento druh terapie pomáhá navodit holotropní stavy bez škodlivých vedlejších účinků, které s sebou přináší psychotropní látky.\n\n\n\nChristina Grof byla oceněna třemi čestnými doktoráty.\n\n"}
{"id": "1065721", "url": "https://cs.wikipedia.org/wiki?curid=1065721", "title": "Anežka Durynská", "text": "Anežka Durynská\n\nAnežka Durynská (německy \"Agnes von Thüringen\", 1205 – po 1244) byla saská vévodkyně z dynastie Ludowingů.\n\nNarodila se jako druhá dcera durynského lantkraběte Heřmana a jeho druhé choti Žofie, dcery Oty Bavorského. 29. listopadu 1225 se na základě papežského dispenzu v Norimberku provdala za Jindřicha, syna rakouského vévody a Jindřichova sestra Markéta stala chotí mladého Jindřich Štaufského, který byl dosud zasnouben s Anežkou Přemyslovnou, budoucí světicí. Slavnost byla zkalena vraždou kolínského arcibiskupa Engelberta. Z manželství s mladým Babenberkem se narodila jediná dcera Gertruda, budoucí držitelka \"Privilegia minus\". Krátce poté, roku 1227 či 1228, Jindřich zvaný svými současníky \"Ukrutný\" zemřel.\n\nOkolo roku 1229 se Anežka znovu provdala. Na pouti do Svaté země se setkala se saským vévodou Albrechtem, svým bývalým švagrem a v Akkonu se stala jeho druhou ženou. Zemřela po roce 1247 a byla pohřbena v babenberském rodovém klášteře Heiligenkreuz.\n"}
{"id": "1065726", "url": "https://cs.wikipedia.org/wiki?curid=1065726", "title": "Divočina (film)", "text": "Divočina (film)\n\nDivočina ( Wild) je americké životopisné drama z roku 2014, režírované Jean-Marcem Valléem a natočené podle knižní předlohy \"Wild: From Lost to Found on the Pacific Crest Trail\" od Cheryl Strayedové. Hlavní role Cheryl Strayedové se ujala Reese Witherspoonová, její matku ztvárnila Laura Dernová.\n\nPo smrti matky, se kterou se Cheryl nemůže smířit a krachu sedmiletého manželství jí do života vstoupí drogy a náhodné známosti na jednu noc. Když už je úplně na dně rozhodne se udělat nejimpulzivnější rozhodnutí svého života. Bez jakýchkoliv předchozích zkušeností se rozhodne zdolat více jak 1500 km dlouhou vysokohorskou stezku PCT – Pacific Crest Trail, vedoucí od mexických hranic, přes Kalifornii, až po hranice s Kanadou. Na své cestě vzpomíná na své dětství, svou matku, manželství a drogovou minulost. I přes to, že během cesty byla několikrát úplně na dně, jak psychicky, tak fyzicky, tak ji dokončí a znovu objeví svou vlastní sílu a novou chuť do života.\n"}
{"id": "1065727", "url": "https://cs.wikipedia.org/wiki?curid=1065727", "title": "Filip Bednarek", "text": "Filip Bednarek\n\nFilip Bednarek (* 26. září 1992, Słupca, Polsko) je polský fotbalový brankář a bývalý mládežnický reprezentant, od roku 2016 hráč klubu De Graafschap.\nJeho bratrem je fotbalista Jan Bednarek.\n\nFilip Bednarek hrál v Polsku v mládežnickém věku za kluby Sokół Kleczew a Amica Wronki. V roce 2008 přestoupil do nizozemského klubu FC Twente. V A-týmu Twente debutoval 6. 12. 2012 proti švédskému týmu Helsingborgs IF v Evropské lize UEFA (porážka 1:3).\n\nV červenci 2015 přestoupil do FC Utrecht.\n\nReprezentoval Polsko v mládežnických výběrech.\n\n\n"}
{"id": "1065729", "url": "https://cs.wikipedia.org/wiki?curid=1065729", "title": "Džibutsko-etiopská železnice", "text": "Džibutsko-etiopská železnice\n\nDžibutsko-etiopská železnice byla jednokolejná úzkorozchodná železniční trať dlouhá 784 km, která spojovala Džíbútí a Addis Abebu. Trať s rozchodem 1000 mm, postavená v letech 1897 až 1917, stoupala od břehu Adenského zálivu na Etiopskou vysočinu a překonávala výškový rozdíl 2355 m. Trať byla nahrazena novou dráhou normálního rozchodu a od roku 2016 není provozována.\n\nStavba železnice je zřejmá v historickém kontextu, kdy se koncem 19. století koloniální mocnosti snažily ovládnout oblast Afrického rohu.\n\nPrvní projekt železnice vypracoval americký podnikatel Paul Bremond v roce 1883 a předpokládal spojení pobřeží s městem Awaš. Na základě doporučení, které císaři Menelikovi II. dal jeho rada, švýcarský inženýr Alfred Ilg, vydal císař 11. února 1893 dekret s příkazem vybudovat železnici. Následně vydal 9. března 1894 císař Ilgovi koncesi na výstavbu trati mezi Addis Abebou a provoz železnice od hranic Francouzského Somálska do Hararu, z Hararu do Entotta a z Entotta do Kaffy a k Bílému Nilu\" (čl. 1). Provozní licence měla platnost 99 let a koncese mimo to obsahovala i povinnost postavit souběžně s tratí telegrafní linku. Platnost stavebního povolení byla omezena do roku 1909.\n\nIlg se spolu s obchodníkem \"Léonem Chefneuxem\" se pokusil dílo zrealizovat. Teprve poté, co císař Menelik II. zvítězil v bitvě u Adwy a udržel nezávislost své země, povolily 27. dubna 1896 francouzské orgány volný průchod dráhy územím Francouzského Somálska. Trať měla být rozdělena na tři úseky: první z přístavu v Džíbútí do Hararu; mezistupeň propojující Harar s faktorií v Enttotu; poslední úsek procházející do ponilské Afriky.\n\nProti projektu se vzedmul v Etiopii odpor, zejména na území podél trati. Místní náčelníci se obávali, že železnice podpoří evropskou kolonizaci. Majitelé velbloudích karavan viděli v tomto projektu přímou konkurenci svému podnikání. Také evropské mocnosti (Itálie, Velká Británie) vůči němu vznesly námitky kvůli dopadu vzniku železniční společnosti na jejich vlastní ekonomické zájmy.\n\nV roce 1896 byla založena první soukromá železniční společnost \"Compagnie impériale du chemin de fer franco-éthiopien (CIE)\" se základním kapitálem 2 miliónů franků rozděleným do 4000 akcií. Společnost měla potíže prodat své akcie, přestože představila svojí nabídku v místních obchodních komorách po celé Francii, ale zájem investorů byl zdrženlivý a Menelik byl proti tomu, aby se francouzská vláda stala spoluinvestorem, jak nabízela. Celkově vzato přinesl první veřejný úpis jen 8,738 miliónu franků z předpokládaných 14 miliónů a dodatečná nabídka dluhopisů ve výši 25,5 miliónu přinesla pouze 11,665 miliónu franků. Nedostatek peněz, vysoké úroky a další finanční náklady spojené s půjčkou měly za následek, že se společnost trvale pohybovala na pokraji bankrotu. Poté, co 5. listopadu 1896 Menelik připustil, že první úsek nebude končit v Hararu, ale skončí na planinách, byla v říjnu nebo v listopadu 1897 zahájena výstavba trati v Džíbútí. Odtud byla stavba nejen řízena, ale vozila se sem z Evropy i část stavebního materiálu, který byl zde vykládán z lodí. První úsek mezi Džíbútí a Dewele (108 km) zprovozněn 14. července 1900.\n\nS postupujícími pracemi se zvýšily obavy kočovných somálských kmenů o ztrátu jejich kontroly nad karavanním obchodem. Jejich vztahy ke stavitelům trati byly velmi násilné a bouřlivé. V únoru 1899 bylo devět pracovníků zabito při útoku na staveniště. Ochranka společnosti zorganizovala odvetné akce: útoky na tábory kočovníků a decimování jejich stád. V únoru 1900 odsoudil guvernér Francouzského Somálska praktiky stavitelů, které „lze popsat pěti výrazy: odmítání platit, svazování domorodců, bití holí, znásilňování žen a vraždy, pokud je to nutné“. Existuje nedoložená historka, že se diskuse uklidnily poté, co se jeden z francouzských vyjednávačů rozkročil a řekl: „Z rozlehlosti vašeho území vás žádáme jen o prostor mezi nohama. Jak nám ho můžete odpírat?“ Náčelníci souhlasili, ale vymínili si bezplatnou dopravu pro členy svých kmenů.\n\nSpolečnost byla vystavena mnoha problémům: stavba byla podhodnocena (oproti původní odhadované délce 225 km byla skutečná vzdálenost do Dire Dawy 310 km), terén byl obtížný a práce brzdil zejména nedostatek peněz. Protože výše investičního fondu nebyla dostatečná, společnost se obrátila na britský kapitál, reprezentovaný především bratry \"Albertem Lionelem a Luisem Ochsovými\", zkušenými londýnskými investory v Africe. Ti již v roce 1898 nabídli, že zajistí financování výměnou za vzdání se monopolu na železnici do provincie Šewa, čímž by vznikla možnost vybudovat odbočku do přístavů Zeila nebo Berbera v Britském Somálsku.\n\nKomise pro francouzskou Afriku a koloniální kruhy si vymohly, aby byl francouzský charakter trati zachován. Podle dohody ze dne 6. února 1902, nazývané \"Bonhoure-Chefneux\", byla Společnosti přiznána roční dotace ve výši 500 tisíc franků výměnou za odmítnutí účasti britského kapitálu a k tomu byl dne 4. dubna schválen příslušný zákon. Dohoda podřídila Společnost kontrole koloniálních úřadů a použití jednoduchých stavebních řešení (například přechody dočasných vodních toků dnem jejich koryta namísto mostů) umožnilo, aby byla trať prodloužena na náhorní planinu a v prosinci 1902 dosáhla města Dire Dawa.\n\nNicméně politické klima se rychle zhoršovalo. Britové se vměšovali do politiky a vliv Italů se také zvyšoval, a tak bylo pro francouzskou společnost stále obtížnější získávat potřebné finanční prostředky. Zároveň převzetí podniku odpovědného za výstavbu hlavní dopravní tepny země cizím státem nenechalo etiopské úřady lhostejnými. Menelik II. proto odmítl udělit stavební povolení na druhý úsek a pokusil se opřít o ostatní evropské mocnosti. Vzhledem k převládající politické nestabilitě zdroje peněz v roce 1906 vyschly. Mezitím došlo dne 13. prosince 1906 k uzavření dohody mezi Francií, Itálii a Spojené království o rozdělení jejich sfér vlivu v Etiopii. Přitom Francie upustila od úmyslu vybudovat třetí úsek mezi Addis Abebou a Nilem. Společnost, opuštěná Francií, Etiopií a Spojeným královstvím, byla nakonec nucena vyhlásit 3. června 1907 bankrot a opustit trať nedokončenu. Utratila celkem 47,8 miliónu franku, z čehož 10 milionů byly finanční náklady, 4 milióny práva zakladatelů Ilga a Chefneuxe a 32,5 miliónu stavební náklady.\n\nŘízení projektu dočasně převzala francouzská koloniální správa v Džíbútí, Přestože se Menelik II. pokusil vzdorovat, dohoda mezi mocnostmi mu nedala na výběr a nakonec byl pod nátlakem francouzského vyslance \"Antony Klobukowskiho\" nucen podepsat dvě dohody. První, která byla podepsána 10. ledna 1908, je smlouva o přátelství, který mimo jiné stanoví, že Evropané, kteří mají bydliště v Etiopii, nespadají pod místní jurisdikci a z hlediska občanského a trestního práva podléhají svému konzulovi v Etiopii. Druhá, ze dne 30. ledna 1908, je koncese k provozování stávajícího úseku a k výstavbě druhého úseku, která byla vydána na jméno císařova francouzského lékaře \"Josepha Vitaliena\" jako představitele budoucí společnosti. Železnice se stala francouzskou suverénní enklávou v Etiopii, což odráželo slabost tehdejší etiopské nezávislosti.\n\nNová společnost s názvem \"Compagnie du chemin de fer franco-éthiopien (CFE)\" byla vytvořena velkými francouzskými bankami v čele s \"Indočínskou bankou (Banque de l’Indochine).\" Mezi 5. a 8. březnem 1909 několik dohod nastavilo vztahy mezi francouzskou vládou a společností a vyřešilo odškodnění akcionářů zkrachovalé společnosti. Výměnou za plné finanční zabezpečení státem byly výstavba, provoz a řízení trati kontrolovány francouzskou vládou na celé trase. Práce byly obnoveny v lednu 1910. 66 km se zprovoznilo v květnu 1911, v srpnu 1912 bylo provozováno již 100 km, 145 km v květnu 1913, 235 km v únoru 1914, čímž trasa dosáhla řeky Awaš. V dubnu 1915 bylo postaveno 779 km do Addis Abeby, ale provoz končil v Mojo (na km 715) kvůli rozepři ohledně výstavby koncové stanice. Ve stejném roce bylo postaveno v Dire Dawě nové nádraží. Celá trasa byla uvedena do provozu 17. června 1917, ale nádraží v Addis Abebě bylo po dlouhých tahanicích ohledně pozemků slavnostně otevřeno až 3. prosince 1929.\n\nPodmínky provozování se několikrát změnily; poprvé to bylo dohodou z 31. března 1922, ve které se řešila otázka pozemků nezbytných pro výstavbu nádraží v Addis Abebě a odstranění celnice v Dire Dawě. Další dohoda z 12. srpna 1924 stanovila začátek 99leté koncese na 1. leden 1918. Ještě důležitější je dohoda z 20. března 1926, která uzavřela diskuse ohledně výstavby nádraží v Addis Abebě a převedla správu města Dire Dawa pod etiopské orgány (s platností od roku 1931).\n\nSpolečnost provozovala železnici v letech 1909 až 1941 a od roku 1946 do roku 1959, a to pod dohledem francouzské vlády, která prováděla kontrolu financí, V čele společnosti CFE stál po celou dobu (1909 -1959) Charles Michel-Côte. Na základě francouzsko-italské dohody z roku 1935 bylo Itálii umožněno odkoupit část akcií CFE. Během italské okupace Etiopie (1935 – 1941) byla trať vylepšována. Od osvobození Etiopie Spojenci byl mezi roky 1941 a 1946 provoz rozdělen na dvě části, přičemž etiopský úsek byl pod britskou vojenskou správou. Až do připojení Francouzského Somálska ke Svobodné Francii v prosinci 1942 byl provoz na hranicích přerušen. Teprve francouzsko-etiopská dohoda ze dne 5. září 1945 umožnila navrátit společnosti CFE celou trať počínaje 1. červencem 1946. Tato „retrocese“ měla za následek mnoho protestů etiopských zaměstnanců, kteří byli během britské správy povýšeni a jejichž odpovědné pozice znovu obsadili Francouzi.\n\nDiplomatická dohoda mezi Francií a Etiopií z 12. listopadu 1959 hluboce změnila strukturu společnosti. Obě země se staly držitelem stejného podílu akcií a sídlo společnosti se přesunulo do Addis Abeby. Nicméně vrcholové vedení a technická správa zůstaly svěřeny Francouzům až do roku 1975. Součástí dohody bylo i dočasné (do konce roku 2016) přenechání provozu části džibutského přístavu Etiopii. Prvním ředitelem se stal Etiopan \"Bekele Geleta.\"\n\nVojenský puč v Etiopii 12. září 1974 zahájil období nestability a úpadku železnice. Během etiopsko-somálské války v letech 1977 — 1978 byla železniční trať poškozena, a proto se po dobu jednoho roku neprovozovala. Poté, co Džibutsko získalo nezávislost v roce 1977, převedla Francie svoje práva na nově vzniklý stát a následně byla společnost přejmenována na \"Chemin de fer Djibouti-Éthiopien (CDE).\" Změny byly stvrzeny dohodou mezi oběma státy z 21. března 1981, podle níž nese Etiopie 90 % ztrát a Džibutsko 10 %. Během socialistické vlády se trať téměř neudržovala a došlo k jejímu značnému poškození.\n\nV roce 2003 připravila Evropská komise grant ve výši 40 miliónů eur na rekonstrukci trati. Příslušná ministerstva obou států vybrala k provozování trati jihoafrickou společnost \"Comazar\", která měla získat koncesi na dobu 25 let. Dohoda před podpisem selhala, a to přestože grant byl v roce 2006 zvýšen na 50 miliónů €. 29. listopadu 2006 se podařilo podepsat smlouvu s italsko-španělským konzorciem \"Consta\", sdružením italské firmy \"Consta Mattioli\" a španělské firmy \"Ineco Tifsa\". Přesto byl ještě téhož roku přerušen provoz mezi Dire Dawou a Addis Abebou v délce 472 km. Kromě rekonstrukce trati od hranic k Dire Dawě a na hrázi přes jezero Basaka u města Matahara byla smlouvou stanovena povinnost vybudovat v Dire Dawě továrnu na betonové pražce a ocelovou mostárnu na předměstí Addis Abeby. Práce byly zahájeny následujícího roku na úsecích poškozených etiopsko-somálskou válkou. Lhůta výstavby, původně plánovaná na tři roky, se protáhla na dvojnásobek do roku 2013. Současně probíhala za účasti katarského kapitálu modernizace džibutského přístavu, bez níž by zvýšení propustnosti bylo omezené. V roce 2009 byly jak v Etiopii (\"Ethiopian Railway Corporation\"), tak v Džibutsku (\"Société Djiboutienne des Chemins de Fer\") založeny samostatné železniční společnosti, což bylo předzvěstí konce CDE. Jejich úkolem bylo mimo jiné zajistit výstavbu nové trati normálního rozchodu. Přestože nová trať byla uvedena do zkušebního provozu postupně v letech 2016 a 2017 a do úplného v roce 2018, je džibutsko-etiopská železnice provozována nadále.\n\nSpolečnost vykazovala od roku 1923 provozní zisk, přičemž předválečného vrcholu 70 000 t přepraveného zboží se dosahovalo kolem roku 1928. Od italské invaze do Etiopie poptávka po přepravě výrazně vzrostla a 1. července 1936 podepsal \"Michel-Côte\" s italskými koloniálními úřady dohodu o navýšení přepravního výkonu. Společnost ale nedokázala zvýšit objem přepraveného nákladu, přestože investice do trati snížily cestovní čas, takže již koncem toho roku celá cesta netrvala déle než 25 hodin. V roce 1937 byla zprovozněna silnice mezi přístavem Asab a Addis Abebou, což představovalo až do osamostatnění Eritrey v devadesátých letech výraznou konkurenci železnici, a to zejména od padesátých let, odkdy tudy provozoval pravidelnou kamiónovou dopravu podnikatel Antonin Besse. To mělo za následek, že provozování železnice bylo od roku 1954 obtížnější, což se týkalo především vývozu, jak dokládá tabulka níže:\nV roce 1958 byla skladba osobní dopravy následující (počet přepravených osob): 1. třída - 6 631; 2. třída - 14 132; 3. třída - 380 333.\n\nTarif za přepravu jedné tuny nákladu z Addis Abeby do Džíbútí činil v roce 2004 55 USD, zatímco kamiónoví dopravci si účtovali 30 USD. Zároveň se kvůli zanedbané údržbě přeprava vlakem prodloužila na deset dní, zatímco nákladní automobily ji uskutečnily za tři dny. Přitom celkový objem přepravy mezi oběma městy činil v roce 2006 4,5 miliónu tun. Úsek trati od moře do Dire Dawy byl částečně provozován i během rekonstrukce v letech 2007 až 2013. Očekávaný přepravní výkon rekonstruované trati byl 240 tisíc až 1,5 miliónů tun za rok.\n\nJako hnací vozidla se nejprve používaly parní lokomotivy. První byly vyrobeny v letech 1900 — 1901 švýcarskou firmou \"SLM\". Další stroje dodala rakouská lokomotivka \"Georg Sigl\" z Vídeňského Nového Města. V roce 1937 byly dodány ze Švýcarska dvě lokomotivy G 4/5, které byly vyřazeny po elektrizaci trati \"Appenzellerbahn\". Předtím však musely být upraveny nejen jejich podvozky, ale i nástavba a především tendry, které byly upraveny na dvouosé. Dostaly číslo 101 a 102 a sloužily v provozu ještě dvanáct let. Stav vozového parku byl v roce 1936 následující: 56 parních lokomotiv, 46 osobních vozů a 445 nákladních vozů. Poslední parovozy, které byly na trati provozovány bylo šest amerických lokomotiv vyrobených v Davenportu v roce 1946, podle kódu UIC značených jako 1D1, podle Whyta 2-8-2.\n\nParní pohon začal být nahrazován v roce 1938, kdy byly do provozu uvedeny tři motorové vozy \"Litorrina\" od firmy Fiat. V roce 1950 bylo po rozsáhlých zkouškách objednáno dvanáct dieselových lokomotiv od švýcarského výrobce \"SLM Winterhur\", Měly hmotnost 50 tun, výkon 500 kW a dosahovaly maximální rychlosti 90/65 km/h. Vyznačovaly se uspořádáním pojezdu (Ao1Ao)'(Ao1Ao)', jednostrannou kabinou s výrazným rámem a chladičem plnicího vzduchu. Nesly označení 1M až 12M.\n\nStav vozového parku byl v roce 1970 následující: 23 dieselelektrických lokomotiv, 10 dieselelektrických posunovacích lokomotiv, 2 motorové jednotky, 21 osobních vozů 1. a 2. třídy (včetně spacích), 39 vozů 3. třídy a 613 nákladní vozy.\n\nTrať byla postavena s rozchodem 1000 mm. Zemní pláň je 4 m široká. Železniční svršek se skládal ze štěrkového lože šířky 2,8 m a tloušťky 35 cm. Na něm byly položeny speciálně vyrobené ocelové pražce typu „Menelik“. Na délku deseti metrů trati připadalo 13 ocelových pražců, každý o hmotnosti 30 kilogramů, a dvě desetimetrové kolejnice, každá o hmotnosti 200 až 250 kg. Tato konstrukce umožňovala maximální nápravový tlak osmi tun. Na některých úsecích se používaly i 12m kolejnice. Ve čtyřicátých letech byly původní kolejnice zaměněny novým typem o hmotnosti 30 kg/bm, což umožnilo zvýšit povolený nápravový tlak na 9,5 t.\n\nSklonové poměry trati byly složité. Ačkoli nejvyšší nadmořské výšky dosahovala trať v koncové stanici a na předcházejícím hornatém úseku (od km 297) byly sklony až 25 ‰, byl největší podélný sklon trati v úseku u pobřeží (27 ‰). Pouze na náhorní rovině (km 89 až 297) dosahovaly sklony nejvýše 16 ‰. Směrově byla trať vedena v obloucích s poloměrem nejméně 150 m; pouze dva oblouky na celé trati měly poloměr menší: 100 m na prvním úseku od moře a 140 m v průsmyku Harr.\n\nBěhem provozu se postupně realizovaly plány na zkapacitnění stávající trati, a to především výměnou kolejového svršku. Na úseku z Dire Dawy do Addis Abeby byly do roku 1947 kolejnice o hmotnosti 20 kg/bm nahrazeny těžšími o hmotnosti alespoň 30 kg/bm a některé mosty byly zesíleny, takže povolený nápravový tlak vzrostl na 12 t. Na některých úsecích byly kolejnice pokusně svařeny.\n\nDo roku 2013 byl kolejový svršek na etiopské straně (km 175 až km 310) zmodernizován. Kolejnice byly těžkého typu o minimální hmotnosti 30 kg/bm a tam, kde byly ocelové pražce typu „Menelik“ nahrazeny betonovými (přes 100 km), byly upevněny kolejnice o hmotnosti 40 kg/bm. Byly zlepšeny i směrové poměry, a to tím, že byl poloměr minimálního oblouku zvětšen na 200 m, čímž zmizel druhý nejmenší oblouk na trati.\n\nNa trati stálo mnoho mostů z nichž následující byly delší než 100  m:\n\nCelkem bylo vybudováno celkem 1919 inženýrských objektů delších než 1 m, do čehož patřily i akvadukty postavené k zásobování parních lokomotiv vodou. Některé z mostů na úseku Dire Dawa — Addis Abeba jsou zničeny.\n\nJediný tunel na trase ležel pod průsmykem v pohoří Harr na km 189 s délkou 170 m.\n\nTelegrafní vedení bylo postaveno souběžně s tratí ve vzdálenosti zhruba 70 m. Mělo čtyři linky, jednu pro dálkové propojení trati, druhá spojovala přilehlé stanice, a zbylé dvě linky byly veřejné. Stožáry telegrafního vedení byly ocelové, aby byly odolné proti termitům. Každý stožár se skládal ze tří součástí o hmotnosti 75 kg, které se spojovaly v jeden kus. Velká hmotnost v kombinaci s vysokými teplotami působila značné obtíže při výstavbě. Dráty byly měděné průměru 3,5 mm.\n\nTrať byla pouze větší části z původně ambiciózního plánu, který měl za cíl dosáhnout Nilu. Ostatně o smělé plány na rozšíření železnic v Etiopii nebyla nikdy nouze. Během italské okupace se uvažovalo se čtyřmi tratěmi spojujícími Addis Abebu, a to trať do Massawy přes Adigrat a Dessié o délce 1000 km; odbočka v Dessié do Assabu; odbočka v Dessié do Ageru přes Om a Gondar; trať do Mogadiša přes Dollo a Meghelli. V polovině šedesátých let byl vypracován projekt odbočky trati z Nazarethu do Dilly v provincii Sidamo, přičemž částečně kopíroval italskou trasu do Mogadiša.\n\n\n"}
{"id": "1065731", "url": "https://cs.wikipedia.org/wiki?curid=1065731", "title": "ŠK Báhoň", "text": "ŠK Báhoň\n\nŠK Báhoň (celým názvem: Športový klub Báhoň) je slovenský fotbalový klub, který sídlí v obci Báhoň. Od sezóny 2014/15 působí ve třetí fotbalové lize, sk. Bratislava.\n\nSvé domácí zápasy odehrává na stadionu ŠK Báhoň.\n\n\nZdroj: \n\n\n\nZdroj: \n\n"}
{"id": "1065739", "url": "https://cs.wikipedia.org/wiki?curid=1065739", "title": "Sonny Stevens", "text": "Sonny Stevens\n\nSonny Stevens (* 22. června 1992, Hoorn, Nizozemsko) je nizozemský fotbalový brankář, který působí v klubu FC Twente.\n\nV červnu 2013 přestoupil z FC Volendam do FC Twente.\n\nStevens odchytal 22. 3. 2013 za nizozemský reprezentační výběr U20 jeden poločas utkání proti Srbsku (výhra 2:1).\n\n"}
{"id": "1065744", "url": "https://cs.wikipedia.org/wiki?curid=1065744", "title": "ŠK Bernolákovo", "text": "ŠK Bernolákovo\n\nŠK Bernolákovo (celým názvem: Športový klub Bernolákovo) je slovenský fotbalový klub, který sídlí v obci Bernolákovo. Založen byl v roce 1921. Klubové barvy jsou žlutá a modrá. Od sezóny 2014/15 působí ve třetí fotbalové lize, sk. Bratislava.\n\nSvé domácí zápasy odehrává ve sportovním areálu Jána Popluhára s kapacitou 1 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1065750", "url": "https://cs.wikipedia.org/wiki?curid=1065750", "title": "Anežka Babenberská (1226)", "text": "Anežka Babenberská (1226)\n\nAnežka Babenberská (německy \"Agnes von Österreich\", 1206–29. srpna 1226) byla saská vévodkyně z dynastie Babenberků.\n\nNarodila se jako dcera rakouského vévody Leopolda VI. a Theodory Angelovny. Roku 1222 se ve Vídni provdala za saského vévodu Albrechta. Zemřela v srpnu 1226. Albrecht se poté okolo roku 1229 znovu oženil s Anežkou Durynskou, vdovou po Anežčině bratrovi Jindřichovi.\n"}
{"id": "1065759", "url": "https://cs.wikipedia.org/wiki?curid=1065759", "title": "Renato Tapia", "text": "Renato Tapia\n\nRenato Tapia Cortijo (* 28. července 1995, Lima) je peruánský fotbalový záložník a reprezentant, v současnosti působí v klubu FC Twente.\nMimo Peru hrál v Nizozemsku.\nTapia byl členem peruánských mládežnických reprezentací.\n\n\n"}
{"id": "1065767", "url": "https://cs.wikipedia.org/wiki?curid=1065767", "title": "Monika Ševčíková", "text": "Monika Ševčíková\n\nMonika Ševčíková (* 1. ledna 1959 Praha) je česká malířka.\n\nVystudovala malbu na Akademii výtvarných umění v Praze (1978–1984) u profesorů Karla Součka a Radomíra Koláře. Koncem osmdesátých let se zúčastnila několika legendárních Konfrontací ve Svárově. Vystavuje již od poloviny 80. let; v roce 1989 se účastnila na výstavě Minulost a budoucnost Vinohradské tržnice v Praze a v roce 1990 v projektu Česká alternativa (ÚLUV Praha). Z poslední doby lze zmínit účast na sympóziu Proudění v Řehlovicích a zejména desetiletou retrospektivní výstavu v galerii Tinta v roce 2012 či výstavu v galerii Nová síň (2013, společně s Janem Tobolou).\n\n\n\n\n"}
{"id": "1065772", "url": "https://cs.wikipedia.org/wiki?curid=1065772", "title": "OFK Dunajská Lužná", "text": "OFK Dunajská Lužná\n\nOFK Dunajská Lužná (celým názvem: Obecný futbalový klub Dunajská Lužná) je slovenský fotbalový klub, který sídlí v obci Dunajská Lužná. Založen byl v roce 1921 pod názvem FC Schildern. Od sezóny 2016/17 působí ve třetí fotbalové lize, sk. Bratislava.\n\nSvé domácí zápasy odehrává ve sportovním areálu OFK Dunajská Lužná s kapacitou 1 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1065773", "url": "https://cs.wikipedia.org/wiki?curid=1065773", "title": "Michail Kasjanov", "text": "Michail Kasjanov\n\nMichail Kasjanov (* 8. prosince 1957 Moskva) je ruský politik. V letech 2000–2004, v době prezidentství Vladimira Putina, byl premiérem Ruska. Později se ale přidal k Putinovým kritikům.\n\nV roce 2008 usiloval o funkci ruského prezidenta, ústřední volební komise jej však odmítla zaregistrovat s odkazem na příliš vysoký počet neplatných podpisů na podporu jeho kandidatury.\n\nVystudoval Moskevský dopravní institut a Vyšší odbornou ekonomickou školu. Zastával funkci náměstka ministra financí, v roce 1999 se stal ministrem resortu. V letech 2000–2004 byl premiérem země. Kasjanovova vláda zavedla řadu ekonomických reforem, reorganizovala národní energetickou či železniční infrastrukturu, podařilo se jí snížit inflaci a zvýšit HDP. V roce 2004 jej však prezident Putin s celým kabinetem odvolal.\n\nUž roku 2005 Kasjanov Putina kritizoval kvůli nedostatku demokracie v Rusku. Byl také souzen kvůli nařčení, že jako premiér zařídil levný prodej dvou luxusních sídel u Moskvy spřáteleným firmám. Soud firmám obě vily odebral, Kasjanov označil verdikt za politicky motivovaný. Později se Kasjanov stal jedním z lídrů koalice Jiné Rusko.\n\nVe volbách v roce 2008 usiloval o zisk prezidentské funkce, ústřední volební komise jej však odmítla zaregistrovat jako kandidáta. Zdůvodnila to tvrzením, že příliš vysoké procento z dvou milionů podpisů nutných k registraci bylo neplatných. Kasjanov poté ruské občany vybídl k bojkotu voleb a uvedl, že Rusko se definitivně vydalo na cestu \"„zlodějského totalitarismu s neodvolatelnými a nelegitimními vládci\"\".\n\nNa podzim 2008 byl v Praze hostem konference Forum 2000. Byl blízkým přítelem opozičního lídra Borise Němcova, zastřeleného v únoru 2015.\n"}
{"id": "1065775", "url": "https://cs.wikipedia.org/wiki?curid=1065775", "title": "Alena Baisová", "text": "Alena Baisová\n\nAlena Baisová, (* 14. srpna 1959, Brno) je česká výtvarnice, malířka, ilustrátorka a učitelka výtvarné výchovy. Po absolvování dvou cyklů Základní umělecké školy v Blansku studovala výtvarnou výchovu na Střední pedagogické škole v Havířově. V současné době vyučuje výtvarnou výchovu na Základní umělecké škole v Adamově.\n\nVěnuje se plošné, prostorové, objektové a akční tvorbě, nejčastěji používá techniku kresby, malby a dekalku. Mezi nejdůležitější ilustrace patří dětská kniha \"Kateřina v zemi Ásů\" od \"Marcely Košanové\", dále učebnice, cvičebnice a slabikáře pro první a druhý stupeň základní školy. Nejčastěji spolupracuje s \"Nakladatelstvím Nová škola Brno\".\n\n\n"}
{"id": "1065778", "url": "https://cs.wikipedia.org/wiki?curid=1065778", "title": "Most Edmunda Pettuse", "text": "Most Edmunda Pettuse\n\nMost Edmunda Pettuse (: ) je most přes řeku Alabama ve městě Selma v Alabamě ve Spojených státech amerických, přes nějž vede dálnice č. 80. Byl postaven v letech 1939 až 1940 a je pojmenován po Edmundu Pettusovi, bývalém konfederačním brigádním generálovi, americkém senátorovi a nejvýše postaveném členovi Ku-klux-klanu ve státě Alabama (Grand Dragon).\n\nDne 7. března 1965 se most stal dějištěm konfliktu (tzv. Krvavé neděle), při němž ozbrojení policisté zaútočili na pokojný průvod bojovníků za občanská práva Afroameričanů, kteří pochodovali ze Selmy do Montgomery, hlavního města státu Alabama.\n\nOd března 2013 je památkově chráněn jakožto National Historic Landmark.\n"}
{"id": "1065781", "url": "https://cs.wikipedia.org/wiki?curid=1065781", "title": "Felipe Gutiérrez", "text": "Felipe Gutiérrez\n\nFelipe Alejandro Gutiérrez Leiva (* 8. října 1990, Quintero) je chilský fotbalový záložník a reprezentant, v současnosti působí v klubu FC Twente.\n\nFelipe Gutiérrez začínal v Chile s profesionálním fotbalem v klubu CD Universidad Católica. S týmem vyhrál v roce 2010 chilskou první ligu a v roce 2011 Copa Chile (chilský pohár).\nV červnu 2012 odešel do Evropy, kde podepsal kontrakt s nizozemským klubem FC Twente.\n\nV A-mužstvu Chile debutoval v roce 2010.\n\nS chilskou reprezentací se zúčastnil MS 2014 v Brazílii.\n\n"}
{"id": "1065783", "url": "https://cs.wikipedia.org/wiki?curid=1065783", "title": "Tanz der Vampire", "text": "Tanz der Vampire\n\nTanz der Vampire (v angličtině známý jako \"Dance of the Vampires\", v češtině jako \"Ples upírů\") je původně rakouský muzikál vytvořený na motivy stejnojmenného filmu od režiséra Romana Polanského z roku 1967. Autorem hudby k muzikálu je Jim Steinman, texty sepsal Michael Kunze. Poprvé se Tanz der Vampire hrál ve Vídni v divadle Raimund v říjnu roku 1997 v hlavní roli s americkým hercem Stevem Bartonem, a tato produkce získala takovou popularitu, že v roce 1998 vyhrála cenu IMAGE AWARD za nejlepší muzikál. Později, v roce 2000, se show poprvé objevila v Německu (Stuttgart, Apollo Theater, v hlavní roli Kevin Tarte), a od té doby se dočkala svého zpracování v mnoha zemích Evropy i za jejími hranicemi. V české premiéře byl uveden v GoJa Music Hall.\n\n\nNáš příběh se odehrává někdy na konci 19. století, kdesi hluboko v transylvánských horách. Abronsius, profesor z univerzity v Königsbergu, společně se svým mladým asistentem Alfrédem, přijíždějí sem do Transylvánie, aby zde pátrali po upírech, jejichž existenci se profesor Abronsius snaží, k velkému posměchu svých kolegů, celý svůj život dokázat.\n\nPo strastiplné cestě dorážejí naši hrdinové do malé horské vesničky a ubytovávají se v hostinci, patřící místnímu židovskému hostinskému Chagalovi. Zde si profesor okamžitě všimne všudypřítomného česneku, a přes protesty místních, kteří přítomnost čehokoli nadpřirozeného popírají, ví, že je na správném místě. Alfréd se zde naproti tomu okamžitě zamiluje do dcery hostinského Sáry, která jeho náklonnost zprvu obětuje. Avšak krása mladé dívky přilákala i místního upíra, hraběte Krolocka, který Sáru po mnoho let tajně sledoval, a nyní, když se blíží její osmnácté narozeniny, se rozhodl konečně si vzít, co mu náleží.\n\nTé noci přichází hrabě k hostinci a tajně promlouvá k Sáře, která ho však díky spojení mezi nimi slyší, mluví o věčném žalu nesmrtelného bytí, zároveň jí však slibuje moc a věčný život, který získá, až se stane upírem. Druhý den ráno přichází k hostinci hrbatý sluha hraběte, Koukol. Profesor, který ho spatří odcházet, se domáhá vysvětlení, avšak když mu nikdo nehodlá odpovědět, rozhořčený profesor, přísahá, že s pomocí logiky zjistí pravdu, ať to stojí, co to stojí.\n\nTu noc přichází hrabě znovu, a tajně vstupuje do koupelny, kde se Sára koupe. Ta, vyděšená a fascinovaná jeho přítomností, není schopná ze sebe vydat ani hlásku, a jen naslouchá jeho slovům, jak ji hrabě zve na velký bál na svém hradě, kde najde svobodu po které touží. Už už se ji hrabě chystá kousnout, avšak Alfréd, který zrovna v tu chvíli nahlédne do koupelny klíčovou dírkou, jeho plány překazí.\n\nPozději téhož večera přichází k hostinci Koukol a nechává pro Sáru přede dveřmi balíček, nádherné červené boty zabalené v krvavě rudém šátku. Sára, která se už rozhodla pozvání hraběte přijmout, se před hostincem setkává s Alfrédem, jež jí vyznává lásku, ona však, nedočkavá svého setkání s hrabětem, Alfréda obelství a uniká. Její otec, šílený strachem o svou dceru, bezmyšlenkovitě vyběhne za ní, a druhý den ráno je nalezen mrtvý s četnými kousanci po celém těle. Profesor, který dobře ví, co se stane, pokud nebudou okamžitě jednat, chce Chagalovi okamžitě probodnout srdce, avšak Chagalova manželka Rebecca mu v tom zabrání.\n\nPozději, během noci, přichází k Chagalovi služebná Magda, k níž se Chagal vždy choval jako ke své poněkud nedobrovolné milence, zvědavě si prohlíží jeho mrtvé tělo, a nahlas přemýšlí o vztahu, který spolu za jeho života měli. Bohužel zrovna v tu chvíli se Chagal probouzí jako upír. Magda se ho pokouší odehnat křížem, jelikož však je Žid, tato ochrana na něj nepůsobí, a Chagal nakonec Magdu kousne a přitom je nechtěně zabije. Na scénu přichází profesor s Alfrédem, kteří se rozhodli pod pláštíkem noci svůj úkol dokončit, a Chagala odhalí. Alfréd však zabrání profesorovi, aby hostinskému probodl srdce, neboť si uvědomí, že Chagal by je teď jako upír mohl dovést tam, kam odešla Sára. Nechají tedy Chagala jít a společně ho následují na hrad hraběte.\n\nZde, před branou hradu, se setkávají se samotným hrabětem, který je, naoko nadšeně, přivítá, a zve je, aby nějaký čas strávili pod jeho střechou, a při té příležitosti jim představí svého syna Herberta, kterému se Alfréd okamžitě zalíbí. Profesor, odhodlaný této nové okolnosti využít ke svému prospěchu, pozvání přijímá.\n\nV hradu si pak hrabě zavolá Alfréda stranou a sliby nesmrtelnosti a síly se snaží získat ho na svou stranu, zároveň mu naznačuje, že Sára je tady na hradě a jedině s jeho pomocí by ji mohl získat. Alfréd, zmatený a vyděšený, urychleně prchá za profesorem do hloubi hradu, a první jednání se uzavírá.\n\nDruhé jednání je zahájeno příchodem Sáry na hrad. Sára se zvědavě a s úžasem prochází po hradě a hrabě ji přichází přivítat. V potemnělém tanečním sále si vzájemně vyznávají své city, a hrabě jen s přemáháním odolává nutkání ji kousnout. Mezitím v jedné z hradních ložnic spí Alfréd společně s profesorem, avšak zatím profesor spí těžkým, poklidným spánkem, Alfrédovou myslí zmítá noční můra: zdá se mu o tom, že nedokáže hraběte porazit a sám se stane upírem, načež sám zabije Sáru, do níž se zamiloval.\n\nDruhý den ráno se Alfréd probouzí s jedinou myšlenkou: najít Sáru a zmizet, avšak profesor Abronsius, odhodlaný splnit úkol, kvůli němuž do Transylvánie přijel, se rozhodne napřed najít oba upíry a zničit je. Alfréd neochotně následuje profesora do hradní krypty, když však profesor při sestupu dolů zůstane viset na zábradlí a není schopný se vyprostit, je na Alfrédovi, aby úkol dokončil, ten však není schopný zasadit upírům smrtící ránu a společně s nakvašeným profesorem tedy odcházejí.\n\nPo jejich odchodu se v kryptě probouzejí Chagal a Magda, která po své přeměně v upíra zcela změnila svůj postoj vůči Chagalovi, ale jejich malý románek je přerušen rozzuřeným Koukolem, který si nepřeje, aby jeho pánové byli při svém spánku nikým vyrušováni.\n\nAlfréd s profesorem při svém pátrání narazí na obrovskou knihovnu, ve které se profesor začne okamžitě nadšeně procházet a zapomene při tom na celý svět, že čehož je Alfréd dosti zoufalý, neboť se připozdívá a jeho jedinou touhou je najít Sáru a toto místo opustit. V tu chvíli zaslechne Alfréd Sářin zpěv a vydá se po zvuku, načež Sáru s úlevou nalézá v koupelně. Ta však odmítá s ním kamkoliv odejít a zasněně mu vypráví o nadcházejícím plese, načež ho pošle pryč.\n\nNešťastný Alfréd se zpovídá ke své velké lásce k Sáře, a probouzí se v něm nové odhodlání bojovat. Když se však vrací zpátky do koupelny, místo Sáry v ní nalézá Herberta. Mladý upír mu poté vyznává lásku a pokouší se ho kousnout, naštěstí Alfréda ale zachrání profesor, a společně prchají ven na hradby. Zde se setkávají s hrabětem, který se profesorovi vysmívá, a vzápětí se stanou svědky toho, jak se z hradního hřbitova vyrojí desítky upírů, lamentujících nad zoufalou jednotvárností své existence.\n\nNa prázdný hřbitov poté přichází sám hrabě a pohled na hroby těch, jež zde leží, v něm probouzí vzpomínky na časy minulé. Ve své melancholii hrabě vzpomíná na svou první oběť, na lidi, které zabil během staletí svého nemrtvého života, přestože to vlastně ani nechtěl, avšak jeho nekonečný hlad pro něj nikdy nebylo možné překonat. Zamýšlí se nad lidskými hodnotami, které pro někoho jako je on, někoho, kdo jen touží po tom, aby nemusel ubližovat všem, na kterých mu záleží, vůbec nic neznamenají, a předpovídá budoucnost, kdy lidé budou jako on, kdy jediné, co bude něco znamenat, bude lidský chtíč, který nikdy nebude možné naplnit.\n\nNadchází čas plesu a všichni upíří se shromažďují v tanečním sále. Aniž by si jich někdo všiml, se sem tajně vplíží i Alfréd s profesorem. Přichází hrabě a promlouvá ke shromážděným upírům o nadcházející hostině, jejímž hlavních chodem se mají stát oni sami, Sára však patří jen a pouze hraběti. Následně přichází i sama Sára, oděná v překrásných rudých šatech, a konečně, po dlouhém čekání, ji hrabě kousne, načež spolu záhájí ples. Sára, zesláblá a omámená, se zmateně proplétá mezi tančícími páry, čehož Alfréd a profesor využijí, a pokusí se ji odvést pryč. Přestože je hrabě nakonec odhalí, profesorovi se upíry podaří odehnat pomocí kříže sestaveného ze dvou svícnů, a všichni tři, vyprovázení zoufalým křikem hraběte, a pronásledováni Koukolem, prchají pryč.\n\nV lese však Koukola roztrhají vlci a našim hrdinům se podaří uniknout. Když však Sára už nemá sílu dál pokračovat, a Alfréd ji šťastně vezme do náruče, všimneme si, na rozdíl od Alfréda, že její proměna v upíra byla právě dokončena a Alfréd se vzápětí stane její první obětí. Poté, co Sára zabrání nové přeměněnému Alfrédovi, aby se na profesora vrhl, spolu oba mladí upíři šťastně odcházejí.\n\nV závěrečně scéně muzikálu se přesouváme do budoucnosti, kdy se upírům, kteří se od těch dob rozšířili do celého světa, velmi dobře daří a přestože vládnou ve stínech, jsou v podstatě pány celého světa.\n\nRakousko, Vídeň, 4. října 1997 – 15. ledna 2000 Raimund Theater\n\nVídeň, od 16. září 2009 Ronacher Theater\n\nNěmecko, Stuttgart, 31. března 2000 – 31. srpna 2003 Apollo Theater\n\nStuttgart, od 25. února 2010 Palladium Theatre\n\nHamburg, 16. prosince 2003 – 22. ledna 2006 Neue Flora Theater\n\nBerlín, 10. prosince 2006 – 30. března 2008 Theater des Westens\n\nBerlín, 14. listopadu 2011 – 25. srpna 2013\n\nOberhausen, 7. listopadu 2008 – 31. ledna 2010 Metronom Theater am Centro\n\nEstonsko, Tallinn, od 10. listopadu 2000 Tallinna Linnahall arena\n\nPolsko, Varšava, 8. října 2005 – 22. října 2006 Roma Teatr Muzyczny\n\nJaponsko, Tokio, od 7. července 2006\n\nMaďarsko, Budapešť, od 30. června 2007 Magyar Színház\n\nBelgie, Antverpy, od 9. září 2010\n\nRusko, Petrohrad, 3. září 2011 – 31. července 2014 State Theater of Musical Comedy\n\nFinsko, Seinäjoki, od 10. září 2011\n\nFrancie, Paříž, od 11. října 2014 Théâtre Mogador\n\nČeská republika, Praha, od 10. února 2016 GoJa Music Hall\n\n1. jednání\n\n2. jednání\n\nKrolock: Sei bereit...\nSára: Manchmal in der Nacht denk ich ich sollte lieber fliehn vor Dir solang ich es noch kann.\nKrolock: Sei bereit...\nSára: Doch rufst Du nach mir bin ich bereit, dir blind zu folgen, selbst zur Hölle würd ich fahren mit Dir.\nKrolock: Sei bereit...\nSára: Manchmal in der Nacht gäb ich mein Leben her für einen Augenblick in dem ich ganz Dir gehör.\nKrolock: Sei bereit...\nSára: Manchmal in der Nacht möcht ich so sein, wie Du mich haben willst und wenn ich mich selber zerstör!\n\nKrolock: Sei bereit, Sternkind...\nSára: Ich hör eine Stimme die mich ruft...\nKrolock: Sei bereit, Sternkind...\nSára: Ich spür eine Sehnsucht die mich sucht!\n\nOba: Sich verliern heisst sich befrein!\n[Du wirst dich/Ich wird mich] in [mir/dir] erkennen.\nWas [du erträumst/ich erträum] wird Wahrheit sein!\nNichts und niemand kann uns trennen.\nTauch mit mir in die Dunkelheit ein!\nZwischen Abgrund und Schein,\nverbrennen wir die Zweifel und vergessen die Zeit!\n[Ich hüll dich/Du hüllst mich] ein in [meinen/deinem] Schatten und [trag dich/trägst mich] weit!\n\nKrolock: Du bist das Wunder das mit der Wirklichkeit versöhnt!\nSára: Mein Herz ist Dynamit das einen Funken ersehnt!\n\nOba: Ich bin zum Leben erwacht!\nDie Ewigkeit beginnt heut Nacht!\nDie Ewigkeit beginnt heut Nacht...\n\nSára: Ich hab mich gesehnt danach mein Herz zu verlieren,\njetzt verlier ich fast den Verstand.\nOba: Totale Finsternis, ein Meer von Gefühl und kein Land\n\nSára: Einmal, dachte ich, bricht Liebe den Bann.\nKrolock: Jetzt zerbricht sie gleich Deine Welt.\nOba: Totale Finsternis, wir fallen und nichts was uns hält!\n\nSára: Totale Finsternis, ein Meer von Gefühl und kein Land.\nTotale Finsternis, ich glaub ich verlier den Verstand!\n"}
{"id": "1065784", "url": "https://cs.wikipedia.org/wiki?curid=1065784", "title": "Tabule (geomorfologie)", "text": "Tabule (geomorfologie)\n\nTabule je geomorfologický tvar plošinného charakteru. Její georeliéf je podmíněn strukturou geologického podkladu. Vzniká na horizontálně nebo subhorizontálně uložených zpevněných sedimentárních nebo na výlevných vulkanických horninách.\n\nReliéf tabule má převážně nížinný charakter, případně reliéf nížinných pahorkatin. Oproti nížinám je však reliéf tabule členitější s ostřejšími tvary. To způsobily exogenní (vnějších) činitele, jimiž byla tabule postupně rozrušována. V některých částech tabulí vznikly strukturní plošiny s okrajovými strukturními stupni, v jiných kaňonovitá údolí, často se stupňovitými svahy, nazývané jako terasy. Tyto litologicky nebo tektonicky podmíněné víceúrovňové stupně se nazývají stupňoviny. Vlivem hluboké eroze uložených vrstev zůstávají v tabulích relikty, nejčastěji izolované pohorky tzv. svědecké hory, jejichž temena leží ve výši původního povrchu. Obdobnými relikty jsou hory s plochým temen nazývané stolové, též tabulové hory. Části tabulí tvořené masivními horninami, např. tzv. kvádrovými pískovci, jsou někdy rozrušené kaňony a soutěskami a označují se jako skalní města.\n\nV Česku se jako jedna velká tabule definuje geomorfologická subprovincie Česká tabule, územně téměř shodná s geologickou jednotkou Česká křídová pánev, v níž je řada dílčích tabulí, tvořících nižší geomorfologické jednotky.\n"}
{"id": "1065787", "url": "https://cs.wikipedia.org/wiki?curid=1065787", "title": "Robbert Schilder", "text": "Robbert Schilder\n\nRobbert Schilder (* 18. dubna 1986, Amstelveen, Nizozemsko) je nizozemský fotbalový záložník, který v současnosti působí v klubu FC Twente.\n\nS profesionální fotbalovou kariérou začal v Ajaxu Amsterdam.\n\nSchilder byl členem Jong Oranje (nizozemský reprezentační výběr do 21 let). \nZúčastnil se domácího Mistrovství Evropy hráčů do 21 let 2007, kde Nizozemci porazili ve finále Srbsko 4:1 a vyhráli druhý titul v řadě. Nepřipsal si však ani jeden start na turnaji.\n\n"}
{"id": "1065791", "url": "https://cs.wikipedia.org/wiki?curid=1065791", "title": "Zekra Alwachová", "text": "Zekra Alwachová\n\nZekra Alwachová je starostka iráckého hlavního města Bagdádu. Je jedinou ženou v čele významnějšího města v celé Arabské lize. Alwachovou jmenoval do funkce v závěru února 2015 irácký premiér Hajdar Abádí. Učinil tak poté, co odvolal jejího předchůdce Naíma Abúba al Kabího s odůvodněním, že nezvládl zastavit korupci a násilí, které Bagdád sužuje.\n\nAlwachová je původní profesí stavební inženýrka, před nástupem do čela hlavního města pracovala jako generální ředitelka na iráckém ministerstvu pro vyšší vzdělání.\n\nVyšší funkce v Iráku zastává jen minimum žen. Podle zprávy OSN z roku 2014 je téměř čtvrtina iráckých žen starších dvanácti let negramotná. Možnost pracovat dostane zhruba 14 procent žen.\n"}
{"id": "1065795", "url": "https://cs.wikipedia.org/wiki?curid=1065795", "title": "The Ledge", "text": "The Ledge\n\nThe Ledge (tj. \"Římsa\") je americký hraný film z roku 2011, který režíroval Matthew Chapman podle vlastního scénáře. Film zachycuje dialog muže, který chce skokem ze střechy spáchat sebevraždu, a policisty, který mu v tom chce zabránit. Snímek měl světovou premiéru na filmovém festivalu Sundance 21. ledna 2011.\n\nPolicista Hollis se od lékařky dozví, že je sterilní, takže obě děti, které vychovává, nemohou být jeho vlastní. S tímto zjištěním je povolán jako vyjednávač k muži, který chce spáchat sebevraždu. Muž stojící na střeše se mu představí jako Gavin a vypráví mu, co ho přimělo k tomuto rozhodnutí. Gavin pracuje jako zástupce ředitele hotelu a zjistí, že jeho nová sousedka Shana se zde uchází o místo. Gavinův spolubydlící Chris je gay a oba jsou pozváni Shanou a jejím manželem Joem na večeři. Zde Gavin zjistí, že Joe je ultrakonzervativní katolík s netolerantním postojem k homosexuálům. Považuje omylem Gavina a Chrise za partnery. Gavin je ateista a je velmi kritický jak ke katolické víře, tak i k jiným náboženským směrům, jako je kabala, kterou vyznává Chris. Rozhodne se proto pomstít se Joeovi tím, že svede jeho ženu Shanu, což se mu podaří. Joe ovšem na nevěru přijde a podle Starého zákona musejí oba cizoložníci zemřít. Joe ale dá Gavinovi na vybranou mezi životem jeho a nebo Shany.\n"}
{"id": "1065797", "url": "https://cs.wikipedia.org/wiki?curid=1065797", "title": "Bublava (přítok Ohře)", "text": "Bublava (přítok Ohře)\n\nBublava je drobný vodní tok v Doupovských horách v okresech Karlovy Vary a Chomutov. Je dlouhý 7,3 km, plocha jeho povodí měří 11,5 km² a průměrný průtok v ústí je 0,09 m³/s. Správcem toku je státní podnik Lesy ČR.\n\nPotok pramení v katastrálním území Doupov u Hradiště v nadmořské výšce 732 metrů, asi dva kilometry východně od zaniklé vesnice Tocov. Nejprve teče na východ, ale brzy se širokým obloukem stočí k severu. Na levém břehu stávaly zaniklé vesnice Tunkov a Telcov. Poté, co opustí vojenský újezd, míjí už jen vesnici Oslovice a po 700 m se v nadmořské výšce 300 metrů vlévá zprava do Ohře.\n\nAsi sto metrů západně od pramene pramení také Petrovský potok.\n"}
{"id": "1065798", "url": "https://cs.wikipedia.org/wiki?curid=1065798", "title": "Petrovský potok (přítok Ohře)", "text": "Petrovský potok (přítok Ohře)\n\nPetrovský potok je drobný vodní tok v Doupovských horách v okrese Karlovy Vary. Je dlouhý 8,5 km, plocha jeho povodí měří 16 km² a průměrný průtok v ústí je 0,13 m³/s. Správcem toku je Ministerstvo obrany ČR.\n\nPotok pramení v katastrálním území Doupov u Hradiště v nadmořské výšce kolem 730 m n. m. v sedle mezi bezejmennými kótami 779 m n. m. a 752 m n. m. východně od zaniklé vesnice Tocov. Teče na jihozápad a kromě Tocova protékal další zaniklou vesnicí Petrov. Vzápětí po opuštění vojenského prostoru vtéká do Velichova, kde se v nadmořské výšce 340 m n. m. vlévá zprava do Ohře.\n\nAsi 100 m východně od pramene pramení také potok Bublava.\n"}
{"id": "1065800", "url": "https://cs.wikipedia.org/wiki?curid=1065800", "title": "Mats Seuntjens", "text": "Mats Seuntjens\n\nMats Seuntjens (* 17. dubna 1992, Breda, Nizozemsko) je nizozemský fotbalový záložník, v současné době hráč NAC Breda.\n\nV Nizozemsku začal s profesionálním fotbalem v klubu NAC Breda. V A-mužstvu Bredy debutoval v lednu 2012.\n\n"}
{"id": "1065801", "url": "https://cs.wikipedia.org/wiki?curid=1065801", "title": "Judita Babenberská", "text": "Judita Babenberská\n\nJudita Babenberská ( \"Judith von Babenberg\", \"Giuditta di Babenberg\", 1115 – po 1178) byla markraběnka z Montferratu z dynastie Babenberků.\n\nNarodila se jako jedno z mnoha dětí rakouského markraběte Leopolda III. a jeho druhé choti Anežky, dcery císaře Jindřicha IV. Před 28. březnem 1133 byla provdána za Viléma z Montferratu, dala mu pět synů a čtyři dcery. Zemřela po roce 1178.\n"}
{"id": "1065804", "url": "https://cs.wikipedia.org/wiki?curid=1065804", "title": "Marie Blažková (politička)", "text": "Marie Blažková (politička)\n\nMarie Blažková (* 18. října 1965) je bývalá česká politička, v letech 2014 až 2018 primátorka města Děčína, nestranička za hnutí ANO 2011.\n\nVystudovala obor sociální politika a sociální práce na Univerzitě Jana Evangelisty Purkyně v Ústí nad Labem a obor sociální pedagogika na Univerzitě Hradec Králové (získala titul Mgr.).\n\nPo maturitě 12 let učila v mateřské škole. Od roku 1997 pracovala na Úřadu práce v Děčíně, v letech 2011 až 2014 byla jeho ředitelkou. Dlouhodobě se angažuje v komunitním plánování města Děčína ve skupině pro osoby se zdravotním postižením. Byla také členkou sociální a zdravotní komise města.\n\nMarie Blažková je vdaná, má jednu dceru. Žije v děčínské městské části Podmokly.\n\nDo politiky vstoupila, když byla v komunálních volbách v roce 2014 zvolena zastupitelkou města Děčína, když z pozice nestraníka vedla kandidátku hnutí ANO 2011. Hnutí volby ve městě vyhrálo a na spolupráci se domluvilo se třetí Volbou pro město a se čtvrtou koalicí ODS a hnutí Pro sport a zdraví. Dne 25. listopadu 2014 pak byla Marie Blažková zvolena primátorkou statutárního města Děčína.\n\nV komunálních volbách v roce 2018 již nekandidovala, protože se rozhodla zcela odejít z politiky. Jejím nástupcem byl dne 5. listopadu 2018 zvolen Jaroslav Hrouda z hnutí ANO 2011.\n"}
{"id": "1065805", "url": "https://cs.wikipedia.org/wiki?curid=1065805", "title": "Carlo Chiabrano", "text": "Carlo Chiabrano\n\nCarlo Francesco Chiabrano, také Chabran, Chiabran, Ciabran, Ciabrano nebo Ciatrano, (12. února 1723 Turín – cca 1790) byl italský houslista a skladatel.\n\nCarlo Chiabrano pocházel z hudební rodiny. Byl synem tanečního mistra a houslisty Giovanni Nicola Chiabrana (1686-1776). Zásluhu na jeho hudebním vzdělání měl především jeho strýc, houslista a hudební skladatel Giovanni Battista Somis. Ve čtrnácti letech se stal členem turínského dvorního orchestru a operního orchestru divadla \"Teatro Regio\".\n\nPo roce 1740 odcestoval do Londýna, kde působil jeho bratr Francesco. V Londýně také dále studoval hru na housle u Pierre Vachona. V létě roku 1751 vystoupil jedenáctkrát v Paříži na veřejných koncertech cyklu \"Concert spirituel\" v Palais des Tuileries. Jeho vystoupení měla mimořádný úspěch u obecenstva i u kritiky. Byl jedním z prvních houslistů, který zvládl techniku dvojitých flažoletů.\n\nDalší životní události, místo a okolnosti jeho smrti jsou nejasné. Má se za to, že se vrátil do Francie a zemřel během Francouzské revoluce. Málo jasné jsou rovněž příbuzenské vztahy v rozvětvené rodině. Francesco Chiabrano (* 1719), působící jako hudebník v Londýně a Gaetana Chiabrano (1725-1802), violoncellista a skladatel, byli patrně jeho bratři.\n\n\n\n"}
{"id": "1065810", "url": "https://cs.wikipedia.org/wiki?curid=1065810", "title": "Marie Blažková", "text": "Marie Blažková\n\nJméno a příjmení Marie Blažková má více nositelů:\n\n"}
{"id": "1065812", "url": "https://cs.wikipedia.org/wiki?curid=1065812", "title": "Elson Hooi", "text": "Elson Hooi\n\nElson Hooi (* 1. října 1991, Willemstad, Curaçao) je fotbalový útočník a reprezentant Curaçaa, v současnosti hráč nizozemského klubu NAC Breda.\n\nV profesionálním fotbale debutoval v dresu nizozemského klubu NAC Breda. V únoru 2015 odešel na hostování do dánského týmu Viborg FF.\n\nV roce 2011 odehrál 3 zápasy za reprezentaci Curaçaa do 20 let, stejný počet pak o rok později za reprezentační výběr Curaçaa do 23 let.\n\n\n"}
{"id": "1065813", "url": "https://cs.wikipedia.org/wiki?curid=1065813", "title": "Stupňovina", "text": "Stupňovina\n\nStupňovina je tvar georeliéfu charakterizovaný souborem několika strukturních plošin ve více výškových úrovních, které jsou odděleny výraznými strukturními stupni, nejčastěji v podobě tzv. kuest. Plošiny mohou být podmíněny tektonicky i litologicky (zpevněné sedimenty). Strukturní plošiny bývají často součástí tabulí.\n\nTypickým příkladem stupňoviny v Česku je například Turnovská stupňovina. V zahraničí jsou to např. pohoří Švábská Alba a Franská Alba. \n\n"}
{"id": "1065815", "url": "https://cs.wikipedia.org/wiki?curid=1065815", "title": "Mistrovství světa juniorů v hokejbalu 2006", "text": "Mistrovství světa juniorů v hokejbalu 2006\n\nMistrovství světa juniorů v hokejbalu 2006 byla juniorská hokejbalová akce roku 2006.\n\nTabulka\nZápasy\n\nTabulka\nZápasy\n\nTabulka\n\nTabulka\n\n\"pozn.: o postup do finále nakonec rozhodlo, které první dva týmy daly nejvíc gólů\"\n\nZápasy\n"}
{"id": "1065818", "url": "https://cs.wikipedia.org/wiki?curid=1065818", "title": "Brighton Beach", "text": "Brighton Beach\n\nBrighton Beach je newyorská čtvrť ležící na pobřeží Coney Islandu, v roce 2008 zde žilo 23 582 obyvatel. Oblast je známá jako středisko rusky hovořícího obyvatelstva v USA.\n\nRozkvět lokality začal v sedmdesátých letech 19. století, kdy zde byly vybudovány luxusní mořské lázně s dostihovou dráhou a dalšími atrakcemi, které získaly název podle anglického letoviska Brighton. V dobách Velké hospodářské krize bohatí hosté zmizeli a na Brighton Beach se začali usazovat přistěhovalci, především Židé z východní Evropy. Proto místo získalo přezdívku \"Malá Oděsa\". Další imigrační vlna přišla s rozpadem Sovětského svazu, kdy do Ameriky zamířili ekonomičtí vystěhovalci z těchto zemí. Ve 21. století se zde usazují převážně lidé ze zemí střední Asie. Na Brighton Beach je množství ruských obchodů a restaurací, vycházejí zde noviny v ruštině, řada místních obyvatel ani neumí anglicky. Čtvrť je známa nízkou životní úrovní, přelidněností a vlivem organizovaného zločinu. \n\nNa Brighton Beach vede BMT Brighton Line newyorského metra. Nachází se zde taneční škola Brighton Ballet Theater. Neil Simon napsal o životě zdejších obyvatel úspěšnou divadelní hru \"Vzpomínky na Brighton Beach\", kterou v roce 1986 zfilmoval Gene Saks. Další filmy odehrávající se v této čtvrti jsou \"Moskva na Hudsonu\", \"Malá Oděsa\" nebo \"Na Děribasovské je krásně aneb Na Brighton Beach zase prší\". \n\n"}
{"id": "1065820", "url": "https://cs.wikipedia.org/wiki?curid=1065820", "title": "Hraniční vrch (rozhledna)", "text": "Hraniční vrch (rozhledna)\n\nRozhledna Hraniční vrch se nachází na vrcholu Hraničního vrchu (536 m n. m.).\n\nPěšky nebo autem z Města Albrechtice po modré turistické značce směrem k rozcestníku U Kapličky a k obci Piskořov. Přibližně 600 m před rozcestníkem U Kapličky je malé parkoviště, od kterého lze pokračovat pouze pěšky asi 700 m k rozhledně po trase Městského turistického okruhu.\nDalší možná pěší trasa z Města Albrechtice vede kolem rybníku Celňák ke státní hranici, kde se lze napojit na Městský turistický okruh a červenou turistickou značku PTTK, které vedou až k rozhledně.\nZ Třemešné pěšky po červené až k rozcestníku Pod Kobylou, dále po modré přes rozcestník U Kapličky a po 600 m je malé parkoviště, od kterého to je asi 700 m k rozhledně.\n\nZ rozhledny lze spatřit Město Albrechtice a okolní vrcholy.\n\n"}
{"id": "1065821", "url": "https://cs.wikipedia.org/wiki?curid=1065821", "title": "Karel Machotka", "text": "Karel Machotka\n\nKarel Machotka (17. ledna 1881, Humpolec, Rakousko-Uhersko – 5. listopadu 1954, Plzeň, Československo) byl farář Českobratrské církve evangelické v Plzni, zakladatel Korandova sboru.\n\nNarodil se v Humpolci v soukenické rodině, jako sedmé z devíti dětí. Otec Maxmilián zemřel, když mu bylo sedm let a matka Anna rozená Trnková se musela věnovat pěti žijícím dětem i obchodu. Soukenický cech v Humpolci vznikl v roce 1560 a v 19. století se Humpolci začalo říkat „Český Manchester“, protože soukenictví zaměstnávalo na 2000 lidí. Machotka pocházel z rodu luterských kazatelů z Českomoravské vysočiny. Mezi příbuznými byli teolog, církevní profesor a historik Ferdinand Hrejsa, farář František Hrejsa a farář Maxmilián Machotka. Rád vzpomínal na vyprávění dědečka Trnky z matčiny strany o statečnosti tajných evangelíků v době předtoleranční. Do dvou dnů po vydání tolerančního patentu 13. října 1781 se předkové z otcovy i matčiny strany i s rodinami přihlásili k víře otců. Chodil na gymnázium v Novém Bydžově a Pelhřimově, kde maturoval v roce 1899. Studoval bohosloví na fakultách ve Vídni a Halle. Studia ukončil v březnu roku 1903 a hned nastoupil jako pomocný duchovní ve Vsetíně. Jako vikář zde působil do následujícího roku, kdy 13. září 1904 přišel do Plzně.\n\nV západních Čechách nevznikl po vydání tolerančního patentu žádný povolený luterský (augsburský) ani reformovaný (helvetský) sbor a v širokém okolí se nalézalo pouhých 230 českých evangelíků (obou vyznání). V 19. století vznikaly postupně Škodovy závody, které přitahovaly odborníky z Bavorska a Saska, také evangelických vyznání, kteří pak měli v Plzni od roku 1872 samostatný německý evangelický sbor (o české členy se staral od roku 1879 Felix Molnár, který uměl česky). Německý sbor však vikáře Karla Machotku nebyl ochoten přijmout pro malý počet českých evangelíků, třebaže ten o málo vzrostl příchodem dělníků z vnitrozemí. Musel překonávat nepřízeň německých souvěrců, úřadů i katolického prostředí. Machotka péči o české evangelíky převzal nejbližší český luterský sbor z Prahy u Salvátora se sídlem v Berouně, kde byl Machotka instalován v roce 1904. Stal se osobním vikářem faráře Dr. Ferdinanda Hrejsy pro západní českou diasporu, se sídlem v Plzni. Ujal se malé skupiny českých evangelíků (120 lidí) organizované v letech 1903–1904 bratrancem Maxmiliánem Machotkou, prvním českým duchovním v Plzni, jako „Evangelická matice“, pro české členy německého evangelického sboru augsburského vyznání (v roce 1904 odešel do Vilémov). Oddělením od německého sboru vznikl v Plzni roku 1903 také český sbor helvetského vyznání s kazatelem z pražského Klimentského sboru.\n\nKarel Machotka se ujal evangelizační práce. Postupně navštěvoval české evangelíky podle ohlášení až k Domažlicím, Klatovům, Strakonicím a Písku, ke Zbirohu a Berounu i za Královice. Konal pobožnosti v rodinách a vyučoval děti náboženství. K 1. prosinci 1908 byla v Plzni oficiálně vyhlášena kazatelská stanice pro české věřící a Machotka byl jejím prvním vikářem. V roce 1909 se oženil s Barborou rozenou Ottovou, učitelkou katolického vyznání, která po přestupu vyučovala evangelickému náboženství a stala se první evangelickou katechetkou. 16. prosince 1914 byla stanice povýšena na filiální sbor, který měl 227 věřících v Plzni, 439 i s okolím a sídlo v postupně upravovaném „Husově domě“ v Prokopově ulici č. 27, zakoupeném v roce 1909. Dům byl opatřen modlitebnou a farním bytem pro jeho rodinu postupně se čtyřmi dětmi. Děti: Anna provdaná Pakešová, Hafenbrädlová, Vůjtová (1910–1995, bezdětná), Vojtěch (zemřel záhy 1912), Noemi provdaná Karásková (1913–1996, děti Joao a Maria Barbara), JUDr. Jana provdaná Herianová (1915–1999, děti Pavel a Petr), MUDr. Jeroným Machotka (1916–1991, děti Kamila a Pavel).\n\nV roce 1914 přišel do Plzně nový pracovník – vikář Klimentského sboru Ebenezer Otter, kazatel evangelické reformované církve (helvetského vyznání). Machotka i Otter sdíleli stejné evangelizační nadšení i názor, že umělé rozdělení českých evangelíků na luterány a reformované po tolerančním patentu neodpovídá plně českému prostředí. Nacházeli spolu se svými sbory společné kořeny v české reformaci husitské a bratrské církve, pořádali společné biblické hodiny a přednášky z českých reformačních dějin. K pětistému výročí Husovy smrti uspořádali slavnost. 27. září 1917 si Machotka poznamenal do kalendáře, že je potřeba připravit náboženskou revoluci. Na konci první světové války vystoupili na veřejnost. Počátkem října 1918 vydali v Plzeňských novinách proklamaci obou sborů, západního helvetského (Otter) a východního augsburského (Machotka) „O české národní církvi“. V období od 3. do 20. října 1918 oba sbory sloučili v jeden českobratrský evangelický, k čemuž došlo zároveň se společenským převratem vyhlášeným levicovými stranami na 14. října 1918. Ke sloučení na úrovni celých církví republiky a založení Českobratrské církve evangelické došlo až 17.–18. prosince 1918. V nových podmínkách Československé republiky byla tato spolupráce příznivě sledována českou veřejností a byla dobrou přípravou k přestupovému hnutí, jež zasáhlo český západ až ke hranicím. Později byla založena Církev československá, ačkoliv její kazatel Farský působil v Plzni, počty duší obou církví byly vyrovnané.\n\nKarel Machotka vycházel z Masarykovy zásady, že náboženství nebylo překonáno, že špatné náboženství bylo nutné překonávat lepším, že husitství a českobratrství byly vrcholné projevy dějin a že především drobná, houževnatá práce mezi lidem městským i venkovským vedla k úspěšnému výchovnému cíli i po stránce náboženské. Masarykův vzor sledoval i jako člen realistické strany. Zaměřil se na široké lidové vrstvy. Pro program využíval Komenského Šestera, Husových basilejských kompaktát a spisů Chelčického. Zaváděl strategii kombinace bohoslužebných shromáždění malých hloučků a veřejných přednášek z českých reformačních dějin. Navazoval na slabé povědomí veřejnosti o husitství a přinášel posluchačům českobratrství jako touhu po krásné kristovské církvi bez všeho zkompromitovaného na soudobém křesťanství. Zatímco zpočátku bylo českobratrství výsadou měst a vyšších vrstev, rozšířilo se na celou společnost. Zaměřil se na dělníky, mládež, široké společenské vrstvy, přednášel jazykem srozumitelným všem. Chodil za posluchači do odlehlých pohraničních vesnic a od nich postupoval do centra k Plzni. Využíval prostorů kantýn, škol a teprve následně modliteben. Pořádal setkání na náměstích, řadu na plzeňském náměstí vedle kostela sv. Bartoloměje, průvody i lesní shromáždění.\n\nEvangelizační práce se snoubila s prací sociálního sebeuvědomování v nové republice. Přišla vlna tzv. přestupového hnutí, z níž ve 20. letech 20. století povstaly oba velké plzeňské sbory a řada sborů a kazatelských stanic v okolí Plzně. Kromě přímých přestupů pocházeli noví členové z řad bezkonfesijních nebo četných katolíků vystoupivších dříve po roce 1918 z římskokatolické církve. Tak jako Salvátorský sbor pražský v roce 1903 založil stanici v Plzni, v roce 1921 stanice Plzeň založila stanici ve Strakonicích, stanice Strakonice stanici ve Volyni, stanice Volyně stanici v Nahořanech, stanice Nahořany stanici ve Čkyni. Od 28. října 1918 do 15. února 1921 Machotka uspořádal 220 evangelizačních shromáždění a misií na 39 místech. Růst sborů dokládá 23 tisíc členů ve sčítání lidu z roku 1921. Po husitské a světové reformaci bylo dění v západních Čechách někdy označováno jako třetí reformace, mělo ohlas i v zahraničí.\n\nPro tyto nové sbory byl už po sedmi letech v roce 1925 ustaven nový seniorát Českobratrské církve evangelické a Machotka farář východního sboru v roce 1922) byl roku 1925 zvolen prvním seniorem. Farář Otter se stal jeho náměstkem v seniorátním výboru a později i jeho nástupcem. Smyslem činnosti bylo vždy netradiční úsilí po srozumitelném zvěstování evangelia, jež se někdy setkávalo v tradičních oblastech církve s nedůvěrou, nepochopením a přezíráním. Senior Machotka pečoval o bohoslužebný život ve všech střediscích, vhodné prostory a později získávání budov a povolávání farářů, vikářů a diakonů. Vyučoval s Otterem i s členy obou rodin náboženství. Psal brožury a články do časopisů, příručku k vyučování náboženství. Sepsal a postupně publikoval vzpomínky na evangelizační práci v terénu po roce 1918, které souborně vydal v roce 1949 pod názvem „Ve znamení kalicha – před 30 lety. Rozsévání evangelia v Plzni a okolí v letech 1918-1921.“ Sestavil a vydal malý zpěvníček písní pro evangelizační shromáždění. Dával lidem evangelickou literaturu, knihy a časopisy. Jako bohoslužebné centrum sboru byly postupně využívány pronajaté prostory biografů Elektra a Hvězda. V roce 1927 zakoupil Řemeslnickou besedu v Prokopově ulici č. 19.\n\nVyznání Karla Machotky z kázání 6. prosince 1925 při příležitosti instalace seniorem vyjadřuje metodu i výsledek evangelizační kampaně: „Zbeřte ty drobty, kteréž zůstaly, ať nezhynou“ (J. 6, 12). „S holí svou přešel jsem Jordán tento, nyní pak dva houfy mám“ (Gen. 32, 10).\n\nPostupně uzrávala myšlenka nového stálého sborového areálu po vzoru tradičního venkovského schématu z Českomoravské vysočiny – kostel a hřbitov obklopený osadou členů sboru. Od počátku stavebních příprav se začal používat název „Korandův sbor“. Východní sbor byl pojmenován po Václavu Korandovi starším i mladším (starší byl radikální husitský kněz působící v Plzni a později duchovní i politický vůdce Táboritů, zemřel roku 1453, mladší 1425–1519, narozený v Plzni působil jako utrakvistický duchovní, politik, diplomat a rektor pražského učení, byl nástupcem Jana Rokycany). V letech 1927–1935 se spolupracovníky a stavebními odborníky, vikářem Stanislavem Kurešem, přivolaným z Kdyně, a jeho ženou Hanou, jako účetní, vtiskl svoji představu do projektu zpracovávaného architektem Jaroslavem Fišerem (1899-1938). Studii na původní parcelu poblíž muzea zpracoval Bohumír Kozák (1924), který předurčil ideovou koncepci projektu – kostel uprostřed parcely oddělený od obou ulic nájemními domy se sborovými prostorami. Na novou lokalitu na místě Řemeslnické besedy a městských lázní (1925), zpracoval studii také Jan Gillar (1927–1928), nebyla však reálná. Projekt Jaroslava Fišera (1934–1935) vycházel z konceptu Bohumíra Kozáka a druhá verze ze skic Karla Machotky, které daly řešení finální podobu. Tehdy vrcholil život a dílo bratra Machotky. V neděli 16. května 1935 byl slavnostně položen základní kámen nového kostela (na kameni vytesáno datum 16. IV. 1935) a 29. listopadu 1936 byl kostel slavnostně otevřen za účasti synodního seniora Dr. Josefa Součka, představitelů veřejnosti a velkého počtu členů sboru. V podobném duchu přispěl Machotka ke koncepci kostela v Dolní Bělé a z projektu Jaroslava Fišera (1938) učinil vzorový projekt.\n\n2. světová válka těžce dolehla na Plzeňsko i Machotku. V činnosti nepolevoval, jak dokládá funkce druhého náměstka synodního seniora v letech 1939–1945. Záborem pohraničí 15. března 1939 se však zhroutila jeho představa české evangelické obce v Plzni. Právě dostavěné domy v Prokopově ulici č. 17 a 19 byly poskytnuty k bydlení českým uprchlíkům z pohraničí. Kancelář dostala německý dohled. 12. července 1939 obdržel zprávu, že na letním bytě ve Svaté Anně u Černovic náhle zemřela manželka Betty. Po 17. listopadu byl gestapem zatčen jeho syn Jeroným, po studentské demonstraci v Praze, a držen v koncentračním táboře Oranienburg až do ledna 1942, potom zůstal pod dohledem gestapa až do konce války. Oporu našel ve druhé manželce Elišce, rozené Havelkové, aktivní člence sboru, s níž se oženil v roce 1944.\n\nPři výroční slavnosti posvěcení kostela 3. prosince 1944 se vzpomínkou na jeho příchod do Plzně před 40 lety, rozvinul budovatelský program sboru mezi bezkonfesijními. Program opíral o tehdejší duchovní stav a zkušenosti z roku 1918. Po 2. světové válce seniorát čítal asi 33 000 členů, 24 sborů a 70 kazatelských stanic.\n\nRadost z konce války vystřídalo zklamání z nástupu komunismu. Dcera Noemi v požehnaném stavu musela s manželem v roce 1948 emigrovat do Brazílie, aby se zachránili před vězněním. Synovec sociolog Otakar Machotka, ideolog strany národně sociální, musel uprchnout z republiky, aby si zachránil život. Syn Jeroným s rodinou byl vyhoštěn na tři roky z Prahy do pohraničí. V roce 1950 byla popravena Milada Horáková. Její manžel Bohuslav Horák, který byl strýc manželky Elišky, se zachránil s dcerou Janou útěkem z republiky.\n\nÚplně přepracovaného jej stihl v roce 1950 záchvat mozkové mrtvice a později další. Po 9 měsících pracovní neschopnosti podal 23. dubna 1951 rezignaci na svůj úřad a od 1. září byl v penzi. Nástupcem se stal farář Klimecký. Opustil byt v Korandově sboru, potom žil na Lochotíně v ulici Karolíny Světlé, nepohyblivý, ošetřovaný ženou Eliškou, ve finanční tísni, podporovaný sborem. Navštěvovali jej představitelé i řadoví členové sboru, bratr Koranda a ošetřovali jej dr. Košák a dr. Jerie.\n\nZemřel po čtyřleté těžké nemoci v plzeňské nemocnici 5. listopadu 1954 ve věku 73 let. Pohřeb za velké účasti se konal 9. listopadu 1954. Urna s popelem je uložena v kolumbáriu kostela Korandova sboru na čestném místě, v ose hlavní komunikace.\n\nNa Machotku upomíná pamětní deska odhalená 17. září 1967 ve vestibulu budovy Korandova sboru v Plzni. Je na ní uvedeno:\n\n"}
{"id": "1065822", "url": "https://cs.wikipedia.org/wiki?curid=1065822", "title": "Olomouc-Řepčín (nádraží)", "text": "Olomouc-Řepčín (nádraží)\n\nOlomouc-Řepčín je železniční stanice na trati 275 nacházející se v olomoucké čtvrti Řepčín. Byla postavená v letech 1962 až 1973. Z nádraží odbočuje železniční vlečka do Moravských železáren. V minulosti se tato vlečka od trati oddělovala ze zastávky, která byla blíže k centru města. Nádraží má tři staniční koleje, dvě nástupiště. Stanice je obsazena výpravčím. Má také přednostu, který sídlí na hlavním nádraží v Olomouci. Ve stanici není zajištěno odbavení pro cestující a tím k jejich odbavení dochází až ve vlaku. Stanice se nachází mezi zastávkou Olomouc-Hejčín a Horka nad Moravou.\n"}
{"id": "1065826", "url": "https://cs.wikipedia.org/wiki?curid=1065826", "title": "Maltézský záslužný řád", "text": "Maltézský záslužný řád\n\nMaltézský záslužný řád ( ordine pro Merito Melitensi) je záslužným vyznamenáním Maltézského řádu.\n\nŘád « \"pro Merito Melitensi\" » se uděluje osobám, které se zvlášť vynikajícím způsobem zasloužily o Maltézský řád, a to od roku 1920.\n\n"}
{"id": "1065829", "url": "https://cs.wikipedia.org/wiki?curid=1065829", "title": "Rudolf Rocker", "text": "Rudolf Rocker\n\nRudolf Rocker (25. března 1873 Mainz, Německé císařství – 19. září 1958 jezero Mohegan nedaleko New Yorku, USA) byl německý anarchosyndikalistický spisovatel a aktivista. Byl proklamovaný jako anarchista bez přívlastků. Věřil, že hlavním cílem anarchistů je \"\"zajistit osobní a sociální svobodu lidí\"\".\n\nNarodil se v Mohuči v Německu do dělnické rodiny. Otec zemřel, když mu bylo pět let. Strýc ho seznámil s německým sociálně demokratickým hnutím, ale velmi brzy byl silně zklamaný rigidním německým socialismem. Jako knihař střídal zaměstnání a získával tak nové přátele, díky nimž se začal zajímat o anarchismus. \n\nRoku 1892 unikl uvěznění za práci na ilegální propagandě anarchismu, a to do Paříže a následně do Londýna. Ačkoli byl z křesťanské rodiny, identifikoval se s židy a slovanskými emigranty, kteří bydleli ve východní části Londýna. Vydával jidiš noviny „Der Arbeiter Fraint“ (Dělnický přítel) a jidiš literární měsíčník „Germinal“. V Anglii se také pokusil vytvořit židovské dělnické odbory. V roce 1914 byl v Anglii internován jako nepřátelský vetřelec. Po propuštění se svou ženou Anglii opustili. V roce 1919 se vrátil do Německa, kde se připojil k syndikalistům. S nástupem nacismu však uprchnul do Francie a odtamtud do Spojených států. \n\nJe autorem biografie Johanna Mosta a některých dalších významných anarchistů. Jeho nečtenější kniha, vydaná v roce 1937, nesla název „Nacionalismus a kultura“. Rocker je považován za jednoho z předních teoretiků syndikalismu, mj. se přímo podílel na zakládání anarchosyndikalistické internacionály (IWA).\n\n\n"}
{"id": "1065830", "url": "https://cs.wikipedia.org/wiki?curid=1065830", "title": "Mediální plánování", "text": "Mediální plánování\n\nMediální plánování znamená plánování reklamní kampaně, ve které je určena přesná strategie, jsou vybrány účinné složky komunikačního mixu s potřebným objemem investic a načasování. Mediální plánování je vhodné také pro kampaně velkého rozsahu. Výstupem mediálního plánování je tzv. mediaplán. Součásti efektivně vypracovaného mediaplánu je výběr jedné skupin medií a určení těchto parametrů: cenotvorba, mediální ukazatele popisující zásah, termíny uveřejnění, pozice. \n\nPo stanovení strategie, mediální agentura hledá konkrétní média (deníky, TV stanice, magazíny) umístění, formáty. Pro každý mediatyp je hledán optimální mix kanálů. Při taktickém plánování bereme v úvahu charakter a cíle kampaně a co nejlepší zásah cílové skupiny za co nejnižší cenu. Výběru vhodných medií předchází monitoring sledovanosti medií, inzerát musí být umístěn v odpovídajícím prostředí. U tiskové reklamy nás zajímá čtenost, prodaný náklad, kvalita obsahu i tisku. Výsledkem plánování je mediaplán, který slouží také jako objednávka. Správně zpracovaný mediaplán obsahuje doporučení, na jakou cílovou skupinu se zaměřit, návrh načasování kampaně, návrh kreativ, doporučení ideálního rozložení rozpočtu a vhodných UTM parametrů (název zdroje, media, kampaně, reklamy, klíčového slova). \n\nPři samotné realizaci mediální kampaně vycházíme z mediaplánu a technických podkladů, které shrnují kdy, kam a v jaké době je nutné doručit podklady pro inzerci. Těmito podklady můžou být: MP3 s rozhlasovými spoty, soubory s tiskovými podklady v elektronické podobě, vysílací kazety s TV spoty, adresu FTP serveru. Reklamu zasílají do inzertních oddělení medií reklamní agentury, kreativní studia. \n\n"}
{"id": "1065831", "url": "https://cs.wikipedia.org/wiki?curid=1065831", "title": "Toma Nikiforov", "text": "Toma Nikiforov\n\nToma Nikiforov (*25. ledna 1993 Schaerbeek, Belgie) je belgický zápasník–judista bulharského původu.\n\nNarodil se na předměstí Bruselu v Schaerbeeku do bulharské rodiny. Jeho otec Nikolaj Nikiforov odešel z Bulharska v roce 1991 zápasit za klub Crossing Schaerbeek. S judem začínal po boku svého otce v útlém věku. Mezi seniory se pohybuje od roku 2013 v polotěžké váze do 100 kg. V roce 2016 se kvalifikoval na olympijské hry v Riu. Jako jeden z favoritů na olympijskou medaili však takticky nezvládl zápas úvodního kola s Gruzíncem Bekou Gvinyjašvilim.\n\n\n\n\n"}
{"id": "1065832", "url": "https://cs.wikipedia.org/wiki?curid=1065832", "title": "Malá voda (přítok Bíliny)", "text": "Malá voda (přítok Bíliny)\n\nMalá voda (též \"Květnovský potok\") je drobný vodní tok v Krušných horách v okrese Chomutov. Je dlouhý 5,3 km, plocha jeho povodí měří 5,9 km² a průměrný průtok v ústí je 0,05 m³/s. Správcem toku je státní podnik Povodí Ohře.\n\nPotok pramení necelý jeden kilometr západně od vesnice Radenov v nadmořské výšce kolem 750 m n. m. Teče na jihovýchod a je jedním ze dvou přítoků rybníka jižně od Květnova. Z rybníka vytéká směrem na severovýchod, po 700 m se stáčí k jihovýchodu a po necelých dvou kilometrech se v nadmořské výšce 460 m n. m. vlévá do vodní nádrže Jirkov jako levostranný přítok Bíliny. Na ostrohu nad levým břehem u ústí do přehrady se nachází zbytky hradu Najštejn.\n"}
{"id": "1065833", "url": "https://cs.wikipedia.org/wiki?curid=1065833", "title": "Jonathan (odrůda jablek)", "text": "Jonathan (odrůda jablek)\n\nJonathan (\"Malus domestica\" 'Jonathan'), je ovocný strom, kultivar druhu jabloň domácí z čeledi růžovitých. Plody jsou řazeny mezi podzimní odrůdy jablek, sklízí se v říjnu, skladovatelné jsou do konce března.\n\nPůvodem je z USA, byla vyšlechtěna ve státě New York, vznikla kolem roku 1800, jako semenáč odrůdy \" 'Esopus Spitzenburg' \". V ČR je registrována od roku 1954.\n\nOdrůda je diploidní,částečně samosprašná. Pravidelný řez a protrhávání plůdků jsou považovány za vhodnou péči pro dobrý zdravotní stav a solidní velikost plodů. Kvete se skupinou středně pozdně kvetoucích odrůd.\n\nVzrůstem se odrůda řadí mezi zpočátku středně, později slabě rostoucí. Vytváří rozložitý typ korun.\n\nPlodí záhy, bohatě a při dobré péči i pravidelně.\n\nPlod je kulatý, střední až malý. Slupka je na omak suchá, zelenožluté zbarvení je překryté červeným líčkem a žíhaním. Dužnina je bílá až nažloutlá se sladce navinulou chutí.\n\nOdrůda je silně náchylná k strupovitosti jabloní a náchylná k padlí, je silně náchylná k bakteriové spále růžovitých a poněkud náchylná k nektriové rakovině. Podle jiných zdrojů silně trpí padlím, především v suchých oblastech, a středně strupovitostí. Po zmlazení nebo při nadbytku dusíku trpí silně Jonathanovou skvrnitostí plodů.\n\nJe vhodná ke skladování a přímému konzumu. Odrůdu lze použít do teplejších poloh na stanovišti se závlahou a živnou půdou , za nezbytnost je považováno pěstování s chemickým ošetřením.\n\nJsou pěstovány pupenové mutace \" 'Jonared' \" a \" 'Red Jonathan' \".\n\n"}
{"id": "1065834", "url": "https://cs.wikipedia.org/wiki?curid=1065834", "title": "Libava", "text": "Libava\n\nLibava (též \"Velká Libava\") je vodní tok ve Slavkovském lese v Karlovarském kraji. Je dlouhý 21,6 km a je nejdelším vodním tokem na území Slavkovského lesa. Plocha jeho povodí měří 68,6 km.\nSprávcem toku je státní podnik Povodí Ohře.\n\nPotok pramení v katastrálním území Mariánské Lázně asi jeden kilometr severovýchodně od vrcholu \"Vlčinec\" (871 m n. m.) v nadmořské výšce kolem 840 metrů. Nejprve teče na jih, ale po několika stech metrech se otočí na severozápad, přijme vodu \"Černého potoka\" a teče okolo odvalů z doby těžby uranových rud. U osady Lazy míjí bývalý \"Kasprův mlýn,\" od kterého teče na sever. Pod bývalým \"Kasprovým mlýnem\" a Dolními Lazy roste v okolí potoka mnoho mohutných smrků, z nichž nejmohutnější je Sychravův smrk s obvodem kmene 490 cm.\nProtéká zaniklou osadou Dolní Lazy, u které zprava přibírá potok Mřínek a později také zprava potok Rabůvku a vtéká do vodní nádrže Rovná. Z ní pokračuje ještě 1,5 km k severu.\nPoté se potok stáčí na západ a nad pravým břehem míjí Kostelní Břízu. Východně od osady Dvorečky vtéká do obory \"Studánka\" a lesnatým údolím pokračuje znovu k severu. Za oborou podtéká dálnici D6, kde překračuje hranici Sokolovské pánve, obtéká obec Libavské Údolí a v nadmořské výšce 415 metrů se vlévá zprava do Ohře. Ještě před Libavským Údolím přijímá levostranný přítok Malou Libavu.\n\nNad soutokem Velké a Malé Libavy se nachází ostroh se zbytky zaniklého středověkého městečka a hradu ztotožňovaného se jménem Kager.\n\nKromě uvedených má Velká Libava mnoho drobných a nepojmenovaných přítoků.\n\nPrůměrný průtok v ústí je 0,7 m/s.\n\nPodél Velké Libavy se nacházelo mnoho mlýnů a hamrů, v roce 1838 se jich zde uvádí celkem dvanáct. Na tak malém území to bylo skutečně hodně.\nPrvní mlýnem na toku byl \"Kasperův mlýn\" v Horních Lazech. První zmínku o něm najdeme v Tereziánském katastru z roku 1748. Mlýn sloužil především jako pila. Nedaleko od něj stál \"Hornolazský mlýn\", který sloužil jako mlýn na mletí obilí. Třetím v pořadí v Horních Lazech byl \"Železný mlýn\", jeden z nejstarších mlýnů na Velké Libavě. Mezi Horními a Dolními Lazy stál \"Starkův mlýn\", který v roce 1838 koupil Karel Josef Stark a využíval jej ke zpracování železa. Kolem břehu se v místě pozůstatků mlýna nachází zbytky železného materiálu a strusky po zpracovávání surového železa. Uprostřed dnešní obory \"Studánka\" se nacházel \"Hallerův mlýn\", který vždy sloužil jako pila. V zaniklé osadě Bystřina využíval vodu Velké Libavy \"Dorschnerův mlýn\", který patřil k nezajímavějším mlýnům na toku. Jeho posledním majitelem byl Franz Neumann, který nechal v roce 1926 (jiný zdroj uvádí rok 1900 ) prokopat ve skále přes ostroh potoka asi 200 m dlouhý tunel z náhonu mlýna pro pohon pily. Tato vodní štola nyní odvádí vodu Velké Libavy pro malou vodní elektrárnu. Naproti mlýnu, na druhé straně současné silnice, se rozkládal malý rybník, který patřil k mlýnu. Ten je však již zarostlý křovím. Od roku 2016 je území zarůstajícího rybníčku s množstvím mrtvých stromů chráněno jako Evropsky významná lokalita s pojmenováním Močál u Bystřiny.\n\nOsud mlýnů byl podobný. Po skončení po druhé světové války došlo nejprve k opuštění mlýnů po odsunu německého obyvatelstva a jejich zkázu dokončilo začlenění území do vojenského výcvikového tábora v prostoru Slavkovského lesa. Objekty často sloužily jako cíl pro dělostřelectvo. Při opuštění prostoru byly srovnány se zemí. Co nestihla armáda, dokončila příroda. Někde se z původních mlýnů zachovaly zbytky obvodových zdí a základy sklepů, většinou vše zarostlé bujnou vegetací.\n\n"}
{"id": "1065835", "url": "https://cs.wikipedia.org/wiki?curid=1065835", "title": "Malá Libava", "text": "Malá Libava\n\nMalá Libava je vodní tok ve Slavkovském lese v okrese Sokolov. Je dlouhá 13,2 km, plocha jejího povodí měří 18,4 km². Správcem toku je státní podnik Povodí Ohře.\n\nPotok pramení v katastrálním území zaniklé vesnice Horní Žitná asi jeden kilometr severozápadně od osady Lazy v nadmořské výšce kolem 800 m. \n\nZ malého bezpřítokového rybníčku teče potok k severozápadu mělkým údolím podél silnice II/212. Asi kilometr jižně od rozcestí u Studánky se stáčí od silnice k západu a zpět k severu. Za osadou Dvorečky teče podél západní hranice obory \"Studánka\", u které také kříží dálnici D6 a vtéká do Sokolovské pánve. Širokým obloukem obtéká věznici v Kynšperku nad Ohří a dalším obloukem ostroh se zbytky středověkého městečka a hradu Kager, pod kterým se v nadmořské výšce 435 m vlévá zleva do Libavy. Má mnoho drobných přítoků.\n\nPrůměrný průtok v ústí je 0,19 m³/s.\n\nNa Malé Libavě bylo v minulosti vybudováno několik mlýnů. Tři z nich byly shodného jména \"Peintmühle\". K rozlišení se proto uváděl katastr dnes již zaniklých obcí, tedy \"Peintmühle u Ostrova\", \" Peintmühle u Smrkovce\" a \" Peintmühle u Studánky\". Osud po skončení po 2. světové války však měly mlýny podobný. Nejprve došlo k opuštění mlýnů po odsunu německého obyvatelstva a jejich zkázu dokončilo začlenění území do vojenského výcvikového tábora v prostoru Slavkovského lesa.\nObdobně jako ostatní objekty ve vojenském prostoru sloužily budovy mlýnů jako cíl pro dělostřelectvo a zbytky srovnaly se zemí vojenské buldozery. Dalším mlýnem na Malé Libavě byl \"Libavský mlýn\". Od potoka k němu vedl náhon dlouhý několik stovek metrů. U objektu mlýnice byl vyrovnávací rybník. Historické prameny o založení mlýna mlčí, mlýn však byl zanesen již v mapách I. vojenského mapování z let 1764 až 1768. Je možné, že doba založení mlýna souvisí s osídlením prvními kolonizátory. Po dobu své existence fungoval i jako pila. Prostor mlýna měl čtyři budovy, které tvořily uzavřený dvůr.\nVýznamným mlýnem byl tzv. \"Čertův mlýn\". Nacházel se na okraji osady Kolová, nedaleko dnešní věznice Kynšperk. Patřil mezi novější mlýny, podrobná topografie z roku 1847 mlýn neuvádí. Jeho vznik lze odhadnout na druhou polovinu 19. století. Původní objekt tvořila zděná budova a stodola. V osmdesátých letech 19. století byla budova mlýnice přestavěna svým majitelem na výletní restauraci. Čertův mlýn proslavil spisovatel a novinář Egon Erwin Kisch, který si výletní místo oblíbil. Pobýval zde například od května do srpna 1929 a zde i napsal reportáž \"Brloh loupežníků na Chlumu\". Svoji funkci přestal mlýn plnit v roce 1945 a počátkem šedesátých let 20. století byl zcela zničen.\nNedaleko místa původního mlýna se nachází hostinec a pension \"U Čertova Mlýna\".\n\n"}
{"id": "1065839", "url": "https://cs.wikipedia.org/wiki?curid=1065839", "title": "Witos", "text": "Witos\n\nWitos (\"Malus domestica\" 'Witos'), je ovocný strom, kultivar druhu jabloň domácí z čeledi růžovitých. Plody jsou řazeny mezi podzimní odrůdy jablek, sklízí se v září, skladovatelné jsou do prosince. Odrůda je vhodná pro ekologické zemědělství, sklizeň je spíše průměrná (5.3 t/ha v letech 2007–2008).\n\nPůvodem je z Polska, byla vyšlechtěna zkřížením odrůd 'Fantasia' a 'Primula'.\n\nOdrůda je cizosprašná, vhodným opylovačem je odrůda Lobo. Růst odrůdy je středně bujný. \n\nPlod je kulatý, velký (až 272 g). Slupka je hladká, zelenožluté zbarvení je částečně překryté červeným líčkem. Dužnina je bílá, šťavnatá, se sladce navinulou chutí.\n\nOdrůda je odolná proti strupovitosti jabloní a padlí. Je poměrně odolná proti poškození chladem.\n\nJe vhodná ke skladování a přímému konzumu. Odrůdu lze použít do všech poloh, je vhodná pro pěstování bez chemického ošetření.\n"}
{"id": "1065840", "url": "https://cs.wikipedia.org/wiki?curid=1065840", "title": "Ekonomická transformace", "text": "Ekonomická transformace\n\nEkonomickou transformací (anglicky \"Economic transition\") nazýváme zásadní změnu fungování základních tržních mechanismů ve společnosti. Často se tento termín používá v souvislosti s přechodem od centrálně plánované ekonomiky k tržní ekonomice. Hlavním rysem je liberalizace trhu, která vyžaduje rozsáhlé reformy a úpravy, jako například privatizaci (a případnou restituci) majetků, přeměna velkých státem ovládaných podniků na malé soukromé firmy a jejím cílem je umožnit pohyb kapitálu mezi jednotlivci. \n\nEkonomickou transformací prošly, respektive stále procházejí zejména země bývalého východního bloku.\n\n\n"}
{"id": "1065843", "url": "https://cs.wikipedia.org/wiki?curid=1065843", "title": "Čirůvka mýdlová", "text": "Čirůvka mýdlová\n\nČirůvka mýdlová (\"Tricholoma saponaceum\") je značně rozšířená jedovatá houba, vyskytující se v celém mírném pásu severní polokoule. Tvoří mykorhizu s listnatými i jehličnatými stromy na nejrůznějších typech půd. Je nejedlá, podprůměrné jakosti. U citlivějších osob způsobuje žaludeční potíže, průjmy doprovázené zimnicí a při nedostatečné tepelné úpravě vyvolává rozpad červených krvinek.\n\n\nKlobouk má 5–10 centimetrů v průměru, je polokulovitý nebo zvoncovitě sklenutý, značně nepravidelného tvaru, rozmanitě zprohýbaný a při okraji často zbrázděný několika nepravidelnými žlábky. Okraj má v mládí podvinutý, později sklopený. Pokožka je nejprve hladká a lesklá, později políčkovitě rozpukává. Barva je velice proměnlivá a závislá na stanovišti i počasí, kde houba roste. Ve vlhkých podmínkách převládají plodnice světle šedé, šedozelené až olivově hnědé. Za sucha jsou klobouky načervenalé až červenohnědé. Při delším suchu klobouk dosti hluboko políčkovitě rozpraskává a v trhlinách se objevuje bílá až narůžovělá dužina.\n\nLupeny jsou 8–12 milimetrů vysoké a nejsou příliš husté. V mládí skoro bílé, později nažloutlé až zelenavě žlutavé. Výtrusný prach je bílý.\n\nTřeň je 6–10 centimetrů vysoký a 1–3,5 centimetrů tlustý s rozmanitými barevnými odstíny a tvary. Pokožku má lysou nebo vláknitě načernale šupinatou, za normálního počasí bílou nebo špinavě bělavou, za sucha se zbarvuje dorůžova.\n\nDužina je bílá, při zasychání se zbarvuje do růžové až hnědočervené barvy. Má výraznou mýdlovou vůni, která se projevuje zvláště při zasychání.\n\nVýtrusy jsou elipsoidního tvaru, velké 5–6 × 3,5–4 μm.\n\nTato čirůvka je velice hojná v nižších polohách. Nejčastěji ji lze nalézt v jehličnatých lesích, ale vyskytuje se i ve smíšených a listnatých lesích. Roste od léta až do pozdního podzimu, často ve velkém množství. Objevuje se i v horských a podhorských oblastech.\n\nV první třetině 20. století byla čirůvka mýdlová považovaná za jedlou houbu. Na její škodlivé účinky upozornil v roce 1937 český amatérský mykolog Jan Bulíř, který ji označil za podezřelou. Zároveň popsal, že pokrm připravený z čirůvky mýdlové a zkonzumovaný třemi osobami, vyvolal otravu pouze u dvou z nich, takže je možné předpokládat, že účinky této houby jsou značně individuální. Otrava se projevila zhruba tři hodiny po konzumaci několika lžic pokrmu. Provázelo ji opakované zvracení, následující 2–3 dny průjem a několik dalších dní nechutenství. V 21. století je houba považována za nejedlou nebo slabě jedovatou.\n"}
{"id": "1065846", "url": "https://cs.wikipedia.org/wiki?curid=1065846", "title": "Worcesterská parména", "text": "Worcesterská parména\n\nWorcesterská parména (\"Malus domestica\" 'Worcesterská parména'), Worcester Pearmain, je ovocný strom, kultivar druhu jabloň domácí z čeledi růžovitých. Plody jsou řazeny mezi podzimní odrůdy jablek, sklízí se v září, plody je třeba zkonzumovat několik dní po sklizni, je ale také uváděno, že vydrží do konce října. Pěstuje se zcela ojediněle.\n\nPůvodem je z Anglie, byla vyšlechtěna panem Hale ze Swanpoolu, ve Worcesteru v r. 1893. Vznikla pravděpodobně jako semenáč odrůdy Devonshire Quarrenden.\n\nOdrůda je diploidní, částečně samosprašná, je ceněná pro dekorativní kvetení.Je dobrý opylovač. Vzrůstem se odrůda řadí mezi spíše slabě rostoucí. Vytváří rozložitý typ korun. Plodí na koncích výhonů.\n\nPlodí středně raně, bohatě, pravidelně.\n\nPlod je kulaté až kuželovité, střední. Slupka je hladká, slabě mastná, zelenožluté zbarvení je překryté líčkem červené barvy. Dužnina je bílá, křehká, dobrá až velmi dobrá.\n\nOdrůda je středně odolná proti strupovitosti jabloní a středně odolná k padlí.\n"}
{"id": "1065851", "url": "https://cs.wikipedia.org/wiki?curid=1065851", "title": "Amsterdamsche FC", "text": "Amsterdamsche FC\n\nAmsterdamsche Football Club (zkráceně AFC) je nizozemský amatérský fotbalový klub z města Amsterdam, který byl založen roku 1895. Hřištěm klubu je Sportpark Goed Genoeg s kapacitou 2 000 diváků. Klubové barvy jsou červená a černá, charakteristickým znakem je velké V na dresech.\n\nV sezóně 2014/15 působí v nedělní divizi Topklasse, nizozemské třetí ligy.\n\n"}
{"id": "1065852", "url": "https://cs.wikipedia.org/wiki?curid=1065852", "title": "Luciano Corrêa", "text": "Luciano Corrêa\n\nLuciano Ribeiro Corrêa (* 25. listopad 1982 Brasília) je brazilský zápasník–judista.\n\nS judem začal ve 4 letech v rodném městě. Ve 14 se přesunul do Belo Horizonte, kde se připravuje v klubu Minas Tênis pod vedením Floriana de Almeidy. V začátcích své sportovní kariéry bojoval o nominaci se zkušenějším Máriem Sabinem. V roce 2007 vybojoval v domácím prostředí titul mistra světa. Účastnil se olympijských her v roce 2008 a v roce 2012. V obou případech skončily jeho naděje na pěkný výsledek v úvodním kole s Nizozemcem Henkem Grolem. V roce 2016 v brazilské olympijské nominaci na domácí olympijské hry v Riu dostal přednost mladší Rafael Buzacarini.\n\n\n\n\n"}
{"id": "1065854", "url": "https://cs.wikipedia.org/wiki?curid=1065854", "title": "Sléz", "text": "Sléz\n\nSléz (\"Malva\") je rod rostlin z čeledi slézovitých. Zahrnuje asi 30 druhů, rozšířených zejména ve Středomoří a Asii. Slézy jsou byliny nebo keře se střídavými dlanitými listy a často s nápadnými květy. V České republice roste pět druhů slézu, některé další druhy jsou pěstovány jako okrasné rostliny. Slézy jsou již od starověku využívány jako léčivky. Některé druhy slézu byly v minulosti řazeny do rodu slézovec (\"Lavatera\").\n\nSlézy jsou poléhavé nebo přímé, jednoleté nebo vytrvalé byliny, řidčeji i keře nebo dokonce nízké stromy (např. \"Malva assurgentiflora\"). Listy jsou řapíkaté, střídavé, dlanitě laločnaté nebo celistvé, s dlanitou žilnatinou. Květy jsou úžlabní, jednotlivé nebo po několika ve svazečcích. Kalich je miskovitý, zakončený 5 laloky, za plodu často vytrvalý, zvětšený a rozestálý. Kalíšek je tvořen 3 většinou navzájem nesrostlými lístky. Koruna je nejčastěji purpurová, bílá, růžová nebo červená, složená z 5 volných korunních lístků. Tyčinky jsou srostlé v trubičku. Semeník je srostlý z 9 až 26 plodolistů a se stejným počtem komůrek. V každé komůrce je jediné vajíčko. Počet ramen čnělky odpovídá počtu komůrek. Plody jsou poltivé, chlupaté nebo lysé, za zralosti se rozpadající na 9 až 26 nepukavých, jednosemenných plůdků.\n\nRod sléz zahrnuje v současném pojetí asi 30 druhů. Je rozšířen v oblasti od Kanárských ostrovů a Středomoří po východní Asii a Austrálii, v malé míře i v Severní Americe.\n\nV České republice roste celkem 5 druhů slézu. Z velkokvětých je to sléz pižmový, sléz velkokvětý a sléz lesní, z drobnokvětých druhů sléz přehlížený a sléz nizounký. Některé pěstované druhy občas zplaňují (sléz přeslenitý, sléz kadeřavý, sléz maurský). Sléz malokvětý je k nám vzácně zavlékán ze Středomoří.\nZ celé Evropy je uváděno 16 druhů slézu. Mimo našich domácích druhů se vyskytují téměř v celém Středomoří druhy \"Malva nicaeensis\", \"M. parviflora\", \"M. arborea\" (syn. \"Lavatera arborea\"), \"M. multiflora\" (syn. \"L. cretica\"), v západním Středomoří \"M. subovata\" (syn. \"L. maritima\"), \"M. cretica\" a \"M. tournefortiana\", na Pyrenejském poloostrově roste \"M. hispanica\", \"M. durieui\" (syn. \"L. mauritanica\", \"L. davaei\") a endemický \"M. stipulacea\", v Řecku a Španělsku \"M. aegyptia\". V celém Středomoří roste zdomácnělý sléz přeslenitý, pocházející z Asie.\n\nV Americe mají slézy zajímavé rozšíření. Na americké pevnině není žádný druh původní, 4 nebo 5 druhů se však vyskytuje na ostrovech při pobřeží Kalifornie a mexické Baja California.\nNáleží mezi ně \"Malva assurgentiflora\" \"M. occidentalis\", \"M. lindsayi\" a \"M. pacifica\" (syn. \"L. venosa\"), druhy dříve vesměs řazené do rodu slézovec. Druh \"Malva assurgentiflora\" zdomácněl i na americké pevnině a v horách a mediteránních oblastech Jižní Ameriky. Z Austrálie je uváděn původní druh \"M. preussiana\" (syn. \"L. plebeia\") a některé naturalizované druhy, mezi nimi i americký druh \"M. assurgentiflora\". V Severní Americe zdomácněly rovněž některé evropské druhy, mezi nimi např. sléz malokvětý, sléz nizounký či sléz lesní. V Africe se mimo středomořských druhů rostoucích na severu kontinentu vyskytuje \"Malva aethiopica\", endemit Etiopské vysočiny.\n\nTaxonomie a vymezení rodu \"Malva\" prošlo četnými změnami. V pojetí použitém např. v díle Květena ČR byl od rodu \"Malva\" oddělen rod \"Bismalva\", lišící se zejména jednotlivými květy vyrůstajícími v paždí velkých listenů připomínajících listy, větším počtem plůdků skládajících plod a dvoutvárným oděním z jednoduchých i hvězdovitých chlupů. Do tohoto rodu byly řazeny naše velkokvěté slézy \"Malva moschata\" a \"M. alcea\" a také středomořský \"M. tournefortiana\".\n\nČetné taxonomické změny se týkají vymezení příbuzných rodů \"Malva\" a \"Lavatera\". Tyto dva rody byly tradičně rozdělovány na základě počtu a míry srůstu lístků tvořících kalíšek. Fylogenetické studie ukázaly, že tento znak nemá takovou hodnotu, jaká se mu přikládala a oba rody v klasickém pojetí nejsou monofyletické. Na základě těchto studií byla celá řada druhů přeřazena z rodu \"Lavatera\" do rodu \"Malva\". Mimo některých jihoevropských druhů se to týká většiny druhů vyskytujících se mimo Středomoří.\n\n\nSlézy jsou sbírány jako léčivé rostliny. Nejčastěji se sbírá květ nebo list, případně nať. Obsahují zejména slizy a třísloviny a působí protizánětlivě. Z českých druhů se sbírá zejména sléz přehlížený, sléz velkokvětý, sléz pižmový a pěstovaný sléz maurský. Sléz lesní je pěstován jako léčivá rostlina již od starověku. Sléz přehlížený i podobný sléz nizounký je možno použít jako salátovou zeleninu.\n\nNěkteré druhy slézu jsou pěstovány jako okrasné rostliny. V České republice se pěstuje zejména sléz maurský a sléz velkokvětý. Mají význam také jako dobré medonosné rostliny.\n\n"}
{"id": "1065856", "url": "https://cs.wikipedia.org/wiki?curid=1065856", "title": "Třída Djebel Chenoua", "text": "Třída Djebel Chenoua\n\nTřída Djebel Chenoua je třída korvet alžírského námořnictva. Celkem byly postaveny tři jednotky této třídy.\n\nTři jednotky této třídy byly postaveny s bulharskou asistencí v alžírské loděnici ONCN / CNE v Mers El Kébiru jako hlídkové lodě bulharského typu C-58. Jako korvety jsou klasifikovány v současné podobě s obměněnou výzbrojí.\n\nJednotky třídy \"Djebel Chenoua\":\nPrvní dvě plavidla po dokončení nesla výzbroj složenou ze čtyř 14,5mm kulometů. Později došlo k její kompletní náhradě, která hlidkové lodě proměnila v korvety. Aktuální výzbroj tak tvoří jeden 76,2mm kanón AK-176 ve věži na přídi, jeden\n30mm systém AK-306 a dva dvojnásobné kontejnery obsahující čínské protilodní střely C-802 s dosahem 120 km. Pohonný systém tvoří tři diesely MTU 20V538 TB92, pohánějící tři lodní šrouby. Nejvyšší rychlost dosahuje 35 uzlů.\n\n"}
{"id": "1065858", "url": "https://cs.wikipedia.org/wiki?curid=1065858", "title": "Most Na Špici", "text": "Most Na Špici\n\nLávka Na Špici přes řeku Chrudimku v Pardubicích spojuje park Na Špici, umístěný v místě soutoku Labe a Chrudimky, a Tyršovy sady. Lávka je dřevěná a je určena výhradně pro pěší, cyklisté však mohou kolo převést, pro vozíčkáře podle provozního řádu lávka není konstruována, takže je jim doporučeno mít s sebou asistenci. Stavba lávky byla zahájena v listopadu 2014 a stála 10 mil. Kč. Otevřena byla 1. prosince 2014. Most je z modřínových lepených nosníků uvnitř s ocelovou výztuží.\n\nSklon mostu přesahuje zákonné limity, takže ho není vůbec snadné pro kombinaci strmosti a lehké námrazy v zimě přejít. Mimo toto období je nesjízdný pro vozíčkáře a neschůdný pro starší občany. Deklarovaným důvodem pro vybudování lávky s takovým sklonem byla podmínka Povodí Labe, aby pod ní mohl projet sací bagr na bahnité dno. Je vybaven provozním řádem. Součástí instalace mostu je i nová cesta pro pěší a cyklisty ke zdymadlu. Opačná cesta na jih byla sice opravena, ale po několika desítek metrů končí v soukromé zahradě.\n"}
{"id": "1065859", "url": "https://cs.wikipedia.org/wiki?curid=1065859", "title": "Vosk (lyžařský)", "text": "Vosk (lyžařský)\n\nLyžařské vosky slouží k úpravě skluznice zejména běžeckých lyží pro klasický styl, ale aplikují se i na skluznice ostatních druhů lyží a snowboardů. Vosky se dělí dle jejich funkce na stoupací (odrazové) a skluzné (skluzové) a také dle fyzikálního složení na tuhé a tekuté.\n\nStoupací vosky by měly umožnit odraz lyžaře z plochy skluznice, ale přitom by neměly zvětšovat tření mezi skluznicí lyže a sněhem. Využívají se pro mazání běžeckých lyží při klasickém stylu. Aplikují se do prostoru stoupací komory. Stoupací komora se nachází ve střední části lyže, začíná asi jednu délku lyžařské boty před vázáním a končí u patky vázání nebo těsně za ní. Základním rozdělením stoupacích vosků je na tuhé (pevné) stoupací vosky a klistry (tekuté).\n\nTuhé vosky se nanášejí ve více tenkých vrstvách. Jako první vrstva se používá základový vosk, který je často odlišný od finálního vosku.\n\nKlistry se zpravidla používají na zledovatělý (hrubozrnný) sníh. U mazání klistry se často kombinuje více druhů a při nanášení na lyže se tak míchají.\n\nOznačované též jako skluzové vosky, sjezdové vosky, parafíny. Slouží ke snížení tření mezi skluznicí a sněhem a také k ochraně skluznice. Jejich využití je širší než u stoupacích vosků, využívají se pro mazání běžek pro bruslení, mazání skluznic sjezdových lyží, snowboardů.\n"}
{"id": "1065861", "url": "https://cs.wikipedia.org/wiki?curid=1065861", "title": "Vladimir Ryžkov", "text": "Vladimir Ryžkov\n\nVladimir Alexandrovič Ryžkov (rusky \"Владимир Александрович Рыжков,\" * 3. září 1966 Rubcovsk) je ruský liberální politik, jeden z lídrů strany RPR-PARNAS.\n\nV letech 1993–2007 byl poslancem (a po r. 1997 také místopředsedou) Státní dumy, kde byl mj. lídrem frakce Náš dům Rusko. Později se stal členem koalice Jiné Rusko, v letech 2011–2012 byl mluvčím shromáždění, konaných na protest proti výsledkům parlamentních voleb v roce 2011.\n\nVe 25 letech se vystudovaný historik Ryžkov stal zástupcem gubernátora Altajského kraje. O dva roky později, roku 1993, se poprvé dostal do Státní dumy jako nezávislý poslanec za sibiřské město Barnaul. V roce 1997 byl zvolen za projelcinovskou stranu \"Ruská volba\" a stal se místopředsedou parlamentu. Za vlády Vladimira Putina se stal jedním z posledních nezávislých poslanců. Od prosince 2007 se začal angažovat v opozičním hnutí Jiné Rusko.\n\nPíše politické analýzy do nezávislého deníku Novaja gazeta nebo anglicky vydávaných \"The Moscow Times\" a \"The St. Petersburg Times\". Moderuje politické debaty v rádiu Echo Moskvy.\n\nK tématu anexe Krymu (2014) připomíná Ryžkov zákonné pochybnosti k legálnímu provedení tohoto aktu:\n\n\n"}
{"id": "1065863", "url": "https://cs.wikipedia.org/wiki?curid=1065863", "title": "Josef Svoboda (fotbalista)", "text": "Josef Svoboda (fotbalista)\n\nJosef Svoboda (2. února 1899 – 14. května 1939) byl český fotbalista, záložník, dlouholetý kapitán týmu SK Pardubice za který odehrál více než 500 utkání.\n\nJosef Svoboda začal svou fotbalovou kariéru v pražském týmu Viktorie Vinohrady, odkud v roce 1921 zamířil do Pardubic. K prvnímu utkání tento střední záložník vyběhl v pardubickém dresu v únoru 1921, hned při premiéře se podílel na výhře nad rakouským Slovanem Vídeň. Po dvou letech se stal kapitánem týmu i jeho největší hvězdou, pozvání do různých výběrů na sebe nedala dlouho čekat.\n\nSK Pardubice byl v těch letech jedním z nejlepších klubů českého venkova, na jeho stadionu na Olšinkách prohrávaly i přední české týmy. Významným úspěchem bylo v roce 1928 vítězství v Poháru svobody, soutěže k 10. výročí samostatnosti ČSR, kterou vzal pod záštitu ministr národní obrany František Udržal. Ve finále SK Pardubice přehrál SK Židenice po výsledcích 3:0 venku a drtivých 8:0 doma…\n\nJosef Svoboda nikdy neoblékl dres reprezentačního A-týmu, na jeho postu byla konkurence obrovská a kraloval na něm slavný sparťanský záložník Karel Pešek-Káďa. Pamatovali na něj ale stavitelé amatérské reprezentace, tedy jakéhosi B-týmu. Ti ho často povolávali k zápasům a pardubický hráč navlékal i tady kapitánskou pásku. A v roce 1926 ho noviny opěvovaly za to, že při výhře 2:1 nad Německem vstřelil rozhodující branku, naposledy nastoupil za amatérský výběr v září 1929 proti Rakousku.\n\nV roce 1930 nastoupil Josef Svoboda k 500. utkání za SK Pardubice a oslava to byla velkolepá, protože v tomto utkání domácí porazili pražskou Spartu 3:2. V roce 1931 přestoupil a závěr kariéry tak odehrál v dresu AFK Chrudim. Zemřel ve věku 40 let v Pardubicích. Jeho manželkou byla Sylva Svobodová, za svobodna Rullová, bývalá atletka a hráčka házené v klubu SK Pardubice, sestra Svobodova spoluhráče Oty Rulleho.\n\n"}
{"id": "1065865", "url": "https://cs.wikipedia.org/wiki?curid=1065865", "title": "Most na Adi", "text": "Most na Adi\n\nMost na Adi (v srbské cyrilici Мост на Ади) je zavěšený most, překonávající řeku Sáva v srbské metropoli Bělehradě. Svůj název má podle ostrova Ada Ciganlija, který rovněž překonává, a na kterém je umístěn jeho jediný pilíř.\n\nMost slouží silniční dopravě (výhledově má být střední část mostovky vyhrazena také tramvajím) a spojuje městské části Nový Bělehrad a Čukarica. Je součástí tzv. Vnitřního magistrálního půlprstence (UMP), který má spojit městské části Nový Bělehrad a Zvezdara. \n\nMost je dlouhý 964 metrů a jeden pilíř, na který je zavěšena tíha celého mostu, dosahuje až výšky 200 m. Lana pak mají délku od 97 do 375 metrů. V obou směrech slouží automobilové dopravě tři jízdní pruhy. Centrální část mostovky je vyhrazena pro provoz tramvají, nebo eventuálně i metra či železnice.\n\nPrvní návrh mostu přes řeku Sávu a ostrov Ada Ciganlija předložil již architekt Đorđe Kovaljevski v roce 1923. Spolu s mostem měly být vybudovány i navazující silniční komunikace na tehdy prázdný druhý břeh řeky Sávy, kde se dnes nachází Nový Bělehrad a Zemun. Most měl být trasován obdobně jako je tomu v případě toho současného; tedy přes severní výběžek ostrova. Velkolepý plán však nebyl ve své době realizován. \n\nVýstavba mostu se uskutečnila nakonec až v první dekádě 21. století. V březnu 2008 bylo sestaveno konsorcium pro výstavbu mostu. Stavební práce se rozjely 1. prosince 2008. Cena za výstavbu mostu byla několikanásobně překročena; ještě několik let před zahájení stavby bylo zmiňováno několik desítek milionů eur; roku 2006 byla odhadnuta na 161 milionů eur a nakonec se i díky zvýšení ceny za ocel na světových trzích vyšplhala až na 400 milionů eur. Most byl, spolu s dvěma navazujícími mimoúrovňovými křižovatkami na obou březích řeky Sávy, slavnostně otevřen o půlnoci z 31. prosince 2011 na 1. ledna 2012, a to za přítomnosti tisíců obyvatel hlavního města, prezidenta země a primátora města Bělehradu.\n\nNázev mostu byl vybrán ve veřejné anketě, která se konala během dne otevřených dveří rozestavěného mostu v srpnu 2011. Občané předložili okolo 13 000 návrhů nového názvu, z nichž zhruba 3 500 bylo pro \"Most na Adi\". Dalšími návrhy, které byly umístěny na pomyslném žebříčku níže, byly např. \"Most Harfa\", \"Most patriarchy Pavla\", nebo \"Most Zorana Đinđića\". Název byl oficiálně přijat zastupitelstvem města Bělehradu dne 15. prosince 2011.\n"}
{"id": "1065874", "url": "https://cs.wikipedia.org/wiki?curid=1065874", "title": "LGBT práva v Sýrii", "text": "LGBT práva v Sýrii\n\nLesby, gayové, bisexuálové a transsexuálové (LGBT) v Sýrii čelí právním komplikacím neznámým pro heterosexuální spoluobčany. Stejnopohlavní sexuální aktivita je zde ilegální.\n\nV částech země, které spadají pod kontrolu rebelů, jsou homosexuální Syřané vydíráni, mučeni a dokonce i vražděni. Z toho důvodu syrská LGBT komunita podporuje vládu Bašara al-Asada.\n\n§ 520 Trestního zákona z r. 1949 zapovídá homosexuální styky jako \"obscénní styky proti zákonům přírody\" a trestá jej až 3 roky vězením.\n\nV r. 2004 se Syřanka Hiba stala první transsexuální osobou, které bylo přiznáno právo na změnu pohlaví.\n\nV r. 2003 si Sýrie v rámci Komise pro lidská práva při OSN odhlasovala odložení rozhodnutí ohledně podepsání Deklarace OSN ohledně lidských práv a sexuální orientace. Poměr hlasování byl 27:17.\n\nPrvní známé případy výskytu viru HIV v Sýrii pocházejí z r. 1987.\n\nV r. 2005 náměstek ministra pro náboženské záležitosti veřejně publikoval, že infekce HIV/AIDS je Božím trestem pro cizoložníky a homosexuály. Ten samý rok, ministr zdravotnictví uvedl, že v Sýrii se nachází celkem 369 osob infikovaných virem HIV, a že vláda požaduje, aby jim byla poskytnutá bezplatná lékařská péče. Podle odhadů nestátních neziskových organizací bylo v posledních pěti letech zaznamenáno několik dalších případů nákazy, a podle OSN je v zemi stále nedostatečná osvěta ohledně v oblasti prevence.\n"}
{"id": "1065883", "url": "https://cs.wikipedia.org/wiki?curid=1065883", "title": "DécaNation", "text": "DécaNation\n\nDécaNation je každoroční lehkoatletický mítink, od roku 2005 organizovaný Francouzskou atletickou federací (Fédération française d’athlétisme). Závod zahrnuje soutěžení národních družstev v desetibojařských disciplínách, kdy v každé z nich soutěží specialisté. Všechny disciplíny jsou hodnoceny samostatně, ale bodové zisky závodníků se také přičítají do soutěže týmů.\n\nÚvodních pět ročníků proběhlo na pařížském Stadionu Sebastiana Charlétyho. Od roku 2010 dochází ke střídání míst konání. Událost probíhá v srpnovém či zářijovém termínu. Oficiálním sponzorem je automobilka SEAT, což odráží komerční název SEAT DecaNation.\n\nZávodu se účastní osm států. V národním výběru startuje 20 atletů, na každou disciplínu po jednom muži a ženě. V roce 2013 poprvé soutěžily týmy složené z více atletických federací, a to družstva balkánských zemí a severských zemí.\n\nOd roku 2009 se na mítinku objevily také disciplíny, které nejsou součástí desetiboje.\n\n\nDécaNation 2014\n\n"}
{"id": "1065946", "url": "https://cs.wikipedia.org/wiki?curid=1065946", "title": "Jonalord", "text": "Jonalord\n\nJonalord (\"Malus domestica\" 'Jonalord'), je ovocný strom, kultivar druhu jabloň domácí z čeledi růžovitých. Plody jsou řazeny mezi podzimní odrůdy jablek, sklízí se v říjnu, dozrává v listopadu, skladovatelné jsou do konce března.\n\nPůvodem je z ČR, byla povolena v roce 1993. Odrůdu vyšlechtil Otto Louda křížením odrůd \" 'Lord Lambourne' \" × \" 'Jonathan' \".\n\nVzrůstem se odrůda řadí mezi zpočátku středně, později slabě rostoucí. Vytváří rozložitý typ korun. Řez je nezbytný, vhodný je zejména letní řez.\n\nPlodí záhy, středně a při dobré péči i pravidelně.\n\nPlod je kulatý, avšak spíše plochý, velký až velmi velký. Slupka je hladká a lesklá, zelenožluté zbarvení je překryté červeným žíhaním. Dužnina je nažloutlá se sladce navinulou chutí.\n\nOdrůda je odolná k strupovitosti jabloní a velmi náchylná k padlí. Po zmlazení nebo při nadbytku dusíku trpí skvrnitostí plodů.\n\nJe vhodná ke skladování a přímému konzumu. Odrůdu lze použít do všech poloh, ale doporučena je především do teplejších poloh na stanovišti se závlahou a živnou půdou a také dostatkem vápníku.\n\n"}
{"id": "1065947", "url": "https://cs.wikipedia.org/wiki?curid=1065947", "title": "Jonagored", "text": "Jonagored\n\nJonagored (\"Malus domestica\" 'Jonagored') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se začátkem října, dozrává v prosinci, skladovatelné jsou do března.\nOdrůda byla vyšlechtěna v Belgii, registrována byla soukromou firmou Jomobel NV. Jde o pupenovou mutaci odrůdy \" 'Jonagold' \" , která vznikla zkřížením odrůd \" 'Golden Delicious' \" × \" 'Jonathan' \".\n\nOdrůda je zcela cizosprašná, je špatným opylovačem, je triploidním křížencem. vyžaduje kvalitní opylení, kvete středně brzy.\n\nRůst odrůdy je zprvu bujný později slabší. Koruna má spíše rozložitý habitus. Řez je nezbytný, vhodný je zejména letní řez. Plodonosný obrost je bohatý, je třeba probírky plůdků. Plodí na krátkých větévkách, spur typ.\n\nPlodí záhy, bohatě a pravidelně.\nPlod je kulovitý, střední až velký (130-192g). Slupka hladká, slabě mastná, žlutozelené zbarvení je překryto červenou barvou. Dužnina je nažloutlá se sladce navinulou chutí, výborná.\n\nOdrůda je středně odolná proti strupovitosti jabloní a málo odolná k padlí. Také je poněkud náchylná k nektriové rakovině a spále. Rovněž trpí hořkou skvrnitostí z fyziologického nedostatku vápníku. Jako prevence se používají postřiky přípravky s obsahem vápníku na list.\n\nJe vhodná ke skladování a přímému konzumu. Odrůdu lze použít do teplých poloh na stanoviště s propustnou živnou přiměřeně vlhkou půdou. Ve vyšších polohách namrzá. Přestože je růst odrůdy bujný, je doporučováno pěstování odrůdy na slabě rostoucích podnožích ve tvarech jako zákrsky, čtvrtkmeny a vřetena. Při pěstování je třeba řezu, probírky plůdků, závlahy, a chemické ochrany. \n"}
{"id": "1065953", "url": "https://cs.wikipedia.org/wiki?curid=1065953", "title": "Michael Zullo", "text": "Michael Zullo\n\nMichael Anthony Zullo (* 9. listopadu 1988, Brisbane, Austrálie) je australský fotbalový obránce a reprezentant s italskými kořeny, který v současné době působí v klubu FC Utrecht.\n\nV Austrálii hrál na nejprve za Brisbane City, potom za Brisbane Strikers a Brisbane Roar.\nV dubnu 2010 podepsal společně s krajany Tommy Oarem a Adamem Sarotou kontrakt v nizozemském klubu FC Utrecht.\n\nV A-mužstvu Austrálie přezdívaném Socceroos debutoval v roce 2009.\n\n\n"}
{"id": "1065958", "url": "https://cs.wikipedia.org/wiki?curid=1065958", "title": "Fakulta vojenských technologií Univerzity obrany", "text": "Fakulta vojenských technologií Univerzity obrany\n\nFakulta vojenských technologií (FVT) je jednou ze tří fakult Univerzity obrany. Sídlí v Brně v Kounicově ulici, v hlavním areálu univerzity. Její základ tvoří zaniklá Vojenská akademie v Brně.\n\nFakulta vzdělává budoucí důstojníky – vojenské profesionály v technických oborech, a to zejména ve vojensko-technické oblasti strojní, elektrotechnické, stavební, geodetické, kartografické, komunikačních a informačních systémů a technologií. Fakulta tedy připravuje velitelsko-technický personál Armády České republiky. Fakulta vzdělává i civilní odborníky pro potřeby státní správy a obranného a bezpečnostního průmyslu.\n\nV roce 1951 vznikla v Brně Vojenská technická akademie. V následujících desetiletích vystřídala několik názvů, od roku 1990 nesla název Vojenská akademie v Brně. V 90. letech se počet fakult ustálil na třech. Dvě z nich, Fakulta letectva a PVO a Fakulta vojenskotechnická – druhů vojsk, byly roku 2003 sloučeny ve Fakultu vojenských technologií, která se v roce 2004 součástí nově vzniklé Univerzity obrany.\n\nFakulta má dvanáct kateder:\n\n\n\n\n\n"}
{"id": "1065959", "url": "https://cs.wikipedia.org/wiki?curid=1065959", "title": "We Heart It", "text": "We Heart It\n\nWe Heart It je sociální síť založená na bázi sdílení obrázků (photo-sharing site). Slovy provozovatele se jedná o \"místo pro inspiraci\", kde lze \"organizovat a sdílet to, co milujete\". Uživatelé mohou nahrávat a sdílet fotografie, animace a videa, která díky systému \"kolekcí\" (složek) a tagů vytvářejí bohatý ekosystém vzájemně provázaných vizuálních dat. Populární jsou zejména tzv. \"inspirativní\" obrázky. \n\nKomunita v této sociální sítí preferuje pozitivní přístup. Na stránkách nejsou žádné možnosti přidávat komentáře, takže uživatelé mohou zveřejňovat obsah bez obav z negativních a nenávistných reakcí, které se často vyskytují na ostatních sociálních sítích. V tomto prostředí se šikana nemá kudy šířit. Uživatelé mají možnost komunikovat skrze soukromé zprávy a blogové příspěvky, nicméně hlavním proudem komunikace zůstávají kolekce vizuálních médií, zpravidla propojených určitou myšlenkou. \n\nWe Heart It je vizuální platforma, která podporuje obrázky ve formátu JPEG, PNG a TIFF, animace GIF a video. Uživatelé mohou ke sdílení obsahu použít pluginy do prohlížeče, widgety pro webové stránky, sdílecí tlačítka a další podpůrná softwarová rozšíření.\n\nSlužba We Heart It je přístupná i pro iOS a Android jako mobilní aplikace. \n\nV roce 2008 byla služba založena brazilským nadšencem jménem Fabio Giolito. Projekt začal jako webová stránka, na níž můžete \"srdíčkovat\" (\"to heart\") fotografie, které se vám líbí a sdílet je se svými přáteli. Nástroj, který zpočátku používat jen Fabio a jeho kamarádi, začal samovolně organicky růst. V momentě, kdy se objevil příval nových uživatelů, Fabio požádal spoluzakladatele Bruna Zancheta o pomoc s tvorbou infrastruktury. V roce 2011 došlo k přerodu malé služby v akciovou společnost.\n\nPlatforma We Heart It je považována za přímého konkurenta služby Pinterest, magazín Techcrunch.com ji popisuje jako kombinaci Pinterestu a Tumblru (\"Pinterest-meets-Tumblr\").\n\nV prosinci 2013 služba dosáhla milníku 25 milionů uživatelů měsíčně. Čtyři pětiny z těchto 25 milionů uživatelů mají méně než 24 let a více než 70 procent z nich jsou ženy. Průměrný uživatel We Heart It má 19 let. \n\n\"Demografický průřez uživatelskou základnou We Heart It je nejvíc fascinující částí této platformy,\" uvádí s podivem Lauren Hockenson na blogu Gigaom.com. Platforma je propojena skrze silnou vizuální komunikaci, ale zcela se zbavila komentářů. \"Mladší publikum se cítí mnohem komfortněji, když se může vyjádřit vizuálně, a můžeme to vidět i v rozvoji dalších služeb, jako je Instagram a Snapchat\", uvádí v článku CEO Ranah Edelin. \"Také stojí za to zmínit, že za absolutní většinou tohoto růstu a aktivity stojí ženy - a platí to zejména u těchto sociálních služeb nové generace.\"\n\nPrůměrný uživatel We Heart It stráví na stránce či v aplikaci více než 16,5 minuty v kuse. Uživatelé mobilní aplikace ji otevřou přibližně 25krát za měsíc.\n\nOd května 2014 We Heart It uvedlo reklamy v mobilní aplikaci.\n\nV březnu 2015 We Heart It uvedlo novou funkci \"pohlednic\", která umožňuje uživatelům zasílat si navzájem soukromé zprávy s obrázky.\n\n\"The Huffington Post\" uvedl službu We Heart It jako jedno z \"deseti nejšťastnějších míst na Internetu\".\n\nAplikace We Heart It se objevila ve výběru mezi nejlepšími aplikacemi Google Play Best Apps of 2013 a Best Apps of 2015, společně s populárními trendy typu Twitch, Skype a Retrica. \n\n"}
{"id": "1065967", "url": "https://cs.wikipedia.org/wiki?curid=1065967", "title": "Jekatěrina Glazyrinová", "text": "Jekatěrina Glazyrinová\n\nJekatěrina Ivanovna Glazyrinová ( , * 22. dubna 1987, Čajkovskij, Sovětský svaz, dnes Rusko) je ruská biatlonistka, jejímž dosavadním největším individuálním úspěchem je druhé místo ve světovém poháru ze stíhacího závodu v Hochfilzenu v sezóně 2014/15. Ve světovém poháru také stála s ruskou štafetou čtyřikrát na stupních vítězů.\n\n10. února 2017 jí MOV pozastavil činnost z důvodu podezření na doping během zimních olympijských hrách z roku 2014.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči se nezapočítávají.\"\n\n"}
{"id": "1065970", "url": "https://cs.wikipedia.org/wiki?curid=1065970", "title": "RecQ helikáza", "text": "RecQ helikáza\n\nRecQ helikáza je označení pro vysoce konzervovanou rodinu helikáz, které jsou díky své nepostradatelné roli v mnoha procesech souvisejících s DNA považovány za tzv. „ochránce“ genomu, protože se podílí na udržování stability genetické informace a zároveň potlačují vznik nádorového bujení.\nZatímco u bakterií a kvasinek byla identifikována pouze jedna RecQ helikáza, v lidských buňkách bylo objeveno dokonce pět RecQ homologních proteinů – RECQ1, BLM (RECQ2) \n, WRN (RECQ3), RECQ4 (RTS) a RECQ5 \n. Nepostradatelná biologická role RecQ helikáz je navíc podtržena tím, že mutace v genech BLM, WRN a RECQ4 jsou spojeny s velmi zákeřnými dědičnými onemocněními: Bloomovým (BS), Wernerovým (WS) a Rothmund-Thomsonovým syndromem (RTS). Tato genetická onemocnění jsou spojena s vyšší náchylností k rakovině, předčasným stárnutím a chromozomovou nestabilitou.\n\nPodle experimentálních a bioinformatických analýz lze uvnitř polypeptidového řetězce RecQ helikáz rozlišit několik konzervovaných domén, určujících zároveň aktivitu jednotlivých proteinů. Hlavní domény RecQ helikáz jsou tři: helikázová, RecQ karboxy-terminální (RQC) a RNázováD C-terminální (HRDC) doména \nTato doména bude mít také pravděpodobně roli při zprostředkování proteinových interakcí RecQ helikáz s jinými proteiny. \n\nKromě výše popsaných domén se mohou RecQ helikázy mezi sebou lišit dalšími doménami, které mohou sdílet homologii s jinými proteiny a tím se liší i jejich vlastnosti a funkce v buňce. Příkladem může být WRN helikáza s exodoménou na N-konci, která zajišťuje exonukleázovou aktivitu WRN proteinu. \nLidské RECQ helikázy se vyznačují nejen klasickou helikázovou aktivitou, tedy schopností oddělovat od sebe dva řetězce DNA za přítomnosti ATP. Na druhou stranu vykazují také velmi silnou tzv. annealing aktivitu, tj. zprostředkovávat nasedání komplementárních jednořetězcových úseků DNA do výsledného duplexu.\nBuněčný cyklus zahrnuje několik kroků, z nichž každý musí být efektivně a časově dokončen než započne krok následující. Během S-fáze buněčného cyklu buňka musí precizně duplikovat své chromozomy, které pak následně musí velmi přesně rozdělit během M-fáze. Avšak během S-fáze se může vyskytnout několik překážek, které mohou nejen ovlivnit buněčný cyklus, ale také mohou vést v následující M-fázi k chromozomové nestabilitě, která bývá obvykle příčinou vzniku některých neurologických onemocnění nebo nádorového bujení.\n\nBěhem replikace DNA se mohou vyskytnout překážky, které replikační mašinerie není schopná vyřešit, a proto dochází k předčasnému zastavení replikační vidlice\n. Problémy replikační vidlice mohou být způsobeny těmito překážkami: \nRecQ helikázy se na odstranění replikačních překážek podílí mnoha způsoby. Jedna z nejdůležitějších funkcí je restart zastavené replikační vidlice. Výskyt poškození na vedoucím řetězci (DNA adukt) vede k zastavení replikační vidlice, avšak BLM a WRN podporují tzv. regresi replikační vidlice, což znamená oddělení nově nasyntetizovaných DNA vláken a jejich spojení, čímž vzniká čtyřcestná Holliday struktura \n. Vzniklá Hollidayova struktura pak může migrovat zpět za pomocí zejména RECQ1, BLM nebo WRN, a tím dochází k obnovení replikační vidlice. \n\nAlternativně může být Hollidayova struktura rozštěpena strukturně specifickými endonukleázami, což vede ke kolapsu replikační vidlice, která pak musí být opravena pomocí procesu homologní rekombinace (viz níže. \n\nRecQ helikázy (zejména BLM a WRN) jsou schopné také díky své enzymatické aktivitě rozvíjet různé DNA struktury (G-quadruplexy, různé smyčky a vlásenky), které vznikají jako replikační „překážky“ vedoucího řetězce. \n\nNavíc BLM také zastává důležitou úlohu při řešení topologického stresu, který vzniká při setkání dvou protichůdných replikačních vidlic. Přesná molekulární podstata je jen velmi málo objasněna, avšak důležitou roli při řešení tohoto problému hraje komplex zahrnující BLM-TOPOIIIα(DNA Topoizomeráza IIIα)-RMI1-RMI2, proteiny, které jsou schopny topologický stres uvolnit. \n\nJak bylo popsáno výše, DNA je neustále poškozována exogenním i endogenním působením, které způsobují mnoho různých typů poškození v DNA. V důsledku těchto rozdílných typů poškození (depurinace, deaminace, thyminové dimery, zlomy DNA aj.) se v průběhu evoluce vyvinula celá řada opravných mechanismů zodpovědná za jejich odstranění. RecQ helikázy i zde zastávají mnoho úloh napříč téměř všemi mechanismy. Hlavní DNA opravné mechanismy tvoří: \n\nTabulka: Přehled základních mechanismů opravy DNA \nV rámci této práce se primárně zaměříme na mechanizmus opravy dvouřetězcových zlomů (DSB) pomocí homologní rekombinace. Oprava dvouřetězcových zlomů je esenciální pro život buňky, protože neschopnost opravy DSB může způsobovat aneuploidii a genomovou nestabilitu vedoucí k rakovině nebo buněčné smrti.\n\nHomologní rekombinace (HR) je velmi precizní mechanismus zahrnující několik fází, kdy DSB je opraven na základě syntézy podle homologického úseku sesterské chromatidy nebo homologního chromozomu. V první fázi HR jsou konce DSB podrobeny resekci za vzniku 3‘ jednořetězcového úseku DNA (ssDNA). 3‘ ssDNA vlákno je ihned po resekci pokryto proteinem RPA (replikační protein A), který zabraňuje vzniku sekundárních struktur na ssDNA vlákně.\nNásledně dochází za pomocí rekombinačních mediatorů k výměně RPA za protein RAD51 a vzniku tzv. RAD51 presynaptického vlákna.\nV druhé fázi HR je RAD51 presynaptické vlákno schopno vyhledat homologii za vzniku struktury zvané D-smyčka, ve které je pak donorová molekula DNA využita jako templát pro syntézu chybějící části. Po DNA syntéze je nové vlákno zachyceno druhým koncem původního řetězce, což vede ke vzniku dvojité Hollidayovi struktury. HJ struktura musí být rozložena, aby byla dokončena rekombinace a dvě molekuly DNA se mohly oddělit. HJ struktury mohou být tedy štěpeny strukturně specifickými endonukleázami (např. MUS81-EME1) nebo rozloženy pomocí kombinované aktivity helikáz a topoizomeráz.\n\nRecQ helikázy zastávají důležité regulační funkce v průběhu homologní rekombinace. V první fázi HR se BLM helikáza přímo účastní resekce konců dvouřetězcového zlomu za vzniku 3’ ssDNA vlákna.\nNěkolik studií prokázalo, že BLM, WRN a RECQ5 jsou schopny interagovat s proteinem RAD51 a vytlačovat jej z presynaptického vlákna, aby bylo zabráněno nevhodné nebo předčasné rekombinaci.\nV poslední fázi HR se BLM-TOPOIIIα-RMI1-RMI2 komplex podílí na rozkladu dvojitých Hollidayových struktur.\n\nS nesprávnou funkcí RecQ helikáz je spojeno několik genetických onemocnění.\nTabulka: Klinické příznaky syndromů spojených s mutacemi v genech RecQ helikáz. \n"}
{"id": "1065972", "url": "https://cs.wikipedia.org/wiki?curid=1065972", "title": "RECQ4", "text": "RECQ4\n\nGen lidské RECQ4 helikázy byl identifikován v roce 1998 a lokalizován na dlouhém raménku (q) chromozomu 8 v pozici 24.3. Gen RECQ4 je složen z 21 exonů a 13 intronů zahrnující 6 kb genomické DNA.\n\nProteinový řetězec RECQ4 je kódován 1208 aminokyselinami s molekulovou hmotností 133 kDa zahrnující ve svém centru vysoce konzervovanou helikázovou doménu typickou pro členy RecQ rodiny. Nicméně, ve srovnání s ostatními RecQ helikázami RECQ4 postrádá RQC a HRDC domény zodpovědné primárně za vazbu k DNA. Na druhou stranu N-terminální část RECQ4 vykazuje vysokou homologii s proteinem Sld2, který je velmi důležitý pro začátek DNA replikace u kvasinek. Předpokládá se, že tato Sld2 doména by mohla určovat roli RECQ4 v průběhu replikace DNA v lidských buňkách. \n\nPři první biochemické charakterizaci RECQ4 nebyla pozorována žádná helikázová aktivita tohoto proteinu in vitro. Později bylo prokázáno, že RECQ4 vlastní helikázovou aktivitu, která je velmi nízká a substrátově specifická (tj. RECQ4 je schopen rozvíjet pouze krátké DNA vidlice s délkou komplementární části pouze 11 bp). Kromě helikázové aktivity se RECQ4 protein vyznačuje také velmi silnou schopností nasedání komplementárních úseku ssDNA do dvoušroubovice N-terminální část RECQ4 přímo interaguje s proteinem MCM10, který zprostředkovává spojení RECQ4 s MCM2-7. MCM2-7 komplex zastává úlohu hlavní helikázy rozplétající dsDNA při DNA replikaci a tím se RECQ4 stává nedílnou součástí MCM replikačního helikázového komplexu účastnícího se DNA replikace v lidských buňkách. Další publikace pak ukazují, že RECQ4 má také nepostradatelnou roli při opravě poškozené DNA. Protein RECQ4 by se mohl pravděpodobně podílet na správném průběhu NER, a to zejména díky interakci s proteinem XPA (Xeroderma pigmentosum skupina A). Navíc, bylo prokázáno, že protein RECQ4 by mohl mít funkci při udržování telomer, které fungují také jako mechanická ochrana na koncích lineárních eukaryotických chromozomů. Další studie pak naznačují, že RECQ4 se akumuluje v mitochondriích a fyzicky interaguje s proteinem p53 – významným tumorovým supresorem. Je také velmi pravděpodobné, že RECQ4 by mohl mít úlohu při opravě DSB pomocí HR, protože interaguje s proteinem RAD51 – klíčovým faktorem v HR.\n\nI navzdory mnoha studiím a publikacím o RECQ4, zůstává tento protein nejméně charakterizovaným členem RecQ rodiny. Stále není jasné, jaká je jeho přesná role a jaký je mechanismus jeho funkce v metabolismu DNA. Navíc, pochopení jeho funkce při replikaci a opravě poškozené DNA je nezbytně důležité pro potenciální objasnění molekulární podstaty syndromů, které vznikají díky mutacím v jeho genu. Mutace v genu RECQ4 jsou spojeny se třemi velmi zákeřnými dědičnými onemocněními: syndromem RAPADILINO, Rothmund-Thomsonovým syndromem a Baller-Geroldovým syndromem.\n\nRTS je autosomálně recesivní onemocnění s charakteristickou červenou vyrážkou (poikiloderma) a různorodými klinickými projevy zahrnující malý vzrůst, šedý zákal, kosterní defekty a abnormality. Mezi těžší projevy syndromu pak patří předčasné stárnutí a predispozice k rakovině kostí (osteosarkoma). RTS byl poprvé popsán již v roce 1969 německým oftalmologem Augustem von Rothmunden, který sledoval pacienty s poikilodermou, růstovou retardací a rapidně postupujícím šedým zákalem. \nV roce 1936 britský dermatolog Matthew Sydney Thomson informoval o třech pacientech s poikilodermou, růstovou retardací a skeletárními defekty, bez známky šedého zákalu \n.Název Rothmund-Thomsonův syndrom poprvé použil Dr. William Taylor v roce 1957 k popsání skupiny pacientů s výše zmíněnými klinickými příznaky. Mutace v genu RECQ4 byly prokázány u 40–66 % pacientů. Při zkoumání spojitosti mezi ostesarkomou a mutacemi RECQ4 genu, bylo prokázáno, že 100 % pacientů má alespoň jednu zkracující (nonsense) mutaci.\n\nRAPADILINO (= znaky charakterizující toto onemocnění: RAdial hypo/-aplasia (radiální hypoplazie/aplazie), PAtellae hypo-/aplasia(patelární hypoplazie/aplazie) and cleft or highly arched PAlate (rozštěp nebo vysoké patro), DIarrhoea (průjem) and DIslocated joints (dislokované klouby), LIttle size (malý vzrůst) and LImb malformation (malformace končetin), NOse slender (útlý nos) and NOrmal intelligence (normální inteligence) syndrom byl poprvé popsán v roce 1989 Kääriäinenem et al. Pacienti trpící tímto syndromem vykazují společné znaky s RTS pacienty, a to poruchy růstu, deformace kostí, hlavně špatný vývoj kostí v předloktí a palce. Na rozdíl od RTS pacientů poikiloderma se u RAPADILINO pacientů nevyskytuje. Nejvíce RAPADILINO pacientů bylo identifikováno ve Finsku, s menším počtem případů se pak můžeme setkat v jiných populacích- \nBGS byl poprvé popsán Ballerem a Gerold informoval o prvních pacientech s radiální hypoplazií spojenou s kraniosynostózou. BGS má mnoho znaků překrývajících se s RAPADILINO a RTS syndromem, nicméně se nevyznačuje poikilodermou ani zvýšeným rizikem osteosarkomy. Na rozdíl od ostatních RECQ4 syndromů lidé s BGS trpí kraniosynostózou ve spojení s radiální aplazií.\n\n"}
{"id": "1065982", "url": "https://cs.wikipedia.org/wiki?curid=1065982", "title": "Martin Přikryl", "text": "Martin Přikryl\n\nMartin Přikryl (* 2. července 1974 Praha) je český hudebník, člen skupiny The Prostitutes, ředitel reklamní agentury a režisér.\n\nAbsolvoval gymnázium, rok pracoval v knihkupectví, poté studoval Institut základů vzdělanosti Univerzity Karlovy, školu však nedokončil. Pracoval v Českém rozhlase a později spoluzakládal rádio Limonádový Joe. Odtud Martin Přikryl odešel do reklamní agentury MARK/BBDO, kde začínal jako copywriter. Vytvářel např. reklamní kampaň \"Chlapi sobě\" pro pivovar Staropramen nebo kampaň pro experiment neexistujícího hypermarketu Český sen. Poté byl kreativním ředitelem v agentuře Kaspen, od roku 2010 do roku 2016 vedl agenturu Jandl. Od roku 2017 vede vlastní reklamní agenturu werk.camp a je partnerem v produkční společnosti Parlay Shop, která se věnuje výrobě audiovizuálních děl a publikací. Realizoval kampaně např. pro telefonního operátora Vodafone (s Petrem Čtvrtníčkem) nebo pro Air Bank. Spolu s Michalem Nohejlem tvoří režisérské duo Mods.\n\nPod jménem „Martin Destroyer“ hraje na kytaru v pražské post-punkové kapele The Prostitutes, spolu s ním v ní na bicí hraje i jeho bratr Lukáš (* 1978, „Luk Santiago“). Předtím byli oba v kapelách Noční Provoz, Angličáky a The Radios. Kromě toho složil i hudbu pro film \"Poupata\", za což byl v roce 2011 nominován na Českého lva v kategorii Nejlepší hudba. Jako hudební producent je podepsán pod alby The Prostitutes, Apollinaire, Boy Wonder & The Teen Sensation, Lazer Viking, Wild Tides a dalších interpretů. Je autorem hudby k celé řadě reklamních spotů.\n\nVe veřejném prostoru se výrazně projevil v roce 2014, když v reakci na chování prezidenta Miloše Zemana inicioval facebookovou výzvu \"Chci si s vámi promluvit, pane prezidente\", jejíž součástí byla akce „Červená karta pro Miloše Zemana“, které se na Národní třídě v Praze zúčastnilo až patnáct tisíc lidí. Zde prezidentu republiky symbolicky vystavili červené karty, což byl Přikrylův nápad. Tato akce byla zakomponována i do jednoho z dílů satirického seriálu \"Kancelář Blaník\", ve kterém si Martin Přikryl také zahrál. Výzva nakonec vyústila ve vznik skupiny \"Podhradí\", která se kromě tlaku na zachovávání důstojnosti prezidentského úřadu chce soustředit i na příští volby prezidenta republiky.\n"}
{"id": "1065987", "url": "https://cs.wikipedia.org/wiki?curid=1065987", "title": "Okres Włodawa", "text": "Okres Włodawa\n\nOkres Włodawa (polsky \"Powiat włodawski\") je okres v polském Lublinském vojvodství. Rozlohu má 1256,27 km² a v roce 2013 zde žilo 39 585 obyvatel. Sídlem správy okresu je město Włodawa. Okres na východě sousedí s Ukrajinou a Běloruskem.\n\nMěstská:\n\nVesnické:\n\n"}
{"id": "1065991", "url": "https://cs.wikipedia.org/wiki?curid=1065991", "title": "František Smolka", "text": "František Smolka\n\nFrantišek Smolka, uváděn též jako František M. Smolka (7. října 1885 Věrovany – 25. února 1974 Moravský Beroun) byl český akademický malíř.\n\nPo maturitě absolvoval dva roky architektury na pražské vyšší škole technické. Přípravu budoucího umělce dovršil tříletým studiem na Umělecko-průmyslové škole v Praze. Učili jej profesoři Emanuel Dítě, Karel Vítězslav Mašek a Jan Preisler. Po studiích nastoupil jako pedagog na reálce v Hradci Králové.\n\nKdyž přeběhl na ruské frontě do zajetí, bylo s ním zřejmě zacházeno šetrněji, neboť se mohl věnovat kreslení. Tak prožil svůj pobyt v zajateckém táboře v Pavlodaru na Sibiři.\nMezi českými zajatci neustále probíhala agitace do tvořících se legií zahraničního vojska Čechů a Slováků. Dne 13. srpna 1916 se hlásil ppor. Smolka v Omsku do československých legií. V květnu 1918 byl vyslán svým útvarem jako delegát na sjezd československého vojska, konaný v Čeljabinsku.\n\nDle záznamu z jeho kmenového listu byl 29. října 1918 pověřen založením i redakcí tzv. „Zlaté knihy padlých“ 4. pluku. Předpokládá se, že tato smutná plukovní kronika byla ilustrována jeho kresbami nebo malbami. Kniha však nebyla nalezena a její uložení není ve Vojenském historickém archivu evidováno.\nDne 15. června 1920 se vrátil s 22. lodním transportem přes Vladivostok, Suez a Terst do osvobozené vlasti, byl vyznamenán čsl. revoluční medailí a medailí za vítězství a k datu 25. září 1920 demobilizován. Stal se nadporučíkem v záloze a byl přemístěn k 6. pluku do Olomouce.\n\nV roce 1921 se stal postupně profesorem kreslení, rýsování, krasopisu a matematiky na České státní reálce v Olomouci. Řadě olomouckých výtvarných umělců, např. Aljo Beran, Slavoj Kovařík, Ing. Hynek, Radoslav Kutra a další, poskytl solidní profesní základy pro jejich tvorbu. Malíř Slavoj Kovařík připomínal zejména Smolkův velkorysý přístup ve vztahu učitel – žák.\n\nDcera Alice Marešová-Smolková studovala na Vysoké škole umělecko průmyslové v ateliéru pro užité sochařství, glyptiku a rytí ve skle profesora Karla Štipla (1889-1972). Syn Ctirad Smolka působil jako výtvarník v časopise Dikobraz.\n\nTvorba Františka Smolky prošla třemi inspiračními zdroji: vojenským prostředím a malováním cizích krajin, v nichž právě pobýval, dále to byla výtvarně pedagogická činnost na státní reálce v Olomouci a nejvýznamnější část jeho díla naplňovalo malování s regionálními náměty, zejména ve městě Olomouci a širším okolí, včetně Věrovan. Pracoval různými technikami, nejčastěji olejem, akvarelem a kresbou. Vyhýbal se velkým plátnům, volil většinou střední a malé rozměry. Náměty lze Smolku zařadit mezi regionální malíře. Zamiloval si staré uličky Olomouce (bydlel v Hrnčířské ulici č. 20) a vůbec svéráznou architekturu včetně historických památek i celých střešních panoramat.\n\nVenkovská témata maloval na Hané i v lokalitách dosti vzdálených (Jablunkov, Dyje u Vranova, Budišov n. B., Salašnice, Ledeč, Ostravice, Valašsko aj.).\nByl v podstatě realista a zanechal historickou dokumentaci, avšak jeho tahy štětcem, rydlem, či tužkou, nebyly nijak školometské. Např. starobylost domů vystihoval nápadnou deformací, jeho krajina je někdy i silně náznaková. V naučném slovníku se o něm dočteme, že tvořil „po způsobu“ impresionistů. Víme, že nejvíce obdivoval francouzského malíře Maurice Utrilla (1883-1955).\n\nIlustroval knihu legionáře Pavla Finka \"Bílý admirál\".\n\n"}
{"id": "1065995", "url": "https://cs.wikipedia.org/wiki?curid=1065995", "title": "Burkeho a Willsova výprava", "text": "Burkeho a Willsova výprava\n\nBurkeho a Willsova výprava je název expedice, kterou v letech 1860-61 vedli Robert O'Hara Burke a William John Wills napříč Austrálií od jihu na sever a zpět. Devatenáctičlenná výprava měla za cíl přejít Austrálii z Melbourne na jihu až po Carpentarský záliv na severu a zpět, což znamenalo zdolat vzdálenost zhruba 3250 kilometrů. V té době nebyla většina australského vnitrozemí prozkoumána nikým kromě domorodců a pro evropské osadníky byla naprosto neznámá.\n\nCesta z jihu na sever proběhla úspěšně (výpravu zastavily až bažiny 5 kilometrů od severního pobřeží), ovšem zpáteční cesta se změnila v drama. Díky chybným rozhodnutím a také smůle zemřelo sedm mužů včetně obou vůdců výpravy. Pouze jediný muž, irský voják John King přešel celý světadíl a vrátil se zpět do Melbourne živý.\n\nV roce 1851 bylo ve Victorii nalezeno zlato a následující zlatá horečka znamenala velký příliv migrantů, při kterém místní populace (míněna Victoria, ne celá Austrálie) vzrostla z 29 000 v roce 1851 na 140 000 v roce 1861 (pro srovnání, Sydney mělo v té době 94 000 obyvatel). Kolonie (Victoria) velice zbohatla a Melbourne rostlo tak překotně, že se záhy stalo největším australským městem a druhým největším městem Britského impéria. Rozvoj trval čtyřicet let a předznamenal éru známou jako \"báječné Melbourne\" \"(\"marvellous Melbourne\")\". Příliv vzdělaných zlatokopů z Anglie, Irska a Německa vedl k rychlému zřizování škol, kostelů, učených společností, knihoven a uměleckých galerií. V roce 1855 byla založena Melbournská universita \"(The University of Melbourne)\" a Státní knihovna Victorie. Filosofický institut Victorie byl založen roku 1854 a po udělení Královské charty v roce 1859 se z něj stala Královská společnost Victorie.\n\nV roce 1857 byl ve Filosofickém institutu vytvořen Výzkumný výbor \"(Exploration Committee)\" s cílem posoudit uskutečnitelnost a zajistit vybavení výzkumné výpravy napříč kontinentem. Zatímco zájem o průzkum vnitrozemí v okolních koloniích Nový Jižní Wales a Jižní Austrálie byl docela silný, nadšení ve Victorii bylo značně omezené. Ani anonymní dar 1000 liber (který pocházel, jak se později ukázalo, od Ambrose Kytea) do Výzkumného fondu Královské společnosti nevzbudil větší zájem a až do roku 1860 v něm nebylo tolik peněz, aby stačily na financování výpravy.\n\nVýzkumný výbor vypsal tendr na vedení Výzkumné výpravy kolonie Victoria. Pouze dva členové výboru, Ferdinand von Mueller a Wilhelm Blandowski, měli jakési zkušenosti s výzkumnými cestami, ale díky frakcionářství ve výboru byli soustavně přehlasováváni. Na vedoucího výpravy bylo navrhováno několik lidí a začátkem roku 1860 k tomu proběhlo několik schůzí. Tajným hlasováním výboru byl nakonec jako vůdce vybrán Robert O'Hara Burke a jako průzkumník, navigátor a jakýsi třetí důstojník byl doporučen William John Wills. Burke neměl žádné zkušenosti s výzkumnými cestami a bylo dost divné, že k vedení výpravy byl vybrán právě on. Byl to rodilý Ir, který ale dříve sloužil v rakouské armádě. Později se stal policejním komisařem a neměl vůbec žádné zkušenosti s životem v buši. Wills byl mnohem zkušenější, co se života v divočině týče. Právě Burkeho vedení mělo škodlivý vliv na průběh celé výpravy.\n\nMísto toho, aby s sebou vzali dobytek, který bylo možno průběžně porážet v průběhu výpravy, se Výbor rozhodl pro experiment se sušeným masem. Tato zátěž znamenala tři vozy navíc, které pak celou výpravu znatelně zpomalovaly.\n\nVelbloudi byli úspěšně využíváni při výzkumech pouští v jiných částech světa, ale do Austrálie bylo prvních sedm velbloudů přivezeno až v roce 1859. Vláda Victorie pověřila George Jamese Landellse nákupem 24 velbloudů v Indii pro pouštní výzkumy. Zvířata dorazila do Melbourne v červnu 1860 a Výzkumný výbor objednal ještě dalších šest z Cremorne Gardens od George Coppina. Velbloudi byli nejprve ustájeni ve stájích Parlamentu a později přesunuti do Royal Parku. Na výpravu bylo použito 26 velbloudů s tím, že šest (dva samci, dvě samice a dvě mláďata) zůstali v Royal Parku.\n\nVýprava vyrazila z Royal Parku v Melbourne 20. srpna 1860 ve 4 hodiny odpoledne za účasti asi 15 000 diváků. Mezi 19 členy výpravy bylo 6 Irů, 5 Angličanů, 4 afgánští velbloudáři, tři Němci a jeden Američan. Výprava sestávala z 23 koní, 6 vozů a 26 velbloudů.\n\nVýprava s sebou vezla obrovské množství vybavení, zahrnující dostatek jídla na dva roky, campingový stůl z dubového dřeva s cedrovým povrchem, dvě židle, rakety, vlajky a čínský gong. Celková hmotnost nákladu činila přes 20 tun. Protože člen výboru kapitán Francis Cadell nesouhlasil s jmenováním Burka za vedoucího výpravy, ten zase odmítl jeho nabídku, že by zásoby nalodil a převezl po moři do Adelaide a poté po řekách Murray a Darling tak, aby je bylo možno vyzvednout cestou. Místo toho bylo všechno naloženo na šest vozů. Jeden vůz se rozbil ještě než opustil Royal Park a do půlnoci prvního dne výprava dorazila pouze na předměstí do Essendonu. Tam se rozbily další dva vozy. Díky silným dešťům a mizerným cestám bylo cestování přes Victorii obtížné a časově náročné. 23. srpna se výprava dostala do Lancefieldu a tam\nrozbila čtvrtý tábor. První volný den si výzkumníci udělali v neděli 26. srpna v táboře VI v Mia Mia.\n\n6. září výprava dosáhla Swan Hillu a 15. září dospěla do Balranaldu. Aby odlehčili náklad, zanechali zde účastníci výpravy své zásoby cukru a limetkové šťávy, spolu s tím i část zásob zbraní a munice. V Gambale 24. září se Burke poprvé rozhodl naložit část zásob na velbloudy a pro odlehčení zátěže koním nařídil mužům jít pěšky. Hmotnost osobních předmětů omezil na 30 liber (14 kilogramů). V Bilbarce na řece Darling se Burke pohádal se svým prvním důstojníkem Landellsem, když se Burke rozhodl zanechat na místě 60 galonů (≈270 litrů) rumu, kterým měl Landells v úmyslu napájet velbloudy, ve víře, že tak předejde kurdějím. V Kincheze Landells výpravu opustil, spolu s lékařem výpravy Hermannem Becklerem. Původně třetí důstojník Wills byl povýšen na druhého důstojníka. 12. října výprava dorazila do Menindee. Cesta dlouhá 750 km trvala dva měsíce, běžný poštovní dostavník jí přitom běžně zvládal jen za něco více než týden. Výpravu opustili dva z pěti důstojníků, propuštěno bylo 13 mužů a osm nových najato. \n\nV červnu 1859 vláda Jižní Austrálie vypsala odměnu 2 000 liber (ekvivalent zhruba 289 000 australských dolarů v roce 2011) za první úspěšný přechod kontinentu západně od 143. poledníku. Výzvy se ujal zkušený výzkumník John McDouall Stuart. Burke měl obavy, že Stuart bude u severního pobřeží rychleji a byl stále netrpělivější s pomalým postupem výpravy, který často činil pouze 2 míle (3,2 kilometru) za hodinu. Burke se nakonec rozhodl rozdělit skupinu, vybral si nejsilnější koně, sedm nejlepších mužů a malou část zásob a vyrazil ke Cooper Creeku. Tam hodlal počkat na zbytek výpravy. Burkeova skupina opustila Menindee 19. října za vedení Williama Wrighta. Cesta byla relativně snadná, neboť po deštích byl v krajině dostatek vody a panovaly i příjemné teploty. které jen dvakrát za celou cestu ke Cooper Creeku překročily 32°C. U bažin Torowotto byl Wright odeslán samotný zpět, aby přivedl zbytek expedice a zásob, Burke pokračoval ke Cooper Creeku.\n\nV roce 1860 představoval Cooper Creek hranici území prozkoumaného Evropany. K řece dospěl kapitán Charles Sturt v roce 1845 a Augustus Charles Gregory v roce 1859. Burke sem dorazil 11 listopadu. Postavil zde tábor LXIII (tábor 63) a zahájil průzkum směrem na sever. Záplava krys donutila muže tábor přestěhovat a postavili tedy nový tábor níže po proudu u Bullah Bullah Waterhole. To byl tábor LXV (tábor 65). Byla vztyčena palisáda a místo dostalo název Fort Wills. \n\nPředpokládalo se, že Burke vyčká v Cooper Creeku do (australského) podzimu, tedy března následujícího roku, aby se výprava vyhnula úmorným letním vedrům. Burke ale čekal pouze do neděle 16. prosince, kdy se rozhodl pokračovat v cestě ke Carpentarskému zálivu. Znovu rozdělil skupinu. Velením tábora pověřil Williama Braha, s ním v táboře zůstali Dost Mahomet, William Patton a Thomas McDonough. Burke, Wills, John King a Charles Gray vyrazili k zálivu se šesti velbloudy, jedním koněm a jídlem sotva na tři měsíce. V Austrálii v té době vrcholilo léto a nejvyšší denní teploty často dosahovaly 50°C ve stínu, k tomu v kamenitých pouštích Strzelecki a Sturt Stony Deserts byl stín málokde k nalezení. Brahe dostal od Burka rozkaz vyčkat v táboře tři měsíce; Wills, který měl k dispozici mapy, byl ovšem opatrnější a střízlivěji odhadoval úkol, který před výpravou leží a tajně instruoval Braha, aby vyčkal čtyři měsíce.\n\nKromě horka byla cesta na sever až překvapivě snadná. V krajině byl po nedávných deštích stále ještě dostatek vody a domorodci byli oproti očekávání přátelští. 9. února Burkeovi muži dosáhli Little Bynoe River, jednoho z ramen delty řeky Flinders, kde zjistili, že k pobřeží oceánu se nedostanou, neboť v cestě jim stojí mangrovové močály. Burke a Wills zanechali velbloudy s Kingem a Grayem v táboře CXIX (tábor 119) a pokoušeli se o průchod močály, ovšem po 24 kilometrech se rozhodli pro návrat. Zásoby se příliš rychle krátily. Zbývalo jídlo na 27 dní, přitom cesta od Cooper Creeku jim zabrala 59 dní. \n\nCestou na sever bylo počasí horké a suché, během cesty zpátky ovšem začala sezóna dešťů a výpravu bičovaly tropické monzunové deště. Velbloud jménem Golah Sing byl opuštěn 4. března, když nebyl schopen dále pokračovat. Během cesty byli zastřeleni a snědeni další tři velbloudi a jediný kůň, Billy, byl zastřelen 10. dubna v blízkosti Diamantina River, jižně od dnešního Birdsville. Vybavení bylo zanecháváno na různých místech v závislosti na tom, jak se snižoval počet tažných zvířat.\n\nAby déle vydrželi se zásobami jídla, jedli listy šruchy \"(Portulaca)\". Gray chytil pětikilového hroznýše, který byl také sněden. Burke i Gray vzápětí onemocněli úplavicí. Grayovi bylo zle, ale Burke se domníval, že jen předstírá. 25. března byl Gray přichycen, jak ze zásob krade \"skilligolee\" (druh vodnaté polévky) a Burke jej zbil. 8. dubna nebyl Gray schopen dalšího pochodu. Zemřel 17. dubna na úplavici v blízkosti místa, které nazvali Polygonum Swamp. Místo Grayovy smrti je neznámé, obecně však panuje přesvědčení, že se jedná o Lake Massacre na území Jižní Austrálie.\n\nTři zbývající muži se na den zastavili, aby Graye pohřbili a aby nabrali trochu sil, neboť již byli značně vyčerpaní hladem a únavou. Ke Cooper Creeku dorazili 21. dubna, jen aby zjistili, že tábor byl před několika hodinami opuštěn.\n\nBurke nařídil Brahemu a osádce tábora, aby vyčkali u Cooper Creeku 13 týdnů. Skupina čekala celých 18 týdnů a pomalu jí začaly docházet zásoby a muži začali pociťovat příznaky kurdějí. Začali věřit, že Burke se z výpravy ke Carpentarskému zálivu nikdy nevrátí. Poté, co si jeden z jeho mužů zranil nohu, rozhodl se Brahe pro návrat do Menindee, ale před odchodem zakopal část zbylých zásob pro případ, že by se Burke přeci jen vrátil, a vyryl do stromu v táboře vzkaz, aby příslušné místo označil.\n\nBrahe opustil tábor ráno 21. dubna 1861. Burke, Wills a King dorazili tentýž den večer. Když našli tábor prázdný, vykopali podle instrukcí zásoby a dopis objasňující, že osádka tábora vzdala čekání a vyrazila zpět do Menindee. Burkeho muži přišli pozdě o pouhých devět hodin. Tři muži a zbývající dva velbloudi byli příliš vyčerpaní; neměli šanci Braheho skupinu dostihnout. \n\nRozhodli se pro odpočinek a nabrání sil, přičemž spotřebovávali zanechané zásoby. Wills a King se chtěli vracet do Menindee stejnou cestou, jakou ke Cooper Creeku výprava přijela, ovšem Burke jako velitel výpravy jejich návrh zamítl a rozhodl, že se místo toho pokusí dosáhnout nejzazší výspy pastýřského osídlení Jižní Austrálie, dobytkářské stanice v blízkosti Mount Hopeless. To znamenalo cestu na jihozápad skrz poušť v celkové délce zhruba 240 kilometrů. Burke, Wills a King sepsali dopis objasňující jejich záměry a zakopali jej zpět do schrány v táboře. Bohužel nezměnili údaje na stromě. Vyrazili 23. dubna, po proudu Cooper Creeku a potom do pouště Strzelecki Desert ve směru na Mount Hopeless.\n\nMezitím na cestě zpět do Menindee se Brahe setkal se zásobovací výpravou vedenou Wrightem. Oba muži se rozhodli vrátit zpět ke Cooper Creeku, přesvědčit se, zda se Burke přeci jen nevrátil. Když tam v neděli 8. května dorazili, Burke byl již na cestě k Mount Hopeless a tábor byl opět pustý. Burke, Wills a King byli 56 km daleko. Vzhledem k tomu, že značky na stromě byly nedotčené, Brahe a Wright předpokládali, že se Burke nevrátil, a nenapadlo je přesvědčit se, zda zásoby ve skryté schráně jsou stále nedotčené. Opustili tábor a vrátili se k čekající skupině, se kterou zamířili zpět do Menindee.\n\nBrahe by možná zůstal u Cooper Creeku déle, ale jeden z jeho mužů, kovář Patton, si vážně zranil nohu při pádu z koně, takže bylo rozhodnuto vyrazit dané ráno zpět do Menindee. Patton zemřel na komplikace o šest týdnů později. Burke a Wills debatovali, zda vyrazit za Brahem a jeho muži (a pokusit se je dohnat), byli však příliš vyčerpaní a rozhodli se vyčkat.\n\nZásobovací mise, vedená Williamem Wrightem, měla v té době vlastní problémy. Wrightovým úkolem bylo dopravit zásoby z Menindee ke Cooper Creeku, na cestu však byl schopen vyrazit až v lednu 1861. Jeho zpoždění mělo za následek, že byl následně obviněn ze zavinění Burkeho a Willsovy smrti. Alan Moorehead napsal ohledně \"záhadných okolností\" Wrightova zpoždění: \n\nPodrobná studie Wrightova jednání od Toma Bergina z roku 1982 ukázala, že nedostatek peněz a malý počet tažných zvířat postavil Wrighta do nezáviděníhodné pozice. Jeho požadavkům na Výzkumný výbor bylo vyhověno až na začátku ledna, kdy horké počasí a nedostatek vody v krajině znamenaly, že Wrightova kolona postupovala jen velmi pomalu. Výpravu navíc obtěžovali domorodci. Tři muži, doktor Ludwig Becker, Charles Stone a William Purcell zemřeli cestou na podvýživu. Cestou na sever se Wright zastavil u Koorliatto Waterhole na Bulloo River, kde pátral po stopách Burkeovy výpravy. Zde jej nalezl Brahe se svými muži.\n\nStrom v táboře na Cooper Creeku, na který Brahe vydlabal štítek s nápisem, aby označil umístění skrytých zásob, je druh eukalyptu, který Australané označují jako '\"coolibah'\" \"(Eucalyptus coolabah, \"dříve\" Eucalyptus microtheca)\". Strom stojí dodnes, jeho stáří je odhadováno na 250 let. Je označován jako \"The Dig Tree\". Jsou na něm tři štítky s nápisy: číslo tábora, datum vyrytí a instrukce ke kopání. Dva nápisy časem zarostly, čitelné zůstalo pouze číslo tábora. \n\nStrom je oficiálním památným místem, nalezneme jej v oficiálním seznamu památných míst státu Queensland.\n\nPo opuštění \"The Dig Tree\" trojice málokdy urazila více než 5 mil (8 km) za den. Jeden ze dvou zbývajících velbloudů, Landa, uvízl v Minkie Waterhole a druhý, Radja, byl zastřelen, když nebyl schopen pokračovat v cestě. Bez tažných zvířat nebyli Burke, Wills a King schopní nést dostatek vody, aby mohli překročit kamenitou poušť Strzelecki Desert k Mount Hopeless. Byli tedy nuceni zůstat v blízkosti řeky. Docházely jim zásoby a stále více se projevovala podvýživa a celkové vyčerpání. Místní domorodci jim výměnou za cukr dali ryby, lusky zvané \"padlu\" a placky vyrobené ze sporokarpů (obal s výtrusnicemi) kapraďovité rostliny \"ngardu\" (též \"nardoo\", \"Marsilea drummondii\").\n\nKoncem května 1861 se Wills vrátil k \"The Dig Tree\" aby zde v bezpečné schránce uschoval svůj deník a další záznamy výpravy. Burke ve svém deníku hořce kritizoval Braha, že za sebou nezanechal žádná zvířata či zásoby. Když byl Wills mimo tábor, Burke zbytečně vystřelil z pistole na jednoho z domorodců, čímž celou skupinu zahnal na útěk. Do měsíce po odchodu domorodců jak Burke, tak Wills zemřeli.\n\nKoncem června 1861 během postupu proti proudu řeky, kdy se pokoušeli najít tábor domorodců, Wills se stal příliš slabým, aby mohl dále pokračovat. Na vlastní žádost byl zanechán u Breerily Waterhole s malou zásobou jídla, vodou a přístřeškem. Burke a King pokračovali proti proudu řeky další dva dny, než byl Burke vyčerpán natolik, že nemohl dál. Následujícího rána Burke zemřel. King zůstal u jeho těla další dva dny a pak se vracel podél řeky zpět k Breerily Waterhole, kde zjistil, že Wills je rovněž po smrti.\n\nPřesná data úmrtí Burkeho a Willse jsou neznámá a na různých památnících ve státě Victoria najdeme různá data. Výzkumný výbor uvádí jako den úmrtí obou cestovatelů 28. červen 1861. Kingovi se podařilo najít skupinu domorodců, kteří mu poskytli jídlo a přístřešek výměnou za to, že střílením ptáků doplňoval společné zásoby.\n\nCestovatelé netušili, že sporokarpy \"ngardu\" obsahují thiaminázu, enzym který v těle rozkládá (metabolizuje) vitamín B (thiamin). Je možné, že nepřipravovali placky dle aboriginských receptů. Sporokarpy \"ngardu\" vyžadují při zpracování na mouku a těsto specifickou přípravu, která potlačí škodlivé účinky thiaminázy, které muži pociťovali. Přestože jedli, byli stále slabší. Wills ve svém deníku zmiňuje svůj špatný stav, zároveň však uvádí, že \"dieta\" na plackách \"ngardu\" rozhodně není nepříjemná.\n\nJe tedy pravděpodobné, že smrt Burkeho a Willse byla přinejmenším zčásti zaviněna nemocí z nedostatku vitamínu B, známou pod názvem beri-beri. Tuto hypotézu podporuje i Kingova zpráva, ve které uvádí, že Burke si krátce před smrtí stěžoval na bolesti nohy a zad.\n\nPo zmizení Burkeho mužů bylo vypraveno celkem šest expedic, které měly za úkol pátrat po jejich osudu. Z toho dvě byly financovány Výzkumným výborem, dvě Královskou společností Victorie a jedna vládou Jižní Austrálie. Dvě se vydaly po moři do Carpentarského zálivu, zbylé začaly s hledáním z různých směrů po pevnině.\n\nPo šesti měsících, kdy o Burkeho expedici nebyly žádné zprávy, se tisk začal ptát po jejím osudu. Tlak veřejnosti po odpovědích stoupal. Výzkumný výbor 13. června 1861 odsouhlasil vyslání pátrací skupiny, která by našla Burkeho muže a v případě nutnosti jim poskytla podporu. Victorijská pátrací expedice (\"The Victorian Relief Expedition\") opustila Melbourne 26. června 1861 pod vedením Alfreda Williama Howitta. U Loddon River se Howitt setkal s Brahem, který se vracel od Copper Creeku. Jelikož Brahe netušil nic o osudu Burkeho mužů, Howitt usoudil, že pro pátrání bude potřeba mnohem větší výpravy. U Loddon River zanechal tři své muže a vrátil se s Brahem do Melbourne, aby podal zprávu Výzkumnému výboru. 30. června rozšířená expedice vyrazila znovu na cestu. Ke Cooper Creeku výprava dorazila 3. září, k tábořišti u \"The Dig Tree\" 11. září. O čtyři dny později pak Edwin Welch objevil Kinga, žijícího mezi domorodci. Během dalších devíti dní Howitt objevil ostatky Wellse i Burkeho a řádně je pohřbil. King v bídném stavu přežil i dvouměsíční cestu zpět do Melbourne a zemřel o jedenáct let později ve věku 33 let. Z útrap expedice se nikdy plně nezotavil. Je pohřben na melbournském ústředním hřbitově (Melbourne General Cemetery).\n\n4. srpna 1861 vyplula z Melbourne HMCSS Victoria pod vedením Williama Henryho Normana s příkazem prohledat pobřeží Carpentarského zálivu. Po přistání v Brisbane se na palubu nalodili členové Queenslandské pátrací expedice (\"The Queensland Relief Expedition\", viz níže). \"Victoria\" doplula do Carpentarského zálivu koncem září 1861. Zde se členové Queenslandské pátrací expedice vylodili, a loď i pozemní skupina začaly prohledávat pobřeží zálivu.\n\nPo vylodění z \"Victorie\" v říjnu 1861 výprava pod vedením Williama Landsborougha nejprve pátrala na pobřeží Carpentarského zálivu po stopách Burkeho expedice. Později se muži vydali na jih a úspěšně překročili kontinent od severu k jihu, když do Melbourne dorazili v říjnu 1862. Výprava tak získala odměnu 2 000 liber za první úspěšný přechod kontinentu severojižním směrem.\n\nDruhou Victorijskou pátrací expedici (opět \"The Victorian Relief Expedition\") vedl Frederick Walker. Výprava sestávající ze dvanácti mužů na koních vyrazila z Rockhamptonu 7. září 1861 s cílem dosáhnout pobřeží Carpentarského zálivu. Našli Burkeho stopy a sledovali je až do jeho nejsevernějšího tábora, zde se jim však stopa ztratila. 4. prosince se Walkerovi muži střetli se skupinou domorodců a v následném boji jich 12 zabili. 7. prosince se Walker setkal s \"Victorií\". Jeho skupina dále pokračovala ve zkoumání pobřeží Carpentarského zálivu.\n\nK vedení expedice (\"The South Australian Burke Relief Expedition\") byl vybrán John McKinlay. Expedice vyrazila z Adelaide 16. srpna 1861. 20. října nalezla výprava v blízkosti močálu Polygonum Swamp nedaleko Cooper Creeku hrob Evropana, o kterém se domnívali, že je to Gray. V blízkosti nalezli i další hrob, takže McKinlay předpokládal, že výprava zde byla povražděna a pojmenoval místo Massacre Lake. Poté, co se McKinlay dozvěděl, že pozůstatky Burkeho a Willse byly objeveny Howittem, rozhodl se prozkoumat území ve směru na Central Mount Stuart. Zastavily jej však silné deště a záplavy. McKinley se tedy rozhodl zamířit do Carpentarského zálivu, kde jak doufal, ještě zastihne \"Victorii\". 20. května 1862 dospěl McKinley do vzdálenosti 8 kilometrů od pobřeží, ovšem krajina mezi ním a pobřežím se ukázala neprůchodná. Vydal se tedy na východ s cílem dosáhnout Port Denisonu na severním pobřeží Queenslandu. 2. srpna 1862 McKinlay dorazil do obchodní stanice na Bowen River a po několika dnech odpočinku pokračoval do Port Denisonu. Výprava se poté po moři vrátila do Adelaide. McKinlay obdržel od jihoaustralské vlády odměnu 1 000 liber a od anglické Královské zeměpisné společnosti (\"Royal Geographical Society\") zlaté hodinky. \n\nVictorijská pátrací skupina (\"The Victorian Exploration Party\") byla druhou expedicí pod vedením Alfreda Howitta, který byl pověřen návratem ostatků Burkeho a Willse do Melbourne. Howitt vyrazil z Melbourne 9. prosince 1861. Po delším pobytu v Menindee a u Mount Murchison výprava dorazila 25. února 1862 ke Cooper Creeku. Zde rozbili tábor v blízkosti Cullyamurra Waterhole. Odtud Howitt podnikl množství průzkumných výprav po okolí. Ostatky Burkeho a Willse byly exhumovány 13. dubna 1862.\n\nHowitt pokračoval ve zkoumání australského vnitrozemí ještě dalších šest měsíců, než se v listopadu 1862 vydal na cestu zpět do obydlených oblastí. 8. prosince výprava dorazila do Clare v Jižní Austrálii. Howitt a lékař expedice pokračovali dále do Adelaide, zbytek expedice je následoval o tři dny později vlakem. Odtud byly ostatky Burkeho a Willse převezeny do Melbourne, kam dorazily 29. prosince 1862.\n\nVláda Victorie ustanovila k objasnění okolností smrti Burkeho a Willse vyšetřovací komisi. Howitt byl vyslán zpět ke Cooper Creeku, aby přivezl těla. Cestovatelům byl vystrojen státní pohřeb, který se konal 21. ledna 1863 v Melbourne.\nPohřební vůz byl modelován dle vozu použitého při pohřbu vévody z Wellingtonu o deset let dříve. Podle dobových zpráv se pohřbu účastnilo na 40 000 lidí. Burke a Wills byli pohřbeni na melbournském ústředním hřbitově \"(Melbourne General Cemetery)\". \n\nI přes tragický osud výprava zcela neselhala. Doplnila bílá místa v znalostech o australském vnitrozemí a dokázala, že se ve středu Austrálie nenalézá žádné vnitrozemské moře. Každá z pátracích expedic rovněž přispěla významným dílem k poznávání země, kterou jednotlivé výpravy procházely. \n\nV následujících letech bylo vztyčeno několik památníků na různých místech Austrálie. V roce 1890 byl odhalen památník v melbournském Royal Parku. Nápis na památníku zní:\n\nV roce 1983 australská pošta vydala poštovní známku s portréty obou cestovatelů. Další čtyři známky byly vydány v roce 2010 ke 150. výročí expedice.\n\nV roce 1918 byl natočen němý film \"A Romance of Burke and Wills Expedition of 1860\". Zápletka je však z větší části smyšlená a se skutečnou expedicí má jen málo společného. Další film s názvem \"Burke & Wills\" přišel do kin v roce 1985.\n\nV listopadu 2009 vyrazila Královská australská mincovna (\"Royal Australian Mint\") u příležitosti 150. výročí expedice dvě série památečních mincí v hodnotách 1 australský dolar a 20 centů.\n\n\n"}
{"id": "1065997", "url": "https://cs.wikipedia.org/wiki?curid=1065997", "title": "Naté", "text": "Naté\n\nNaté\n(z franc.: \"natté\" = cop, rohožka) ja obchodní označení pro porézní textilii tkanou v panamové vazbě na způsob nepravé perlinky. Tkanina má lehce zrnitý povrch, používá se na šaty, košile a halenky. \n\nNaté se vyrábí z různých přírodních i umělých materiálů, pro bavlněné naté se často používá označení \"panama\". Obzvlášť zřetelné je naté z jemné, ostřeji zakroucené příze z česané vlny.\nBěžně se tká ze skané příze v jemnostech 17 - 21 tex v dostavě 28 x 24 nití na cm\n\nPodle jiných definicí se jedná o hedvábnickou tkaninu z filamentových přízí v osnově a z bavlněných přízí v útku nebo také o těžší vlnařskou tkaninu, ve které se střídají jemnější a hrubší niti \n"}
{"id": "1066002", "url": "https://cs.wikipedia.org/wiki?curid=1066002", "title": "Mistrovství světa v jízdě na saních 2015", "text": "Mistrovství světa v jízdě na saních 2015\n\nMistrovství světa v jízdě na saních 2015 se konalo ve dnech 14. a 15. února v Siguldě v Lotyšsku.\n"}
{"id": "1066005", "url": "https://cs.wikipedia.org/wiki?curid=1066005", "title": "LGBT práva v Pobřeží slonoviny", "text": "LGBT práva v Pobřeží slonoviny\n\nLesby, gayové, bisexuálové a transsexuálové (LGBT) se v \"Pobřeží slonoviny\" můžou setkávat s právními komplikacemi neznámými pro heterosexuální většinu. Mužská i ženská stejnopohlavní sexuální aktivita je zde legální, ale domácnosti tvořené stejnopohlavními dvojicemi nemají rovný přístup ke stejné právní ochraně a institutům přístupným pro různopohlavní páry.\n\nStejnopohlavní sexuální styk vykonaný v soukromí je v Pobřeží slonoviny odjakživa legální a není známo, že by byl někdy kriminalizován, jelikož země v období francouzské kolonizace nikdy nepřijala zákony proti sodomii na rozdíl od většiny britských kolonií po celém světě.\n\nZmínka o veřejných stejnopohlavních sexuálních aktivitách je v § 360 Trestního zákoníku, který stanovuje, že:\n\nPřeklad z francouzštiny:\nVláda státu Pobřeží slonoviny neuznává soužití stejnopohlavních párů.\n\nV zemi neplatí žádné zákony proti diskriminaci založené na sexuální orientaci nebo genderové identity.\n\nNicméně v březnu 2010 v rámci šetření Rady pro lidská práva představitel Pobřeží slonoviny ubezpečoval, že země se bude snažit o eliminaci diskriminace proti osobám jiné sexuální orientace nebo genderové identity, ale o spuštění kampaně pro rovné příležitosti a bourání předsudků se zasazovat nebudou, neboť to není jejich hlavní prioritou.\n\nPodle zprávy Ministerstva zahraničí Spojených států amerických nejsou gayové a lesby považovány za osoby způsobilé k osvojení dětí.\n\nMinisterstvo zahraničí Spojených států amerických na základě svého výzkumu ohledně ochrany lidských práv v zemi shledává, že:\nTouré Claver, prezident LGBT hnutí Alternative Côte d'Ivoire v září 2011 připomněl, že má zkušenost s případem, kdy lékař odmítl ošetřit pacienta z důvodu jeho sexuální orientace. Claver a další členové hnutí pak následně protestovali před klinikou, kde výše zmíněný lékař pracoval. Podle Clavera se tehdy jednalo o přímou diskriminaci homosexuální osoby, nicméně stát se posouvá spíše směrem k toleranci.\n"}
{"id": "1066006", "url": "https://cs.wikipedia.org/wiki?curid=1066006", "title": "Natalie Geisenbergerová", "text": "Natalie Geisenbergerová\n\nNatalie Geisenbergerová, nepřechýleně Natalie Geisenberger (5. února 1988, Mnichov) je německá sáňkařka. Na Zimních olympijských hrách 2014 v Soči získala zlaté medaile v závodu jednotlivkyň a v závodu smíšených družstev. Je též pětinásobnou mistryní světa.\n\n"}
{"id": "1066007", "url": "https://cs.wikipedia.org/wiki?curid=1066007", "title": "Anton Günther", "text": "Anton Günther\n\nAnton Günther (5. června 1876 Boží Dar – 29. dubna 1937 Boží Dar) byl oblíbený lidový básník a písničkář krušnohoří a autor pohlednic s písněmi.\n\nJeho hrob se nachází v rodném místě Antona Günthera v Božím Daru na české straně Krušných hor, jen několik metrů od hrobky jeho babičky.\n\n"}
{"id": "1066022", "url": "https://cs.wikipedia.org/wiki?curid=1066022", "title": "Bitva u Amfipole", "text": "Bitva u Amfipole\n\nBěhem peloponéské války se v r. 424 př. n. l. podařilo spartskému králi Brasidovi obsadit bohaté město Amfipolis, ležící u ústí řeky Strymonas do Strymonského zálivu. Díky blízkému pohoří Pangio s vydatnými zlatými doly to bylo nejvýznamnější město celé oblasti, proto bylo v Athénách rozhodnuto o jeho znovudobytí. Úkolem byl pověřen Kleón, který se svým dvoutisícovým vojskem přitáhl k Amfipoli a oblehl ji v r. 422 př. n. l. Spartské vojsko, skryté za až 15 m vysokými hradbami využilo přesunu Athéňanů a nečekaně jim vpadlo do boku. Došlo k bitvě, ve které zahynulo 660 Athéňanů včetně Kleóna a jen 8 Sparťanů včetně krále Brasida. Na straně Athéňanů bojoval v této bitvě i Sókratés.\n\nSmrt obou velitelů a stoupenců tvrdé linie v této bitvě otevřela prostor k uzavření mírové dohody. Mír sjednaný touto smlouvou r. 421 je podle svého strůjce nazýván Níkiův.\n"}
{"id": "1066024", "url": "https://cs.wikipedia.org/wiki?curid=1066024", "title": "Důl Jan SDF (Slezská Ostrava)", "text": "Důl Jan SDF (Slezská Ostrava)\n\nDůl Jan SDF (Slezská Ostrava) byl černouhelný hlubinný důl v Polské (Slezské) Ostravě v jihozápadní části dobývacího pole dolu Michal. Byl součástí dolů Severní dráhy Ferdinandovy.\n\nZakladatelem dolu byla Severní dráha císaře Ferdinanda. Název dolu byl údajně zvolen podle křestního jména ředitele SDF Johanna Fillungera. \n\nSDF východně od hranic dobývacího pole hr. Wilczka a jihozápadně od rohu důlního pole dolu Michael v Polské (Slezské) Ostravě v nepropůjčeném důlním poli založila v roce 1869 kutací jámu. Její místo bylo velmi výhodné, nacházela se východně v těsné blízkosti Báňské dráhy. Po překonání 80 m pokryvného útvaru bylo dosaženo produktivního karbonu a v hloubce 130 m byla nalezena uhelná sloj Aloisie. V roce 1896, doložením objevené sloje, SDF mohla žádat Báňské hejtmanství o udělení propůjčky na 3 důlní míry včetně tzv. přebytku. Důlní míry č. 37 až 39 byly uděleny výměrem čj. 2071/70 ze dne 18. ledna 1870. Udělením propůjček kutací jáma byla přestavěna na jámu těžní. V tomtéž roce bylo zahájeno hloubení jámy Jan větrní, která se nacházela ve vzdálenosti 26 m severovýchodně od jámy těžní.\n\nV době výstavby těžní jámy Josef byl proražen překop v hloubce 124 m (tj. v úrovni 1. patra jámy Josef) jižním směrem na jámu Jan. V roce 1898 byla převedena těžba dolu Jan na výkonnější důl Josef. Důl Jan se stal dolem pomocným pro důl Josef. Důl Josef, po ukončení rekonstrukce a centralizace těžby na důl Michael, se stává jeho pomocným dolem od roku 1916. V roce 1932 byla ukončena těžba na dole Josef a důl Jan se stává v roce 1933 pomocným dolem dolu Michal. Jáma Jan do roku 1941 sloužila jako pomocná těžní a jáma vtažná, pak byla přebudována na jámu větrní. \n\nJáma Jan větrní ukončila činnost v roce 1922, kdy byla zlikvidována. Těžní jáma Jan sloužila, po přestavbě v roce 1941, jako větrní až do roku 1975, kdy byla zlikvidována zasypáním.\n\nV roce 1870 byla \"těžní jáma\" Jan vybavena dvouválcovým ležatým parním těžním strojem o výkonu 130 HP. Těžní stroj byl vyroben ve Strojírnách hr. Salmy v Blansku v roce 1874. Byl nepřetržitě v provozu až do 50. let 20. století, kdy byl poháněn stlačeným vzduchem. Bubny těžního stroje měly průměr 4 425 mm a šířku 948 mm, lano mělo průměr 34,5 mm, 2 těžní klece se 2 etážemi po 2 vozíky vedle sebe nebo 12 osob na etáž. Rychlost jízdy 5 m/s pro mužstvo a 12 m/s pro těžbu. Výška těžní věže od ohlubně po střed lanovnic 17,0 m, průměr lanovnic 3 700 mm. Těžní věž byla příhradová vyrobená ve Strojírnách hr. Salmy v Blansku.\n\nPo přestavění jámy na větrní v roce 1941 byl na ní přemístěn ventilátor z dolu Josef, systém Dinnendahl s výkonem 121 kW z roku 1914, motor Siemens-Schuckert.\n\nJáma Jan v\"ětrní\" byla vybavena ventilátorem soustavy Rittinger s výkonem 900 m/min. a přímo účinným parním tahadlovým čerpadlem o výkonu 150 HP. V roce 1898 byla vybavená ventilátorem soustavy Guibal o výkonu 3900 m/min. Starší ventilátor byl záložním. Po roce 1916 byla důlní voda čerpána centrálně důlními čerpadly na dole Michal.\n\nVýrobu stlačeného vzduchu pro důl zabezpečoval parní pístový kompresor z roku 1902 vyrobený firmou Bromovský & Schulz, Praha. Výkon parního stroje byl 238 HP, výkon kompresoru 2 160 m/ hod. V roce 1928 parní kompresor už nebyl v činnosti, pro těžní stroj byl přiveden stlačený vzduch z kompresorovny dolu Michal.\n\nTěžní jáma v roce 1898 měla hloubku 315 m s 5 patry. Konečná hloubka byla 482,9 m s 8 patry.\n\nJáma Jan větrní byla prohloubena do hloubky 376,0 m a měla 6 pater.\n\nDobývaly se sloje jakloveckých vrstev ostravského souvrství. Uhlí bylo těženo ve slojích průměrné mocnosti 50–200 cm, metodou piliřování a stěnování se zakládkou nebo na zával. \n\nÚdaje dle\nPro ubytování havířů dolu Jan byla postavena Jánská kolonie se 14 přízemními domy na hranici katastrálního území Polské (Slezské) Ostravy a Michálkovic. Kolonií procházejí ulice Dianina, Justina a Deputátní. Začátek výstavby byl v roce 1895, ukončení výstavby 1899. Vlivem poddolování docházelo k postupné likvidaci domů, zachováno je 10 přízemních domů.\n\n\n\n\n"}
{"id": "1066025", "url": "https://cs.wikipedia.org/wiki?curid=1066025", "title": "Jan Tadeáš Antonín Peithner z Lichtenfelsu", "text": "Jan Tadeáš Antonín Peithner z Lichtenfelsu\n\nJan Tadeáš Antonín Peithner z Lichtenfelsu (německy \"Johann Thaddäus Anton Peithner, Edler von Lichtenfels\"; 8. dubna 1727 v Božím Daru – 22. června 1792 ve Vídni) byl český báňský geolog a přírodovědec.\n\n"}
{"id": "1066032", "url": "https://cs.wikipedia.org/wiki?curid=1066032", "title": "Semjon Pavličenko", "text": "Semjon Pavličenko\n\nSemjon Alexandrovič Pavličenko ( Семён Александрович Павличенко; * 11. května 1991, Bratsk, Irkutská oblast) je ruský sáňkař. Na mistrovství světa 2015 překvapivě zvítězil v kategorii jednotlivců. Porazil v součtu jízd o 71 tisícin sekundy Němce Felixe Locha, který útočil na svůj třetí titul v řadě.\n\nNa Zimních olympijských hrách 2014 v Soči skončil na 5. místě.\n\n"}
{"id": "1066033", "url": "https://cs.wikipedia.org/wiki?curid=1066033", "title": "Libor Sečka", "text": "Libor Sečka\n\nLibor Sečka (* 8. října 1961 Znojmo) je český diplomat, v letech 2009 až 2015 velvyslanec České republiky v Číně a od roku 2016 velvyslanec České republiky ve Spojeném království Velké Británie a Severního Irska. \n\nPodle výroční publikace Asociace pro mezinárodní otázky pro rok 2016 byl jediným z 93 českých velvyslanců, který dostal důvěru vést českou diplomatickou misi v zahraničí již popáté.\n\nV letech 1976–1979 studoval na gymnáziu dr. Karla Polesného ve Znojmě. Maturoval v roce 1980 na gymnáziu v Jevíčku. Později v letech 1980–1985 vystudoval Moskevský státní institut mezinárodních vztahů, studium mezinárodních ekonomických vztahů. Speciální stáže poté absolvoval v Bonnu, Bruselu a na Advanced Legal Studies Institutu v Londýně.\n\nZ prvního manželství ma dceru Kateřinu a syna Libora. S druhou manželkou Sabrinou se oženil v roce 2002. Dcera Stella se narodila v roce 2008.\n\nV roce 1986 nastoupil na československé ministerstvo zahraničí a mezi roky 1990 až 1995 pracoval na velvyslanectví ve Španělsku. Poté byl vládou jmenován do zvláštního týmu, vyjednávajícího podmínky vstupu ČR do EU a řídil nově vzniklý odbor pro politické vztahy s EU na MZV. Velvyslancem v Mexiku byl v letech 1999–2000. Přispěl k instalaci kopie sochy T.G.M. na Masarykově třídě a pojmenování náměstí Glorieta T.G.Masaryk po prvním československém prezidentovi. Socha dnes stojí na Hradčanském náměstí v Praze.\n\nZástupcem České republiky při Evropské unii byl v období vyjednávání podmínek vstupu do EU v letech 2000–2002. Po konečném dojednání podmínek vstupu se stal velvyslancem v Itálii a na Maltě (2002–2006). V letech 2006–2009 pracoval na ministerstvu zahraničí jako vrchní ředitel sekce Evropské unie a podílel se na předsednictví ČR v EU v první polovině roku 2009. Společně s K. Dobešem a Tomášem Pojarem přispěl k přesunutí evropské agentury pro řízení navigačního systému Galileo do Prahy.\n\nV letech 2009 až 2015 byl velvyslancem v Číně. Šestiletá mise představovala rekord v délce pobytu českých velvyslanců v čínském hlavním městě. Po prvních dvou letech faktické izolace v Pekingu dané návštěvami vrcholného tibetského duchovního vůdce – dalajlámy v Česku, se mu podařilo obnovit a rozvinout politickou komunikaci, která vyvrcholila setkáním prezidentů. Přispěl ke zřízení přímého leteckého spojení mezi Prahou a Pekingem. Pozornost věnoval umění a kultuře. Populární se během jeho pekingské mise stal program „Embassyart“, v jehož rámci docházelo k pravidelným setkáním a dialogu českých a čínských umělců.\n\nV roce 2016 se stal velvyslancem České republiky ve Spojeném království Velké Británie a Severního Irska. Pověřovací listiny předal vicemaršálkovi diplomatického sboru 5. ledna 2016 a zahájil tak svou misi. Nástupní audience u královny Alžběty II. se uskutečnila 2. března 2016. Po nástupu začal s novým týmem pracovat na programu „Czech Republic 100“, jehož cílem bylo využít významných výročí roku 2018 pro prezentaci České republiky jako důvěryhodného a zajímavého partnera pro Velkou Británii v řadě specializovaných oblastí (nanotechnologie, zdravotnictví, zvláště pak péče o srdce, kultura, bezpečnostní a obranné technologie, dopravní technologie a další). Vyvrcholením této iniciativy se stal historicky první „Český týden“ v Londýně během října 2018, v jehož průběhu se uskutečnila řada seminářů a prezentací, m.j. „Czech Heart Day“. Největší událostí se však stal nekomerční koncert České filharmonie v Royal Academy of Music, kterého se zúčastnil předseda české vlády Andrej Babiš a britský ministr spravedlnosti a lord kancléř David Lidington, faktický zástupce premiérky T.Mayové. V době jeho londýnské mise se rovněž uskutečnila dlouho odkládaná dvouletá rekonstrukce architektonicky zajímavé budovy českého velvyslanectví (2016–2017).Při příležitosti 30.výročí Sametové revoluce v listopadu 2019 uspořádalo velvyslanectví pod jeho vedením první v historii český reprezentativní ples v Londýně pod názvem Sametový ples svobody.Zúčastnili se jej mimo jiných také český ministr zahraničních věcí T.Petříček a britská ministryně zahraničního obchodu L.Truss. Za dlouhodobou spolupráci se City of London byl velvyslanci L.Sečkovi v listopadu 2019, jako prvnímu z českých velvyslanců, udělen čestný titul \"Freeman of the City of London\" (Svobodný občan CIty). Toto ocenění získal v minulosti m.j. také Sir Nicolas Winton.\n\n"}
{"id": "1066046", "url": "https://cs.wikipedia.org/wiki?curid=1066046", "title": "Park Na Špici", "text": "Park Na Špici\n\nPark Na Špici je lokalita v Pardubicích na soutoku Labe a Chrudimky s mnoha romantickými přírodními zákoutími a rybníkem Čičák. Původně šlo o pole, ale stavbou pardubického zdymadla se Labe před soutokem s Chrudimkou zvedlo o několik metrů a z parku se stalo záplavové území. Park byl následně ponechán jako zcela přirozený, jen byly dobudovány svépomocí dva asfaltové tenisové kurty a dřevěné lavičky okolo Čičáku.\n\nPodzimní atmosféra parku je několikrát zachycena ve filmu Konečná stanice (1981) ve scéně vzpomínek Nelly Gaierové a Oty Sklenčky na jejich společnou minulost. V druhé polovině roku 2014 prošel \"revitalizací\" a je z něj tzv. urbanizovaný park, dětské hřiště s napojením k centru přes most Na Špici. Obnova přišla na 35,6 milionu korun, přičemž částečně ji zafinancuje Integrovaný plán rozvoje města z prostředků Evropské unie. \n"}
{"id": "1066047", "url": "https://cs.wikipedia.org/wiki?curid=1066047", "title": "Schneeberg (Sasko)", "text": "Schneeberg (Sasko)\n\nSchneeberg () je město v saském zemském okrese Krušné hory. V obci žije asi 15 000 obyvatel. Společně s městy Aue, Lauter, Lesnice (), Schwarzenberg a obcí Bad Schlema patří do Silberberského městského spolku ().\n\nV roce 1453 byl ve Schneebergu otevřen důl, v němž se těžily cínové, železné a měděné rudy. V poslední třetině 15. století bylo v této lokalitě objeveno bohaté ložisko stříbra. Již v roce 1477 zde existovalo 153 jmenovitě evidovaných štol. Ve středověku horníci ze Schneebergu též odcházeli za prací přes Krušné hory do českých měst a založili zde horní města, např. Horní Blatnou () či Jáchymov ().\n\nV letech 1946 – 1956 společnost SAG/SDAG Wismut (sovětská, resp. od roku 1954 sovětsko-německá akciová společnost) provozovala na území Schneebergu těžbu uranu.\n\n\nNěkteré informace v tomto článku byly převzaty z článku \"Schneeberg (Erzgebirge)\" na německé Wikipedii.\n"}
{"id": "1066049", "url": "https://cs.wikipedia.org/wiki?curid=1066049", "title": "Kašpar Eberhard", "text": "Kašpar Eberhard\n\nKašpar Eberhard ( \"Kaspar Eberhard\", či \"Caspar Eberhard\", 21. března 1523 Sněžná – 20. října 1575 Wittenberg) byl německý luterský teolog a pedagog.\n\nV letech 1549–1554 působil jako rektor školy v Jáchymově.\n"}
{"id": "1066052", "url": "https://cs.wikipedia.org/wiki?curid=1066052", "title": "Anastasia Baburová", "text": "Anastasia Baburová\n\nAnastasia Baburová, rusky: \"Анастасия Эдуардовна Бабурова\", \"Anastasija Eduardovna Baburova\", 30. listopadu 1983, Sevastopol – 19. ledna 2009) byla novinářka píšící pro noviny Novaja gazeta a studentka žurnalistiky na Moskevské státní univerzitě.\n\nByla členkou Autonomní Akce a prošetřovala aktivity neonacistických skupin. Byla zastřelena společně s právníkem v oblasti lidských práv Stanislavem Markelovem, který byl hlavním cílem vraha.\n\nAnastasija Baburová byla jediné dítě svých rodičů, Eduarda Fjodoroviče Baburova a Larisy Ivanovny Baburové. Oba pracovali jako profesoři na Sevastopolské národní technické univerzitě.\n\nV roce 2000 začala studovat na Fakultě managementu černomořské pobočky Moskevské státní univerzity v Sevastopoli. Společně se svou matkou se stala ruskou občankou v roce 2000. O rok později odjela do Moskvy a stala se studentkou mezinárodního práva na Moskevském státním institutu mezinárodních vztahů. V roce 2003 se vdala za studenta žurnalistiky, Alexandra Frolova, kterého poznala roku 2000 během svého studia v Sevastopolu. V roce 2004 se Baburová stala studentkou na Moskevské státní univerzitě. Během studia také psala pro různé moskevské noviny. V létě 2007 se Baburová a Frolov rozvedli.\n\nNa začátku října 2008 vyšetřovala jako nezávislá novinářka případy ruských neonacistických skupin pro noviny Novaja Gazeta.\n\nBaburová byla aktivní členkou anarchisticko-environmentálního hnutí. Podílela se na aktivitách ekologických kempů a sociálních fór, včetně Pátého Evropského Sociálního Fóra v Malmö roku 2008, které bylo organizované festivalem \"Antikapitalismus 2008\". Festival byl mimo jiné také zapojený do antifaštických aktivit.\n\nV červenci 2008 se účastnila demonstrace proti pokácení Chimkinského lesa. Kvůli jejímu zapojení do jiného protestu byla zadržena a nucena strávit noc ve vězení.\n\nBaburová se stala od roku 2000 již čtvrtou zavražděnou novinářkou deníku Novaja gazeta. Nejprve bylo hlášeno jen zranění Baburové při pokusu o zneškodnění Markelova vraha. Nicméně později vyšlo najevo, že Baburová byla zastřelena ranou do týla. Zemřela o několik hodin po útoku v Moskevské nemocnici. Byla pohřbena 26. listopadu 2009 na centrálním městském hřbitově v rodném Sevastopolu.\n\nV listopadu 2009 se díky odposlechu podařilo usvědčit členy radikální neonacistické skupiny, a to Nikitu Tichonova a Jevgeniji Chasisovou, z dvojnásobné vraždy. Motivem vraždy byla pomsta za Markelovu právnickou činnost, která se nehodila neonacistům. V květnu 2011 dostal Tichonov doživotní trest a jeho přítelkyně Chasisová byla jako spoluviník odsouzená na 18 let vězení.\n\n\n\n"}
{"id": "1066053", "url": "https://cs.wikipedia.org/wiki?curid=1066053", "title": "Lailly-en-Val", "text": "Lailly-en-Val\n\nLailly-en-Val je francouzská obec v departementu Loiret v regionu Centre-Val de Loire. V roce 2012 zde žilo 2 811 obyvatel.\n\nObec leží u hranic departementu Loiret a departementem Loir-et-Cher. Sousední obce jsou: Baule, Beaugency, Dry, Jouy-le-Potier, Ligny-le-Ribault, Saint-Laurent-Nouan (Loir-et-Cher).\n\n\"Počet obyvatel\"\n"}
{"id": "1066058", "url": "https://cs.wikipedia.org/wiki?curid=1066058", "title": "Rhamphorhynchidae", "text": "Rhamphorhynchidae\n\nRhamphorhynchidae je čeleď ptakoještěrů žijících v období jury (asi před 180 až 148 miliony let). Byla pojmenována podle nejznámějšího rodu \"Rhamphorhynchus\".\n\nZástupci této čeledi patřili mezi vývojově primitivní ptakoještěry. Všichni měli dlouhé ocasy, které při letu sloužily jako kormidla. Nedosahovali velkých rozměrů, v rozpětí křídel měřili od 1 do 3 metrů.\n\n\n"}
{"id": "1066059", "url": "https://cs.wikipedia.org/wiki?curid=1066059", "title": "KkStB řada 169", "text": "KkStB řada 169\n\nŘada 169 kkStB byly čtyřspřežní parní ozubnicové lokomotivy c.a k. Státních drah (kkStB), které původně objednala společnost Reichenberg-Gablonz-Tannwalder Eisenbahn (RGTE).\n\nPro ozubnicovou dráhu Tannwald–Grünthal (dnes Tanvald – Kořenov) dodala v roce 1901 lokomotivka ve Floridsdorfu tři lokomotivy systému Abt. Lokomotivy obdržely čísla 21G až 23G a jména \"DESSENDORF\", \"IGNAZ GINZKEY\" a \"POLAUN\". Po převzetí provozu státem v roce 1902 byly lokomotivy přeznačeny 69.50–52 a v roce 1905 znovu na 169.50–52.\n\nPo první světové válce přešly lokomotivy k ČSD, které je přeznačily na řadu 404.0. Za druhé světové války byly Německými říšskými drahami označeny 97 601-603.\nLokomotivy zůstaly v provozu na své domovské trati až do začátku 60. let 20. století. Poté byly nahrazeny ozubnicovými motorovými lokomotivami řady T 426.0, které dodala rakouská firma Simmering-Graz-Pauker (SGP).\nLokomotiva 404.001 byla v roce 1960 změněna na vytápěcí kotel K119, 404.002 byla v roce 1961 vyřazena a 404.003 dosloužila v roce 1965 při rekonstrukci tratě. V roce 1977 byla v České Lípě opravena do vystavovatelného stavu a předána Národnímu technickému muzeu.\n\nKonstrukce lokomotiv byla prakticky shodná s řadou 403.5. Největší odchylkou bylo nahrazení zadního podvozku Adamsovým běhounem bez vratných pružin s posuvem ±42 mm, což bylo umožněno použitím menších zásob vody a uhlí. Příčný posuv byl umožněn dále jen u prvního spřaženého dvojkolí, a to ±10 mm. Vlaková brzda byla sací, jak bylo v rakouské části monarchie zvykem.\nOd roku 1911 byly na lokomotivách zkoušeny turbínové ventilátory, které měly snížit enormní zatížení lokomotivního personálu kouřem při jízdě dlouhými tunely. Turbína nasávala vzduch pod lokomotivou, ten se filtroval přes vápennou lázeň a foukal do prostoru budky. Pravděpodobně byl účinek této ventilace nedostatečný, proto se od něj upustilo. Účinnějším (též pro cestující) se ukázalo používání vysoce jakostního černého uhlí s nízkým množstvím popele.\n\n\n\n"}
{"id": "1066069", "url": "https://cs.wikipedia.org/wiki?curid=1066069", "title": "Adam Sarota", "text": "Adam Sarota\n\nAdam Tomek Sarota (* 28. prosince 1988, Gordonvale, Austrálie) je australský fotbalový záložník a reprezentant s polskými kořeny, který od léta 2014 hostuje v klubu Brisbane Roar z nizozemského FC Utrecht.\n\nJe držitelem polského a australského pasu. Jeho otec Tony emigroval z Polska do Austrálie v roce 1980.\n\nV dubnu 2010 podepsal společně s krajany a spoluhráči z Brisbane Roar Tommy Oarem a Michaelem Zullem kontrakt v nizozemském klubu FC Utrecht.\n\nV roce 2010 byl ve svých 21 letech pozván do kempu Polské fotbalové asociace pro případné připojení se k polské reprezentaci. Adam však preferoval australský národní tým.\n\nV A-mužstvu Austrálie přezdívaném Socceroos debutoval 10. srpna 2011 v přátelském zápase proti týmu Walesu (výhra 2:1).\n\n"}
{"id": "1066072", "url": "https://cs.wikipedia.org/wiki?curid=1066072", "title": "Vlákeň", "text": "Vlákeň\n\nVlákeň (\"Sida\"), česky též sida, je rod rostlin z čeledi slézovité. Zahrnuje asi 150 druhů a je rozšířen v tropech a subtropech celého světa. Vlákeně jsou byliny nebo keře s jednoduchými listy a nejčastěji s nevelkými žlutými květy. Některé druhy jsou pěstovány jako zdroj vlákna. V Evropě se přirozeně nevyskytují, některé druhy jsou zřídka zavlékány do České republiky se sójou.\n\nVlákeně jsou jednoleté nebo vytrvalé byliny, polokeře nebo keře. Rostliny jsou chlupaté nebo řidčeji lysé, odění se skládá z hvězdovitých, jednoduchých nebo žláznatých chlupů. Listy jsou jednoduché, s celistvou nebo dlanitě laločnatou čepelí, na okraji většinou zubaté.\nKvěty jsou jednotlivé nebo po 2, úžlabní až téměř vrcholové, často v úžlabních nebo vrcholových hroznech či latách, vzácně v okolících nebo klubkách. Kalich je zvonkovitý nebo miskovitý, zakončený 5 laloky, na bázi často desetižeberný. Kalíšek chybí. Koruna je většinou žlutá, řidčeji bílá, oranžová, růžová nebo purpurová, někdy s tmavým středem. Koruna je složena z 5 na bázi srostlých korunních lístků. Tyčinky jsou srostlé do lysé nebo chlupaté trubičky nesoucí na vrcholu množství prašníků. V semeníku je 5 až 14 komůrek, každá obsahuje jediné vajíčko. Na vrcholu čnělkových ramen jsou hlavaté blizny, počet větví čnělky odpovídá počtu plodolistů. Plody jsou poltivé, diskovité až kulovité, rozpadající se na 5 až 14 jednosemenných plůdků. Každý plůdek obsahuje 2 komůrky, vrchní prázdná komůrka za zralosti puká a často na povrchu nese 2 ostnité výrůstky, ve spodní komůrce je semeno. Semena jsou hladká a na většině povrchu lysá.\n\nRod vlákeň zahrnuje asi 150 druhů. Je rozšířen v tropech a subtropech celého světa. Nejvíce druhů roste v Americe.\nV Evropě není žádný druh původní. Do České republiky jsou ze Severní Ameriky přechodně zavlékány druhy vlákeň ostnitá a vlákeň kosolistá, a to zejména se sójou a jejími produkty. Vlákeň kosolistá se rozšířila jako plevel téměř po celém světě. V tropech roste jako vytrvalý polokeř, v oblastech mírného pásu jako jednoletka.\n\n\nZ lýka některých druhů vlákeně se získávají technická vlákna. V tropické Africe a Indii se za tímto účelem pěstuje vlákeň kosolistá. Kvalitní vlákno poskytuje také \"Sida micrantha\" (syn. \"Sidastrum micranthum\") z Brazílie a \"Sida napaea\" z jihu Spojených států.\n"}
{"id": "1066075", "url": "https://cs.wikipedia.org/wiki?curid=1066075", "title": "FK Slovan Ivanka pri Dunaji", "text": "FK Slovan Ivanka pri Dunaji\n\nFK Slovan Ivanka pri Dunaji (celým názvem: Futbalový klub Slovan Ivanka pri Dunaji) je slovenský fotbalový klub, který sídlí v obci Ivanka pri Dunaji. Založen byl v roce 1919. Od sezóny 2014/15 působí ve třetí fotbalové lize, sk. Bratislava.\n\nSvé domácí zápasy odehrává na stadionu FK Slovan Ivanka pri Dunaji s kapacitou 1 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1066077", "url": "https://cs.wikipedia.org/wiki?curid=1066077", "title": "Yannick Cortie", "text": "Yannick Cortie\n\nYannick Cortie (* 7. května 1993, Amsterdam, Nizozemsko) je nizozemský fotbalový obránce, který působí v nizozemském klubu FC Utrecht.\nHraje na postu stopera (středního obránce).\n\nV mládežnickém věku hrál v Nizozemsku v týmu RKSV Pancratius. Profesionální kariéru zahájil v klubu FC Utrecht.\n\n"}
{"id": "1066081", "url": "https://cs.wikipedia.org/wiki?curid=1066081", "title": "MŠK Kráľová pri Senci", "text": "MŠK Kráľová pri Senci\n\nMŠK Kráľová pri Senci (celým názvem: Mestský športový klub Kráľová pri Senci) je slovenský fotbalový klub, který sídlí v obci Kráľová pri Senci. Od sezóny 2017/18 působí ve čtvrté lize Bratislavského futbalového zväzu.\n\nSvé domácí zápasy odehrává na stadionu MŠK Kráľová pri Senci s kapacitou 1 000 diváků.\n\n\nZdroj: \n\n\n\nZdroj: \n\n"}
{"id": "1066082", "url": "https://cs.wikipedia.org/wiki?curid=1066082", "title": "Polignano a Mare", "text": "Polignano a Mare\n\nPolignano a Mare je menší město v italském kraji Apulie, v provincii Bari. Město leží v jihovýchodní části Itálie, na pobřeží Jaderského moře. Je vzdálené 37 km jihovýchodně od hlavního města a centra kraje Apulie Bari. Ve městě žije 17 990 obyvatel. Hlavním zdrojem příjmu obyvatel je turismus, zemědělství a rybolov.\n\nMěsto je oblíbené a navštěvované pro své domy vystavěné na skále nad mořem. Nejstarší domy jsou ze 17. a 18. st. Centrem malého města je náměstí Vittoria Emanuele II s kostelem Santa Maria Assunta z konce 13. st. Další významnou památkou je tři kilometry vzdálené bývalé benediktské opatství s kostelem sv. Víta založené v 11. st.\n\n\n"}
{"id": "1066083", "url": "https://cs.wikipedia.org/wiki?curid=1066083", "title": "Christian Kum", "text": "Christian Kum\n\nChristian Kum (* 13. září 1985, Frankfurt nad Mohanem, Západní Německo) je německo-nizozemský fotbalový obránce, který působí v nizozemském klubu FC Utrecht.\nMá nizozemské i německé občanství.\n\nS profesionálním fotbalem začínal v nizozemském klubu ADO Den Haag. Od léta 2012 hrál dvě sezóny v SC Heerenveen a v létě 2014 posílil FC Utrecht.\n\n"}
{"id": "1066084", "url": "https://cs.wikipedia.org/wiki?curid=1066084", "title": "Once Upon a Time in Wonderland", "text": "Once Upon a Time in Wonderland\n\nOnce Upon a Time in Wonderland je americký televizní seriál, který měl premiéru na stanici ABC 10. října 2013. Tvůrci seriálu jsou Edward Kitsis, Adam Horowitz, Zack Estrin a Jane Espenson. Seriál je spin-offem seriálu \"Bylo, nebylo\". 27. března 2014 bylo oznámeno, že seriál bude zrušen po první sérii.\n\nVe Viktoriánské Anglii žije mladá a krásná Alenka (Sophie Lowe), která vypráví příběh o zajímavé nové zemi, která existuje na druhé straně králičí nory. Neviditelná kočka, housenka kouřící vodní dýmku a mluvící hrací karty, to je jen část fantastických věcí, které potkala během jejího neuvěřitelného dobrodružství.Doktoři si myslí, že Alenka je blázen, a snaží se jí vyléčit tak, aby na vše zapomněla. Alenka je připravená hodit celé dobrodružství za hlavu, hlavně kvůli ztrátě své lásky Cyruse (Peter Gadiot), do kterého se zamilovala, než ho ztratila. Ale hluboko uvnitř Alenka ví, že ten svět existuje. V pravý čas ji přichází zachránit cynický Králový spodek (Michael Socha) s bílým králíkem (John Lithgow). Nyní je Alenka odhodlaná najít Cyruse a všichni tři společně odcházejí do Říše divů.\n\n\n\nV únoru 2013 Kitsis a Horowitz, společně s producenty Zackem Estrinem a Jane Espenson vytvořili spin-off soustřeďující se na Říši divů. 28. března 2013 bylo oznámeno, že Sophie Lowe získala hlavní roli Alenky. Cyruse, si zahraje Peter Gadiot. Michael Socha si zahraje Králového spodka. Během dubna bylo oznámeno, že Paul Reubens propůjčí svůj hlas Bílému králíkovi a Emma Rigby si zahraje Srdcovou královnu.\n\n10. května 2013 stanice ABC oznámila, že seriálu dává zelnou a také oznámila, že John Lithgow nahradí Paula Reubense a propůjčí hlas Bílému králíkovi. 14. května stanice oznámila, že seriál se bude vysílat ve čtvrtek večer.\n\nNa Comic-Conu v roce 2013 bylo oznámeno, že Naveen Andrews, bývalá hvězda seriálu \"Ztraceni,\" se v seriálu objeví jako Džin. V září bylo oznámeno, že Keith Davis a Iggy Pop se také připojí k seriálu. Barbara Hershey si zahrála v jedné epizodě Srdcovou královnu.\n\n27. března 2014 bylo oznámeno, že seriál bude zrušen po první sérii.\n"}
{"id": "1066085", "url": "https://cs.wikipedia.org/wiki?curid=1066085", "title": "ŠK Lozorno", "text": "ŠK Lozorno\n\nŠK Lozorno (celým názvem: Športový klub Lozorno) je slovenský fotbalový klub, který sídlí v obci Lozorno. Založen byl v roce 1922. Od sezóny 2014/15 působí ve třetí fotbalové lize, sk. Bratislava.\n\nSvé domácí zápasy odehrává ve sportovním areálu Lozorno s kapacitou 950 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1066087", "url": "https://cs.wikipedia.org/wiki?curid=1066087", "title": "Wolfgang Borchert", "text": "Wolfgang Borchert\n\nWolfgang Borchert (20. května 1921 Hamburk – 20. listopadu 1947 Basilej) byl německý spisovatel.\n\nJeho nevelké dílo sestává z krátkých příběhů, básní a jedné divadelní hry. Po druhé světové válce patřil k nejznámějším autorům tzv. \"Trümmerliteratur\" (z němčiny 'Trümmer' = trosky, po první světové válce bylo Německo v troskách), velká část německého publika se mohla identifikovat s poválečným dramatem \"Venku přede dveřmi\". Krátké povídky, jako např. \"Das Brot\", \"An diesem Dienstag\" nebo \"Nachts schlafen die Ratten doch\", byly vzorovými příklady běžné školní četby. Prezentace pacifistického připomenutí \"Dann gibt es nur eins!\" doprovázela mnoho mírových shromáždění.\n\nBorchertův člověk, mladý zhrzený hrdina, se vrací z války s nevyhojitelným vnitřním zraněním, nemůže v sobě zaplašit děs z války. Zpřetrhala v něm všechny jeho ideály a sny. Stala se mu destruktivním prožitkem. Rytmus jeho řeči je koktavý, skoro jako by zapomněl mluvit. Jeho myšlenkám schází logická vazba. Zničené nervy absurdně reagují na vnější podněty. Tento stav ústí nakonec v pocity bezpředmětného strachu a úzkosti.\n\nWolfgang Borchert napsal již ve svém dětství mnoho básní, usiloval také dlouho o herecké povolání. Bez vědomí rodičů složil přijímací zkoušky do herecké školy Helmutha Gmelina. Koncem roku 1940 přešel k divadlu nadobro. Dostal angažmá v 'Landesbühne Osthannover'.\nPo hereckém vzdělání a několika měsících v kočovném divadle byl Borchert roku 1941 povolán do vojenské služby a musel se zúčastnit útoku na Sovětský svaz. Vojenskou službu bytostně nesnášel: dril a omezování svobody, tupost představených a neustálé ponižování.\n\nV zimě 1941-1942 hlásil Borchert po návratu ze stráže zranění na ruce. V prázdném zákopu před ním se objevil sovětský voják, začali spolu zápasit, přitom prý vyšla rána, která ho zranila. Velitel však do hlášení poznamenal, že si Borchert zranění pravděpodobně přivodil sám. Borchert se posléze dostal do lazaretu, a když tam propukla úplavice, do zázemí. Jako rekonvalescent byl však v květnu 1942 náhle zatčen a dán do vyšetřovací vazby v Norimberku. Přes tři měsíce čekal na samotce na přelíčení, v němž byly jen dva možné rozsudky: propuštění v případě neviny, nebo smrt v případě viny. Přitěžující okolností při procesu byly výroky proti režimu, ústní i písemné. Byl osvobozen ve věci „sebezmrzačení“, zůstal však i nadále ve vazbě, aby se vyšetřily velezrádné výroky. Nakonec byl odsouzen ke čtyřem měsícům vězení. Na návrh obhajoby byl rozsudek změněn na šest týdnů zostřené vazby.\n\nPo odpykání trestu přešel k záložnímu praporu svého bývalého pluku. V listopadu 1942 byl už znovu na cestě na frontu. Byl nasazen do těžkých tankových bojů u Toropce, kde jeho rota za čtyři dny ztratila pět velitelů. Koncem prosince přišel do lazaretu s omrzlinami nohou. Zároveň dostal záhadné horečky, s nimiž si lékaři nevěděli rady. Objevilo se podezření na skvrnitý tyfus a Borchert se dostal do neblaze proslulého infekčního lazaretu ve Smolensku, z něhož byly každodenně vynášeny spousty mrtvých. Ze Smolenska byl převelen do lazaretu v Harcu.\n\nV říjnu se vrátil do Jeny a znovu se objevily horečky a jaterní potíže. Nakonec byl superarbitrován a určen pro frontové divadlo. Večer před propuštěním se dal pohnout k uspořádání jakéhosi představení na rozloučenou, ve kterém parodoval Goebbelse. Jeden z účastníků ho udal. Borchert byl vzat do vazby, a protože už byl jednou trestán, hrozil mu přísný trest. Byl odsouzen k devíti měsícům vězení a trest smrti mu byl prozatím odložen za účelem „osvědčení na frontě“.\n\nZačátkem roku byl nasazen na západní frontě, jižně od Mohuče. V armádě byl už však chaos a celá jeho jednotka se brzy vzdala Francouzům. Při převozu do zajateckého tábora Borchert uprchl a protloukal se pěšky k severu. Byl chycen Američany, ale dokumenty z vězení mu znovu pomohly na svobodu. Urazil pěšky šest set kilometrů, spal většinou ve stozích, a aby nebyl chycen, vydával se chvílemi za blázna.\n\nTaké v poválečných časech Borchert velmi trpěl kvůli utrženým onemocněním a poškození jater. Po krátkých pokusech o obnovení herecké a kabaretní kariéry zůstal upoután na lůžko. V lednu 1946 napsal povídku \"Pampeliška\", která znamená pravý začátek jeho prozaického díla. Tehdy mezi lednem 1946 a zářím 1947 vzniklo mnoho kratších povídek a během osmi dní napsal drama \"Venku přede dveřmi\" s podtitulem \"Hra\", kterou nechce žádné divadlo hrát a žádné publikum vidět. Borchert v ní zachytil klima prvních dvou poválečných let. Psal na zadní strany dopisů, na obálky – v Německu nejsou psací potřeby, stejně jako potraviny a léky. Během ozdravného pobytu ve Švýcarsku zemřel ve věku 26 let na následky onemocnění jater. Během svého života se stal Borchert díky rozhlasovému vysílání jeho dramatu v lednu 1947 známým, avšak úspěšným byl až po smrti, počínaje divadelním představením hry \"Venku přede dveřmi\" 21. 11. 1947 – jeden den po jeho smrti.\n\n\n\n"}
{"id": "1066094", "url": "https://cs.wikipedia.org/wiki?curid=1066094", "title": "Kai Heerings", "text": "Kai Heerings\n\nKai Heerings (* 12. ledna 1990, Amsterdam, Nizozemsko) je nizozemský fotbalový obránce, od roku 2017 hráč německého klubu FC 08 Homburg.\nHraje na postu stopera (středního obránce).\n\nProfesionální kariéru zahájil v klubu FC Utrecht v roce 2011. V roce 2015 přestoupil do SC Cambuur, odkud v roce 2016 hostoval v týmu Helmond Sport. Následně působil v rakouském SKN St. Pölten a od roku 2017 v německém FC 08 Homburg.\n\n"}
{"id": "1066095", "url": "https://cs.wikipedia.org/wiki?curid=1066095", "title": "Třída Kalaat Beni Hammed", "text": "Třída Kalaat Beni Hammed\n\nTřída Kalaat Beni Hammed je třída výsadkových lodí alžírského námořnictva. Celkem byly postaveny dvě jednotky této třídy. Obě jsou stále v aktivní službě.\n\nDvě jednotky této třídy byly postaveny v první polovině 80. let ve Velké Británii. Výsadkovou loď \"Kalaat Beni Hamed\" přitom postavila loděnice Brooke Marine Ltd. v Lowestoftu a její sesterskou loď \"Kalaat Beni Rached\" loděnice Vosper Thornycroft ve Woolstonu. Obě do služby vstoupily roku 1984.\n\nV roce 2012 byla u španělské loděnice Navantia objednána generálka a modernizace obou plavidel. Ty byly loděnici ve Ferrolu předány v červnu 2014. Modernizace mimo jiné zahrnuje výměnu bojového řídícího systému, výzbroje a elektroniky. Modernizované plavidlo \"Kalaat Beni Hamed\" bylo Alžírsku předáno v září 2015.\n\nJednotky třídy \"Kalaat Beni Hamed\":\nPlavidla slouží k přepravě až 240 plně vybavených vojáků a nákladu do hmotnosti 650 tun. K uložení přepravovaných vozidel slouží prostor o rozměrech 75×7,4 metru, přístupný příďovou rampou. Jejich výzbroj tvoří jeden 40mm komplet DARDO a jeden 30mm dvojkanón. Na zádi jsou vybavena přistávací plochou pro jeden vrtulník, nenesou však hangár. Pohonný systém tvoří dva diesely MTU 12V1163 TB92, pohánějící dva lodní šrouby. Nejvyšší rychlost dosahuje 16 uzlů.\n\n"}
{"id": "1066101", "url": "https://cs.wikipedia.org/wiki?curid=1066101", "title": "Willem Janssen", "text": "Willem Janssen\n\nWillem Janssen (* 4. července 1986, Nijmegen, Nizozemsko) je nizozemský fotbalový záložník, který působí v klubu FC Utrecht.\n\nProfesionální kariéru zahájil v klubu VVV-Venlo v sezóně 2004/05. Poté prošel postupně kluby Roda JC, FC Twente a FC Utrecht.\n\nJanssen se objevil v roce 2008 i v nizozemské reprezentaci do 21 let (zvané Jong Oranje).\n\n"}
{"id": "1066118", "url": "https://cs.wikipedia.org/wiki?curid=1066118", "title": "Goya (rozcestník)", "text": "Goya (rozcestník)\n\nSlovo Goya může znamenat:\n"}
{"id": "1066121", "url": "https://cs.wikipedia.org/wiki?curid=1066121", "title": "Timotej Záhumenský", "text": "Timotej Záhumenský\n\nTimotej Záhumenský (* 17. července 1995, Žiar nad Hronom, Slovensko) je slovenský fotbalový obránce, od ledna 2018 hráč klubu DAC Dunajská Streda.\n\nZáhumenský debutoval v profesionálním fotbale v květnu 2014 v dresu ŠK Slovan Bratislava. V únoru 2015 šel hostovat do ŽP ŠPORT Podbrezová.\n\nV lednu 2016 přestoupil do MFK Skalica. Na konci sezóny 2015/16 Fortuna ligy, klub sestoupil do slovenské druhé ligy. Záhumenský pak hostoval na jaře 2017 v druholigovém klubu FC ŠTK 1914 Šamorín. V létě 2017 posílil prvoligový FC ViOn Zlaté Moravce. V lednu 2018 přestoupil do klubu DAC Dunajská Streda.\n\nZáhumenský hrál za slovenské mládežnické reprezentace.\n\n"}
{"id": "1066123", "url": "https://cs.wikipedia.org/wiki?curid=1066123", "title": "Římskokatolická farnost Budislav", "text": "Římskokatolická farnost Budislav\n\nŘímskokatolická farnost Budislav je územním společenstvím římských katolíků v rámci táborského vikariátu českobudějovické diecéze.\n\nPlebánie se v Budislavi připomíná poprvé v roce 1359. V té době byl také postaven farní kostel, později dále přestavovaný. Matriky ve farnosti začaly být vedeny v roce 1660. Kostel byl do dnešní podoby přestavěn v roce 1754. Ve 20. století přestal být do farnosti ustanovován sídelní kněz.\nFarnost Budislav je součástí kollatury farnosti Soběslav, odkud je vykonávána její duchovní správa.\n\n"}
{"id": "1066129", "url": "https://cs.wikipedia.org/wiki?curid=1066129", "title": "Římskokatolická farnost Tučapy", "text": "Římskokatolická farnost Tučapy\n\nŘímskokatolická farnost Tučapy je územním společenstvím římských katolíků v rámci táborského vikariátu českobudějovické diecéze.\n\nV roce 1354 byla v Tučapech zřízena plebánie. Ta později (asi v důsledku husitských válek) zanikla a Tučapy byly přifařeny k Budislavi. V roce 1693 byla v místě zřízena lokální duchovní správa a začaly být vedeny matriky. Dnešní kostel svatého Jakuba Staršího (též \"Většího\") pochází z let 1719–1724. Roku 1787 pak byla zřízena samostatná farnost. Ve 2. polovině 20. století přestal být do Tučap ustanovován sídelní kněz.\n\nFarnost Tučapy je součástí kollatury farnosti Soběslav, odkud je vykonávána její duchovní správa.\n"}
{"id": "1066131", "url": "https://cs.wikipedia.org/wiki?curid=1066131", "title": "Fleshcrawl", "text": "Fleshcrawl\n\nFleshcrawl je německá death metalová kapela z Illertissenu v Bavorsku. Byla založena roku 1987 Stefanem Hanusem a Bastianem Herzogem pod názvem Morgöth. V roce 1990 se přejmenovala na Suffocation, avšak krátce poté v roce 1991 opět mění název na současný Fleshcrawl – důvodem byla existence americké deathmetalové kapely Suffocation.\n\nDebutní studiové album se zrodilo v roce 1992 ve stockholmském studiu Montezuma a mělo název \"Descend into the Absurd\".\n\n\n\n\n\n"}
{"id": "1066142", "url": "https://cs.wikipedia.org/wiki?curid=1066142", "title": "Divize D 1991/92", "text": "Divize D 1991/92\n\nV soubojích 27. ročníku Moravskoslezské divize D 1991/92 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1991 a skončil v červnu 1992.\n\n\n\nZdroj: \n\nPoznámky:\n\n"}
{"id": "1066143", "url": "https://cs.wikipedia.org/wiki?curid=1066143", "title": "Ulana", "text": "Ulana\n\nUlana (1843) je romantický román, který napsal polský spisovatel Józef Ignacy Kraszewski. Baladický příběh o lásce polského zemana k ženě vesnického hrnčíře se stal podkladem pro polskou národní operu \"Halka\" (1858) od Stanisława Moniuszka.\n\nKniha vypráví o mladém šlechtici, který se kvůli nešťastné lásce rozhodne žít na svém venkovském sídle. Žije jako samotář, chodí sám na lovy, přestane se stýkat s rodinou i přáteli. Jednou potká v lese mladou ženu Ulanu. Ulana je krásná venkovanka, která žije ve vesnici se svým mužem a dvěma dětmi. Šlechtic se do Ulany zamiluje. Ta ho ze začátku odmítá, protože je vdaná, ale láká jí poznat jiný způsob lásky než tu vesnickou. Slýchávala často o lásce šlechtické, která je prudká, vášnivá, ale většinou končí špatně, dokonce i smrtí. I Ulana se do šlechtice zamiluje. Šlechtic posílá manžela Ulany pryč za obchodem. Mezitím prožívají šlechtickou lásku, scházejí se však tajně. Po návratu se manžel od otce Ulany a jejího bratra dozví o nevěře. Zbije svou ženu. \n\nNěkolik dní na to musí manžel opět opustit vesnici a Ulana je opět se šlechticem. Už se neskrývají, Ulana přestala milovat i své vlastí děti. Po návratu manžel nevydrží potupu, kterou mu Ulana připravila a zapálí sídlo šlechtice. Ten po požáru těžce onemocnění. Ulana se o něj stará a šlechtic se nakonec uzdraví. Ze strany šlechtice, zde můžeme vidět průběh lásky od zamilovanosti po lhostejnost. Ovšem jen ze strany šlechtice, Ulana ho stále miluje. Jednoho dne potká šlechtic starého přítele, ten ho donutí odjet zpět do města. Ulaně slíbí, že se vrátí, co nejdříve. Ta na něho čeká. Šlechtic se vrátí z města i ze svou novou manželkou. Ulana to neunese a spáchá sebevraždu.\n\n"}
{"id": "1066146", "url": "https://cs.wikipedia.org/wiki?curid=1066146", "title": "Internet.org", "text": "Internet.org\n\nInternet.org je projekt, který si klade za cíl celosvětově zvýšit dostupnost cenově přijatelného internetového připojení, především v rozvojových zemích. Projekt založila 20. srpna 2013 firma Facebook, která na něm spolupracuje se sedmi společnostmi: se Samsungem, Ericssonem, MediaTekem, Microsoftem, Opera Software, Reliance a Qualcomm.\n\nDomovská stránka projektu\n"}
{"id": "1066147", "url": "https://cs.wikipedia.org/wiki?curid=1066147", "title": "Wagenerovo", "text": "Wagenerovo\n\nWagenerovo (\"Malus domestica\" 'Wagenerovo') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v říjnu, dozrává v prosinci, skladovatelné jsou do dubna.\n\nByla vyšlechtěna v Penn Yan, ve státě New York, v USA. Odrůdu v roce 1790 vypěstoval George Wheeler. Podle jiných zdrojů odrůdu vypěstoval Abraham Wagener, ovšem až o šest let později. Podle opět jiného zdroje jabloň zřejmě vypěstoval George Wheeler, ale sad s jabloní prodal Abrahamu Wagenerovi v roce 1796 a ten odrůdu jabloně pod názvem 'Wagenerovo' rozšířil.\n\nOdrůda je dobrý opylovač, kvete středně pozdně. Vhodní opylovači jsou 'Parména zlatá zimní', 'Jonathan', 'James Grieve', 'Ontario', 'Starking Delicious'. \n\nRůst odrůdy je průměrně bujný, později slabý. Koruna během vegetace silně zahušťuje, větve jsou v ostrých úhlech. Řez je nezbytný, později nutné zmlazování, letní řez vhodný. Plodonosný obrost je na krátkých výhonech. Vyšší tvary je doporučeno štěpovat v korunce.\n\nPlodí záhy, bohatě a při dobré péči i pravidelně.\n\nPlod ploše kulovitý, hranatý, střední až menší. Slupka hladká, mírně mastná, žlutozeleně zbarvená s červeným líčkem pokrývajícím až 1/2 plodu. Dužnina je nažloutlá se sladce navinulou chutí.\n\nOdrůda je středně náchylná k strupovitosti jabloní a k padlí, trpí nektriovou rakovinou a virovými chorobami. Stárne a rychle se snižuje výnos, nevyplatí se ani zmlazovat.\n\nJe vhodná ke skladování a přímému konzumu, přepravu snáší dobře. Odrůdu lze použít do všech poloh.\n"}
{"id": "1066148", "url": "https://cs.wikipedia.org/wiki?curid=1066148", "title": "Vltava (odrůda jablek)", "text": "Vltava (odrůda jablek)\n\nVltava (\"Malus domestica\" 'Vltava') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v září, dozrává v říjnu, skladovatelné jsou do ledna. Odrůdu je možné pěstovat bez chemické ochrany.\n\nByla vyšlechtěna v ČR. Odrůda vznikla zkřížením odrůd 'Prima' a 'Rubín'.\n\nRůst odrůdy je bujný. Koruna během vegetace silně zahušťuje. Řez je nezbytný, zejména letní řez. Plodonosný obrost je na krátkém i dlouhém dřevě, je třeba probírky plůdků.\n\nPlodí záhy, průměrně a při probírce plůdků pravidelná.\n\nPlod je soudkovitý, velký. Slupka hladká, žluté zbarvení je překryté červenou barvou s žíháním. Dužnina je krémová šťavnatá, se sladce navinulou chutí, velmi dobrá.\n\nOdrůda je rezistentní proti strupovitosti jabloní a středně odolná k padlí.\n\nJe vhodná ke skladování a přímému konzumu. Odrůdu lze použít do všech středních a teplých poloh.\n"}
{"id": "1066149", "url": "https://cs.wikipedia.org/wiki?curid=1066149", "title": "Prokopův most", "text": "Prokopův most\n\nProkopův most (v letech 1945–1990 most Rudé armády) je železobetonový most v Pardubicích přes Chrudimku dle projektu Ing. Bechyně. Most spojuje Bubeníkovy sady a Čechovo nábřeží s dnešní Jahnovou třídou, byl otevřen 29. července 1935 a je pojmenován po bývalém pardubickém starostovi Ing. Josefu Prokopovi. O několik metrů severněji se předtím nacházel dřevěný most „Lávka“ s provozem jen pro pěší.\n\nSoučasný Prokopův most nahradil původní ocelový most z devatenáctého století. Ten byl rozebrán a odstěhován asi 2,5 km proti proudu Chrudimky do vojenského prostoru. Zde byl opět smontován a tvoří střední část mostu s lidovým názvem Červeňák. Dosud slouží k občasnému provozu.\n\n"}
{"id": "1066156", "url": "https://cs.wikipedia.org/wiki?curid=1066156", "title": "Daniel Černý (politik)", "text": "Daniel Černý (politik)\n\nDaniel Černý (* 31. října 1972 Chomutov) je český politik, v letech 2015 až 2016 primátor města Chomutova (od roku 2011 zastupitel tohoto města), nestraník za Zelené a později hnutí STAN zvolený na kandidátce hnutí \"PRO Chomutov\".\n\nVystudoval obor průmyslové inženýrství a management na Západočeské univerzitě v Plzni (získal titul Ing.).\n\nOd ukončení studia pracuje v jedné firmě, v níž prošel přes technické profese až na pozici obchodního ředitele. Je aktivním fotografem, publikuje v ČR i zahraničí, jeho fotografie jsou zastoupeny také v několika soukromých sbírkách (fotí především akty, cestopisné snímky a umělecké, módní a reklamní fotografie). V minulosti se aktivně věnoval judu a karate.\n\nSpolupořádá chomutovský nezávislý kulturní festival Obnaženi. Snaží se o znovuoživení historických center měst, postupně zakoupil několik nevyužitých budov v Ústeckém kraji (chomutovský obchodní dům Labuť, kadaňskou školku a jesle Raduška, žateckou synagogu), pokouší se je opravit a vrátit jim smysluplné využití (fungují tak již např. předškolní zařízení, chráněné dílny, ateliéry, obecně prospěšné společnosti, sociální firmy či občanská sdružení).\n\nDaniel Černý žije v Chomutově.\n\nDo politiky se pokoušel vstoupit, když v komunálních volbách v roce 2010 kandidoval jako nestraník za hnutí \"PRO Chomutov\" (tj. SZ a nezávislí kandidáti) do Zastupitelstva města Chomutova, ale neuspěl (stal se prvním náhradníkem). Zastupitelem se tak stal až v prosinci 2011 po rezignaci kolegy Michala Kasla.\n\nMandát zastupitele města obhájil jak v řádných, tak opakovaných komunálních volbách v roce 2014 a 2015, v obou případech vedl jako nestraník za SZ kandidátku hnutí \"PRO Chomutov\". Hnutí volby ve městě vyhrálo a vytvořilo koalici se třetí KSČM a pátým hnutím ANO 2011. Dne 2. března 2015 byl Daniel Černý zvolen primátorem statutárního města Chomutova. V prosinci 2016 byl však ze své funkce odvolán. V komunálních volbách v roce 2018 obhájil jako nestraník za hnutí STAN post zastupitele města Chomutov, když vedl kandidátku subjektu \"\"PRO Chomutov\"\" (tj. hnutí STAN, nezávislí kandidáti, TOP 09, Zelení, JsmePRO!, Piráti a KDU-ČSL).\n\nVe volbách do Evropského parlamentu v květnu 2019 kandiduje jako nestraník za hnutí STAN na 22. místě kandidátky subjektu s názvem \"\"Starostové (STAN) s regionálními partnery a TOP 09\"\".\n"}
{"id": "1066159", "url": "https://cs.wikipedia.org/wiki?curid=1066159", "title": "Prahlad Jani", "text": "Prahlad Jani\n\nPrahlad Jani, také známý jako Mataji (narozen jako \"Chunriwala Mataji\" 13. srpna 1929) je indický Sádhu. Tvrdí, že od roku 1940 žije bez jídla a vody a říká, že jej vyživuje bohyně Amba.\n\nJani vyrůstal ve vesnici Charada v oblasti Mehsana. Podle Janiho v sedmi letech opustil domov v Rajasthanu a začal žít v džungli.\n\nV 11 letech prodělal náboženský zážitek a stal se následovníkem hindské bohyně Amby. Od té doby se odívá jako ženské uctívačky Amby: nosí červený oděv ve stylu sárí, bižuterii a rudé květy v jeho dlouhých vlasech. Jani je známý jako Mataji (\"zjevení Velké Matky\"). Jani věří, že bohyně mu poskytuje tekutou výživu nebo vodu, která kape skrze otvor v jeho patře, což mu umožňuje žít bez jídla a vody.\n\nOd sedmdesátých let 20. století Jani žije jako poustevník v jeskyni v deštném pralese u chrámu Gujarati v Ambaji, vstává ve 4 hodiny ráno každý den a stráví většinu dne meditací.\n\nV roce 2003 proběhlo první pozorování Janiho, v roce 2010 druhé, obou se zúčastnil Sudhir Shah, neurolog ze Sterling Hospitals v Ahmedabadu v Indii, který zkoumá osoby, které o sobě tvrdí, že mají výjimečné duševní schopnosti, včetně jiných prániků jako např. Hira Ratan Manek. V obou případech pozorovatelé potvrdili Janiho schopnost přežít ve zdraví bez jídla a vody během testovacího období, ačkoliv ani jedna ze studií nebyla publikována v odborných periodicích. Na dotazy ohledně experimentu z r. 2010 odpověděl mluvčí armádní indické výzkumné agentury DRDO, že výzkumné objevy jsou \"tajné\" dokud nebudou formulovány závěry a další oficiální tisková zpráva výzkumného týmu oznámila, že jakákoliv interní informace může být publikována pouze se souhlasem hlavního účastníka výzkumu agentury DIPAS. Nezainteresovaní výzkumníci a jiní kritici zpochybnili platnost těchto výzkumů a vyjádřili své přesvědčení, že ačkoliv je možné přežít bez jídla a vody několik dní, není to možné po několik let. Zejména z toho důvodu, že klíčová látka pro mozek - glukóza - není poskytovaná organismu. Věrohodnost Matajiho tvrzení nebyla nikdy nezávisle potvrzena s ohledem na fakt, že všechny testy byly prováděny v Indii.\n\nV r. 2003 pozoroval Sudhir Shah a další lékaři Janiho ve Sterling Hospital ve městě Ahmedabad, Indie po dobu 10 dní. Jani byl v uzavřené místnosti a dostával pouze 100 mililitrů vody denně, kterou používal na vypláchnutí úst. Lékaři tvrdí, že během sledování nevyloučil žádnou moč ani stolici, ale že moč se formovala v močovém měchýři. Mluvčí nemocnice řekl, že Jani je fyzicky v pořádku, ale poznamenal, že otvor v patře je nenormální jev. Skutečnost, že Janiho váha během 10 dní mírně klesla, vrhla určité podezření na jeho tvrzení, že může žít bez jídla neomezeně dlouho.\n\nOd 22. dubna do 6. května 2010 byl Jani opětovně sledován a zkoumán od Sudhirem Shahem a týmem 35 výzkumníků z indické agentury DIPAS (Defence Institute of Physiology and Allied Sciences) a dalších organizací. Ředitel DIPASu řekl, že výsledky výzkumu by mohly \"významně prospět lidstvu\", od \"vojáků přes oběti přírodních katastrof až po kosmonauty\" - všem těm, kteří musí přežít dlouhá období bez jídla, či vody. Testy proběhly opět ve Sterling Hospitals. Professor Anil Gupta of SRISTI, Professor Anil Gupta ze SRISTI, který dohlížel na průběh výzkumu, řekl, že tým byl \"zaujat\" (v orig. intrigued) Janiho jogínskými technikami (v orig. kriyas), které mu umožňují kontrolovat tělesné funkce.\n\nTým podroboval Janiho dennímu klinickému vyšetření, krevním testům a skenům. Jani byl pod nepřetržitým dohledem buď několika kamerami nebo osobním pozorováním. Badatelé říkají, že Jani opouštěl pozorovací místnost na testy a kvůli pobytu na slunci - při tom byl neustále nahráván na kameru. Podle výzkumníků spočíval Janiho jedinnný kontakt s tekutinou v kloktání a od pátého dne pozorování občasné koupání. Toaleta v Janiho místnosti byla zapečetěná, aby se prokázalo jeho tvrzení, že nepotřebuje močit ani vylučovat stolici.\n\nPo patnácti dnech pozorování, během kterých údajně nejedl, nepil ani nechodil na záchod, byly všechny lékařské testy vyhodnocené jako normální a výzkumníci popsali jeho zdravotní stav lepší než lidí polovičního věku. Lékaři také prohlásili, že ačkoliv množství tekutiny v Janiho močovém měchýři se měnilo a že Jani nejspíše \"je schopen produkovat moč v měchýři\", moč nevylučoval. Na základě úrovně leptinu a ghrelinu (dva hormony související s chutí k jídlu), badatelé z DRDO předpokládají, že Jani může ukazovat extrémní formu adaptace organismu na hlad a omezení příjmu vody. DIPAS v r. 2010 prohlásil, že jsou plánované další výzkumy, jejichž předmětem bude zkoumání mechanismu vylučování metabolického odpadu z Janiho těla, získávání energie pro vyživování jeho organismu a způsob hydratace jeho těla.\n\nDr. Michael Van Rooyen, ředitel Harvard Humanitarian Initiative, odmítl výsledky pozorování jako \"nemožná\" s tím, že těla hluboce podvyživených lidí rychle spotřebovávají své vlastní zásoby, což vede k selhání jater, tachykardii (zvýšená tepová frekvence) a srdečnímu selhání. Mluvčí American Dietetic Association prohlásil, že lidské tělo může přežít pouze o vodě, ačkoliv ne zdravě a že bez příjmu stravy nelze dodat potřebné množství vitamínů a minerálů. Nutriční badatel Peter Clifton rovněž nesouhlasil se závěry studie a obvinil výzkumný tým z \"podvodu\", když Janimu dovolili kloktat a koupat se. Také prohlásil, že člověk průměrné váhy by po \"15 až 20 dnech\" bez vody zemřel. Lidé, kteří nepřijímají jídlo a vodu, aby vyvolali zdání nadpřirozených schopností, často umírají. Sanal Edamaruku připodobnil experiment k frašce, protože tým dovolil Janimu odejít mimo záběry kamer údajně proto, aby Jani přijal osoby, které ho uctívají a také mohl opustit střeženou místnost kvůli opalování. Edamaruku také řekl, že kloktání a koupání nebylo dostatečně monitorováno. Také mu nebylo umožněno zúčastnit se obou výzkumů a obviňuje Janiho z toho, že má \"vlivné ochránce\", kteří Edamarukovi nepovolili se s podmínkami a průběhem výzkumu blíže seznámit, ačkoliv byl k tomu vyzván během živého televizního vysílání. Indian Rationalist Association vysledovala, že osoby, které o sobě tvrdily, že mají podobné schopnosti, byly posléze usvědčeny z podvodu.\n\nV září 2010 oznámil dr. Shah, že vědci z Rakouska a Německa nabídli navštívit Indii a podrobit Janiho dalšímu výzkumu spolu s dalšími vědci z USA. Jani se dalších výzkumů hodlá zúčastnit.\n\nV r. 2006 vysílal Discovery Channel dokument s názvem \"The Boy with Divine Powers\" (v překladu Hoch s božskými schopnostmi), ve kterém vystoupil Jani a Shah v pětiminutovém rozhovoru. V r. 2010 publikovala Independent Television Network (ITN) článek a video, ve kterém se Jani vyjadřoval k výzkumu z r. 2010. V r. 2010 vystoupil Prahlad Jani v rakouském dokumentu \"Am Anfang war das Licht\" (překl. Na počátku bylo světlo).\n\nV říjnu 2010 odvysílal italský program Rai 2 pořad \"Voyager\" (Cestovatel), který o Janim a výzkumech rozsáhle informoval.\n\nV říjnu 2011 byl Jani param pujya (vedoucí obřadu) na velikém shobha yatra (hinduistické procesí), které se konalo poblíž Gandhinagaru. Během procesí bylo proneseno 1000 paaths (recitací) k bohyni Durga.\n"}
{"id": "1066163", "url": "https://cs.wikipedia.org/wiki?curid=1066163", "title": "Anton Dachler", "text": "Anton Dachler\n\nAnton Dachler (17. ledna 1841 Biedermannsdorf – 31. října 1921 Vídeň) byl rakouský architekt a stavební inženýr.\n\nAnton Dachler se narodil v roce 1841 jako syn mlynáře.\n\nV roce 1867 nastoupil u železnice Baros–Pécs, v letech 1886–1888 u SDF (stavební inženýr) a od roku 1889 pracoval jako architekt ve stavební kanceláři Severní dráhy Ferdinandovy (SDF) pod vedením ředitele Viléma Astema. Od roku 1892 byl ředitelem stavebního odboru SDF.\n\nJako první navrhoval normalizované objekty (výpravní budovy, vodárny, výtopny a další) nejprve pro Dráhu moravskoslezských měst (Kojetín – Bielsko (nyní Bielsko-Biała)). Tyto objekty našly uplatnění nejen na lokálních drahách, které stavěla společnost SDF, ale i na hlavní trati z Vídně do Bochně. V plánové dokumentaci byly typové stavby označeny jako „Normalplan“. Pro danou stanici byl pak vybrán objekt, který vyhovoval místním podmínkám. Stavby byly realizovány jednotně z režného zdiva. Použité režné zdivo bylo monochomní nebo kombinovalo odstíny světlých a tmavých vystupujících prvků a ploch v barvě červené, oranžové nebo žlutobílé. Podle místních podmínek byly uplatňovány i kamenné prvky v podobě šambrán, záklenků, parapetů atd. \n\n\n\n\n\n"}
{"id": "1066168", "url": "https://cs.wikipedia.org/wiki?curid=1066168", "title": "Josef Karel Ambrož", "text": "Josef Karel Ambrož\n\nJosef Karel Ambrož znám jako Joseph Karl Ambrosch (26. února 1754 Český Krumlov – 8. září 1822 Berlín) byl operní tenorový zpěvák a skladatel.\n\nJosef Karel Ambrož se narodil v Českém Krumlově v roce 1754 a již od mládí projevoval velký hudební talent. Hudbu vystudoval u skladatele Jana Antonína Koželuha v Praze a od roku 1784 vystupoval na scénách v Bavorsku, Hamburku, Hannoveru nebo ve Vídni. Jeho kariéra strmě stoupala a roku 1791 se stal prvním tenoristou Královské opery v Berlíně, přičemž na této scéně vystupoval až do roku 1821, kdy byl penzionován. Během své kariéry ztvárnil nespočet postav – Belmonte, Tamino, Pylades, Murney, Ubaldo – a to vždy s velkým úspěchem.\n\nSoudobá kritika si velmi cenila barvy jeho hlasu i jeho expresivity a přednesu. Byl považován za jednoho z nejlepších tenoristů své doby.\n\n\n"}
{"id": "1066169", "url": "https://cs.wikipedia.org/wiki?curid=1066169", "title": "Pang Kwi-man", "text": "Pang Kwi-man\n\nPang Kwi-man (korejsky:방귀만), (*4. května 1983) je reprezentant Jižní Koreje v judu. \n\nPo celou svojí kariéru patří k nejlepším světovým judistům, což potvrzuje hlavně na turnajích světového poháru. Ve hvězdami nabyté jihokorejské reprezentace se však prosazuje složitě. Problémy s váhou vyřešil v roce 2008 přestupem do lehké váhy, kde byl však reprezentační dvojkou za Wang Ki-čchunem. Jeho velkou přednosti je mimo rychlosti a technické zdatnosti ostrá orientace vlevo (levý úchop). \n\nV roce 2004 si senzačně vybojoval nominaci na olympijské hry v Athénách. Jihokorejským trenérům se však sázka na tehdy neokoukaného judistu nevyplatila, vypadl hned v prvním kole.\n\nOd listopadu 2010 měl dva roky pozastavenou činnost za pozitivní nález na metylhexanamin.\n\n2014 – 1x světový pohár (Paříž)\n\n"}
{"id": "1066170", "url": "https://cs.wikipedia.org/wiki?curid=1066170", "title": "Codex Laureshamensis", "text": "Codex Laureshamensis\n\nLoršský kodex \"(Codex Laureshamensis)\" je památka středověkého písemnictví, rukopis z období přibližně mezi lety 1170 a 1195 založený v loršském opatství. Obsahuje rozsáhlou historii loršského kláštera, kopiář více než 3800 listin a několik urbářů. V současné době je rukopis uložen ve státním archivu ve Würzburgu.\n"}
{"id": "1066172", "url": "https://cs.wikipedia.org/wiki?curid=1066172", "title": "Urena", "text": "Urena\n\nUrena (\"Urena\") je rod rostlin z čeledi slézovité. Zahrnuje asi 10 druhů bylin a keřů s růžovými nebo fialovými květy, rozšířených v současnosti v tropech a subtropech po celém světě. Urera laločnatá je v tropech pěstována pro kvalitní vlákno podobné jutě, má význam v místní medicíně a slouží i jako potravina.\n\nUreny jsou vytrvalé byliny nebo keře dorůstající výšky až 2 metry. Rostliny jsou hvězdovitě chlupaté. Listy jsou střídavé, řapíkaté, čepel je okrouhlá, vejčitá nebo řidčeji kopinatá, hranatá až dlanitě laločnatá, na okraji zubatá nebo vroubkovaná. Na spodní straně listů je jedno nebo několik nektárií. Květy jsou jednotlivé nebo po několika v klubíčkách v úžlabí listů, řidčeji jsou uspořádané ve vrcholovém hroznovitém květenství nebo nahloučené na koncích větví. Kalich i kalíšek jsou složeny z 5 laloků. Koruna je růžová nebo fialová. Tyčinky jsou srostlé v trubičku na jejímž vrcholu jsou téměř přisedlé prašníky. Semeník obsahuje 5 komůrek, v každé komůrce je jediné vajíčko. Čnělka je rozdělena do 10 ramen zakončených hlavatými bliznami. Plody jsou poltivé, téměř kulovité, rozpadající se na 5 jednosemenných, nepukavých a většinou ostnitých plůdků. Semena jsou ledvinovitá, lysá.\n\nRod urena zahrnuje asi 10 druhů. Je rozšířen v tropech a subtropech. Většina druhů pochází z Asie. Některé druhy, zejména urena laločnatá (\"Urena lobata\") a \"Urena sinuata\", se rozšířily jako plevele v teplých oblastech téměř celého světa.\n\n\nUrena laločnatá se pěstuje v některých zemích jako textilní rostlina, poskytující vlákno podobné jutě. Z nejkvalitnějších vláken se zhotovují jakostní příze a tkaniny. Pěstuje se zejména v Indii, Brazílii a Austrálii. Rostlina má výrazné protizánětlivé působení a je místně používána v bylinném léčení. Listy i květy slouží v Africe jako potravina. V tradiční indické medicíně se používá i příbuzný druh \"Urena sinuata\".\n"}
{"id": "1066173", "url": "https://cs.wikipedia.org/wiki?curid=1066173", "title": "Třída Akira", "text": "Třída Akira\n\nTřída Akira je ve sci-fi a fiktivních seriálech, filmech, knihůch, komiksů ze Star Treku, třída hvězdných lodí, které využívá od konce 60. let 24. st. Hvězdnou flotilou Spojené Federace Planet. Jedná se o loď, primárně určenou k boji. Díky nízkým nárokům se stali hlavní složkou pro bojové a obranné mise Hvězdné flotily. \n\nJejí neobvyklý design, podobný třídě Steamrunner, téměř úplně eliminuje sekundární trup. \nSekundární trup je rozdělen na dvě poloviny, z nichž každá má jednu warp gondolu. Tím loď vzdáleně připomíná katamarán. Mezi oběma částmi trupu je umístěn přídavný modul pro zbraně především pro torpédomety a další vybavení. V talířové sekci jsou dva rozsáhlé hangáry pro raketoplány, jeden na přídi a jeden na zádi. Oba jsou propojeny středem talířové sekce, což umožňuje současné vzlety i přistání stejně jako na letadlových lodích 20. století.\n\n\n\nPodobně jako třída Sovereign či Galaxy, pak i Akira prošla refitem, a to ke konci roku 2374, jako reakce na ztráty lodí, které způsoboval Dominion. Lodě prošli mírnými úpravami, které zahrnovali zvýšení výkonu štítů a zbraní, ale i zvýšení počtu torpéd a přidání tří pulzních kvantových torpédometů, nové a pokročilé třídy 2. Zvýšena byla i rychlost, důsledku implantování nového warp jádra, které se osvědčilo na třídě Sovereign. Další modernizací byla i věcí automatizace.\n\n\n"}
{"id": "1066174", "url": "https://cs.wikipedia.org/wiki?curid=1066174", "title": "LGBT práva v Egyptě", "text": "LGBT práva v Egyptě\n\nLesby, gayové, bisexuálové a transsexuálové (LGBT) se v Egyptě setkávají s právními obtížemi neznámými pro heterosexuální spoluobčany.\n\nPodle odhadů egyptského sexuologa Heby Kotby je 10-12 % Egypťanů homosexuálních. Podle statistiky Pew Research Center z r. 2013 je 95 % Egypťanů přesvědčeno o tom, že homosexualita by neměla být společností akceptována.\n\nPo dobu vlády Husního Mubáraka Egypt nijak nepodporoval legislativu chránící LGBT práva a ani nepřistoupil na politiku OSN spuštěnou v 90. letech, která požaduje zahrnutí ochrany LGBT do lidskoprávní oblasti. Přestože Mubárakův režim neuznával LGBT práva, tak nebyly přijaty žádné zákony přímo zakazující homosexualitu nebo crossdressing.\n\nByly ale známy případy uplatňování některých zákonů, konkrétně proti prostituci, vůči homosexuálním a bisexuálním mužům za použití nejasné formulace v nich, která zakazuje prostopášnost, nicméně o obchodování s lidmi a prostituci se nezmiňuje.\n\nEgyptské soudy interpretovaly zákaz prostopášnosti ke kriminalizaci dobrovolných homosexuálních vztahů. Při opakovaném spáchání trestného činu hrozí pachatelům tvrdší tresty, nýbrž v zákoně existuje i zmínka o trestném činu opakovaná prostopášnost.\n\nKromě zákonů proti prostituci policie a soudci také často používají k perzekucím a trestnímu stíhání homosexuálních a bisexuálních mužů také zákony chránící veřejnou morálku. Ačkoli k těmto trestním řízením docházelo již v dřívějších dekádách, tak k systematickému tažení došlo až na počátku 21. století.\n\nS počátkem r. 2000 pod vedením prezidenta Husního Mubáraka se rozšířilo užívání těchto zákonů k lépe propracované šikaně homosexuálních a bisexuálních mužů či kohokoli jiného, kdo by se zasazoval za podporu LGBT práv.\n\nV r. 2000 došlo k zatčení a následnému obvinění egyptského gay páru za zločin proti ochraně cti a praktikování amorálního a obscénního chování. Jejich právní zástupce se v jejich případě snažil dosáhnout zproštění viny s odvoláním se na to, že homosexualita není trestným činem. Soudce na jeho obhajobu nepřistoupil s tím, že se obžalovaní dopustili urážky náboženských a morálních standardů. Celý proces byl medializován jako podpora přesvědčení, že homosexualita je produkt západní dekadence, a kampaň za postih homosexuálů a jejich umisťování do psychiatrických ústavů za účelem terapie.\n\nDo roka egyptská vláda spustila svojí politiku pogromů na homosexuály podnikáním razií na gay oslavy a aplikací zákonů proti prostituci a prostopášnosti na jejich účastníky. Celý proces zátahů byl v zemi považován za ochranu veřejného pořádku a veřejné morálky. Proti homosexuálním mužům a bisexuálům se mimo jiné také používal zákon přijatý v 90. letech trestající westernizované studenty a liberální intelektuály.\n\nK první razii došlo na Cairo boat party pořádané pro egyptské gaye. 52 jeho účastníků bylo zatečeno a následně představeno před soud za užití nejasných formulací mravnostních zákonů. Káhirská 52 byla shledána vinnou za porušení zákona proti prostituci a prostopášnosti, jakož i zákona na ochranu veřejného pořádku a veřejné morálky.\n\nAplikováni těchto zákonů proti gayům a bisexuálům bylo celosvětově sledováno Human Rights Watch.\n\nBěhem této doby Human Rights Watch zveřejnila svoji zprávu ohledně užívání mravnostních zákonů egyptskou vládou ke kriminalizaci homosexualitu, historii těchto zákonů, teroru gayů a bisexuálů ze strany policie a s tím souvisejícím porušováním mezinárodních standardů.\nKáhirské 52 se dostalo podpory mnoha mezinárodních lidskoprávních organizací jako je Human Rights Watch a Amnesty International. Nicméně nezorganizovaly žádnou mezinárodní podporu za nevinu obětí teroru egyptské vlády, ale tlačily na justici. Členové parlamentu SRN a Francie rovněž vyvíjely nátlak na Egypt, aby dodržoval lidská práva svých LGBT občanů. Nakonec 23 z nich bylo odsouzených k vězení a těžkým pracem a zbytek byl zproštěn viny. Mnoho z nich se stalo obětí dalších razií proti homosexuálům, byť cizinci byli vždy následně propouštěni.\n\nV mnoha dalších situacích byli také homosexuální muži trestně stíháni, když si vyjednali schůzku s jiným dospělým mužům prostřednictvím Internetu. Například 20. června 2003 byl takto v Egyptě uvězněn na 50 dní izraelský turista, dokud jej stát nestáhl žalobu a neumožnil mu návrat do Izraele. 24. září 2003 policie zatkla při kontrole na obou stranách mostu Qasr al-Nil Bridge, který je jak spojem mezi řekou Nil a centrem Káhiry, tak také oblíbeným místem pro sexuální schůzky homosexuálních mužů, 62 mužů za homosexuální praktiky.\n\nV r. 2004 byl sedmnáctiletý student soukromé univerzity odsouzen k 17 letům odnětí svobody a 2 letům těžké práce za umístění svého osobního profilu na gay seznamku.\n\nEgyptská vláda v reakci na mezinárodní kritiku se rozhodovala, zda perzekuci LGBT osob popře , či oficiálně přizná svojí politiku nesoucí se ve jménu, že homosexualita je morální perverze.\n\nV r. 2009 byla zakázána publikace \"Al Balagh Al Gadid\"', Egyptského týdeníku, a dva jeho redaktoři byli uvězněnu za článek obviňující populární egyptské herce Nour El Sherifa, Khaleda Aboula Naga a Hambdiho Ela Wazira za homosexuální prostituci a přijímání peněžité odměny od veřejných činitelů za pohlavní styk s nimi.´\n\nProblematika LGBT práv nebyla vůbec zahrnutá do reforem protestujících a disidentů během revoluce r. 2011. Prozatimní Ústava schválená r. 2011 neobsahovala žádná ustanovení týkající se LGBT práv a nová vláda opět pokračovala se svojí opozicí proti deklaraci Spojených národů a s tím související anti-gay diskriminací a harašmentem.\n\nEgyptský komediant Bassema Youusefa v rozhovoru s Jonem Stewartem pro The Daily Snow řekl, že byl trestně stíhán za propagaci a podporu homosexuality a obscénnosti Mursího vládou.\n\nV listopadu 2014 bylo 8 mužů odsouzeno ke třem letům odnětí svobody za šíření obscénnosti dáním do oběhu videí znázorňujících gay svatbu.\n\nV prosinci 2014 bylo 26 mužů trestně stíháno v důsledku výpovědi reportérky Mony Iraqi spolupracující s policií a představeno před soud za obscénnosti ve veřejných lázních (Hammam). Soud je ale nakonec obvinění zprostil.\n\nV září 2017 bylo na základě mravnostních zákonů zatčeno několik účastníků koncertu skupiny Mashrou' Leila (jeden ze zpěváků je otevřený gay) mávajících s duhovou vlajkou. Část dostala pokutu. Zbývajících 57 bylo uvězněno, přičemž největším trestem bylo šest let odnětí svobody.\n\nNejznámějším případem možného homosexuálního chování ve starověkém Egyptě jsou dva vysoce postavení královští služebníci Nyankh-Khnum a Khnum-hotep. Oba muži sloužili faraonu Niuserrovi během Páté dynastie (cca 2494-2345 př. n. l.). Nyankh-Knum a Khnum-hotep měli manželky a děti, ale po své smrti se jejich rodiny rozhodli pochovat je oba do společné hrobky v mastabě. V ní je pak několik nástěnných maleb zobrazujících je oba v poloze, kdy se dotýkají navzájem svých nosů. Tato vyobraznění se staly předmětem spekulací, protože právě ve Starověkém Egyptě se dotýkání nosů na nos považuje za polibek podobně jako u Eskymáků.\n\nEgyptologové a historici se nedokáží shodnout na tom, jak přesně malby Nyankh-khnuma a Khnum-hotepa interpretovat. Někteří odborníci věří, že se jedná o jistou reflekci homosexuality mezi dvěma ženatými muži, a že staří Egypťané akceptovali lásku mezi lidmi stejného pohlaví. Jiní si to naopak vysvětlují tak, že Nyankh-khnum a Khnum-hotep byli dvojčata, dokonce možná i siamská. Žádnou z těchto hypotéz nelze ani potvrdit, ani vyvrátit, ale minimálně se dá konstatovat, že mezi Nyankh-khnumem a Khnum-hotepem existovalo velmi blízké pouto jak za života, tak i po smrti.\n\nJak přistupovali staří Egypťané k homosexualitě zůstává obecně předmětem dohadů a nejasností. Veškeré dokumenty a literatura se sexuálně orientovanými příběhy se nikdy nezmiňují o povaze sexuálních aktů, nýbrž používají pouze přepjaté a citově zabarvené fráze. Zatímco příběhy o Sethim a jeho sexuálním chováním jsou vedeny spíše v negativním duchu, tak zase naopak malby v hrobce Nyankha-khnuma a Khnuma-hotepa mají tendenci vykreslovat homosexualitu jako akceptovatelné chování. Dokumenty ze Starověkého Egypta neříkají jasně, zda byly homosexuální vztahy vnímány jako odsouzeníhodné a zavrženíhodné. Žádný z nich ani nepotvrzuje, že by byly předmětem represí. V důsledku tohoto nelze učinit žádné závěry.\n\nŘímský císař Konstantin I. Veliký ve 4. století našeho letopočtu nařídil vyhladit vysoký počet \"zženštilých\" kněží v Alexandrii.\n\nSeverní Afrika obsahuje jedny z nejviditelnějších a nejlépe zdokumentovaných homoexuálních tradic na světě - zejména během Mamluckého sultanátu. Arabští básníci z kosmopolitních a literárních kruhů pravidelně vykreslují krásu pederastických vztahů. Jsou zaznamenány i případy křesťanských chlapců posílaných z Evropy do Egypta za účelem sexuální práce. V Káhiře se mužští crossdresseři nazývali \"khwal\" a jejich náplní práce bylo bavit široké publikum písní a tancem (potenciálně před nástupem islámu).\n\nOáza Síwa v Egyptě je několika cestovateli 20. století vyobrazována jako místo, kde jsou homosexuální vztahy zcela běžné. Skupina válečníků v této oblasti byla známá tím, že zpětně vyplácela věna mladým mmužům; tyto praktiky byly následně ve 40. letech zakázány.\n\nObčanské a rodinné právo v Egyptě upravující institut manželství, rozvodu a dědictví je řešeno náboženským zákonem jednotlivce nebo skupin jednotlivců. Veškerá zdejší oficiálně uznaná náboženství, což je Islám a Koptská pravoslavná církev neuznávají homosexuální svazky jako legitimní, tudíž egyptský právní řád považuje za manželství pouze soužití muže a ženy. Podle údajů je známo, že pokud se jakékoli jiné vztahy než heterosexuální propagují na veřejnosti, tak policie je může vyhodnotit jako trestný čin v souladu se zákonem proti satanismu, prostituci a veřejné obscénnosti.\n\nDo r. 2001 odmítala egyptská vláda uznat, že by homosexualita byla součástí sexuální identity tamních občanů a po r. 2001 se za svojí anti-gay politiku stala terčem kritiky ze strany lidskoprávních organizací a zahraničních politiků.\n\nCo se týče zdejší kultury, tak většina Egypťanů jsou muslimové, což je také příčinou přetrvávajících předsudků vůči sexuálním menšinám. Tradiční islámská morálka sice homosexualitu tiše toleruje, nicméně podle Pew Research Center 95 % Egypťanů věří, že by homosexualita neměla být společensky akceptována.\n\nAčkoliv egyptské právo vychází se světské moci, tak islám je oficiálním státním náboženstvím. V praxi to vypadá, tak že podle Článku 2 Ústavy Egyptské arabské republiky by měl být islám hlavním zdrojem legislativy.\n\nHomosexuálové začali být bráni na vědomí díky vzrůstajícímu vlivu médií a Arabského jara. V egyptském zpravodajství jsou informace o LGBT manifestacích v rámci Mezinárodního dne proti homofobii volně přístupné. V posledních letech také vzrostl počet barů a kaváren zaměřujících se na egyptskou gay komunitu, například třeba v Alexandrii.\n\nJedním z mála veřejných podporovatelů LGBT práv je režisér a dramatik Maher Sabry. V rámi aktivismu za osvobození Káhirské 52 například napsal divadelní hru na téma homofobie v Egyptě a později režíroval také film All My Life.\n\nLGBT témata nejsou de facto oficiálně zakázana díky nátlaku umělců a další forem veřejnokomunikativních médií. Nicméně mediální vobrazení crossdressingu nebo homosexuality často naráží na tradiční islámské hodnoty. Proto de jure mnoho liberálních postojů bývá často cenzurováno vládou kvůli obscénnosti nebo podpoře homosexuality.\n\nV r. 1999 byla po vládním přezkoumání zakázána veřejná publikace divadelní hry Mahera Sabry, která se zabývá homofobií. V r. 2008 Sabry natočil film o egyptském muži, čímž se dostal do křížku se zdejšími duchovními i vládou, kteří se snažili o zrušení jeho vysílání, případně jeho stažení z oběhu.\n\nAl Balagh Al Gadid zdejší týdenník, byl zrušen po procesu s jeho dvěma redaktory vinnými z nařčení egyptských herců Noura El Sherifa, Khaleda Aboula Naga a Hamdiho El Wazira z pohlavního styku s veřejnými činiteli a získání profitu z něj.\n\nKdyž to shrneme tak, pokud se v egyptské filmové produkci nebo pořadu objeví LGBT tematika, tak se často stane terčem negativní kritiky za kontroverzi ze strany sociálních konzervativců. Filmy jako jsou Uncensored (2009), Out of Control (2009), A Plastic Plate (2007) a The Yacoubian Building (2006) zabývající se tématy považovanými v egyptské společností za tabu a kontroverzi, mezi něž patří také homosexualita, jsou ostře kritizovány zdejšími konzervativci volajícími po cenzuře nebo zákazu jejich produkce.\n\nV r. 2013 byla v Egyptě promítána premiéra filmu Family Secrets s příběhem osmnáctiletého mladíka bojujícího se svojí odlišnou sexuální orientací a sociálních stigmatů ohledně homosexuality. Režisérovi se dostalo mezinárodnímu ocenění, když odmítl vyhovět žádosti Egyptské mediální komise trvající na vystřižení určitých scén z filmu.\n\nPandemie zasáhla Egypt už v 80. letech, ale boj zdejších zdravotnických zařízení s nemocí vypukla až v 90. letech pod nátlakem vlády, která se tehdy odhodlala k řešení problematiky.\n\nV r. 1996 spustilo Ministerstvo zdravotnictví svojí oficiální horkou linku na řešení nákazy HIV/AIDS. V r. 1999 Egypt Today zabývající se HIV/AIDS pandemií v Egyptě došel k závěru, že za jejím vypuknutí stojí cizinci, homosexuálové a drogově závislí. V článku byla také zmíněna nutnost existence LGBT organizaci sdružujících LGBT Egypťany a vedoucích osvětu o bezpečném sexu. Organizace však nikdy nevznikly. and ignorance about the pandemic is common.\n\nV r. 2005 egyptská vláda oficiálně spustila svůj program HIV testování, akčoli mnoho zdejších lidí se případného pozitivního výsledku obávalo, nejen ze strachu z nemoci, ale i z označení za homosexuály, a s tím souvisejícím trestním stíháním. Někerým Egypťanům se dostalo přístupu k testováni a informacím o léčbě podporované USA, ale většina z nich neměla dostatečný přístup k informacím o pandemii a kvalitní péči v případě infekce.\n\nV r. 2007 byl veřejně vysílán naučný dokument podporovaný egyptskou vládou týkající se výskytu HIV/AIDS v Egyptě a s ním souvisejících rad Ministerstva zdravotnictví, lékařů a jiného zdravotního personálu.\n\n\n"}
{"id": "1066175", "url": "https://cs.wikipedia.org/wiki?curid=1066175", "title": "Kamenné houby", "text": "Kamenné houby\n\nKamenné houby ( \"\" nebo též \"Скални гъби\") je skupina 2,5  až 3 metry vysokých skalních útvarů u obce Beli plast v jižním Bulharsku, u silnice mezi městy Chaskovo a Kardžali. Místně je tato lokalita nazývána \"Mantarkaja\" (\"Мантаркая\").\n\nSkály ve tvaru hřibů byly vytvořeny větrnou erozí v ryolitových vulkanických tufech. Růžové zbarvení části vrstev je způsobeno minerálem klinoptilolitem. Černé a modré skvrny v tufu signalizují přítomnost manganových konkrecí, nazelenalé zbarvení některých míst pochází od minerálu seladonitu.\n\nTříhektarová oblast byla prohlášena 13. května 1974 Ministerstvem životního prostředí Bulharska za přírodní památku.\n\nKromě geomorfologicky a geologicky pozoruhodných skalních tvarů se na lokalitě vyskytují také zajímavé druhy ptactva, jako orlík krátkoprstý, sup mrchožravý, vlaštovka skalní, bělořit okrový a další.\n\nLegenda vypráví, že v dávných dobách v tomto kraji žil uhlíř jménem Raduil, který měl čtyři dcery. Dívky se jednou vypravily pro vodu, avšak cestou je přepadla tlupa jezdců. Děvčatům se podařilo splašit koně jejich vůdce, ten spadl na zem a sestry jej rozsápaly. Vtom se objevil další zbojník jménem Omur, který byl přítelem zabitého náčelníka. Rozmáchl se a šavlí sťal hlavu první dívce. Jak ale hlava padla na zem, proměnila se v kámen. Omur srazil hlavy dalším dvěma dívkám, avšak i ty se po dopadu na zem proměnily v kamenné hřiby. Omur užasl, seskočil z koně a chtěl se pokusit zabít poslední ze sester. Aniž se jí však stačil dotknout, i její hlava se proměnila v kámen. Zbojník se vyděsil, skočil na koně a chtěl z tohoto místa uprchnout. Nestačil však ani vyrazit a rovněž se z něj stal kámen. Tuto černou skálu zvanou \"Karatepe\" (turecky \"Černý kopec\") je možno spatřit na okraji skupiny skalních hřibů.\n"}
{"id": "1066177", "url": "https://cs.wikipedia.org/wiki?curid=1066177", "title": "LGBT práva v Africe", "text": "LGBT práva v Africe\n\nPráva leseb, gayů, bisexuálů a transsexuálů (LGBT) v Africe jsou v porovnání se zbytkem světa velmi omezená. Podle odhadu Mezinárodní gay a lesbické asociace z r. 2008 je homosexualita trestná ve 38 afrických zemích, zatímco ve zbývajících 13 je buď legální, nebo se o ní tamní zákony nezmiňují.\n\nDobrovolná stejnopohlavní sexuální aktivita nebyla nikdy kriminalizována v Burkině Faso, Středoafrické republice, Čadu, Republice Kongo, Pobřeží slonoviny, Demokratické republice Kongo, Gabonu, Madagaskaru, Mali, Nigeru a Rwandě.\n\nOd r. 2011 se začaly objevovat první světové velmoci, které se rozhodly s ohledem na diskriminační legislativu afrických zemí omezovat nebo i zcela zakazovat jakoukoli finanční podporu států, které porušují práva homosexuálů. I přesto mnoho z nich na tuto podmínku nepřistoupilo , ba dokonce i v některých případech i zpřísnilo anti-gay legislativu. Mnoho představitelů afrických států cítí, že LGBT práva jsou proti jejich kultuře a náboženskému cítění a stojí si za svým právem na suverenitu a odmítání šíření vlivu západních národů, které se svým vlivem je snaží přimět k poslušnosti.\n\nV Mauritánii, Súdán a severní Nigérii je homosexualita trestána smrtí. V Ugandě, Tanzanii a Sieře Leoně hrozí pachatelům homosexuálních styků doživotní vězení. Navíc Nigérie přijala také zákony kriminalizující i rodinné příslušníky a okolí LGBT osob, které by je podporovali. Podle vyňatku z nigerijských zákonů: \"Kdo zatají před orgány veřejné moci jakoukoli formu genderové nekonformity nebo homosexuální aktivitu, bude potrestán odnětím svobody v délce trvání 10 let. Pouze Ústava Jihoafrické republiky patří mezi nejliberálnějí v oblasti práv gayů, leseb, jelikož jako jediná na africkém kontinentě garantuje gayům a lesbičkám právní ochranu, vč. možnosti uzavírat manželství.\n\n"}
{"id": "1066178", "url": "https://cs.wikipedia.org/wiki?curid=1066178", "title": "Agent Carter", "text": "Agent Carter\n\nMarvel's Agent Carter, či zkráceně Agent Carter, je americký televizní seriál premiérově vysílaný v letech 2015–2016 na stanici ABC. Jedná se o druhý seriál, který je součástí superhrdinské série Marvel Cinematic Universe a navazující na celovečerní snímek \"\" (2011) a krátký film \"Agent Carter\" (2013). Autoři seriálu Christopher Markus a Stephen McFeely vytvořili příběh, který sleduje poválečné osudy agentky Peggy Carter (Hayley Atwell), která se snaží očistit svého přítele Howarda Starka. V květnu 2016 ABC seriál zrušil.\n\nPeggy Carter, příslušnice americké tajné služby SSR, která se ale věnuje spíše kancelářské práci, v roce 1946 tajně pomáhá svému příteli, vynálezci a milionáři Howardu Starkovi, jenž zjistí, že má být nějak zapleten do dodávek zbraní nepřátelům. Agentka při snaze o nalezení zodpovědných lidí a zbraní spolupracuje se Starkovým komorníkem Edwinem Jarvisem.\n\n\n\nV září 2013 začalo studio Marvel Television vytvářet seriál inspirovaným krátkým filmem \"Agent Carter\" o Peggy Carterové, jenž byl vydán téhož roku jako bonus na BD filmu \"Iron Man 3\". Oficiálně byl seriál objednán televizí ABC dne 8. května 2014. Stanice později oznámila, že dílo bude vysíláno v zimní přestávce druhé řady seriálu \"Agenti S.H.I.E.L.D.\" na začátku roku 2015. Objednáno bylo osm epizod, nicméně autoři seriálu v průběhu jeho vysílání v lednu 2015 uvedli, že seriál nemá zcela ukončené všechny dějové linky a že je možné na něj navázat případnou druhou řadou. V pozici showrunnerů působili Tara Butters, Michele Fazekas a Chris Dingess. V květnu 2015 si stanice ABC objednala druhou sezónu. V červnu 2016 byl seriál zrušen.\n\nObsazení herečky Hayley Atwell, která si zahrála Peggy Carterovou v celovečerních snímcích \"\" a \"\" a v krátkém filmu \"Agent Carter\", bylo potvrzeno v lednu 2014. V srpnu toho roku získali role v seriálu Chad Michael Murray a Enver Gjokaj a v září 2014 se k nim připojili i James D'Arcy a Shea Whigham.\n\nPrvní řada seriálu byla natáčena od přelomu září a října 2014 do 20. ledna 2015 v Los Angeles.\n\nÚvodní dva díly měly ve Spojených státech a Kanadě premiéru 6. ledna 2015 na stanicích ABC, respektive CTV. Další epizody byly vysílány v týdenním intervalu (s přestávkou 20. ledna) až do 24. února 2015.\n\n"}
{"id": "1066179", "url": "https://cs.wikipedia.org/wiki?curid=1066179", "title": "Asia Carrera", "text": "Asia Carrera\n\nAsia Carrera (rodným jménem Jessica Steinhauser, přechýleně \"Steinhauserová\"; * 6. srpna 1973) je bývalá americká pornoherečka.\n\nAsia Carrera se narodila jako Jessica Steinhauser v New Yorku japonskému otci a německé matce; je nejstarší ze čtyř sourozenců. Vyrůstala v Little Silver, New Jersey, kde absolvovala střední školu. Jako dítě studovala hru na klavír a ještě před patnáctým rokem dvakrát vystoupila v Carnegie Hall. V šestnácti letech učila angličtinu na škole v japonském městě Curuga v prefektuře Fukui. Dostalo se jí úplného akademického vzdělání na Rutgersově univerzitě, kde studovala japonštinu a obchod, ale školu nakonec neabsolvovala. Je členkou Mensy, v testu inteligence dosáhla 156 bodů.\n\nFilmová kariéra trvala od roku 1993 do roku 2003, za tu dobu natočila více než 400 filmů. Carrera v rozhovoru uvedla, že umělecké jméno si zvolila podle příjmení herečky Carrereové, když z právních důvodů pozměnila hláskování. Stala se první herečkou asijského původu, která dostala ocenění AVN Female Performer of the Year Award.\n\nCarrera propůjčila svůj hlas několika erotickým OVA animovaným filmům pro Pink Pineapple. Mezi nimi jsou \"Inmu\" z roku 2001 a \"Shusaku\" (1999).\n\nVystoupila v dokumentu z roku 2010 \"After Porn Ends\", který popisuje život herce po skončení kariéry v pornoprůmyslu.\nV roce 2011 ji magazín \"Complex\" zařadil na páté místo v pořadí \"padesáti nejžhavějších asijských pornohereček všech dob\".\n\nV roce 1998 se objevila ve filmu \"Big Lebowski\", když si zahrála cameo roli v napodobenině pornofilmu \"Logjammin\".\nCarrera je vášnivou hráčkou \"Unreal Tournament\". Vytvořila vlastní herní skiny a byla představena v televizní show \"Players\", kde odhalila svůj herní nick \"Megabitchgoddess\".\n\nV srpnu 1995 se vdala za režiséra filmů pro dospělé Buda Lee. Rozvedli se v roce 2003, avšak zůstali dobrými přáteli.\n\n\n"}
{"id": "1066181", "url": "https://cs.wikipedia.org/wiki?curid=1066181", "title": "Fear of God", "text": "Fear of God\n\nFear of God (anglicky \"strach z boha\") může znamenat:\n\n"}
{"id": "1066182", "url": "https://cs.wikipedia.org/wiki?curid=1066182", "title": "Fear of God (americká hudební skupina)", "text": "Fear of God (americká hudební skupina)\n\nFear of God (v překladu \"strach z boha\") byla americká thrash metalová kapela z Los Angeles založená roku 1989. Předchůdcem byla kapela Détente, kde účinkovali společně kytarista Michael Carlino a zpěvačka Dawn Crosby, základní pilíře v počátcích Fear of God. \nDebutní LP vyšlo v roce 1991 u Warner Bros. Records a neslo název \"Within the Veil\". Následovaly personální rošády a všelijaké problémy a neshody uvnitř kapely. Po sedmiletém účinkování kapela zanikla. Zpěvačka Dawn Crosby byla závislá na alkoholu a zemřela na selhání jater 15. prosince 1996.\n\n\n\n\n"}
{"id": "1066183", "url": "https://cs.wikipedia.org/wiki?curid=1066183", "title": "Thus Defiled", "text": "Thus Defiled\n\nThus Defiled (v překladu \"tak poskvrnil\") je britská black metalová kapela založená v roce 1992 v anglickém městě Worthing z hrabství Sussex. \nV roce 1993 vyšly první demonahrávky \"Blasphemous Coven\" a \"Enchanted by the Dark One\", první studiové album s názvem \"Through the Impure Veil of Dawn\" bylo vydáno v roce 1995.\n\n\n\n\n"}
{"id": "1066185", "url": "https://cs.wikipedia.org/wiki?curid=1066185", "title": "Bohumír Marynčák", "text": "Bohumír Marynčák\n\nBohumír Marynčák (* 1914) je bývalý český fotbalista, obránce.\n\nV československé lize hrál za SK Slezská Ostrava a Vítkovické železárny. Nastoupil ke 108 ligovým utkáním.\n\n"}
{"id": "1066186", "url": "https://cs.wikipedia.org/wiki?curid=1066186", "title": "Hipostezka Brniště", "text": "Hipostezka Brniště\n\nHipostezka Brniště byla zpřístupněna veřejnosti 15. května 2013. Byla postavena a vyznačena díky podpoře Podralského nadačního fondu po okolí obce Brniště na Českolipsku.\n\nProjekt hipostezky zadal a vytvořil Podralský nadační fond při ZOD Brniště, spolufinancování bylo zajištěno Evropskou unií z Evropského zemědělského fondu pro rozvoj venkova.\n\nFyzicky trasu vytyčil v souladu s obvyklým značením hipostezek Klubu českých turistů Miroslav Těšina.\n\nStezka je vytvořena v několika navazujících okruzích vyznačených symbolem červené podkovy v okolí obcí Brniště, Velký Grunov, Kamenice a Velenice u Zákup. V první etapě zde byla čtyři úvaziště bez napajedel, délka vytyčených tras byla 30 km. Je uvažováno s prodloužením tras na i na sever k německým hranicím. S vytvořením jezdecké stanice je počítáno v Brništi úpravou staré stodoly u mlýna.\nTrasy jsou vedeny po polních cestách, kříží však několikrát i silnice a turistické trasy pro pěší i cykloturisty.\n\n"}
{"id": "1066187", "url": "https://cs.wikipedia.org/wiki?curid=1066187", "title": "František Morávek (fotbalista)", "text": "František Morávek (fotbalista)\n\nFrantišek Morávek (3. června 1937 – 6. prosince 2008) byl český fotbalista, útočník.\n\nV československé lize hrál za Dynamo Praha a Duklu Pardubice. Nastoupil ke 132 ligovým utkáním a dal 23 gólů. Finalista Spartakiádního poháru 1959/60 a Československého poháru 1962/63. Za Slavii Hrál v letech 1955 až 1965, nastoupil ve 292 utkáních a dal 121 gólů. Svého času byl i kapitánem týmu.\n\n\n"}
{"id": "1066188", "url": "https://cs.wikipedia.org/wiki?curid=1066188", "title": "Louis Granier", "text": "Louis Granier\n\nLouis Granier, také Garnier nebo Grenier, (1740 Toulouse – 1800 tamtéž) byl francouzský houslista a hudební skladatel.\n\nLouis Granier se narodil roku 1740 v Toulouse. Okolo roku 1760 je uváděn jako dirigent opery v Bordeaux. V roce 1764 uvedla pařížská Opera jeho adaptaci opery Andrého Campry \"Tancrède\". Prvními známými původními skladbami jsou sbory ke hře Jeana Racina \"Athalia\", která byla uvedena v Bruselu v roce 1765.\n\nOd roku 1766 působil Garnier v Paříži, nejprve jako houslista v orchestru pařížské opery a jako „maître de musique“ ve službách knížete Karla Alexandra Lotrinského. V letech 1770–1773 byl hudebním ředitelem divadla v Toulouse, ve kterém také účinkovala jeho manželka jako primabalerina.\n\nPoté se oba vrátili do Paříže, kde se Garnier stal prvním houslistou v královském orchestru („Chapelle du Roi“) a od roku 1775 působil ve stejné funkci i v koncertním orchestru \"Concert spirituel\". V letech 1777-1778 byl zástupcem ředitele \"Královské hudební akademie\" (Académie Royale de Musique, tj. pařížská opera).\n\nV roce 1786 se vrátil do svého domovského města Toulouse, kde zemřel v roce 1800.\n\nČasto uváděný příbuzenský vztah se skladatelem a violoncellistou Françoisem Granierem není prokázaný.\n\n\n"}
{"id": "1066197", "url": "https://cs.wikipedia.org/wiki?curid=1066197", "title": "Institucionální analýza", "text": "Institucionální analýza\n\nInstitucionální analýza je ta část společenských věd, která zkoumá, jak se chovají a fungují instituce, ať už podle pravidel empirických (neformálních) nebo teoretických (formální pravidla a právo).\n\nKroky institucionální analýzy jsou následující:\n\n"}
