{"id": "999252", "url": "https://cs.wikipedia.org/wiki?curid=999252", "title": "Komise vs. Itálie (24/68)", "text": "Komise vs. Itálie (24/68)\n\nKomise vs. Itálie (24/68) byl judikát Evropského soudního dvora z roku 1969, který vymezil rozsah pojmu „\"poplatek s rovnocenným účinkem clu\"“ jako jakýkoli poplatek, bez ohledu na jeho velikosti, účel a způsob vymáhání, který je jednostranně uvalen na domácí nebo cizí zboží při překročení hranice, i když není vybírán ve prospěch státu, nemá diskriminační nebo ochranářskou povahu a výrobek, na který byl uvalen, nekonkuruje domácímu výrobku.\n\nItálie vybírala statistický poplatek na vyvážené i dovážené zemědělské zboží za účelem financování správy statistiky obchodu. Argumentovala, že statistický poplatek není poplatkem s rovnocenným účinkem clu, neboť netvoří příjem státního rozpočtu a zároveň výsledná data vytvořená tímto způsobem přináší užitek jednotlivým účastníkům trhu stejně tak jako orgánům státu.\nKomise předložila věc Soudnímu dvoru, neboť se domnívala, že se o takový poplatek jedná.\n\nSoudní dvůr rozhodl, že eventuální užitek statistických dat je neměřitelný a i kdyby byl skutečný, nepředstavoval by dostatečnou náhradu, aby statistický poplatek při přechodu hranic mohl být považován za platbu za službu.\n\nDále soud vymezil rozsah samotného pojmu \"poplatek s rovnocenným účinkem clu\":\n"}
{"id": "999253", "url": "https://cs.wikipedia.org/wiki?curid=999253", "title": "Demokratický deficit v Evropské unii", "text": "Demokratický deficit v Evropské unii\n\nDemokratický deficit v Evropské unii je pojem odvolávající se na názor, že Evropská unie je v důsledku složitých metod rozhodování, které používá, vzdálena běžnému občanovi a nedostává se jí tak demokratické legitimity.\n\nMezi občany je rozšířen názor, že institucionálnímu schématu Společenství dominuje instituce, která kombinuje legislativní a exekutivní formy vlády (Rada Evropské Unie), a instituce, která postrádá demokratickou legitimitu (Evropská komise – přestože jsou její členové jmenováni vládami členských států a musí být ve funkci potvrzeni Evropským parlamentem a přestože je Komise kolektivně zodpovědná Parlamentu).\n\nJsou různé názory na to, jestli má EU demokratický deficit a jak by se měl řešit pokud ano. Proevropané tvrdí, že by se EU měla reformovat a v institucích by měla být prosazena politická zodpovědnost. Euroskeptici tvrdí, že moc EU by se měla oslabit, nebo prosazují vystoupení z EU.\n\nDemokratický deficit se stal evropským pojmem v rámci Laekenské deklarace, která určila cíle Konventu. Jedním z hlavních cílů bylo posílit legitimitu Evropské unie, tedy odstranit demokratický deficit EU. Podle kritiků výsledků i podmínek práce Konventu se tento záměr nezdařil.\n\nBěhem roku 2000 došlo k zahájení dvojí širší iniciativy, jejímž cílem bylo přiblížení Evropy jejím občanům. Za prvé, po zasedání Evropské rady v Nice v prosinci 2000 začala rozsáhlá veřejná debata o budoucnosti Unie, a za druhé bylo Evropskou radou na jejím zasedání v Laekenu rozhodnuto svolat Evropský konvent, který měl mimo jiné prozkoumat různé aspekty demokratické legitimity Unie a jejích institucí. Výsledkem činnosti Konventu se stalo předložení návrhu Smlouvy o založení Ústavy pro Evropu, na jehož konečném znění se shodli nejvyšší představitelé členských států v červnu 2004. Při ratifikačním procesu dostávají velký prostor občané, kteří o osudech ústavní smlouvy v několika státech rozhodují v referendu.\n\nAčkoliv bylo jedním z cílů i Lisabonské smlouvy zmírnit demokratický deficit, problémy přetrvávají, neboť jsou přirozeně zakotveny v základních principech fungování Evropské unie.\n\nHlavním problémem je povaha institucí, kde je rozhodováno o legislativě – rozhodovací orgány jsou vesměs exekutivní. Lisabonská smlouva uvádí, že Unie je založena na zastupitelské demokracii. Evropská komise je však orgánem jmenovaným a Rada Evropské unie se skládá z členů vlád členských států. Jediný orgán, jenž by bylo možno označit za demokratický v potřebném smyslu, je tedy Evropský parlament. S ním jsou však spojené určité specifické charakteristiky, které jej odlišují od běžných národních parlamentů:\n\nI Evropský parlament je tak svým způsobem odtržen od voličů a lze jej stěží považovat za demokratický orgán ve stejném smyslu, jako je tomu u národních parlamentů. Výše zmíněné nedostatky jsou poměrně významné s přihlédnutím k tomu, že valná část národní legislativy vzniká právě pod přímým či nepřímým vlivem unijních aktů.\n\nSnad v reakci na výše zmíněné nedostatky existují instituty, jež se snaží o posílení přímé demokracie v EU. Každý občan má mít právo podílet se na demokratickém životě Unie a rozhodnutí mají být přijímána co nejotevřeněji a co nejblíže občanům. Prvky přímé demokracie jmenovitě znamenají:\n\nNakolik tyto prvky skutečně omezují demokratický deficit, je sporné, neboť samotného přijímání legislativy se nedotýkají. Národní parlamenty jsou o návrzích informovány, ale rozhodování se neúčastní. Soudí se, že demokratický deficit EU i přes jisté náznaky snahy není možné v dohledné době uspokojivě vyřešit.\n\nLegitimita v kontextu Evropské unie je založena na demokratických volbách do Evropského parlamentu. Avšak za předpokladu existence demokratického deficitu v institucích Evropské unie je legitimita EU zpochybněna.\n\nPro tento účel je možné využít definici legitimity, jak ji formuloval Seymour Martin Lipset: „\"Schopnost systému utvářet a udržovat víru, že existující politické instituce jsou pro společnost nejlepší možné“\". Legitimitu EU jako specifického politického systému můžeme dělit na vnitřní a vnější. Vnitřní se týká legitimity institucí, rozhodovacích procedur, byrokratických postupů a podoby politik vytvářených institucemi EU. Vnější legitimita se týká rozhodování o prohlubování a rozšiřování integračního procesu.\n\nOhledně vnější legitimity by nemusely panovat žádné výhrady, jelikož revize smluv v případě prohlubování integrace i rozšiřování integračního procesu jsou ratifikovány národními parlamenty (resp. referendem), které disponují přímou legitimitou. Nicméně jako problematická se může jevit skutečnost, že o podobě smluvní revize rozhodují vlády členských států a národní parlamenty již pouze ratifikují hotový text. Na druhou stranu je zde patrný pokrok v této oblasti, a to zavedením metody Konventu, která je specifická zastoupením širokého spektra aktérů, jež se podílejí na revizi smluv.\n\nV otázce vnitřní legitimity je znatelný postup v procesu parlamentarizace EU, který se týká posilování a rozšiřování kompetencí Evropského parlamentu. Národní parlamenty taktéž disponují pravomocí ovlivnit legislativní proces uvnitř EU, konkrétně zavedením systému tzv. karet. Po přijetí Lisabonské smlouvy můžeme hovořit o určitém zvýšení legitimity nevoleného orgánu, jímž je Komise. Eurokomisaři jsou jmenováni na základě voleb do Evropského parlamentu a Evropská komise jako celek podléhá schválení ze strany Evropského parlamentu. Jako problematická se však může jevit legitimita Rady EU, která je pouze přenesená. Pravdou je, že jsou zde delegováni ministři národních vlád, kteří byli zvoleni v řádných národních volbách svými občany. Je třeba si uvědomit, že v tomto případě existuje legitimita dvojího druhu. Jednak je to již zmiňovaná národní legitimita a také legitimita evropská. Právě druhá zmíněná hraje pro občany vedlejší roli a při rozhodování ve volbách do národních parlamentů není rozhodující. Symbolické posílení národních parlamentů v Lisabonské smlouvě nemá žádný vliv na tvorbu legislativního procesu. Tato skutečnost potvrzuje fakt, že se v případě evropské integrace stále ještě jedná spíše o projekt politických elit.\n\nV rámci posilování vnitřní legitimity je taktéž zapotřebí zdokonalení vnitřních procesů a procedur, týkající se posilování transparentnosti legislativního procesu, který je pro běžného občana značně nepřehledný. Další problémem transparentnosti je četnost neformálních nástrojů jednání, kdy se na veřejnost dostává pouze část informací. S tímto souvisí taktéž neexistence evropského veřejného prostoru a čistě evropských médií. Napomoci k větší legitimitě EU mohou taktéž účinná řešení aktuálních problémů, týkající se konkrétních politik ve výlučné pravomoci EU.\n\nDalším problémem legitimity se jeví fakt, že volby do Evropského parlamentu jsou již od zavedení přímé volby v roce 1979 považovány za volby druhého řádu. Reif a Schmitt uvádějí, že se jedná o volby druhého řádu (SOE), jelikož jejich výsledky tak výrazně neovlivňují chod státu na celonárodní úrovni jako např. volby do dolních komor parlamentu – volby prvního řádu (FOE). I když se může studie Reifa a Schmitta zdát zastaralá, je v jádru stále platná. Rozdíly mezi FOE a SOE je v důležitosti, kterou voliči přisuzují volbám. Jasným důkazem takového tvrzení je volební účast při parlamentních volbách a volbách do EP. Podle Šaradína voliči posuzují význam voleb dle toho, co v nich mohou ovlivnit a zajímá je především možnost spolurozhodovat o klíčových otázkách, jež se jich bezprostředně týkají v národní rovině. Tím se taktéž potvrzuje teze, že voliči vnímají evropské záležitosti jako něco vzdáleného, těžko ovlivnitelného. Je rovněž možné, že v tomto případě jde o vedlejší produkt (ne)ztotožnění se s občanstvím EU, politikami a celkově existencí tohoto nadnárodního subjektu.\n\n\n\n"}
{"id": "999254", "url": "https://cs.wikipedia.org/wiki?curid=999254", "title": "Storgatan (Umeå)", "text": "Storgatan (Umeå)\n\nStorgatan (hlavní ulice nebo doslova velká ulice) je jednou z nejdelších ulic města Umeå, dlouhá asi 4 kilometry. Spojuje centrální oblasti na severním břehu řeky Ume. Začíná u starých hranic města (potok Tvärån, levostranný přítok řeky Ume) na západě až po \"Umeå östra station\" (Východní nádraží) v blízkosti fakultní nemocnice \" Norrlands universitetssjukhus\" na východě. Za Tvärånem začíná na kruhovém objezdu, odkud je spojení do čtvrtí Grubbe, Grisbacka a Backen. Podél ulice je řada architektonických památek města, stejně jako pět hlavních městských parků. V roce 2006 po ulici projíždělo v průměru 8900 vozidel denně.\n\nV době založení města Umeå v roce 1622, na severní straně řeky Ume byl uplatněn vzor mřížky s dvěma podélnými ulicemi souběžně s řekou a pěti na sebe kolnými uličkami, které vedly až k řece. Jižní ulice (dnes Storgatan) pokračuje za hranicemi města jako \"Kustlandsvägen\" (pobřežní silnice). Kustlandsvägen nebo \"Norrstigen\" je stará silnice podél pobřeží vedoucí ze Stockholmu do Tornia, od Robacku k přechodu přes řeku Ume u Backenkyrkanu do Umeå a dále kolem Nydalasjönsu na Innertavle.\n\nV roce 1780 byla ulice vydlážděna a v roce 1782 domy podél ní obdržely čísla, protože bylo rozhodnuto, že všechny domy a farmy v Umeå by měly být očíslovány. Číslo muselo být namalovanané na dřevěné desce a přibito nad hlavním vchodem.\n\nV roce 1864 byl založen nový územní plán města pod vlivem města Nikolaistad, nyní Vaasa, které bylo přestavěno po zničujícím požáru v roce 1852. Spolu s novým plánem města byl rozšířen prostor výstavby, takže ulice byla rozšířena směrem na Brogatan na západě až k \"Häradshövdingegatanu\" na východě. Zároveň byla ulice rozšířena z původních 4-5 metrů na 18 metrů a došlo k jejímu rozdělení na vozovku, chodníky a okrasné záhony (rabata). Tyto přibližně 3 metry široké záhony měly být osázeny květinami a keři na náklady majitelů domů. Ti též přijali závazek domy oplotit maximálně 1,8 m vysokým, vkusným plotem. Tyto povinnosti se však nevztahovaly na již rozvinuté oblasti.\n\nV roce 1866 bylo vyhláškou stanoveno, že na okraji chodníků musely být v pravidelných intervalech vysázeny listnaté stromy a tak byly podél západní části vysázeny břízy. Nicméně ve velkém výsadba stromů započala ve velkém až po požáru v roce 1888, přičemž v roce 1892 bylo rozhodnuto, že nejvhodnějším stromem k výsadbě podél chodníků je bříza.\n\nPřestavba centra v roce 1950-1960 měla vliv též na budovy na hlavní ulici. Některé staré dřevěné domy byly zachovány, ostatní čekala demolice a byly nahrazeny moderními domy, jako například čtyřpatrovým \"Domusvaruhuset\" (obchodní dům, nyní \"MVG-gallerian\") z roku 1963, jehož jedna strana se táhne podél hlavní ulice.\n\nV roce 2002 byla obnovena část v centru města, mezi ulicemi \"Renmarkstorget\" a \"Västra Rådhusgatan\", aby získala původní vzhled. Dostala 6,5 m širokou vozovku a 5 m široký chodník s břízami na obou stranách ulice. Mezi stromy byla přidána podélná parkovací stání.\n\nPodél ulice stojí řada památkově chráněných budov: \"Gamla lasarettet\" (stará nemocnice), \"Bagare Thillmans gård\" (Thillmansova pekárna), \"Gamla slöjdskolan\" (škola starých řemesel), bytový dům \"Löjtnant Grahns gård\", odvolací soud pro horní Norrland, \"Färgare Höglanders gård\", přístavní sklad \"von Ahnska magasinet\", starý bankovní dům \"Gamla bankhuset\", budova spořitelny, radnice, obchodní banka, \"Riksbankshuset\", \"Moritzska gården\" - dřevěná stavba od Sandgrena z roku 1891, Scharinska villan, růžová stavba č. 63-65 u parku \"Döbelns\", \"Ringstrandska Villan\", rezidence guvernéra a Umeå gamla fängelse.\n"}
{"id": "999259", "url": "https://cs.wikipedia.org/wiki?curid=999259", "title": "Státní pozemkový úřad", "text": "Státní pozemkový úřad\n\nStátní pozemkový úřad (SPÚ) je správní úřad České republiky podřízený Ministerstvu zemědělství. Sídlí v Praze a je organizační složkou státu a účetní jednotkou. Vznikl ke dni 1. ledna 2013 sloučením Pozemkového fondu ČR a struktury Pozemkových úřadů. Nově vzniklá organizace je jednou z největších organizačních složek státu v resortu zemědělství. Státní pozemkový úřad je tvořen ústředím, krajskými pozemkovými úřady a jejich pobočkami. Pozemkový fond byl již předtím k 1. červenci 2012 sloučen se zbytkovou Zemědělskou vodohospodářskou správou (ZVHS). \n\nV čele Státního pozemkového úřadu stojí ústřední ředitel. Organizační struktura úřadu je postavena na odborných sekcích řízených sekčními řediteli. Od 1. ledna 2019 to jsou: \n\nV rámci sekcí jsou zřízeny odbory a oddělení. V rámci jednotlivých vyšších územně samosprávných celků vykonávají činnost SPÚ Krajské pozemkové úřady0 (KPÚ). Řízení o pozemkových úpravách náleží do kompetence poboček krajských pozemkových úřadů, jejichž územní působnost odpovídá území jednoho nebo více okresů. Na počátku roku 2016 měl úřad 1 415 zaměstnanců. Tiskovou mluvčí je Lenka Růžková. \n\nV čele Státního pozemkového úřadu je od 1. ledna 2019 Ing. Martin Vrba. \n\nVrba do konce roku 2018 zastával funkci ředitele Sekce řízení ústředí a od července 2018 byl pověřen vedením SPÚ. Martin Vrba vystudoval fytotechniku na Agronomické fakultě Vysoké školy zemědělské v Praze. Na různých vedoucích pozicích Pozemkového úřadu a následně Státního pozemkového úřadu působí od roku 1998. Právě jeho mnohaleté znalosti a zkušenosti bodovaly u výběrové komise. \n\nDo čela Státního pozemkového úřadu byl ministrem zemědělství Miroslavem Tomanem jmenován na základě doporučení odborné výběrové komise.\n\n\nSPÚ je příslušný hospodařit s nemovitostmi: \n\nPůsobnost SPÚ je stanovena zákony:\n\nV soudních sporech se SPÚ nechává zastupovat Úřadem pro zastupování státu ve věcech majetkových (ÚZSVM).\n\n"}
{"id": "999262", "url": "https://cs.wikipedia.org/wiki?curid=999262", "title": "Bělá pod Bezdězem – zámek", "text": "Bělá pod Bezdězem – zámek\n\nPřírodní památka Bělá pod Bezdězem – zámek, ev. č. 5763, byla vyhlášena 23. července 2012.\nÚzemí se nachází ve Středočeském kraji, v okrese Mladá Boleslav, ve městě Bělá pod Bezdězem. Území je též stejnojmennou evropsky významnou lokalitou CZ0213006.\n\nDůvodem ochrany je kriticky ohrožený netopýr velký (\"Myotis myotis\"), jehož letní kolonie se vyskytuje v půdních prostorech západního křídla městského zámku.\n\nZámek je situován na skalním ostrohu, který výrazně vystupuje nad okolní terén, jenž\nse naopak svažuje. Předmětná část města se vyznačuje řidší zástavbou většinou historického typu a\nvelkým množstvím různorodé zeleně.\n\nHnízdí zde středně velká letní kolonie netopýra velkého. Jedna z nejvýznamnějších letních kolonií tohoto druhu v severních Čechách.\n\n\n"}
{"id": "999263", "url": "https://cs.wikipedia.org/wiki?curid=999263", "title": "Eddie Piller", "text": "Eddie Piller\n\nEddie Piller je britský DJ a podnikatel v hudebním vydavatelství.\n\nPiller začal svou kariéru v osmdesátých letech v rámci revivalu subkultury mods. Začal vydávat undergroundový fanzin \"Extraordinary Sensations\" a pracoval jako DJ a pořadatel koncertů. V roce 1985 založil Countdown Records. Toto hudební vydavatelství podepsalo smlouvu s kapelami jako například The Prisoners nebo Makin' Time a vydalo kompilační album \"5-4-3-2-1 Go!\", věnované mod revivalu. Piller se obevil v klipu k singlu \"A Solid Bond in Your Heart\" od The Style Council. V roce 1987 spolu s Gillesem Petersonem založil nové hudební vydavatelství Acid Jazz. To pomohlo rozvíjet nové britské hudební hnutí, acid jazz. Na konci roku 2010 začal moderovat pravidelný podcast nazvaný \"The Modcast\".\n\n"}
{"id": "999264", "url": "https://cs.wikipedia.org/wiki?curid=999264", "title": "Ciaccona", "text": "Ciaccona\n\nCiaccona // (španělsky: chacona //; ve francouzské, anglické a německé hudební literatuře: chaconne //), je druh hudební formy. Původně se jednalo o charakteristický tanec ze Španělska, či Latinské Ameriky 16. století..\n\nPůvodně tanec spíše živého a žertovného charakteru v trojdobém taktu na vystavěný na ostinátním basu, později u francouzského dvora získal poněkud přísnější obrys a na počátku 17. století se objevuje v baletu, opeře a instrumentálních suitách..\n\nPozději se výraz vztahoval na jakoukoli skladbu v mírném ¾ tempu, a která se rozvíjela do několika variací nad basovou linkou.\n\nV 17. století se můžeme setkat s několika spíše výjimečnými případy ciaccon u Claudia Monteverdiho (\"Zefiro torna\") a Heinricha Schütze (\"Es steh Gott auf\", třetí část).\n\nBas charakterizující ciacconu podléhá pravidlu: pohybuje se od tóniky k dominantě vzestupným či sestupným pohybem, chromaticky neboo diatonicky. Může být také skrytý, umožňuje-li harmonie ve vrchních hlasech vnímat její přítomnost.\n\nCiaccona 17. století, jak nacházíme ve Frescobaldiho modelu, je zpravidla v durové tónině, zatímco passacaglia je obvykle v moll. Ve francouzské praxi 18. století, se passacaglia více opírá o melodické basso ostinato, zatímco ciaccona, \"v italské praxi na sklonku [17. století], je v mnoha ohledech vedena volněji\". -->\n\n\n"}
{"id": "999268", "url": "https://cs.wikipedia.org/wiki?curid=999268", "title": "Tonek z Napoleonovy armády", "text": "Tonek z Napoleonovy armády\n\nTonek z Napoleonovy armády (1972, Toontje Polant) je dobrodružný historický román pro mládež od nizozemského spisovatele Johana Fabricia odehrávající se v době napoleonských válek.\n\nDěj románu začíná kolem roku 1808 a jeho vypravěčem a hlavní postavou je dvanáctiletý chlapec Theodorus Polant, kterému říkají Tonek. Když jeho otec, obchodník a hokynář v Alkmaaru, zemře, najde si Tonkova matka za něho náhradu. Život v rodném domě se stává pro Tonka nesnesitelný, dokonce se pokusí svého otčíma zabít. To se mu nepovede, a tak se rozhodne utéct z domova ke svému strýci do Hoornu. Tam se nechá naverbovat do napoleonské kadetky v Haagu. Najde tam kamaráda Klaase, prožije s ním řadu příhod a seznámí se s životem mezi žoldáky, kterým je většinou jedno, za koho bojují.\n\nKoncem roku 1810 je ale kadetka zrušena a chlapci jsou převeleni do Antverp, kde jsou přivtěleni k francouzské flotile kotvící na Šeldě. Zde také prožijí první křest ohněm při námořním střetnutí a Tonek si pak dokonce osobně promluví s císařem Napoleonem. \n\nKdyž je Napoleon po krachu ruského tažební internován na Elbě, vrátí se Tonek na chvíli domů a s upokojením zjistí, že otčím již zmizel. Pak však Napoleon z Elby prchne a Tonek je opět povolán do boje, tentokrát však proti císaři. Stane se účastníkem bitvy u Waterloo roku 1815, zůstal však v záloze a z bitvy vůbec nic neviděl.\n\nPo všech životních zkušenostech si nyní již devatenáctiletý Tonek uvědomí, že vlastně nic neumí, že se nevyučil žádnému řemeslu, a rozhodne se odplout do Východní Indie. V té době netuší, že se již do Holandska nikdy nevrátí.\n\n"}
{"id": "999269", "url": "https://cs.wikipedia.org/wiki?curid=999269", "title": "Mok", "text": "Mok\n\nMok může znamenat:\n\n"}
{"id": "999270", "url": "https://cs.wikipedia.org/wiki?curid=999270", "title": "Trýzelka šedá", "text": "Trýzelka šedá\n\nTrýzelka šedá (\"Syrenia cana\") je ohrožená, pískomilná, žlutě kvetoucí rostlina rostoucí většinou na neúrodných písčitých naplaveninách. Je to druh rodu trýzelka který bývá někdy slučován s rodem trýzel \"Erysimum\".\n\nDruh se vyskytuje v jihovýchodní Evropě a ve východní části střední Evropy. Jeho areál rozšíření zahrnuje Slovensko, Maďarsko, Slovinsko, Chorvatsko, Srbsko, Bulharsko, Rumunsko, Ukrajinu, Krym a jihozápad evropského Ruska. V České republice se nevyskytuje, na Slovensku kterým prochází severní hranice jeho výskytu je ( syrénia sivá) prohlášena za kriticky ohrožený druh a je zákonem chráněná.\n\nTrýzelka šedá se vyskytuje hlavně v panonských travnato-bylinných porostech ve vnitrozemských dunách a na místech s vátými písky, vyrůstá na půdě která je na živiny velice chudá. Je přizpůsobena větrné erozi půdy, toleruje i částečné zavátí. Její rozšíření se váže na lokality kde v pleistocénu a počátkem holocénu byly široké meandry dolních toků velikých řek (např. Dunaj, Morava, Tisa) a po tisíciletí se usazovaly naplavované písky.\n\nDvouleté rostliny jsou porostlé měkkými rozvětvenými chlupy které jim dávají šedozelené až šedé zabarvení. Z úzkého vřetenovitého kořene roste vzpřímená, jednoduchá nebo rozvětvená, v dolní části nafialovělá a vřetenovitými chlupy porostlá lodyha 20 až 80 cm vysoká. Listy, často nakupené ve spodní části lodyhy, mají 1 až 2 mm řapíky a jsou v obryse čárkovité a po obvodě celistvé. Druh je poměrně variabilní, např. někdy vespod lodyhy rostou ze spících pupenů listové růžice.\n\nOboupohlavné čtyřčetné květy vytvářejí květenství hrozen. Kališní lístky 6 až 10 mm dlouhé jsou u báze vakovitě vyduté. Okrouhlé korunní lístky, zbarvené světložlutě až sírovožlutě, jsou 12 až 20 mm dlouhé, 3 až 6 mm široké a mají nehtíky delší než zbytky lístků.\n\nPlodem je čtyřhranná šešule, 5 až 20 mm dlouhá a 2 až 4 mm široká, která má výraznou střední žilku a na konci okolo 5 mm dlouhou suchou čnělkou. Semena jsou ve dvoupouzdré šedé šešuli uložena ve dvou řadách, jsou okrovohnědá, vejčitá s malým zobáčkem a bývají dlouhá 1 až 2 mm.\n\n\n\n \n"}
{"id": "999272", "url": "https://cs.wikipedia.org/wiki?curid=999272", "title": "Amadis (Lully)", "text": "Amadis (Lully)\n\nAmadis \"(nebo také \"Amadis de Gaule\", česky: \"Amadis z Galie\", LWV 63)\" je francouzská opera \"(tragédie lyrique)\" od Jeana-Baptiste Lullyho. Libreto sepsal dlouholetý Lullyho spolupracovník Philippe Quinault, podle de Herberayovy adaptace rytířského románu Amadís Waleský, od G. R. de Montalva. Opera měla premiéru někdy mezi 15.-18. lednem 1684 v divadle Palais-Royal.\n\nOpera sestává z pěti dějství a prologu, stejně jako všechny Lullyho \"tragédie lyrique\".\n\nKrál Ludvík XIV. vybral téma pro operu, které však bylo pro klasickou \"tragédie lyrique\", která se většinou opírá o děj inspirovaný klasickou mytologií. Opera měla premiéru někdy mezi 15.-18. lednem 1684 (zdroje uvádějí různá data) v divadle Palais-Royal. Roku 1685 byl \"Amadis\" hrán ve Versailles, avšak bez divadelních strojů.\n\nPůvodní inscenace \"Amadise\" byla v pařížském operním divadle obnovena již pár týdnů po Lullyho smrti, 8. dubna 1687. Další nové inscenace následovaly v letech 1701, 1707, 1718, 1731, 1732, 1740 a 1759. Poslední inscenace měla premiéru 26. listopadu 1771, avšak ve značně pozměné podobě: opera byla restrukturována do tří aktů a skladatelé Pierre-Montan Berton a Jean-Benjamin de La Borde napsali novou hudbu pro sbory a baletní divertissements. V roce 1732 navíc dala \"Amadise\" inscenovat na zámku ve Versailles královna Marie Leszczyńská.\n\nVedle Paříže byl \"Amadis\" uveden v řadě francouzských měst, totiž v Marseille (1689), Rouenu (1693), Lunéville (1709), Lyonu (1710) a Dijonu (1729). Mimo Francii hráli tuto operu v Amsterdamu (1687), Haagu (1704) a Bruselu (1695, 1697 Théâtre du Quai au Foin, 1709 Théâtre de la Monnaie).\n\nPoté, co Lullyho opery opustily repertoár pařížské opery, upravil Anne-Pierre-Jacques Devismes du Valgay Quinaultovo libreto do tříaktové podoby a tuto verzi zhudebnil Johann Christian Bach pod názvem \"Amadis de Gaule\". Byla to jeho jediná francouzská opera a měla premiéru 10. prosince 1779.\n\nNovodobá premiéra \"Amadise\" se konala 14. června 1938. Připravilo ji londýnské divadlo 20th Century Theater v anglickém překladu O. Daunta. Další ucelené provedení díla připravil až po téměř padesáti letech (v květnu 1987) soubor London Baroque Players s dirigentem Nicholasem McGeganem pro rozhlasovou stanici BBC (Radio 3). Následovalo první úplné koncertní provedení 31. července 2006 na Festival de Musique Baroque en Vendée (v kostele v Les Lucs-sur-Boulogne, dirigoval Hugo Reyne).\n\nNovou inscenaci připravilo společné divadlo švýcarských měst Biel a Solothurn, premiéra se konala v Bielu 13. února 2009 v režii Petera Beata Wyrsche. Další inscenaci připravily roku 2010 v koprodukci operní divadla v Avignonu a v Massy v režii Oliviera Bezenecha, dirigoval Olivier Schneebeli. Koncertně operu provedl Christophe Rousset s orchestrem Les Talens Lyriques v červenci 2013 ve Versailles a Beaune.\n\n(Pavilon, který si Alquif a Urgande vybrali k odpočinku) Blesk a hrom probouzejí ze spánku slavnou kouzelníci Urgande, kouzelníka Alquifa a jejich družiny. Čarodějný pár propouští ze služby duchy, kteří je chránili. Všichni se radují, že kouzlo, které je drželo ve spánku, pominulo (dvojzpěv a sbor \"Ah, j'entends un bruit qui presse\", balet).\n\nJak Alquif a Urgande vyprávějí, po smrti Amadise se ze žalu uchýlili na toto místo a přivolali na všechny kouzelný spánek až do doby, než se na světě objeví hrdina, který by zesnulého reka předčil. Tak se nyní stalo (recitativ Urgande \"Lorsqu' Amadis périt\" a dvojzpěv \"C'est à lui d'enseigner\", árie jedné z Urgandiných družek \"Les plaisirs nous suivrons désormais\" a sbor \"C'est à lui d'enseigner\"). Proto nyní na jeho počest povolají Amadise z říše stínů a předvedou jeho činy novému hrdinovi, kterému se obdivuje celý vesmír (recitativ Urgande \"Retirons Amadis de la Nuit éternelle\" a sbor \"Tout l'Univers admire ses exploits\"). Urgande a Alquif posílají „Lásky“ a „Hry“, aby přivedly Amadise zpět k životu (rondo \"Suivons l'Amour, c'est lui qui nous mène… Volez, tendres Amours\".\n\n(Palác Lisuarta, krále Británie) Přichází Amadis, syn krále Periona z Galie, a jeho druh Florestan, Perionův levoboček. Amadis trpí; je totiž zamilován do Oriany, Lisuartovy dcery (árie \"Ah, que l'Amour paraît charmant\") Lisuart mu ji odpírá, protože ji chce provdat za římského krále. To by nebyla největší překážka, Amadis by si ji i přes otcův odpor dobyl mečem, jenže Oriane, která mu zprvu projevovala přízeň, ho náhle z neznámého důvodu odvrhla (árie \"Quand on est aimé comme on aime\"). Florestan mu radí najít si novou lásku, ale Amadis odchází trpět do ústraní.\n\nFlorestan se vzápětí setkává se svou milovanou Corisandou, paní z Gravesandu (duet \"Florestan! ô bien heureux moment\"). Jejich lásce nestojí nic v cestě – až na Florestanovu ctižádost prokázat svou odvahu v boji a dobýt si vlastní zásluhy, ač ho od toho Clorisande zrazuje (árie \"Fils d'un Roi dont le nom partout s'est fait connaître\" a duet \"C'est ma plus chère envie\").\n\nOriane jim závidí. Ona sama miluje Amadise, je však přesvědčena, že ten dává přednost jiné. Florestan vyjadřuje překvapení, ale nepopírá to (árie \"Amadis punit les ingrats\"). Oriane lituje, že se nedokáže své lásky jednoduše zbavit (árie \"Pourqoi me plainre d'une offense\" a tercet \"Non, on ne sort pas aisément\"). Musí však předstírat dobrou náladu, protože právě na její počest začínají bojové hry, jejichž vítězové snášejí princezně k nohám své trofeje (pochod do turnajové bitvy, balet, sbor \"Belle princesse, que vos charmes… Les plus grands Rois de l'Univers\" a repríza pochodu).\n\n(Les se stromy ověnčenými trofejemi) Čarodějnice Arcabonne se brání lásce (árie \"Amour, que veux-tu moi?'). Jak přiznává svému bratru Arcalaüsovi, zamilovala se do neznámého rytíře, kerý ji zachránil před netvorem. Arcalaüs se jí snaží lásku vymluvit (árie \"L'Amour n'est qu'une vaine erreur … Délivrez-vous d'esclavage\") a přesvědčuje ji, aby své myšlenky soustředila na jinou věc, totiž pomstu na Amadisovi, který zabil jejich bratra Ardana Canila (duet \"Irritons notre barbarie\"). Arcalaüs připravil na Amadise léčku a vyzývá démony, aby mu byli nápomocni (árie a balet \"Dans un piège fatal… Démons, préparez-vous\").\n\nObjevuje se Amadis, který zde v lese hledá ´útočiště před svým žalem (árie \"Bois épais, redouble ton ombre\"). Tam ho nachází Corisande, který také naříká (árie \"Ô Fortune cruelle\" a duet \"Hélas! quels soupirs me répondent?\"). Florestan totiž na těchto místech svedla jakási čarodějnice a uvrhla ho do otroctví.\n\nAmadis se jej chce ihned vydat osvobodit, ale Arcalaüs mu zastoupí cestu a jeho průvodci unesou Corisandu. Amadis s Arcalaüsem bojuje. Čarodějova družina má nejprve podobu démonů a příšer, ale Amadis se jim srdnatě brání. Proto se démoni promění v pastýře, pastýřky a nymfy; snaží se Amadise rozptýlit a svést krátkou (balet démonů a příšer \"Esprits infernaux\", balet pastýřek pastýřů, sbor \"Non, non, pour être invincible\", duet pastýřů \"Aimez, soupirez, cœurs fidèles\", tercet dvou pastýřů a pastýřek se sborem \"Vous ne devez plus attendre\"). V jedné z nymf se Amadis domnívá poznat Orianu a běží za ní. Přízraky slaví vítězství (\"Non, non, pour être invincible\").\n\n(Zříceniny starého paláce s hrobkou Ardana Canila a s několika kobkami) V celách se tísní vězni čarodějníků, totiž Amadisovi příbuzní a přátelé, mezi nimi i Florestan Corisande. Zajatci se střídavě snaží obměkčit své žalářníky a přivolat na sebe smrt (sbor zajatců \"Ciel! finissez nos peines\", duet Florestana a Corisandy \"Que devient le bonheur si rare\", sbor žalářníků \"Tel s'empresse d'appeller la Mort\" a sbor zajatců \"Ô mort, que vous êtes lente\"). Démoni přinášejí vzduchem Arcabonnu. Ta vypouští vězně z cel, jen aby jim ohlásila blízkou smrt (sbor zajatců a žalářníků \"Contentez-vous des maux… La mort est plus digne d'envie\"). Corisande a Florestan si dávají sbohem (duet \"Quel sort pour nos tendres amours\"). Oba prosí čarodějnici, aby ušetřila druhého z nich, ale ta jim jízlivě odpovídá, že pro milence není nic sladšího než být spojeni i ve smrti (árie \"Consolez-vous de vos tourments\" a duet Florestana a Corisandy \"Puisque le Ciel ne permet pas\"). Zajatci zoufají a prosí nebesa o pomstu (sbor \"Quelle rigueur de nous contraindre\"). Poté se Arcabonne obrací k hrobce svého bratra a oznamuje mu, že bude brzy pomstěn (árie \"Toi qiu dans ce tombeau\"). Duch Ardana Canila však vystoupí z hrobu a předpovídá, že ho Arcabonne zradí (árie \"Ah! tu me trahis, malheureuse\"). Čarodějnice to popírá.\n\nJejí vojáci přivádějí spoutaného Amadise. Arcabonne se jej chystá zabít, tu však v něm poznává hrdinu, jemuž je povinována vděčností za záchranu svého života, ale kterého navíc miluje. Na Amadisovu žádost proto propouští všechny vězně (árie Arcabonny \"Vivez, quittez vos fers\" a sbor zajatců \"Sortons de l'esclavage\"), jeho samotného však odvádí s sebou.\n\n(Libý ostrov) Arcalaüs se zmocnil Oriany a chce ji mučit pomyšlením na ztrátu milovaného Amadise (recitativ a árie \"Par mes enchantements… Ne permettons qu'elle ignore\"). Vyčítá své sestře Arcabonně, že Amadisovi podlehla. Pohled na Orianu, spíše než bratrovy výčitky, v čarodějnici vzbudí takovou žárlivost, že je nyní připravena podílet se na zkáze obou milenců (árie \"Enthe l'amour et la haine cruelle\"). Zajatá Oriane zatím doufá v pomoc nebes, neboť od domněle nevěrného Amadise záchranu nečeká. Arcalaüs si ji dobírá a snaží se ji vyvést z míry sdělením, že i Amadis je v jeho zajetí. Oriane se zdráhá uvěřit, že by Amadis mohl být přemožen. Arcalaüs í však ukáže zdánlivě mrtvého Amadise. Oriana hořekuje, klade si Amadisovu smrt za vinu a nakonec omdlévá (recitativ \"Que vois-je? Ô spectacle effroyable!' a árie \"Il m'appelle; je vais le suivre\").\n\nArcabonne a Arcalaüs se radují nad svým triumfem (duet \"Quel plaisir de voir\"). Na skále obklopené plamenem se však objeví koráb v podobě hada a z něj vystupuje dobrá kouzelnice Urgande se svou družinou (recitativ a árie \"Je soumets à mes lois l'enfer, la terre et l'onde… Tremblez, tremblez, reconnaissez Urgande\"). Kouzelnou hůlkou zneškodní Arcalaüse a Arcabonnu a Urgandiny družky svými kousky snímají kletbu z Amadise a Oriany a odvádějí je oba do korábu (menuet a zpěv dvou Urgandiných průvodkyň \"Cœurs, accablés de rigueurs inhumaines\"). Urganda sejme kouzlo z čarodějnického páru a odjíždí svou lodí. Rozzlobení Arcalaüs a Arcabonne volají na pomoc démony z pekel (duet \"Démons soumis à nos lois\") , ale proti nim bojují démoni ze vzduchu a oba černokněžníci jsou nuceni uznat porážku (duet \"Démons soumis à nos lois… On brave notre vain pouvoir\").\n\n(Apollidonův začarovaný palác s obloukem věrných milenců a zapovězenou komnatou) Urgande přivádí Amadise a zvěstuje mu konec všeho trápení. Brzy prý přivede Orianu. Amadis je v rozpacích, protože má stále od Oriany příkaz nechodit jí na oči. Urgande však radí, že přílišný respekt k přáním druhého škodí lásce. Oriane přichází a truchlí, protože sed dosud domnívá, že Amadis je mrtev (árie \"Fermez-vous pour jamais, mes yeux\"). Její žal se promění v radost, když vidí, že je Amadis naživu. Přesto ho nařkne z nevěry, ale Amadis jí to vyvrací a oba se usmiřují (duet \"Ma douleur eût été mortelle\"). Urgande navíc zařídila svolení Orianina otce, čímž padly překážky proti sňatku Oriany s Amadisem. Snoubenci pak spolu s Corisandou přesvědčí Florestana, že není třeba, aby svou odvahu prokazoval v bojích, a že má raději pojmout Corisandu za ženu.\n\nVšichni slaví hrdinného Amadise, před nímž se otevře i začarovaná komnata. V ní hrdinové a hrdiny minulosti vítají své nové druhy, Amadise a Orianu, a všichni oslavují moc věrné lásky (kvartet se sborem \"Héros favorisé des Cieux\" tanec a árie jedné z hrdinek \"Fidèles cœurs, votre constance\" a závěrečný sbor \"Chantons tous, en ce jour\").\n\n\n\n"}
{"id": "999273", "url": "https://cs.wikipedia.org/wiki?curid=999273", "title": "Oblak (rozcestník)", "text": "Oblak (rozcestník)\n\nOblak může znamenat:\n\n\n\n"}
{"id": "999277", "url": "https://cs.wikipedia.org/wiki?curid=999277", "title": "Qianzhousaurus", "text": "Qianzhousaurus\n\nQianzhousaurus byl rod poměrně velkého masožravého dinosaura (teropoda) z čeledi Tyrannosauridae a kladu Alioramini, který žil asi před 72 až 66 miliony let (stupeň maastricht) na území dnešní jihovýchodní Číny (provincie Kan-čou). Fosilie objevili náhodně dělníci při stavbě v roce 2010 a svůj nález oznámili úřadům.\n\nByl menším a geologicky starším příbuzným populárního tyranosaura, dosahoval délky asi 8 až 9 metrů. Lebka byla dlouhá asi 90 cm, hmotnost tohoto lehce stavěného dravce však dosahovala jen asi 750 kilogramů. Přesný rozměr dospělců tohoto druhu však není možné z dostupného fosilního materiálu určit.\n\nFosilní otisk stopy dlouhý 58 cm, objevený na jihu Číny a formálně popsaný v září roku 2019, mohl patřit právě jedinci rodu \"Qianzhousaurus\" (nebo některému z blízce příbuzných tyranosauridů).\n\nFosilie tohoto svrchnokřídového dinosaura byly objeveny během stavebních prací dělníky. Jeho velmi zajímavým a nápadným znakem je značně úzký a štíhlý profil lebky, kterým se výrazně podobá například nepříbuznému rodu \"Spinosaurus\". Tento teropod zřejmě rychle běhal a lovil kořist v podobě malých a středně velkých býložravých dinosaurů. Spolu s mongolským rodem \"Alioramus\" je nyní řazen do společného kladu \"Alioramini\". Oba rody charakterizuje právě jejich neobvykle úzká a dlouhá lebka.\n\n\n"}
{"id": "999278", "url": "https://cs.wikipedia.org/wiki?curid=999278", "title": "Pavla Horská", "text": "Pavla Horská\n\nPavla Horská (* 5. února 1927 v Praze) je česká historička. Zabývá se především sociálními aspekty novodobých evropských dějin.\n\nPo absolutoriu na francouzském gymnáziu studovala historii a francouzštinu na Filozofické fakultě Univerzity Karlovy v Praze, kterou dokončila v roce 1951. Rok pracovala jako vedoucí knihovny historického semináře na FF UK, dalších 30 let působila jako vědecká pracovnice Historického ústavu ČSAV. Po roce 1990 spolupracovala se Sociologickým ústavem ČSAV, přednášela na FF UK, spolupracovala s CEFRES a Institutem Ernesta Denise v Praze. Opakovaně absolvovala stipendijní a přednáškové pobyty na univerzitách v Paříži.\n\nOd 60. let spočívá těžiště jejího bádání v historické demografii. Již tehdy se stala členkou Komise pro historickou demografii při Mezinárodní unii pro vědecký výzkum populací a Francouzské společnosti pro historickou demografii. Od roku 1964 zasedala v hlavním výboru Československé demografické společnosti, v roce 1967 byla pověřena založením Komise pro historickou demografii při Vědeckém kolegiu historie ČSAV, jíž později též předsedala (již v rámci SÚ AV, pod obměněným názvem) a odborného periodika tamtéž.\n\nV současné době je v penzi. Jejím manželem byl astronom a historik Zdeněk Horský.\n\n\n"}
{"id": "999279", "url": "https://cs.wikipedia.org/wiki?curid=999279", "title": "Eva Broklová", "text": "Eva Broklová\n\nEva Broklová (* 6. března 1939 Praha) je česká historička, specializující se na období československé první republiky.\n\nPo absolvování studia historie a češtiny na Filozofické fakultě Univerzity Karlovy v Praze pracovala na Ministerstvu zahraničních věcí. \n\nAmbici vědecké aspirantury přerušily události let 1968–1969, kdy musela na počátku normalizace z politických důvodů z oboru odejít, a následujících dvacet let byla zaměstnána ve Výzkumném ústavu železničním, vedle toho dělala práci redaktorky. \n\nV roce 1990 nastoupila jako vědecká pracovnice do nově zřízeného Ústavu pro soudobé dějiny ČSAV, po dvou letech přešla na Fakultu sociálních věd UK a od roku 1996 působila v Masarykově ústavu AV ČR, kde setrvala do roku 2009, nejprve ve funkci zástupkyně ředitele, později jako ředitelka. K roku 2018 působila jako ředitelka Masarykovy společnosti.\n\nPřednášela na Vysoké škole evropských a regionálních studií v Českých Budějovicích a na Filozofické fakultě Univerzity Hradec Králové. Byla členkou několika vědeckých grémií. \n\n\n\n"}
{"id": "999282", "url": "https://cs.wikipedia.org/wiki?curid=999282", "title": "Draft juniorů KHL 2014", "text": "Draft juniorů KHL 2014\n\nDraft juniorů KHL 2014 byl v pořadí šestý draft v historii východoevropské ligy KHL, který se konal 7. a 8. května 2014 v Zimním paláci v Petrohradě. V draftu byli vybíráni hokejisté z celého světa ve věku mezi 17 a 21 lety. Aby se hráči mohli draftu KHL zúčastnit, tak nesměli mít smlouvu v lize KHL, MHL nebo ve VHL. V 5 kolech draftu si týmy rozdělily 206 mladých hokejistů. První vybíral Metallurg Novokuzněck, který si vybral vlastního odchovance Kirilla Kaprizova.\n\nPoznámka: Fakticky draftující týmy jsou vyznačeny tučně. Dle pravidel KHL si může mateřský klub KHL svého odchovance i přes výběr jiným týmem zajistit podáním veta, ale tuto možnost může každý tým opakovat maximálně pětkrát. Tým, který hráče draftuje, ale jiný tým jeho výběr vetuje, automaticky vybírá znovu v následující volbě, dokud si nevybere plnohodnotný výběr. Lokomotivu nakonec byla udělena výjimka a mohl ochránit všechny své odchovance.\n\nV tabulce je uveden počet hráčů vybrané země:\n\n"}
{"id": "999283", "url": "https://cs.wikipedia.org/wiki?curid=999283", "title": "Okresní běžecká liga 2014", "text": "Okresní běžecká liga 2014\n\nOkresní běžecká liga 2014 (OBL) je pojmenování seriálu soutěží běžců několika věkových kategorií na Českolipsku. Řada těchto přespolních běhů je současně tradičním závodem regionů měst a jednotlivých sportovních klubů.\n\nV roce 2010 je ředitelem OBL Oldřich Slaměný, aktivní účastník některých běhů. Každý závod má své regionální pořadatele i sponzory.\n\nV roce 2014 bylo rozhodnuto do seriálu soutěží zařadit 16 běžeckých závodů. Každý z nich má vypsány různé věkové kategorie i délky tratí.\n\n\n"}
{"id": "999286", "url": "https://cs.wikipedia.org/wiki?curid=999286", "title": "František Vodička (fotbalista)", "text": "František Vodička (fotbalista)\n\nFrantišek Vodička byl český fotbalista, záložník. Jeho bratrem byl fotbalový reprezentant Antonín Vodička.\n\nV československé lize hrál za SK Čechie Karlín. Nastoupil v 75 ligových utkáních a dal 1 gól.\n"}
{"id": "999290", "url": "https://cs.wikipedia.org/wiki?curid=999290", "title": "Giambologna", "text": "Giambologna\n\nGiambologna, původním jménem Jean Boulogne, někdy nazýván též Giovanni da Bologna nebo Giovanni Bologna (1529, Douai – 13. srpna 1608, Florencie) byl vlámský sochař narozený na území Španělského Nizozemí (dnešní Francie) působící v Itálii a často označovaný za italského umělce. Byl klíčovým představitelem manýrismu.\n\nVyučil se v sochařské dílně Jeana Dubroeuqa, později vystudoval i antické sochařství v Římě, kde žil v letech 1555-1557. Seznámil se zde také s dílem Michelangela, kterého velmi obdivoval. Při cestě zpět domů se zastavil ve Florencii, kde byl osloven nabídkou Francesca Medicejského, aby vstoupil do jeho služeb. Nabídku přijal a ve Florencii zůstal až do smrti, ačkoli se nikdy nenaučil italsky. Pracoval zde též na zakázkách papeže Pia IV., pro kterého v roce 1566 vytvořil tzv. Neptunovu kašnu.\nGiambologna je považován za jednoho z nejlepších manýristických sochařů. Pracoval hlavně s mramorem a bronzem. Často tvořil akty, kterými zdobil fontány, a jezdecké sochy – byl autorem úplně první jezdecké sochy ve Florencii (vévody Cosima I. Medicejského). Tato socha sloužila jako vzor pro mnoho jiných jezdeckých soch po Evropě. Byl úspěšný i obchodně – začal například vyrábět zmenšené repliky svých soch a ve velkém je prodávat.\n\nK jeho následovníkům bývá počítán například Gianlorenzo Bernini.\n\nJe pohřben ve florentském kostele Santissima Annunziata, na jehož výzdobě se také významně podílel.\n\n"}
{"id": "999291", "url": "https://cs.wikipedia.org/wiki?curid=999291", "title": "Niwattchamrong Bunsongpchajsán", "text": "Niwattchamrong Bunsongpchajsán\n\nNiwattchamrong Bunsongpchajsán (thajsky: นิวัฒน์ธำรง บุญทรงไพศาล, RTGS: \"Niwatthamrong Bunsongphaisan\") je bývalý premiér Thajského království. Do úřadu nastoupil 7. května 2014 poté, co thajský ústavní soud shledal jeho předchůdkyni Jinglak Šinavatrovou vinnou ze zneužití moci a nařídil jí odstoupit z funkce. 22. května byl sám odstraněn prostřednictvím vojenského puče. Předtím pracoval jako jako podnikatel a blízký obchodní partner Tchaksina Šinavatry, řídil kontroverzní státní projekt na výkup rýže a následně se stal ministrem obchodu.\n"}
{"id": "999304", "url": "https://cs.wikipedia.org/wiki?curid=999304", "title": "Real Academia Española", "text": "Real Academia Española\n\nPo několika staletích vývoje španělského jazyka nejen na Iberském poloostrově, ale i v latinskoamerických zemích byla v roce 1713 založena Španělská královská akademie, neboli Real Academia Española (RAE), aby sjednotila a ustálila jazykové zvyklosti, zejména gramatiku, slovní zásobu a pravopis. Od tohoto data došlo k určitým změnám španělského jazyka a to zejména ve slovní zásobě přijetím slov z cizích jazyků. Po stránce fonetické a morfologické se až na výjimky zachovala původní podoba.\n\nKrálovská španělská akademie sídlí v Madridu. Celkem je po celém světě rozmístěno 22 akademií, dohromady tvoří tzv. Asociaci akademií španělského jazyka (Asociación de Academias de la Lengua Española). Tato asociace vznikla v roce 1951 v Mexiku a zahrnuje akademie nejen ve Španělsku a jiných latinskoamerických zemích, ale například i Filipínskou akademii a Akademii v USA.\n\nŠpanělská královská akademie byla založena roku 1713 jako imitace Francouzské akademie. Na jejím založení se podílel Juan Manuel Fernández Pacheco, markýz Villenský a vévoda z Escalony s cílem sjednotit, zajistit eleganci a čistotu oficiálního španělského jazyka (kastilštiny). O rok později akademii schválil a přijal pod svou ochranu tehdejší španělský král Filip V.Španělský jazyk se v 18. století nacházel ve svém největším rozkvětu, Juan Manuel Fernández Pacheco, markýz Villenský a vévoda z Escalony, se rozhodl, že jazyk ustálí a stanoví přesná pravidla pro jeho používání. Podnětem mu byly Italská akademie (Accademia della Crusca italiana) založená v roce 1582 a Francouzská akademie (Académie française) založená v roce 1635. K oficiálnímu přijetí Španělské královské akademie došlo 3. října 1714 královskou listinou vydanou španělským králem Filipem V.\n\nVznik akademií v latinskoamerických zemí souvisí s dekolonizací, dlouhodobým procesem sociálního a politického osamostatnění jednotlivých latinskoamerických států. Idea jednotného a čistého jazyka by nemohla být naplněna, kdyby se jazyk vyvíjel v každé z těchto zemí samostatně, proto se Španělsko zasloužilo o vybudování jazykové akademie v každé latinskoamerické zemi. Tyto akademie společně tvoří Asociaci akademií a podílí se na zachování španělského jazyka v jeho původní formě a čistotě.\n\nNěkteré latinskoamerické akademie vznikly nezávisle na té Španělské, například Mexická akademie (Academía Mexicana de la Lengua) v roce 1875, nebo Akademie v Argentině (Academia Argentina de Letras) v roce 1931. Společně ovšem tvoří ASALE (Asociación de Academias de la Lengua Española), tato vznikla v roce 1951 na Kongresu akademií v Mexiku. Od roku 1870 vznikaly v Latinské Americe různé akademie podřízené Španělské královské akademii. Dnes tvoří tuto asociaci mimo jiné i Argentinská akademie, Filipínská akademie a Severoamerická akademie, které spadají přímo pod Španělskou královskou akademii.\nŠpanělská královská akademie (RAE) se skládá ze španělských i zahraničních akademiků, akademiků z amerických akademií a dalších. Společně se starají o chod nejen Španělské akademie, ale i latinskoamerických akademií. Vládní komise řídí akademii a dohlíží na její činnost. Tato komise se skládá z ředitele akademie, jeho zástupce, sekretáře a jeho zástupce, cenzora, knihovníka a pokladníka.\n\nAkademie se skládá z plén a výborů, zasedají každý týden. Výbory vypracovávají návrhy pro další projednání v plénu a případné schválení. V současné době existují tyto výbory: výkonný výbor, výbor běžného slovníku, historického slovníku, gramatický výbor, lingvistický výbor, výbor sociálních věd, publikační výbor a výbor pro jednotlivá ocenění. Zvláštním výborem je výbor pro zachování domu slavného španělského spisovatele Lope de Vegy.\n\nŠpanělská královská akademie a Asociace akademií španělského jazyka vydaly například:\n\n\n\n\n"}
{"id": "999305", "url": "https://cs.wikipedia.org/wiki?curid=999305", "title": "Jan Oblak", "text": "Jan Oblak\n\nJan Oblak (* 7. ledna 1993, Škofja Loka, Slovinsko) je slovinský fotbalový brankář a reprezentant, který hraje v klubu Atlético Madrid.\n\nJeho starší sestra Teja Oblak (* 1990) je slovinskou reprezentantkou v basketbale.\n\nVe Slovinsku hrál za NK Olimpija Ljubljana, v jehož dresu debutoval v profesionálním fotbale.\n\nV červnu 2010 podepsal smlouvu s portugalským týmem Benfica Lisabon. V letech 2010–2013 byl posílán na hostování do dalších portugalských celků, postupně to byly SC Beira-Mar, SC Olhanense, UD Leiria, Rio Ave FC.\n\nPoté, co brankářská jednička Benfiky Artur Moraes několikrát chyboval, začal Oblak dostávat příležitost chytat v sezoně 2013/14. Představil se i v Evropské lize 2013/14, kde se Benfica propracovala po roce opět do finále. V něm však opět prohrála, tentokrát v penaltovém rozstřelu 2:4 (0:0 po prodloužení) se španělským týmem Sevilla FC. Oblak podal výborný výkon v zápase, v rozstřelu však byli exekutoři Sevilly neomylní a překonali jej všichni čtyři (Carlos Bacca, Stéphane Mbia, Coke a Kévin Gameiro).\n\nV červenci 2014 přestoupil za 16 milionů eur do španělského celku Atlético Madrid jako náhrada za belgického brankáře Thibauta Courtoise, který se po tříletém hostování vrátil do Chelsea FC. Oblak podepsal šestiletou smlouvu. Stal se v té době nejdražším brankářem španělské La Ligy a zároveň nejdražším slovinským fotbalistou.\nV srpnu 2014 vyhrál s Atléticem první trofej, superpohár Supercopa de España (v zápasech však nechytal). Poraženým soupeřem byl Real Madrid. V sezóně 2015/16 se stal nejlepším brankářem španělské Primera División.\n\nOblak působil ve slovinských mládežnických reprezentačních výběrech U20 a U21.\n\nV A-mužstvu Slovinska debutoval 11. září 2012 v kvalifikačním zápase v Oslu proti reprezentaci Norska (porážka 1:2).\n\n"}
{"id": "999311", "url": "https://cs.wikipedia.org/wiki?curid=999311", "title": "Stráž přírody v České republice", "text": "Stráž přírody v České republice\n\nStráž přírody je fyzická osoba zajišťující ochrannou službu zejména ve zvláště chráněných územích. Má služební odznak a průkaz stráže, ve kterém je zaznamenán územní obvod její působnosti. Při výkonu činnosti má jako veřejná stráž status úřední osoby. Posláním stráže přírody je kontrola dodržování předpisů o ochraně přírody a krajiny. \n\nStráž přírody ustanovuje orgán ochrany přírody podle místa výkonu činnosti. Tím je místně příslušná správa národního parku, Agentura ochrany přírody a krajiny ČR nebo krajský úřad. Funkce stráže přírody je zejména dobrovolná, v některých velkoplošných zvláště chráněných územích však fungují i profesionální strážci přírody.\n\nStráží přírody může být ustanovena fyzická osoba, která je občanem České republiky, je starší 21 let, nebyla pravomocně odsouzena pro úmyslný trestný čin, má způsobilost k právním úkonům, je zdravotně způsobilá, prokázala znalost práv a povinností stráže přírody podle tohoto zákona a znalost souvisejících předpisů, složila před ustanovujícím úřadem slib tohoto znění: \"Slibuji, že jako stráž přírody budu s největší pečlivostí a svědomitostí plnit povinnosti při kontrole dodržování předpisů o ochraně přírody a krajiny, že budu při výkonu této činnosti dodržovat právní předpisy a nepřekročím oprávnění příslušející stráži přírody\".\n\nStrážci jsou oprávněni\n\na) zjišťovat totožnost osob, které porušují předpisy na ochranu přírody,\n\nb) ukládat a vybírat blokové pokuty za přestupky na úseku ochrany přírody,\n\nc) vstupovat na cizí pozemky za podmínek stanovených v § 62 zákona Zákon o ochraně přírody a krajiny,\n\nd) zadržet ke zjištění totožnosti osobu, kterou přistihnou při porušování právních předpisů o ochraně přírody a krajiny, a odevzdat ji orgánu Policie České republiky; přistižené osoby jsou povinny uposlechnout,\n\ne) požadovat pomoc nebo součinnost orgánů Policie České republiky, popřípadě obecní policie, pokud nemohou splnění svých povinností zajistit vlastními silami a prostředky.\n\nV případě bezprostředního ohrožení zájmů chráněných podle části druhé až páté tohoto zákona je strážce přírody oprávněn k pozastavení rušivé činnosti.\n\nV České republice je stráž přírody metodicky vedena Ministerstvem životního prostředí. Řada strážců přírody je sdružena v občanském sdružení Asociace strážců přírody České republiky, jehož cílem je zvyšování odbornosti a profesionality strážců.\n\n"}
{"id": "999312", "url": "https://cs.wikipedia.org/wiki?curid=999312", "title": "Kačarevo", "text": "Kačarevo\n\nKačarevo (v srbské cyrilici Качарево, maďarsky Ferenchalom) je město v jižní části srbské Vojvodiny (jižní Banát), poblíž Pančeva. Patří k malým sídlům; v roce 2011 mělo 7 100 obyvatel. Administrativně je součástí Jihobanátského okruhu. \nSídlo bylo vybudováno na rozkaz císaře Leopolda II. pro německé kolonisty, kteří přišli do oblasti dnešní Vojvodiny po jejím opětovném přičlenění k Uhrám. Do začátku druhé světové války neslo město název \"Kraljevićevo\". Současný název je podle partyzánského bojovníka Svetozara Kačara, který přesídlil do tohoto města z Bosny. \n\nPo druhé světové válce bylo německé obyvatelstvo odsunuto a město osídleno kolonisty z oblastí Bosny a jižní části Chorvatska.\n"}
{"id": "999316", "url": "https://cs.wikipedia.org/wiki?curid=999316", "title": "Finanční náklady", "text": "Finanční náklady\n\nVětšina rozhodnutí v podniku se zakládá na srovnání nákladů a výnosů, kolik nás bude stát pořízení určité věci a kolik užitku nám přinese, respektive za kolik ji dokážeme prodat. Porovnáváme tržby (výnosy), které nám výroba nového produktu přinese s náklady související se zavedením do výroby, výrobou a samotným prodejem výrobku.\n\nFinanční účetnictví definuje náklad jako spotřebu hodnot v daném období vyvolanou tvorbou podnikových výnosů. Náklady musí souviset s výnosy v daném účetním období. To je zajištěno tzv. časovým rozlišením nákladů a výnosů, které spočívá v převedení některých nákladových a výnosových položek do dalšího účetního období. Těmto položkám se pak říká přechodné.\n\nNa rozdíl od účetního pojetí nákladů pracuje manažerské pojetí nákladů s:\n\nV krátkodobém pohledu je vždy alespoň jeden výrobní činitel (input) neměnný (fixní), část nákladů je tedy i s rostoucím výstupem stejná. Musíme předpokládat neměnné ceny vnějších podmínek např. cen dodavatelů. Ostatní výrobní činitelé jsou proměnné (variabilní). Fixní činitelé (např. budovy, stroje) vyvolávají fixní náklady (tyto náklady má firma, i když vůbec nevyrábí), variabilní činitelé (např. spotřebovaný materiál, spotřebovaná energie) vyvolávají vznik variabilních nákladů. Celkové náklady se v tomto pohledu rovnají součtu fixních a variabilních nákladů.\nDlouhodobý pohled bere všechny náklady jako variabilní. Neexistují zde fixní náklady.\n\n„Nákladové funkce vyjadřují matematickou formou vztah mezi náklady a objemem výroby (output) podniku.“ Tyto funkce mohou mít různé tvary. Část variabilních nákladů se s rozsahem výroby mění proporcionálně. Tyto náklady se v grafu zobrazují přímkou a lze je zjistit analýzou nákladového účetnictví. Tempa růstu nákladů a rozsahu činnosti by měla být v tomto případě stejná. Část variabilních nákladů, která se se změnou rozsahu mění nadproporcionálně, je v řízení podniku často chápána jako zvýšení proporčních nákladů např. zvýšené mzdy za přesčasy. Podproporcionální vývoj nastává, když náklady rostou pomaleji než vyráběné množství.\n\nProblémem správného vedení zásob je najít správný poměr mezi rizikem a finanční náročností. Existující zásoby snižují riziko narušení výrobních procesů, na druhou stranu zvyšují vázanost finančních prostředků v těchto zásobách. Pokud snížíme současné stavy zásob, snížíme tím i finanční prostředky, které v sobě vážou, současně ale stoupne riziko narušení výrobního procesu nebo zvýšení nákladů, vyvolané například urychleným vyhledáním dodavatele při nedostatku zásob. Náklady způsobené nedostatkem zásob se nazývají náklady z nedostatku zásob. Tyto náklady se velice špatně zjišťují, protože většinou neexistují dostatečné podklady pro jejich zjištění a vyčíslení a také se velmi špatně interpretují. Jako příklad těchto těžko vyčíslitelných nákladů můžeme uvést ztrátu důvěry zákazníka či ztrátu pozice na trhu.\nNáklady na zásoby můžeme rozčlenit do dvou základních skupin (např. pro EOQ model optimalizace ):\n\n\nMezi tyto náklady můžeme zařadit například:\n\nPojistné pokrývá nebezpečí vyplývající z uskladnění. Jeho výši určuje pojišťovna a výše pojistného je dána hlavně druhem uskladněného zboží.\nPoplatky jsou určeny především předpisy v dané lokalitě a většinou se jejich výše určuje procentní sazbou z hodnoty skladovaného zboží\n\nSkladovací náklady nejsou závislé na ceně zásob.\nJedná-li se o vlastní sklad, náklady zahrnují:\nJde-li o pronajatý sklad, bývá cena zpravidla vyšší. Určuje ji pronajímatel a konkrétní výše nákladů je určována výší nájemného.\n\n„Skladovací ztráty se určují na základě zkušeností z minulého období (zpravidla metodou prognózování), avšak jen v případech, pokud nejsou kryty pojištěním zásob (jinak by mohlo docházet ke zdvojení nákladů).“ Výše těchto ztrát se určuje v hodnotovém vyjádření nebo procentní sazbou.\n\nU ztrát způsobených vázáním kapitálových prostředků je velmi těžké odhadnout náklady na udržování zásob. Skladované zásoby v sobě vážou určité finanční prostředky, proto se výše ztrát určuje úrokovou sazbou. Ta se pohybuje okolo aktuální sazby u nezbytně nutných zásob, až po sazbu okolo 25 % u zásob udržovaných ze spekulativních důvodů, které s sebou nesou větší riziko.\n\nNáklady na vyřízení dodávky se skládají z nákladů na převzetí a kontrolu zásilky, nákladů na zhotovení a expedici objednávky, náklady na zpracování dokumentace atd. Výše těchto nákladů se opět určuje z nákladů předchozích období.\n"}
{"id": "999317", "url": "https://cs.wikipedia.org/wiki?curid=999317", "title": "Kévin Gameiro", "text": "Kévin Gameiro\n\nKévin Gameiro (* 9. května 1987, Senlis, Francie) je francouzský fotbalový útočník a reprezentant, který hraje ve španělském klubu Atlético Madrid.\n\nKévin Gameiro hrál ve Francii profesionálně v klubech RC Strasbourg, FC Lorient a Paris Saint-Germain FC. S PSG vyhrál v sezoně 2012/13 Ligue 1.\n\nV červenci 2013 přestoupil za odhadovanou částku 10 milionů eur do Španělska do týmu Sevilla FC, kde podepsal pětiletý kontrakt.\nSe Sevillou se probojoval do finále Evropské ligy 2013/14, v němž jeho tým porazil portugalskou Benfiku Lisabon až v penaltovém rozstřelu (4:2, po prodloužení byl stav 0:0). Gameiro (stejně jako ostatní tři hráči Sevilly) svůj penaltový pokus proměnil. Evropskou ligu UEFA vyhrál se Sevillou i v následujících sezónách 2014/15 a 2015/16.\n\nV létě 2016 přestoupil ze Sevilly do klubu Atlético Madrid.\n\nHrál za mládežnické výběry Francie v kategoriích U18, U20 a U21.\n\nV reprezentačním A-týmu Francie debutoval pod trenérem Laurentem Blancem 3. září 2010 v kvalifikačním zápase proti Bělorusku (prohra 0:1). Dostal se na hřiště v 80. minutě.\n\n"}
{"id": "999325", "url": "https://cs.wikipedia.org/wiki?curid=999325", "title": "DFS 228", "text": "DFS 228\n\nDFS 228 byl projekt raketového výškového průzkumného letounu navržený Felixem Krachtem pro DFS (\"Deutsche Forschungsanstalt für Segelflug\" - Německý výzkumný ústav bezmotorového létání) během 2. světové války. Do konce války vzlétly jen dva prototypy bez motoru.\n\nPůvodní konstrukce byla převzata z experimentálního letadla z meziválečného období DFS 54, určeného pro let ve velkých výškách. Projekt byl zastaven začátkem války, ale v roce 1940 byl obnoven když RLM (říšské ministerstvo letectví) předneslo DFS požadavek na raketové průzkumné letadlo. Projekt dal DFS příležitost prozkoumat dvě oblasti s tím související - účinky šípovitosti křídel a nadzvukový let. První prototyp DFS 228 V1 (D-IBFQ) byl dokončen v březnu roku 1944, testy procházel v srpnu připevněný vzpěrami nad Do 217 K V3. Stroj měl design větroně s dlouhým, štíhlým křídlem. Přistávat měl na zatahovací lyži. Příď letadla se záchrannou kapslí pro pilota se dala v případě nouze oddělit. Kvůli problémům s přetlakovou kabinou byl druhý prototyp DFS 228 V2 upraven a pilot byl v nakloněné pozici. S prototypy bylo provedeno asi 40 letů. Instalace raketového motoru \"Walter HWK 109-509\" byla plánována na únor roku 1945, ale pro zhoršenou vojenskou situaci bylo od projektu upuštěno a motor nebyl nikdy zamontován. Druhý prototyp byl zničen při náletu v květnu 1945 a první prototyp byl zabaven Američany v červnu. V roce 1946 byl poslán do Británie na přezkoumání, zde byl zřejmě v roce 1947 sešrotován.\n\n\n\n\n\n"}
{"id": "999328", "url": "https://cs.wikipedia.org/wiki?curid=999328", "title": "Jana Volfová (historička)", "text": "Jana Volfová (historička)\n\nJana Volfová (* 1936 Praha) je česká historička, pedagožka a spisovatelka\n\nVystudovala učitelství dějepisu na filozofické fakultě Karlovy Univerzity a dlouhá léta vyučovala na Akademickém gymnáziu ve Štěpánské ulici v Praze 1. Vydala knihu \"Českých dějin hrátky ošidné\" (2002), která s břitkým a ironickým nadhledem vypráví příběhy a popularizuje dějepis. Kniha se dočkala několika vydání a rozšířené verze (\"Českých dějin a mýtů hrátky ošidné\"). Kromě toho je autorkou různých metodických publikací z oboru dějepisu, například \"Francouzská buržoazní revoluce\" (s Olgou Příborskou).\n"}
{"id": "999332", "url": "https://cs.wikipedia.org/wiki?curid=999332", "title": "Joachim Kroll", "text": "Joachim Kroll\n\nJoachim Georg Kroll (17. dubna 1933 Hindenburg – 1. července 1991 Rheinbach) byl německý sériový vrah, pedofil a kanibal známý jako \"Duisburský lidožrout\".\n\nNarodil se do rodiny horníka jako šesté z devíti dětí. Kroll od dětství jevil známky duševní i fyzické zaostalosti. Školu ve východoněmeckém Hindenburgu skoro nenavštěvoval. V jejích lavicích strávil jen tři roky, z toho jeden ročník opakoval, tak nebylo divu, že se nikdy nenaučil číst. V roce 1946 se jako třináctiletý přestěhoval s rodinou z Horního Slezska do průmyslové oblasti Porýní-Vesfálska v západním Německu. Později po svém dopadení vyprávěl o jedné příhodě z mládí, kdy byl na jatkách svědkem bourání prasat, což ho sexuálně vzrušilo. Tehdy si prý neuvědomoval, že to není normální a většinu lidí něco podobného nevzrušuje. Právě tuto zkušenost označil za příčinu svého zvráceného chování.\n\nSvou první vraždu spáchal roku 1955 ve svých dvaadvaceti letech. Znetvořené tělo devatenáctileté \"Irmgard Strehlové\" bylo nalezeno u vesnice Walstedde. Podle pitevního nálezu jí nejdříve uškrtil, poté mrtvou znásilnil a nakonec jí vyřízl břišní dutinu. Tento modus operandi zabití, zneuctění a zohavení byl pro Krollovy zločiny typický. Sexuální motiv hrál roli u všech jeho vražd. Všechny jeho oběti byly ženy, na věku mu nezáleželo. Nejstarší bylo 61 a nejmladší 4 roky. Mezi nimi byl i jeden muž, \"Hermann Schmitz\". Zavraždil ho vlastně jen proto, že si jako svou budoucí oběť vyhlédl jeho snoubenku \"Marion Veenovou\" a on mu stál v cestě. Té se tehdy podařilo uniknout. Celých 21 let bez problémů unikal spravedlnosti, aniž by se o to nějak významně snažil. Tato skutečnost spočívala v tom, že za mnoho jeho zločinů byli souzeni a obviněni jiní. Tak i přesto, že Kroll vraždil na poměrně malém území několika desítek kilometrů čtverečních a všechny vraždy nesly stejný rukopis, nikdy neupadl ani v nejmenší podezření.\n\nKroll nejedl ostatky všech svých obětí. Vybíral si jen ty, které měly podle jeho slov „\"mladé a jemné maso\"“. Kanibalismus u něj totiž nebyl otázkou sexuálního ukájení, jak je tomu u mnohých podobných zločinců. Jeho důvody ke konzumaci lidského masa byly čistě praktické: maso bylo drahé, tak si ho obstarával sám.\n\n3. července 1976 se v malém městečku Laar ztratila z dětského hřiště čtyřletá blonďatá \"Marion Ketterová\". Policie byla v pohotovosti a po holčičce pátrala už několik hodin. Najednou z jednoho domu ve Friesenské ulici vyběhl hysterický Oscar Müller a začal nejbližšímu policistovi koktavě vyprávět, čeho byl právě svědkem.\n\nCestou na společný záchod potkal jednoho z nájemníků, který mu sdělil, že záchod je zřejmě ucpaný. Müller se zeptal čím a malý plešatějící mužík, kterému nikdo v okolí neřekl jinak, než strýček Joachim, mu nevzrušeně odpověděl, že vnitřnostmi a zamířil do svého bytu, kde si vařil večeři. Müller to vzal jako špatný žert, ale když na záchod vešel, uvědomil si, že soused měl asi pravdu. Při následné prohlídce byly v míse nalezeny vnitřnosti (játra, srdce, plíce a ledviny) a odřezky masa.\n\nV bytě Joachima Krolla pak našli další pečlivě zabalené a zmražené části těla ztracené dívenky. A v hrnci na sporáku se spolu s mrkví a bramborami vařila malá dětská ruka. Kroll nijak nezapíral a postupem času se doznal k 14 vraždám. Za mnoho z nich byli odsouzeni jiní muži.\n\n\nKroll si sice stěžoval, že si na všechny vraždy nevzpomíná, ale těchto čtrnáct nakonec přiznal. Ve své hlouposti a naivitě, kterou zřejmě nijak nehrál (podle psychiatrů dosahovalo jeho IQ 76 bodů), měl pocit, že se zase tak moc nestalo. Předpokládal, že bude muset jako formu trestu a prevence podstoupit nějaký chirurgický zákrok a pak ho zase pustí domů. Byl odsouzen na doživotí, protože v Západním Německu, na rozdíl od toho Východního, trest smrti neexistoval.\n\nV padesáti osmi letech zemřel v rheinbašské věznici na infarkt.\n\n\n"}
{"id": "999334", "url": "https://cs.wikipedia.org/wiki?curid=999334", "title": "Analyzátor paketů", "text": "Analyzátor paketů\n\nAnalyzátor paketů, také známý jako síťový analyzátor, analyzátor protokolu nebo paketový sniffer, je počítačový program nebo kus počítačového hardwaru, pomocí kterého je možné zachytávat a zaznamenávat komunikaci v počítačové síti nebo v její části. V okamžiku, kdy datové proudy tečou přes síť, tak analyzátor paketů zachycuje každý paket. Ten je poté v případě potřeby dekódován na surová data paketu, která ukazují hodnoty různých polí v paketu. Dále pak je analyzován jeho obsah podle na příslušné RFC nebo jiných specifikací.\n\nZachycení paketů je proces zachycování a protokolování provozu v síti.\n\nNa kabelové síti LAN, v závislosti na struktuře sítě (hub nebo switch), může být pomocí analyzátoru paketů zachycen provoz celé sítě anebo jen komunikace z jediného stroje v síti. Pro účely monitorování sítě může být žádoucí sledovat všechny datové pakety v síti LAN na switchi v síti s tzv. sledováním portu (monitoring port). Cílem sledování portu je zrcadlit všechny pakety procházející přes všechny porty přepínače, kdy systémy (počítače) jsou připojeny k portu přepínače.\n\nV bezdrátových sítích, je možné zachytit provoz na určitém kanálu, nebo na několika kanálech při použití více adaptérů.\n\nU komunikace v kabelových i bezdrátových sítích je k zachycení jednosměrného (unicast) provozu třeba posílat data ke stroji na kterém běží analyzátor paketů. U vícesměrného (multicast) provozu posílá stroj do zkoumané skupiny informaci, že poslouchá provoz v ní. Síťový adaptér používaný k zachycení provozu musí být uveden do promiskuitního režimu, což ne všechny čipy podporují. V bezdrátových sítí, a to i v případě, že adaptér je v promiskuitním režimu, jsou pakety pro které není adaptér nakonfigurován obvykle ignorovány. Chcete-li tyto pakety vidět musí být adaptér v režimu monitoru.\n\nProvoz může být buď zachycován jako celý obsah paketů a nebo mohou být zaznamenány jen záhlaví paketů bez jejich zbylého obsahu. Druhá z obou metod snižuje požadavky na úložiště jakož i riziko právních problémů, ale přesto takto zachycené data mají dostatek informací k odhalení základních informací potřebných pro diagnostiku problému sítě.\n\nZachycené informace se dekódují ze syrové digitální podoby do pro uživatele čitelného formátu, který umožňuje uživatelům analyzátoru protokolu snadno zkontrolovat vyměňované informace. Analyzátory protokolů se liší v jejich schopnostech zobrazení dat ve více pohledech, v automatické detekci chyb, v určování příčiny chyb, ve vytváření časových diagramů, v rekonstrukci TCP a UDP datových toků atd.\n\nNěkteré analyzátory protokolu mohou také generovat provoz a tak působit jako referenční zařízení, čímž mohou působit jako protokol tester. Tyto testery generují správné protokoly provozu pro funkční testování a též mohou mít schopnost záměrně vytvářet chyby k testování schopnosti vypořádání se prvků s chybovými stavy.\n\nAnalyzátory protokolů mohou být na hardware bázi. To buď ve formě sondy nebo, což je stále častější, v kombinaci s diskovým polem. Tyto přístroje zaznamenávají pakety do diskového pole. To umožňuje historickou forenzní analýzu paketů, aniž by bylo nutné uživateli znovu vytvářet chybu.\n\nVšestrannost Analyzátoru paketů znamená, že mohou být použity pro:\n\n"}
{"id": "999337", "url": "https://cs.wikipedia.org/wiki?curid=999337", "title": "Nový královský palác", "text": "Nový královský palác\n\nNový královský palác je výraz, který se někdy používá pro soubor budov v západní části Pražského hradu, zvnějšku sjednocené za císařovny Marie Terezie pod jednotnou fasádu. \n\nVe středověku panovník sídlil ve Starém královském paláci, od renesance si habsburští panovníci stavěli nové palácové budovy na západ od něj. V letech 1753–1775 provedl sjednocení vnějšího vzhledu různých budov vídeňský architekt Nicolo Pacassi. Jednotlivá palácová křídla obklopují hradní nádvoří.\n\nK nejvýznamnějším prostorám patří Španělský sál, Obrazárna Pražského hradu a prostory Kanceláře prezidenta republiky.\n\nVstupní neboli západní křídlo obklopuje čestný dvůr, který tvoří I. hradní nádvoří a slavnostní vstup z Hradčanského náměstí. Prostor nádvoří na jihu a severu obklopují tzv. výběžky vstupního křídla. Za severním výběžkem se nachází IV. nádvoří se zahradou na Baště a vstupem do Španělského sálu.\n\nSeverní křídlo umožňuje vstup od Královské zahrady přes Prašný most na II. nádvoří. Původně zde byly rozlehlé stáje pro španělské koně Rudolfa II.\n\nOdděluje II. a III. nádvoří. Původně zde bývala Kunstkomora Rudolfa II. se sbírkou různých uměleckých předmětů a kuriozit.\n\nNové budovy královského paláce se začaly budovat západně od starého paláce podél dnešního III. nádvoří a pokračovalo se až podél II. nádvoří.\n"}
{"id": "999341", "url": "https://cs.wikipedia.org/wiki?curid=999341", "title": "Evoluční přístup v ekonomii", "text": "Evoluční přístup v ekonomii\n\nEvoluční přístup v ekonomii je vědecký přístup, který se v současnosti nabývá na významu, a to především v teorii peněz a v měnových systémech. Tento směr je velmi populární zejména v USA, ale velmi rychle šíří i za hranice této země. Impulsem k šíření byla především měnová krize roku 2008, která ukázala slabiny současných mainstreamových teorií.\n\nAutorem evoluční teorie je Charles Darwin, jenž v 19. století přišel na to, že organismy se pomalu a postupně mění a vyvíjí. Svou teorii opíral o přírodní výběr. \n\nObecný darwinismus je vědecký přístup, který slouží k analýze vývoje komplexních systémů, což jsou systémy obsahující různorodé entity (buňky, lidé, státy), jež interagují mezi sebou a s okolním prostředím.\n\nPoužívá k tomu \"tři principy\": variaci, selekci a dědičnost.\n\n\nZatímco drtivá většina dnes v ekonomii používaných teorií, směřuje k nějakému cíli, ať už je to stav rovnováhy, či maximalizaci užitku či jiné proměnné, evoluční teorie žádný cíl nemá. Tvrdí, že vědecké poznání žádný předem určený cíl mít nemůže.\n\nMainstreamovou teorií o vzniku a vývoji peněz je monetaristická teorie Carla Mengera. Tato teorie říká, že peníze vznikly z původní barterové ekonomiky. S tím, jak bylo čím dál tím problematičtější uspokojit dvojitou shodu potřeb, neboli najít člověka, jenž je ochoten směnit svůj statek s mým, se postupně jako prostředek směny začaly používat drahé kovy v podobě mincí.\n\nZávažným problémem monetaristické teorie peněz je, že neexistují důkazy, že by někdy někde barter existoval, a tedy, že by se peníze samovolně vyvinuly z něj. Jediný dokázaný barter probíhal mezi komunitami, které nespadaly pod stejnou politickou autoritu. Evoluční teorie peněz zdůrazňuje roli peněz jako zúčtovací jednotky, nikoli prostředku směny. Důvodem pro toto tvrzení je, že první peníze, jež vznikly v Sumeru okolo roku 3000 př.n.l. nebyly používány jako běžné platidlo, ale pouze jako účetní vyjádření dluhu, který byl pak splácen ve zboží.\n\nEvoluční teorie peněz tedy vychází z předpokladu, že peníze jsou vyjádřením hodnoty závazku (dluhu) a mají hodnotu jen do té doby, dokud je závazek vynutitelný. Peníze jsou v první řadě měřítko hodnoty, ostatní funkce jsou odvozené a jejich důležitost se v čase mění. Důležitým prvkem pro vznik peněz je stát nebo obecně nějaká autorita, která garantuje hodnotu peněz. Nejčastějším způsobem této garance je to, že daná autorita si vynucuje placení daní a jiných poplatků právě v penězích. \n\nPokud by autorita nevynucovala placení daní v penězích, lidé by je nikdy nepoužívali, protože by k nim neměli důvěru. Starověké a středověké obyvatelstvo mezi sebou obchodovalo jen v úzkých komunitách, které se navzájem znaly, a obchod zde probíhal pomocí vzájemné solidarity, kdo měl něco navíc, tak to poskytl druhým s tím, že pokud měl něčeho nedostatek, tak mu zase pomohli druzí. Toto se netýkalo cizinců a obecně osob, které nebyly důvěryhodné a které komunita neznala.\n\nJe důležité zmínit, že evoluční teorie nepovažuje za peníze jen drahé kovy, ale také různé druhy věcí, které sloužily jako platidlo, které vyjadřovaly závazky.\n\nByly to například:\n\n\n\n\nDrahé kovy nakonec zvítězily díky tomu, že se ukázaly být jako nejvhodnější řešení, a to díky své trvanlivosti, možnosti standardizace, přenositelnosti a lehké dělitelnosti.\n\n"}
{"id": "999343", "url": "https://cs.wikipedia.org/wiki?curid=999343", "title": "Mark Polish", "text": "Mark Polish\n\nMark J. Polish (* 30. říjen 1970, El Centro, USA) je americký scenárista, producent a herec.\n\nNarodil se ve El Centru v USA. Jeho otec pocházel z Montany a měl rakouské předky. Matka je Mexičanka. Jeho dvojče Michael se taktéž věnuje psaním scénářů, režii i herectví a se svým bratrem často spolupracuje.\n\nSvůj první scénář napsal k filmu svého bratra s názvem \"Twin Falls Idaho\". S bratrem pak spolupracoval i na dalších snímcích, ve kterých i často hrával menší i větší role. Patří k ním filmy jako \"Northfork\", \"Astronaut\" nebo \"Tak se měj\".\n\nZa film \"Twin Falls Idaho\" získal v roce 2002 ocenění na Independent Spirit Awards. Nominován byl také na Gotham Award.\n\nJeho dcera Logan i neteř Jasper jsou herečky.\n\n\n"}
{"id": "999344", "url": "https://cs.wikipedia.org/wiki?curid=999344", "title": "Mandy Patinkin", "text": "Mandy Patinkin\n\nMandel Bruce „Mandy“ Patinkin (* 30. listopadu, 1952, Chicago) je americký filmový, televizní a divadelní herec, zpěvák a komik. Hereckou kariéru zahájil na Broadwayi, kde za svůj herecký výkon v muzikálu \"Evita\" získal divadelní cenu Tony v kategorii nejlepší herec v muzikálu. Během svého života hrál ve více než třech desítkách filmů a dvou desítkách televizních seriálů. Za ztvárnění doktora Jeffreyho Geigera v seriálu \"Nemocnice Chicago Hope\" obdržel v roce 1995 cenu Emmy v kategorii Nejlepší herec v dramatickém seriálu. Mimo to si vysloužil řadu nominací na taková ocenění jako Zlatý glóbus, Saturn Award, Screen Actors Guild Award nebo již zmíněnou cenu Emmy. Nejvíce jich obdržel za herecký výkon v televizních seriálech \"Nemocnice Chicago Hope\" a \"Ve jménu vlasti\".\n\n\n\n"}
{"id": "999346", "url": "https://cs.wikipedia.org/wiki?curid=999346", "title": "Michael Polish", "text": "Michael Polish\n\nMichael J. Polish (* 30. říjen 1970, El Centro, USA) je americký režisér, scenárista, producent a herec.\n\nNarodil se ve El Centru v USA. Jeho otec pocházel z Montany a měl rakouské předky. Matka je Mexičanka. Jeho dvojče Mark se taktéž věnuje psaním scénářů i herectví a se svým bratrem často spolupracuje.\n\nSvůj první film režíroval v roce 1999, a to konkrétně snímek \"Twin Falls Idaho\". S bratrem, který v tomto filmu hrál, pak spolupracoval i na dalších snímcích, které většinou sám režíroval. Patří k ním filmy jako \"Northfork\", \"Astronaut\" nebo \"Tak se měj\".\n\nZa svou kariéru byl nominován na 16 ocenění, z toho 8 nominací proměnil ve vítězství. Většinu nominací získal za svý režijní debut s filmem \"Twin Falls Idaho\".\n\nJeho dcera Jasper i neteř Logan jsou herečky. Michael je ženatý s herečkou Kate Bosworth.\n\n\n\n"}
{"id": "999351", "url": "https://cs.wikipedia.org/wiki?curid=999351", "title": "Peter Lorenz", "text": "Peter Lorenz\n\nPeter Lorenz (22. prosinec 1922 Berlín - 6. prosinec 1987 Západní Berlín) byl německý politik Křesťanskodemokratické unie (CDU).\n\nV roce 1975 Lorenz kandidoval na funkci Západoberlínského starosty, byl unesen levicovými teroristy ze Hnutí 2. června tři dny před volbami 27. února. Únosci požadovali propuštění šesti členů skupiny včetně jednoho ze zakladatelů RAF Horsta Mahlera a pozdějších členů RAF Vereny Beckerové a Rolfa Heisslera. Ačkoli Mahler odmítl výměnu, ostatní věznění byli propuštěni.\n\nPoté, co ozbrojenci odletěli do jihojemenského Adenu, Lorenz by propuštěn 4. března. Ačkoli nebyl přítomen, ve volbách získal 43,9%\na zvítězil, avšak starostou zůstal Klaus Schütz, kandidát koalice CDU/FDP.\n\nRolf Heißler, jeden z propuštěných vězňů, byl členem komanda, které v roce 1977 uneslo Hannse-Martina Schleyera ve snaze vyměnit jej za vězněné příslušníky RAF. Když očekávání teroristů nebyla naplněna, Schleyer byl zavražděn a Heißler byl jedním z vrahů.\n"}
{"id": "999352", "url": "https://cs.wikipedia.org/wiki?curid=999352", "title": "Kat Von D", "text": "Kat Von D\n\nKat Von D, vlastním jménem \"Katherine von Drachenberg\" (* 8. března 1982), je americká tatérka, modelka a muzikantka. Kat von D se narodila v městě Nueovo Leon v Mexiku. Do Států se přestěhovala ve čtyřech letech. Nejvíce se proslavila účinkováním v televizní reality show LA Ink, která měla premiéru 7. 8. 2007 a které byly natočeny čtyři série.\n\nMá dva sourozence, sestru Karoline a bratra Michaela, které bylo možné zahlédnout v jednom z dílů \"LA Ink\". Rodiče René Drachenberg a Sylvia Galeano se narodili v Argentině. Avšak René má německé předky a Sylvia má španělsko-italské kořeny. Na formování jejího uměleckého cítění měla ovšem největší podíl její babička Clara von Drachenberg.\n\nTa ji přivedla k hudbě a ke hře na piano, které se věnuje od svých šesti let. Kat se netají svým obdivem k hudebnímu skladateli Beethovenovi, jehož portrét si dokonce dala vytetovat na nohu. Na svém těle má mimo to i jména svých oblíbených hudebních kapel, jako HIM, Misfits, Turbonegro, ZZ Top, Guns N 'Roses, AC/DC, Slayer, Mike Got spiked a upravené logo Metallicy na \"Slutallica\".\n\nPrvní tetování měla už v jejích 14 letech. Bylo to staroanglické \"J\" na kotníku, jako upomínka na ztracenou lásku. Další tetovaní, které Kat udělala, bylo pro své přátele, podomácku vyrobeným tetovacím strojkem. Záhy opustila v 16 letech školu a začala se věnovat tetování naplno.\n\nV roce 1998 otevřela své první profesionální studio známé pod názvem SIN CITY TATTOO, které bylo v sousedství jejího tehdejšího domova. O jeden a půl roku později se přesunula do studia BLUE BIRD TATTOO v Pasadeně a o rok později do studia RED HOT TATTOO v Arcadii.\n\nPo necelých dvou letech začala pracovat ve studiu INFLICTIONS v Kalifornii. Toto období označuje Kat jako jedno z nejlepších v jejím životě. Práce s profesionály v INFLICTIONS studiu pomohla Kat rozvíjet své schopnosti a profesně vyzrát, díky čemuž se dostala do studia TRUE TATTOO a k možnosti spolupracovat s Clayem Deckerem a Chrisem Garverem, který se proslavil účinkováním v show Miami Ink.\n\nV roce 2005 začala von D účinkovat v reality showMiami Ink, kde vystupovala po boku tatérů Ami Jamese, Chrise Núñeze, Chrise Garvera, Darrena Brasse a Yojiho Harady. Reality show po neshodách s Ami Jamesem po čtyřech sériích nakonec opustila. Nicméně ihned poté, roku 2007 rozběhla vlastní reality show LA Ink, která běžela až do roku 2011. V rámci reality show mimo jiné dosáhla Kat světového rekordu, když během jediného dne udělala 400 tetování.\n\nV roce 2008 navrhla svoji první vlastní kosmetickou kolekci pro značku Sephora s kterou spolupracuje dodnes.\nV září roku 2010, otevřela Kat uměleckou galerii a butik Wonderland Gallery, kde navrhla vlastní kolekci oblečení.\nKat von D vydala již dvě knihy. Její první knihou byla High Voltage Tattoo, vydaná roku 2009, kde Kat představila svoji dosavadní tvorbu v oblasti tetování. Druhá kniha The Tattoo Chronicles, vydaná roku 2010, je ilustrovaným deníkem zachycujícím události během jednoho roku života tatérky.\n\nKat von D se stala oblíbenou a vyhledávanou tatérkou celebrit. Mezi její klientelu se tak zařadily hvězdy jako Lady Gaga, Miley Cyrus, Jessie James, Beyonce, Demi Lovato, Denise Richard, Ewan McGregor, Jared Leto, Dave Navarro, Steve-O, Rihanna, John Mayer, Billie Joe Armstrong, Lil Wayne, Eminem, Nicki Minaj, Hayley Williams, Anthony Keidis, Amy Winehouse, Eve, Diddy, Nikki Sixx, Frank Iero\na další.\n\nV roce 2003 se Kat provdala za tatéra Olivera Pecka (znám z reality show Ink Master), avšak manželství nemělo dlouhého trvání a roku 2008 se nechali rozvést. Mezi lety 2008 a 2010 chodila Kat s baskytaristou Nikki Sixxem. Další vážný vztah měla Kat s Jassie Jamesem, s nímž byla zasnoubena, ale nakonec se v září 2011 definitivně rozešli. Poté byla Kat zasnoubena s hudebním producentem Joel Zimmermanem, známým pod pseudonymem Deadmau5, avšak roku 2013 se rozešli.\n\n\n"}
{"id": "999358", "url": "https://cs.wikipedia.org/wiki?curid=999358", "title": "Jon Gries", "text": "Jon Gries\n\nJonathan Francis Gries (* 17. červen 1957, Glendale, Kalifornie, USA) je americký herec, scenárista a režisér.\n\nNarodil se v Glendale v Kalifornii do rodiny herečky Mary Eleanor Munday a režiséra, scenáristy a producenta Thomase Stephena Griese.\n\nPřed kamerou se poprvé objevil v roce 1968 ve filmu \"Will Penny\". Českým divákům pak může být znám z velké spousty úspěšných celovečerních filmů. K těm nejznámějším patří snímky jako \"Skutečný genius\", \"Muži v černém\", \"Twin Falls Idaho\", \"Ve stínu lovce\", \"Astronaut\" nebo \"96 hodin\".\n\nObjevil se také v hlavních rolích seriálů jako \"Martin\", \"Ztraceni\" nebo \"Chameleon\". V tomto seriálu také jednu epizodu sám režíroval.\n\nGries obdržel 3 nominace na Teen Choice Award a jednu na Independent Spirit Award, nominace však ve výhru neproměnil.\n\n\n\n\n"}
{"id": "999361", "url": "https://cs.wikipedia.org/wiki?curid=999361", "title": "Kdo pije potmě víno", "text": "Kdo pije potmě víno\n\nKdo pije potmě víno je básnická sbírka Jana Skácela (1922–1989). Skácelova poetika pramení ze vztahu k přírodě, tradicím a člověku jako takovému. Základními hodnotami a kořeny jeho díla jsou láska, vztah k rodné krajině a domovu, úcta k minulosti a přírodě a také vzpomínky na dětství. Jeho meditativní lyrika je výjimečná svojí prostotou a pokorou. Popisuje věci důvěrně známé, obyčejné a každodenní. \n\n\"Kdo pije potmě víno\" je posledním souborem básní, který vyšel ještě za Skácelova života v roce 1988.\n\nV úvodu této sbírky najdeme citát Blaise Pascala „Mohu dát za pravdu jen těm, kdo v úzkostech hledají.“, jenž navozuje pocit úzkosti, která se stává jedním z motivů celého díla. Pocity úzkosti jsou provázané s uvědoměním si již prožitého času, s myšlenkou na smrt a na to, kolik času nám ještě zbývá. Autor v tomto souboru básní bilancuje svůj život, s jakousi melancholickou nostalgií se obrací k časům dávno minulým. Čas zde funguje jako zakotvující motiv a také dává prostor dalším úvahám, myšlenky na dětství prolínající se s přítomností jen prohlubují uvědomění si plynutí času. Z básní, které jsou rozděleny do čtyř oddílů – Zaklínání v předminulém čase, Tratidla, Na prázdné dlani kamínek, Pláč pro Hekubu – vyzařuje také jakési smíření se životem, klid a nesmírné ticho. \n\nV prvním oddílu sbírky Zaklínání v předminulém čase se čas pojí s jistou magií míst nebo událostí. Například v básni Pouta je čas vyjádřen pomocí motivu provázku, který nás spíná s dětstvím a dobami dávno minulými.\n\nV druhé části sbírky s názvem Tratidla se ve vztahu k času objevují také motivy smrti a strachu z ní, celá část je existenciálně laděna a motivy ticha zde podtrhují výše zmiňovanou úzkost. Člověk je uvězněn v koloběhu času, jemuž se nemůže a mnohdy ani nechce bránit.\n\nTřetím oddílem souboru je báseň Na prázdné dlani kamínek, která se od ostatních oddílů odlišuje nejen svojí kompozicí, ale i hravostí, využitím kalambúrů a autorovou prací s eufonií. Na rozdíl od předchozího oddílu, kde byl člověk s tokem času smířený, zde Skácel čtenáře nabádá k určité činnosti a klade důraz na mravní odpovědnost vzhledem k časům budoucím.\n\nPosledním a čtvrtým oddílem sbírky je Pláč pro Hekubu, kde se Skácel zaměřuje spíše na historické a literární motivy. Najdeme zde například Oidipa, Hamleta nebo Dona Quijota, jejichž příběhy autor staví do nových souvislostí spojených se současností. V tomto oddíle je symbolizováno zpomalení času, se kterým přichází smíření a souznění se stářím.\n\nSkácelova práce s motivy ticha a času se v rámci sbírky Kdo pije potmě víno liší, mají různou důležitost, od funkce pouhých dílčích motivů až po roli hlavního tématu. U konstanty času se jedná především o zpřítomňování vzpomínek na dětství. Také zde vidíme hluboké zamyšlení nad vztahem člověka k času, nad tím, že každý má jen určitý vyměřený čas. Autor také poukazuje na cykličnost času, jeho zpomalování, případně urychlování. S uvědoměním si konečnosti sebe sama přichází trochu melancholické bilancování života. Často využívané motivy ticha pak zdůrazňují nekonečnost času a jeho poklidné plynutí navzdory lidskému životu.\n\n"}
{"id": "999363", "url": "https://cs.wikipedia.org/wiki?curid=999363", "title": "Nové proboštství", "text": "Nové proboštství\n\nNové proboštství je novogotická budova na náměstí U Svatého Jiří na Pražském hradě, vedle kláštera sv. Jiří, postavená pro probošta svatovítské kapituly.\n\nPůvodně zde stával renesanční dům hejtmana Pražského hradu a dům abatyše kláštera, do r. 1650 sídlo nejvyššího písaře. Novou budovu „v přísném slohu gotickém“ postavil Josef Mocker v letech 1877–1888, během dostavby katedrály.\n\nJednopatrovou, symetrickou stavbu z režného zdiva s dvojicí štítově zakončených rizalitů ozvláštňuje nesymetrický balkon na levé straně a socha sv. Václava od Ludvíka Šimka na nároží. Uvnitř se nachází domácí kaple s Mockerovým oltářem s obrazem od Františka Sequense.\n\nBudovu v roce 2016 získala Metropolitní kapitula v rámci dohody církve se státem, kdy se církev zřekla několika budov ve Vikářské uličce.\n"}
{"id": "999365", "url": "https://cs.wikipedia.org/wiki?curid=999365", "title": "Kenneth Omeruo", "text": "Kenneth Omeruo\n\nKenneth Josiah Omeruo (* 17. října 1993, Kaduna, Nigérie) je nigerijský fotbalista a reprezentant, který je v současnosti hráčem anglickém klubu Chelsea FC.\n\nJeho mladším bratrem je fotbalista Lucky Omeruo.\n\nV roce 2012 podepsal smlouvu s anglickým klubem Chelsea FC. Vzápětí byl odeslán na hostování do nizozemského ADO Den Haag, kde hrál až do června 2013. V lednu 2014 odešel opět hostovat, tentokrát do Middlesbrough FC.\n\nOmeruo působil v mládežnických výběrech Nigérie U17 a U20.\n\nZúčastnil se Mistrovství světa hráčů do 17 let 2009 (které pořádala právě Nigérie), kde došel s týmem až do finále proti Švýcarsku, v němž Nigérie prohrála 0:1. Na turnaji vstřelil jeden gól v zápase základní skupiny proti Německu (remíza 3:3).\n\nZúčastnil se i Mistrovství světa hráčů do 20 let 2011 v Kolumbii, kde Nigérie prohrála ve čtvrtfinále s Francií 2:3 po prodloužení.\n\nV A-mužstvu Nigérie debutoval 9. ledna 2013 v přátelském utkání s Kapverdami (remíza 0:0). Odehrál druhý poločas.\n\nZúčastnil se Afrického poháru národů 2013, kde získal s týmem kontinentální titul, když Nigérie porazila ve finále Burkinu Faso 1:0.\n\n"}
{"id": "999368", "url": "https://cs.wikipedia.org/wiki?curid=999368", "title": "Autonomní vozidlo", "text": "Autonomní vozidlo\n\nAutonomní vozidlo (též například samořídící nebo samořízené motorové vozidlo) je motorové vozidlo, které ke svému provozu nepotřebuje řidiče a orientuje se zcela za pomoci počítačových systémů, které detekují okolí vozidla a určují jeho trasu. Detekce okolí může probíhat různě - systémy jako radar, lidar, GPS a počítačové vidění.\n\nAsociace automobilového průmyslu SAE International v roce 2014 definovala stupně automatizace 0 až 5:\n\nV některých státech světa, zejména v některých státech USA, testují výrobci vozidel a technologické firmy v provozu automobily v režimu automatizace 4 či 5, podle článku Technet.cz z října 2017 je však dosud aktuálním vrcholem, který ve svých testovacích programech představují Tesla, Google nebo Uber, stupeň 3. (takzvaný režim „eyes off“, který v ideálním případě umožní řidiči vůbec nesledovat okolí a třeba si číst nebo psát textovou zprávu), přičemž například experimentální auto Google údajně zvládne plně samostatné řízení jen v 80 % času jízdy při nízké rychlosti a jen ve vybraných příměstských oblastech, ve zbytku potřebuje lidskou asistenci. V České republice je zatím možné testovat pouze na stupni 1 až 2, kam spadají například lane assistant pro setrvání ve vybraném pruhu, adaptivní tempomat a podobně. Podle článku Technet.cz z října 2017 je zřejmé, že plně autonomní auta stupně 5 dříve či později budou realitou („mluví se“ o horizontu 20 let), ale odborníci se neshodnou v odhadu, zda půjde o pozvolný vývoj, nebo zda plně autonomní model rychle převrátí trh. Profesor Hanzálek z ČVUT se prý kloní spíše k evolučnímu modelu, takže nakonec budou volant používat jen nadšenci. Problémem ovšem může být přechodné období, kdy budou v ulicích postupně přibývat autonomní auta různého stupně a mísit se se „starými“ manuálními, popřípadě kdy některé komunikace (dálnice, parkoviště) budou vyhrazeny jen pro automaty.\n\nNěkteré prvky automatického zabezpečení se již stávají u nových vozů standardem, například od roku 2016 nezíská plný počet hvězd v nárazových testech Euro NCAP auto, které nemá systém krizového brzdění pro zabránění srážky s chodcem. Legislativa z aktivních prvků bezpečnosti vyžaduje třeba stabilizační systém ESP.\n\nV prosinci 2015 popisuje reportér idnes.cz jízdu autonomním vozidlem BMW 3 přestavěným společností Bosch na samořiditelné vozidlo na polygonu společnosti Continental tak, že „automatická jízda je trochu kostrbatá, brzdění před zatáčkou náhlé a prudší, než jak by brzdil klidně jedoucí řidič (…), zatáčku projíždí auto relativně pomalu, pak opět docela razantně zrychluje. Jízda působí nepřirozeně, postrádá preciznost závodních jezdců i plynulost běžného zkušeného řidiče.“\n\nProblémem je jak nedostatečná pokročilost vývoje, tak také legislativa, protože zatím na většině míst není vytvořen nutný rámec zákonů regulující užívání samořízených aut.\n\nJsou vznášeny i etické otázky na algoritmus a jeho chování (preference) v situacích jako je například dopravní nehoda. V Německu přijali směrnici, podle které má algoritmus upřednostňovat lidský život před majetkem a životem zvířat.<ref name=\"objevit.cz/nemecko-sestavilo-eticke-pokyny-pro-samoridici-auta-uprednostni-lidsky-zivot-pred-zvirecim-t231103\"></ref> Současně ale algoritmus nesmí nikoho diskriminovat na základě věku, pohlaví, rasy, postižení a jakéhokoliv jiného identifikovatelného faktoru.\n\nAutonomní i neautonomní vozidlo však může být nebezpečné a zneužitelné, pokud dodávaný systém umožní vzdáleně ovládat automobil (např. proti krádeži).\n\nPodle průzkumu britské pojišťovací společností Churchill Car Insurance z roku 2014 pouhých 8 % řidičů nemá z autonomních vozů žádné obavy. 60 % lidí se obává o spolehlivost a bezpečnost, mají například strach z toho, že by jejich auto trpělo stejnými neduhy jako počítače, které se samy od sebe zastaví. Většina dotázaných by určitě zvolila raději takové auto, nad kterým mohou převzít plnou kontrolu. 56 % dotázaných uvedlo, že by si nikdy autonomní vozidlo nekoupili, protože se domnívají, že je prostě nebezpečné a nepředvídatelné, ale čtvrtina dotázaných připouští, že pokud je dokáží výrobci a nezávislé testy přesvědčit o bezpečnosti a spolehlivosti automnoních vozů, zváží jeho nákup.\n\nPodle studie Virginia Tech Transportation Institute, zveřejněné 11. ledna 2016, uznané společností Google, první studie svého druhu, nehodovost samořízených aut je nižší než u lidmi řízených aut, pokud se bere v úvahu závažnost nehod a odhadne se počet nenahlášených nehod konvenčních vozidel. Dosavadní policejní data z různých států byla neúplná a špatně srovnatelná. Studie porovnávala data z projektu samořídicích automobilů společnosti Google s výsledky podrobného monitorování provozu 3300 konvenčních automobilů, které za dobu pozorování najely přes 34 milionů vozových mil. Započítávají-li se pouze nehody dvou nejvyšších stupňů závažnosti, pak u konvenčních automobilů vyšla nehodovost 4,2 nehody na milion mil, zatímco u autonomních vozidel 3,2 nehody. Na všech stupních závažnosti je přitom nehodovost konvenčních vozidel vyšší než nehodovost autonomních vozidel, avšak data jsou nedostatečná k tomu, aby takový závěr mohl být učiněn s plnou jistotou. Během studie ani jedna z nehod autonomních vozidel nebyla vyhodnocena jako selhání (zavínění) na straně tohoto vozidla.\n\nAnalýza autonomních vozidel pro Českou asociaci pojišťoven koncem roku 2017 odhadovala, že s vyšším zastoupením samořiditelných vozů dopravních nehod i škod na zdraví ubude (k roku 2037, resp. k situaci nadpolovičního zastoupení autonomních vozidel v provozu studie předpokládala pokles počtu škodních událostí na vozidlo na jednu sedminu dnešního stavu), ale vzhledem k vyšší ceně těchto vozidel citelně vzroste celková výše škod. Cenu pojistného pro koncového uživatele by však mohlo pozitivně ovlivnit snadnější zjišťování viníka díky dokumentaci provozních dat řídicími systémy vozidel. Součástí pojistky by mělo být i pojištění před kybernetickým útokem, rizikem je i zcizení a zneužití osobních dat o řidiči.\n\nPři vývoji se výzkumná pracoviště potýkají s nedostatečnou kapacitou baterií, protože řídicí jednotky jsou extrémně náročné na výpočetní výkon, navíc výpočetní jednotky zabírají značnou část užitného prostoru vozidla. Klíčovou inovací má být efektivní použití vícejádrových procesorů pro bezpečnostně kritické aplikace. Podle některých názorů se tak masivní výpočetní výkon neobejde bez neuronových sítí.\n\nPro autonomní automobily se stupni autonomie 4 a 5 jsou nutné speciální 3D HD mapy, mnohem přesnější než dosavadní. Proto na konci roku 2015 konsorcium firem Mercedes, BMW a Audi koupilo od finské Nokie mapovou společnost HERE za 2,8 miliardy eur, a v polovině roku 2016 pak Ford spolu s dalšími investory investoval do start-upu Civil Maps, který se zabývá 3D mapováním a tvorbou map pro autonomní vozidla, a na poli autonomních vozidel se extrémně angažují společnosti Google, Baidu a Apple, které si všechny tvoří i vlastní mapy.\n\nOtázkou je také psychosociální role řízení automobilů. Docent Tomáš Svoboda z katedry kybernetiky Fakulty elektrotechnické ČVUT koncem roku 2015 řekl: „Ta technika tu je a funguje. Ale lidé teprve zjišťují, jestli je po takovém řešení společenská objednávka. Spousta věcí je technicky možná, ale lidé po nich netouží.“\n\nVýzkum v Georgia Institute of Technology zjistil, že rozpoznávací technologie rozpoznává chodce s tmavší barvou kůže o 5 % hůře.<ref name=\"objevit.cz/autonomni-vozidla-chodce-s-tmavou-pleti-neidentifikuji-t236387\"></ref> Podle vývojářů je to proto, že při vývoji málo testovali na Afroameričanech a lidech z Latinské Ameriky.\n\nNa rozdíl od člověka je schopen počítač domyslet všechny etické apekty svého rozhodnutí, ale je plně racionální i v situacích, kdy člověk reaguje instiktivně.<ref name=\"idnes.cz/technet/technika/roboti-ridici-science-studie-etika-rozhodovani.A160624_103944_tec_technika_pka\"></ref> Proto vznikla studie, jejímž cílem bylo zjistit, jaké chování od autonomního auta v situaích, kdy je téměř jisté, že někdo zemře, lidé očekávají.\n\nObecně existují dva principy, podle kterých se lze rozhodnout:\n\nPodle výsledků studie chtěli její účastníci, aby si ostatní lidé kupovali automobily, které by obětovali svého pasažéra, pokud by tím bylo možné ochránit více lidí, ale u svého auta by preferovali, aby v kritickém okamžiku chránilo jejich život.\n\nZ výsledku studie podle autorů vyplývají možné závěry:\nLidé si nebudou chtít kupovat samořídicí auta, která by nechránila především je. Vynucení chování, kdy autonomní auto může obětovat svého pasažéra, by tak mohlo způsobit zpomalení prodeje takových aut. Protože ale autonomní auta samy o sobě mají menší nehodovost, znamenalo by to celkovou vyšší nehodovost proti stavu, kdy by si lidé koupili více samořídicích aut se „sobeckým“ chováním.\n\nV současnosti nejsou tato vozidla v běžném prodeji. Podle článku iDnes.cz z prosince 2015 nejoptimističtější odhady hovoří o tom, že by se zcela autonomní osobní auta mohla v prodeji objevit do pěti let, ve skutečnosti bude cesta k nim však delší, připravena není ani legislativa. Petr Dolejší, ředitel pro mobilitu a udržitelnou dopravu z Asociace evropských výrobců automobilů (ACEA) se v té době vyjádřil, že zcela autonomní doprava je tak vizí na desetiletí, nicméně dílčí řešení je možné realizovat již dnes. Analýza autonomních vozidel pro Českou asociaci pojišťoven z konce roku 2017 vycházela z předpokladu, že k většinovému zastoupení autonomních vozidel ve vozovém parku v Česku mělo dojít nejdříve v roce 2037. Tzv. rychlý scénář České asociace pojišťoven z roku 2017 počítá s koncem aut bez asistenčních systémů do roku 2027, přičemž do roku 2032 by měla být v provozu již jen polautonomní a plně autonomní vozidla, od roku 2040 pak již jen plně autonomní.\n\nPoměrně medializovaná jsou samořízená Google auta, která jsou v testovacím provozu v několika amerických státech. Většina vozidel od společnosti Google jezdila v oblasti Silicon Valley. Zhruba od roku 2010 do února 2016 najezdila kolem tří milionů kilometrů a za tu dobu firma evidovala přes 10 jejich nehod.\n\nVe větším rozsahu prováděla testování autonomních automobilů společnost Uber. V San Francisku úřady její činnost zastavily, protože neměla potřebná povolení. Ze své flotily 200 vozů s autonomním řízením a stovky zaměstnanců pak zhruba polovinu přesunula do Arizony. Po smrtelném sražení chodkyně 19. března 2018 samořízená vozidla ve všech městech stáhla.\n\nV logistice se autonomní vozidla využívají již dávněji, například v motolské nemocnici mají od roku 1995 systém inteligentních autonomních vozíků, takzvaných želv. V roce 2016 se v technologickém podlaží pohybovalo 38 autonomních akumulátorových vozíků, které přepravovaly vše od čistého prádla přes materiál zdravotnického charakteru, potraviny a neinfekční odpad, přičemž umějí samy nakládat přepravní kontejnery a využívají i výtahy k přepravě do jiných pater. V České republice jde o ojedinělý systém, v Evropě podobným systémem v té době disponovalo asi 10 až 12 nemocnic.\n\nV České republice se propagací autonomních vozidel ve větší míře zabývá například webová stránka Český kosmický portál, která je označena jako informační stránky Koordinační rady ministra dopravy pro kosmické aktivity, do jejíž působnosti patří i ITS (inteligentní dopravní systémy). Dne 28. dubna 2017 se na Ministerstvu dopravy uskutečnilo 1. zasedání Platformy pro plně autonomní vozidla, jejíž vznik Ministerstvo dopravy iniciovalo. Záměrem je vytvořit první vládní strategii týkající se rozvoje autonomního řízení silničních vozidel v České republice. Předsedou Platformy pro plně autonomní řízení je JUDr. Václav Kobera, ředitel Odboru ITS, kosmických aktivit a VaVaI, v platformě jsou též zástupci automobilového průmyslu, technických vysokých škol atd. Platforma má 5 pracovních skupin:\n\n13. června 2017 se na půdě ČVUT konala konference expertů na vývoj samořídicích systémů v rámci evropského programu Hercules, na kterém se podílí katedra řídicí techniky FEL ČVUT. Řídicí modul vyvíjený tímto programem by měl zvládnout zcela bezobslužné parkování.\n\nV červenci 2017 české ministerstvo dopravy v materiálu \"Vize rozvoje autonomní mobility\", který rozeslalo do meziresortního připomínkového řízení, představilo záměr česko-slovenského projektu testování autonomních vozidel v běžném provozu na dálnici D2 mezi Brnem a Bratislavou. Do konce roku 2018 měla být podle tohoto materiálu domluvena spolupráce s Německem na zkoušení vysoce automatizovaných vozidel na úseku dálnice D8 mezi Ústím nad Labem a hranicí s Německem. Zájem o testování projevila i města Ústí nad Labem a Mladá Boleslav. Legislativní úpravy mají být navrženy na základě zkušeností a výsledků testování na zkušebních tratích i v reálném provozu. Materiál neodhaduje náklady na přípravu a realizaci takového testování. V rámci evropského projektu C-Roads má některých úsecích dálnic vzniknou infrastruktura, která umožní přenos dat mezi jednotlivými vozidly. Ministerstvo dopravy v materiálu vyslovilo záměr postavit testovací okruh, o podobné investici v Česku uvažovala i automobilka BMW.\n\n12. října 2017 Ministerstvo dopravy ČR a další partneři projektu podepsali konsorciální smlouvu, čímž projekt C-ROADS, který má běžet do roku 2020, oficiálně odstartoval. V rámci projektu C-ROADS Czech Republic budou v letech 2017 až 2020 nasazeny C-ITS systémy na dálnicích D1, D5, D11, ale i ve městech a městské hromadné dopravě či na železničních přejezdech. Současná verze C-ITS jednotky ve vozidle je zařízení, které přímo komunikuje na vyhrazené radiové frekvenci 5,9 GHz se svými protějšky na infrastruktuře a v okolních vozidlech, je možné ji pořizovat i na starší vozidla a její cena se bude pohybovat v řádech tisíců korun. Zpočátku se takové informace budou jen zobrazovat na displeji, v budoucnu by měly být integrovány do řídicích systémů vozidel. Testování probíhá mezi Mirošovicemi a Rudnou (části dálnic D1, D0 a D5), kde byly instalovány komunikační jednotky na infrastruktuře a na vybraných vozidlech ŘSD.\n\nMinisterstvo dopravy ČR se stalo partnerem evropského programu CARTRE (Coordination of Automated Road Transport Deployment for Europe). Za nizozemského předsednictví v Radě EU byla 14. dubna 2016 v Amsterodamu projednána a schválena deklarace „European Cooperation in the Field of connected and automated driving, in view of the Dutch EU Presidency“.\n\nVznikla evropská aliance automobilek s telekomunikačními operátory, která se chce zaměřit v počátku testování na dálkově řízené parkování a autopilota na dálnicích, zejména pro konvoje nákladních vozidel.\n\nJako první nehoda autonomního vozidla v plně automatickém režimu je uváděna nehoda automobilu Lexus RX450h z testovací flotily Googlu 14. února 2016 v městečku Mountain View v okrese Santa Clara v Kalifornii. Automobil se před křižovatkou snažil vyhnout pytlům s pískem složeným na vozovce v odbočovacím pruhu, do něhož se před tím zařadil, a musel kvůli tomu přejet do levého, průběžného pruhu. V něm se autobus právě rozjížděl na zelenou, aniž by umožnil autonomnímu vozidlu vjezd do pruhu, jak předpokládal alogritmus řízení i řidič autonomního vozidla, a autobus v rychlosti zhruba 25 km/h narazil do boku automobilu, autonomní automobil jel v okamžiku srážky rychlostí do 3 km/h. Nikdo nebyl zraněn.\n\nK první smrtelné nehodě s účastí autonomního vozidla došlo v květnu 2016, kdy sedan na elektrický pohon Tesla Model S se zapnutým systémem samořízení narazil do nákladního vozu, řidič Tesly zahynul. Vyšetřování ukázalo, že elektroauto jelo příliš rychle; jelo rychlostí 119 kilometrů v hodině v úseku dálnice, kde byla nejvyšší povolená rychlost 105 kilometrů v hodině. Za volantem seděl čtyřicetiletý majitel technologické společnosti z Ohia, který v tu chvíli využíval tempomat a systém udržování automobilu v jízdním pruhu. Tesla a americký Národní úřad pro bezpečnost silničního provozu původně uvedly, že autopilot nedokázal rozlišit bílou stěnu kamionu od jasné oblohy a auto ani jeho řidič se nesnažili zabrzdit.\n\nSamořízené vozidlo Volvo XC90 testované společností Uber srazilo 19. března 2018 ve městě Tempe v Arizoně 49 letou ženu, která přecházela silnici s jízdním kolem, které vedla. Žena v tmavém oblečení přecházela silnici mimo přechod na neosvětleném místě a náhle se zjevila před autem ze tmy. Vozidlo bylo v autonomním režimu jízdy, za volantem byla operátorka, která na průběh testování dohlížela. 44letá operátorka Rafaela Vasquezová nedávala v okamžiku nehody pozor na to, co se děje na silnici, ale koukala se pod sebe do interiéru vozidla. Událost byla označována za první (veřejně známý) případ chodce usmrceného samořízeným automobilem. Žena utrpěným zraněním v nemocnici podlehla. Podle policejní náčelnice z města Temple je zcela zřejmé, že by bylo těžké zabránit této nehodě v jakémkoli módu řízení. Případ vzbudil obavy o plánované uvedení těchto vozů do ostrého provozu v USA. Mluvčí arizonského ministerstva dopravy Kevin Biesty uvedl, že nevidí v havárii důvod, proč zpřísňovat podmínky pro testovací provoz samořízených vozidel. Uber po nehodě testování ve všech městech pozastavil, stát Arizona jí podle titulku článku v iDnes.cz následně pozastavil povolení k testování na veřejných silnicích. Arizonský guvernér Doug Ducey v dopise adresovaném šéfovi společnosti Uber uvedl, že video se záznamem nehody je znepokojující a vyvolává řadu otázek o tom, zda vůbec může Uber v testování v Arizoně pokračovat.\n"}
{"id": "999371", "url": "https://cs.wikipedia.org/wiki?curid=999371", "title": "Ganej Tal", "text": "Ganej Tal\n\nGanej Tal ( גַּנֵּי טַל, doslova „\"Zahrady rosy\"“, Ganne Tal, přepisováno též Ganei Tal) je vesnice typu mošav v Izraeli, v Centrálním distriktu, v Oblastní radě Nachal Sorek.\n\nLeží v nadmořské výšce 77 metrů v hustě osídlené a zemědělsky intenzivně využívané pobřežní nížině (region Šefela). Severně od vesnice protéká vádí Nachal Timna.\n\nObec se nachází 14 kilometrů od břehu Středozemního moře, cca 30 kilometrů jihovýchodně od centra Tel Avivu, cca 40 kilometrů západně od Jeruzalému a 2 kilometry jihovýchodně od okraje města Gedera. Stavebně navazuje na sousední vesnici Chafec Chajim. Ganej Tal obývají Židé, přičemž osídlení v tomto regionu je etnicky převážně židovské.\n\nNa dopravní síť je napojena pomocí dálnice číslo 7, probíhající severně od vesnice, na níž je napojena místní komunikací číslo 3933. Západně od vesnice probíhá také dálnice číslo 40.\n\nOd roku 1979 existovala v Pásmu Gazy izraelská osada Ganej Tal, která byla rozhodnutím izraelské vlády v srpnu 2005 v rámci jednostranného stažení z Gazy vysídlena. Osadníci z Ganej Tal chtěli i po vysídlení zůstat pohromadě jako jedna komunita. Po několik následných let pak žili v provizorních podmínkách ve vesnici Jad Binjamin. Mezitím probíhala výstavba jejich nových domů.\n\nNová vesnice Ganej Tal byla oficiálně založena roku 2010. Vyrostla na západním okraji starší zemědělské vesnice Chafec Chajim, ale administrativně tvoří samostatnou obec. Podle stavu k lednu 2012 již ve vesnici stojí společenský klub a dokončovala se synagoga.\n\nPodle údajů z roku 2014 tvořili naprostou většinu obyvatel v Ganej Tal Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu. K 31. prosinci 2014 zde žilo 586 lidí. Během roku 2014 populace stoupla o 26,8 % V roce 2011 ještě obec ve vládních statistických výkazech nefigurovala.\n\n\n"}
{"id": "999372", "url": "https://cs.wikipedia.org/wiki?curid=999372", "title": "Nákladní letadlo", "text": "Nákladní letadlo\n\nNákladní letadlo je civilní (občanské, komerční) nebo vojenské letadlo (viz transportní letoun) navržené a určené k přepravě spíše nákladu jako je zboží než pasažérů. Tato úloha vyžaduje spoustu speciálních rysů, díky kterým je tento letoun ihned rozpoznatelný; jedná se většinou o hornoplošník (umožňuje dopravu objemných nákladů přímo k letounu), letoun má i mohutný trup, vysoký počet kol, díky kterým dokáže přistát na neupravených plochách, vodorovné ocasní plochy bývají umístěny na horní části svislé ocasní plochy a tak může být náklad vykládán i nakládán přímo z letadla bez větších problémů. Dále obvykle neobsahují vybavení pro cestující a mívají jedny nebo více velkých dveří pro manipulaci s nákladem.\n\nI některé dopravní letouny bývají přestavovány na nákladní - podlaha se zesílí, odstraní se sedadla, bufety a toalety, místo toho se namontují pojezdy pro palety, okna se zaslepí, přidají se boční nákladové dveře atd.\n\n"}
{"id": "999373", "url": "https://cs.wikipedia.org/wiki?curid=999373", "title": "Tim Blake Nelson", "text": "Tim Blake Nelson\n\nTimothy Blake Nelson (* 11. květen 1964, Tulsa, USA) je americký herec, scenárista a režisér.\n\nNarodil se v Tulse v USA do rodiny filantropky Ruth Kaiser a otce geologa. Je židovského původu, jeho předci před 2. světovou válkou prchli do Velké Británie a pak do USA. Navštěvoval Holland Hall School, Juilliard a Brown University.\n\nPřed kamerou se poprvé objevil v roce 1992 ve filmu \"To je můj život\". Českým divákům pak může být znám z velké spousty úspěšných celovečerních filmů. K těm nejznámějším patří snímky jako \"Amateur\", \"Krycí jméno Donnie Brasco\", \"Tenká červená linie\", \"Bratříčku, kde jsi?\", \"Past na rosomáka\", \"Minority Report\", \"Astronaut\" nebo \"Oddělen\".\n\nObjevil se také v hlavních rolích seriálů jako \"Chaos\" nebo \"Klondike\".\n\nKromě hraní se věnuje i režii. Pod jeho taktovkou vznikly filmy jako \"Šedá zóna\" nebo \"\"O\"\".\n\nZa podílení se na soundtracku k filmu \"Bratříčku, kde jsi?\" obdržel cenu Grammy. Celkem byl za kariéru nominován na 15 ocenění, 7 jich získal.\n\nOd roku 1994 je ženatý s Lisou Benavides, se kterou má tři syny.\n\n\n\n"}
{"id": "999381", "url": "https://cs.wikipedia.org/wiki?curid=999381", "title": "Theo van Doesburg", "text": "Theo van Doesburg\n\nTheo van Doesburg, vlastním jménem Christian Emil Marie Küpper (30. srpna 1883, Utrecht – 7. března 1931, švýcarský Davos) byl všestranný nizozemský umělec a teoretik umění. Proslul jako jeden z nejdůležitějších propagátorů abstraktního umění 20. století. Byl zakladatelem vlivného časopisu De Stijl. Vedle výtvarného umění vynikl Van Doesburg jako básník, romanopisec, grafik, návrhář a architekt. Van Doesburg propagoval v rámci neoplasticismu vizi světa, ve kterém umění bude hrát více povznášející, apolitickou roli. To také vysvětluje jeho kontakty s mezinárodní avantgardou.\n\nEmile Küpper byl nejmladší ze sedmi dětí německého fotografa Wilhelma Küppera a Henriett Margadant. Emilův rodný dům se nachází v Utrechtu na Teelingstraat 13. Ateliér Emilova otce brzy zkrachoval, otec odjel do Německa a Emile s matkou se přestěhovali k amsterdamskému hodináři Theodoru Doesburgovi. Emile po něm převzal jméno, doplněné o vsuvku „van“.\n\nEmile byl problémové dítě. Střední školu nikdy nedokončil, zato krátce navštěvoval uměleckou školu v Amsterdamu. Chtěl se stát především malířem a spisovatelem. Výtvarně začal být činný ve věku šestnácti let. V r. 1902–1903 navštěvoval kurz nizozemského malíře Adri Grootense (1864–1957), jinak zůstal samoukem.\n\nVan Doesburg se vedle umění ponořil do studia sociologie, filosofie a etiky. Zajímaly ho také politika a náboženství, o čemž svědčí členství v liberální politické straně VDB jakož i vstup do reformované církve. V r. 1903 poznal osobitou básnířku Agnitu Feisovou (1881–1944), s níž se o sedm let později oženil a jíž věnoval své první básně.\n\nVan Doesburgovy první obrazy (krajiny) nesou stopy vlivné Amsterdamské školy. Pod vlivem humanisticko-křesťanského světonázoru (a možná i Van Gogha) obracel svou pozornost stále více k „trpícímu a lopotícímu se“ člověku. Z této doby se také datuje mnoho cvičných autoportrétů, na nichž se vypodobnil jako „duchovní dělník“, v klobouku a pracovním oděvu. Studie člověka se rovněž projevila v potřebě nastavit světu zrcadlo, což vedlo k sérii karikaturálně laděných litografií po vzoru Honoré Daumiera (1808–1879), které se objevily ve Van Doesburgově literárním debutu Masky dolů! (De maskers af!).\n\nSvazek s Agnitou Feisovou, odsouzený Van Doesburgovými rodiči, se vyznačoval rovnocenností partnerů a podřízením vzájemnému duchovnímu rozvoji. V r. 1908 se v Den Haagu konala Van Doesburgova první výstava.\n\nJakožto recenzent se Van Doesburg v r. 1912 dostal do plného kontaktu s moderním uměním. Zpočátku neměl valné mínění o Picassově a Braqueově kubismu. Vzápětí však přišel náhlý obrat způsobeným četbou Kandinského spisu O duchovnosti v umění (česky 1998), který mladého umělce přesvědčil o „zduchovnění“ umění, tj. o tom, že čisté umění pramení z ducha, a nikoli ze světa kolem nás. Ovlivněn Kandinským razil Van Doesburg tezi, že umění se v budoucnosti bude stávat stále abstraktnějším.\n\nStejně jako trvá nějakou dobu, než v legislativě zákon nabude platnosti, podobně se Van Doesburgovi zprvu nedařilo výše popsaný intelektuální obrat realizovat ve výtvarném umění. Obraz Dívka s pryskyřníky (\"Meijse met ranonkels\") svědčí o tomto zápasu: smyslová představa se dá ještě rozeznat, ale Van Doesburg ji používá jen jako motiv.\n\nPo vypuknutí první světové války byl Van Doesburg mobilizovaný jakožto listonoš Küpper na belgické hranice. Do boje se nedostal. Otřesné zkušenosti války mu však zprostředkovali belgičtí uprchlíci. Na tomto základě se Van Doesburg distancoval od víry. Za své válečné služby napsal mnoho časopiseckých článků, básní a dopisů, v nichž válku popisoval jako nesmyslnou. Po roce byl přeložený do Tilburgu, kde se zamiloval do Leny Miliusové. V této ženě našel více porozumění než ve Feisové, a jí věnovanou báseň Moje láska, k velkému smutku Feisové, publikoval v časopise \"Jednota\" (\"Eenheid\").\n\nV r. 1916 byl Van Doesburg demobilizován. Předtím na konci svého tilburského období pozitivně recenzoval výstavu skupiny Nezávislí v Amsterdamu a vytvořil náčrty \"Pouliční hudba I\" a \"II\" (\"Straatmuziek\" \"I\" a \"II\"). Mnoho raně abstraktních malířů používalo hudební motivy. Ty pro ně představovaly ideál zduchovnění: co se ještě nepodařilo malíři, realizoval již hudebník.\n\nV Utrechtu se Van Doesburg spřátelil s expresionistickým malířem-mystikem Janem de Winterem (1882–1951) a v r. 1915 se seznámil s prací Pieta Mondriaana (1872–1944). V téže době se začal vzdalovat od expresionismu, o čem svědčí i obraz Abstrahovaný kostel (Geabstraheerde kerk). Po demobilizaci uspořádal Van Doesburg výstavu, která mu přinesla první úspěch. Jeho zátiší Kompozice I (Compositie I, stilleven), patrně vzniklé pod vlivem českého malíře Emila Filly (1882–1953), bylo zakoupeno vlivným teoretikem umění.\n\nVan Doesburg nyní viděl expresionismus Kandinského jen jako přechodnou fázi na cestě k duchovnějšímu umění. V pojednání Nové hnutí v malířství (1917) rozlišil racionalistickou abstrakci kubismu a impulzivní abstrakci Kandinského. Van Doesburgovu novou koncepci výtvarného umění podpořil nizozemský architekt J. J. P. Oud (1890–1963), který napsal:\n\n„Plochy, na nichž my umělci prostoru realizujeme své pohnutí, by mohlo [výtvarné umění] oduševnit a učinit je bytostnou součástí prostoru, ježto tuto součást může učinit procítěnější a pohnutější.“\n\nPřátelství s Oudem vedlo k novým projektům, mj. ke \"Kompozici skla zasazeného do olova I\" (\"Glas-in-loodcompositie\", 1916), navržené pro dveře starostova domu.\n\nV roce 1916 založil Van Doesburg společně s malířem Bartem van der Leckem (1876–1958) v opozici k expresionistické skupině „Jiní“ uměleckou skupinu „vědomě abstraktní“ či „opravdu jiní“. Rokem 1917 začala nová fáze ve Van Doesburgově životě nazývaná neoplasticismus. Pod vlivem svých nových přátel, P. Mondriaana a maďarsko-nizozemského malíře Vilmose Huszára (1884–1960), začal Van Doesburg používat výlučně horizontální a vertikální linie a barevné plochy. Ačkoli tato díla stále vycházejí z pozorovatelné skutečnosti – \"Kompozice XII v černé a bílé\" (\"Compositie XII in zwart en wit\") je založená na krajině a \"Kompozice v disonancích\" (\"Compositie in dissonanten\") na portrétu ženy – je Van Doesburg radikálnější. Tak si Lena Miliusová vzpomíná, že když Mondriaan vyhledal Van Doesburga v Leidenu, kde se Van Doesburg usadil, a spatřil \"Kompozici VI\" (\"Compositie VI\"), jinak také nazývanou „Muž s dýmkou“, nebyl na to připravený.\n\nV roce 1916 se Van Doesburg rozvedl po tříleté odluce s Feisovou a oženil se s Lenou Miliusovou.\n\nV této době se Van Doesburg zabýval přípravou časopisu pro právě vzniklou skupině „vědomě abstraktní“. Nazval ho \"De Stijl\" (\"Styl\"), což byla provokace na adresu těch, kteří se jako Amsterdamská škola podle Van Doesburga neřadili k moderně. V jeho článcích si to odnášel hlavně časopis této školy \"Obraty\" (\"Wendingen\"), který srovnával s neovladatelnou větrnou korouhvičkou. „[\"Styl\"] je určený pouze pro Výtvarné Umění a Užité Umění. Půjde-li to dobře, o hodně jej rozšířím: o hudbu, literaturu atd.,“ napsal jednomu spolupracovníkovi.\n\nVan Doesburg byl i ke členům skupiny De Stijl obzvláště kritický. Kdo se vzdálil od východisek Van Doesburgova hnutí, byl bez pardonu vyloučen. Není divu, že skupina kolem časopisu \"De Stijl\" dlouho nevydržela. Van Doesburg byl přesvědčený, že individuální bude překonáno univerzálním, a tak se Styl snažil koncipovat jako dílo skupiny.\n\nAni Van Doesburg sám však nebyl vždy důsledný. V roce 1919 přislíbil komunistickému malíři Chrisi Beekmanovi, že petici za volnou poštu s Ruskem pošle nizozemskému parlamentu. Když to Van Doesburg zanedbal, odešel z redakce časopisu \"De Stijl\" komunistický architekt Robert van ‘t Hoff (1887–1979). Van ‘t Hoff upozornil Van Doesburga na návrhy experimentálního nábytku (1888–1964) a Van Doesburg je posléze publikoval ve svém časopise.\n\nV roce 1918 se objevil první manifest hnutí De Stijl vybízející k mezinárodní spolupráci a ke světovému boji s převládajícím individualismem, což vedlo ke kontaktům s umělci v Itálii, Německu a Belgii.\n\nVan Doesburg přednášel antverpské skupině Moderní umění. Jeho přednáška \"Klasické-barokní-moderní\" (\"Klassiek-Barok-Modern\") představuje reakci na Amsterdamskou školu, která podle Van Doesburga nikdy neopustila dekorativní, barokní princip.\n\nV Paříži, kam Van Doesburg odcestoval za Mondriaanem, který se tam v r. 1920 usadil, se Van Doesburg seznámil s vlivným obchodníkem umění L. Rosenbergem. Rosenberg nabídl členům skupiny De Stijl výstavní prostory v galerii L’Effort Moderne. Dále Van Doesburg navázal kontakty se skupinou La Section d’or, jejíž členové ho jmenovali svým nizozemským vyslancem. A konečně se seznámil s dadaisty F. Picabiem (1879–1953) a T. Tzarou (1896–1963).\n\nPo návštěvě Paříže se Van Doesburg věnoval literatuře, v. r. 1920 vyšel jeho manifest „Literatura“. Aby se kvůli svým sympatiím nedostal do konfliktu s členy hnutí De Stijl, publikoval Van Doesburg pod pseudonymy I. K. Bonset a A. Camini. V r. 1921 vyšel jeho antinarativní román \"Caminoskopie, antifilosofický životní názor bez ladu a skladu\" (\"Caminoscopie, 'n antiphilosofische levensbeschouwing zonder draad of systeem\").\n\nV r. 1920 pořádal Van Doesburg řadu přednášek v Nizozemsku a Belgii. Na výstavě v Den Haagu se seznámil s avantgardní pianistkou Nelly van Moorsel (1928–1975), se kterou si proti vůli jejích rodičů začal poměr a která se později stala jeho třetí ženou. V Berlíně měl schůzku s ředitelem Bauhausu Walterem Gropiem (1883–1969). Van Doesburg Gropia seznámil s prací své skupiny. Van Doesburga zaráželo, že navzdory Gropiově progresivnímu postoji v Bauhausu panuje řemeslnická atmosféra. Přesto konstatoval, že i v Bauhausu je prostor pro nové směry. O rok později začal za doprovodu Nelly přednáškové turné po Belgii, Francii, Itálii, Švýcarsku, Rakousku a Německu.\n\nEvropské turné skončilo ve Výmaru, kde se Van Doesburg načas usadil a kam se přestěhovala i redakce časopisu \"De Stijl\". Ten tak získal mezinárodní charakter. Ve Výmaru organizoval Van Doesburg sešlosti pro studenty i pedagogy a v ateliéru jednoho ze svých nejhorlivějších zastánců vedl kurz De Stijl navštěvovaný studenty Bauhausu.\n\nTyto aktivity jsou dokladem Van Doesburgova úsilí stát se pedagogem Bauhausu. Kvůli jeho netaktnímu vystupování to však nebylo dost dobře možné. Hrozila rozepře s pedagogem Bauhausu Johannem Ittenem. Itten a Van Doesburg byli antipodi. Bývalý student Bauhausu si vzpomněl, že „[Van Doesburg] rád nosil černou čepku a módní obleky. Naproti tomu Itten si navrhl kněžský háv a kráčel stejně nezpůsobně Výmarem, jako Van Doesburg vystavoval na odiv monokl, bílou kravatu a černou čepku (oba k nemalému údivu měšťanstva).“ Pro Bauhaus, který chtěl nabízet co nejširší vzdělání, byl Van Doesburg se svým všeabsorbujícím stylem příliš dogmatický.\n\nPřesto se Van Doesburgovi podařilo získat následovníky, zejména díky svému kurzu De stijl. Tak například rezidenční divadlo Výmaru bylo pomalováno podle východisek skupiny De Stijl, malíř Oskar Schlemmer (1888–1943) navrhl novou, hranatou nálepku Bauhausu a Gropius změnil motto Bauhausu z „Umění a řemeslo – nová jednota“ na „Umění a technika – nová jednota“.\n\nBěhem svého Výmarského období se Van Doesburg soustředil především na architekturu. I na dálku spolupracoval s nizozemskými architekty Ceesem Rienksem de Boerem (1881–1966) a Oudem. Poskytoval jim barevné návrhy, návrhy v olovu a ojediněle i stavebnické rady.\n\nKolem r. 1922 se Van Doesburg seznámil s ruským umělcem Elem Lisickým (1890–1941) a našel v něm důležitého spojence. Lisickij a Van Doesburg měli společné cíle, ačkoli ruský konstruktivismus, k němuž Lisickij patřil, byl politicky angažovaný. Tentýž rok bylo založeno konstruktivistické společenství IFdK (Internationale Fraktion der Konstruktivisten). Tato skupina sabotovala kongres „Unie mezinárodních progresivních umělců“ kvůli jeho nedostatečné progresivitě. Po zrušení IFdK došlo k založení „Konstruktivistické internacionály výtvarného sdružení práce“, které organizovalo kongres. Účastnili se např. maďarský malíř a učitel Bauhausu Moholy-Nagy (1895–1946), Lisickij a T. Tzara. I proto vstoupil do dějin jako „Mezinárodní kongres konstruktivistů a dadaistů“. Kongres byl zakončen dadaistickým večerem v Hotelu Fürstenhof. Skupina kolem internacionály se rychle rozpadla. Lisickij se např. nemohl najít ve Van Doesburgově primitivním utilitarismu.\n\nVe Výmaru potkal Van Doesburg studenta architektury a stipendistu Cornelise van Eesterena (1897–1988) a našel v něm ideální náhradu za odpadlého\nOudena. Oba umělci spolupracovali na architektonické výstavě a společně navrhli kulturní centrum (\"Hotel particulier\"), rodinný dům (\"Maison particulière\") a ateliér (\"Maison d’artiste\"). Van Doesburg také vybavil dřívější Van Eesterenovy návrhy barvou. Nizozemský architekt Gerrit Rietveld zhotovil maketu pro \"Hotel particulier\". Tyto návrhy byly spolu s prací V. Huszára, Ouda, L. Miese van der Rohe (1886–1969), mimochodem autora brněnské Villy Tugendhat, vystaveny v Rosenbergově galerii.\nDruhá výstava se konala v Paříži. V souvislosti s oběma výstavami napsal Van Doesburg pátý manifest hnutí De Stijl navzaný \"Za kolektivní konstrukci\" (\"Vers une construction collective\") odkazující na Le Corbusierův spis \"Za novou architekturu\" (\"Vers une architecture\", česky 2005). Přestože návrhy zůstaly na papíře a výstavy byly přijaté vlažně, měly podle znalce časopisu \"De Stijl\" P. Overyho přímý vliv na Le Corbusierovu aplikaci barev v architektuře.\n\nKvůli začínající inflaci v Německu se Van Doesburg vrátil do Nizozemska. V Nizozemsku dál propagoval dadaismus a v reakci na rozruch kolem svých barevných návrhů měl sérii přednášek, např. \"Barva v našem bytě\" (\"Kleur in onze woning\").\n\nV r. 1924 se Theo a Nelly usadili na tři roky ve francouzském Clamartu. Van Doesburg začal opět malovat a ve své práci představil diagonálu. Vytvořil nový směr, elementarismus, aniž by opustil východiska neoplasticismu. V sérii \"Kontrakompozice\" (\"Contra-Composities\") jsou oba styly zastoupeny.\n\nVe Francii to nebylo snadné. Dadaismus a abstraktní umění byly vystřídány surrealismem a „návratem k řádu“. Van Doesburg přednášel o konstruktivismu ve Vídni a v Berlíně (přednáška \"Následky konstruktivismu\", \"Konsequenties van het Constructivisme\"). Podobně jako ve Výmaru se i ve Francii snažil prosadit nové směry. Se zřetelem k právě probíhající \"Exposition des Arts Décoratifs\" organizoval v Paříži mezinárodní kongres pro moderní umění. De Stijl však na výstavu připuštěn nebyl, místo něho Francouzi, k velké Van Doesburgově lítosti, upřednostnili Amsterdamskou školu.\n\nV průběhu 20. let se situace ve Francii stala příznivější. Van Doesburg získal zakázku na návrh místnosti pro stříhání květin a účastnil se příznivě přijaté výstavy polského umělce Poznaňského. V r. 1925 skončilo pro vzájemné neshody přátelství s Mondriaanem. Van Doesburg získal nového spojence v umělci F. Kieslerovi (1890–1965).\n\nV r. 1926 se Van Doesburg podílel na obnovování historicke budovy Aubette ve Štrasburku. Navrhl pro ni interiér ve stylu elementarismu. Ten měl za cíl „umístit člověka do výtvarného umění (a nikoli před něj)“. Pro budovu také navrhl signalizaci se speciálním typem písma a věnoval jí kvalitní a rozsáhlé číslo časopisu \"De Stijl\" pojmenované „Numéro consacré à l'Au-bette, Strasbourg“. Kvůli tomu se zadlužil, takže se toto číslo stalo posledním. Aubette byla k velké Van Doesburgově lítosti zcela ignorována tiskem. Americký kritik umění Henry-Russell Hitchcock v r. 1929 napsal: „Elementaristické malby zde dominují návrhu do té míry, že mají pouze malého architektonického smyslu.‘‘\n\nAni návštěvníci nebyli novým interiérem okouzleni a ředitel jej rychle pozměnil instalací palubek, umělých květin a umělého osvětlení. Van Doesburg si zapsal do deníku: „Tvoření je nejbezútěšnější a nejnevděčnější činnost, jakou Bůh člověka potrestal.“\n\nPodobně jako po Rosenbergově výstavě začal Van Doesburg i po fiasku Aubette opět malovat. Najal si na to ateliér v Paříži. Bez ohledu na vkus dobového publika maloval cituprázdné a nefantazijní obrazy jako \"Aritmetické kompozice\", v nichž intuice hnutí De Stijl ustoupila matematicky kontrolovatelným principům. V říjnu r. 1929 měl přednášku v Městském muzeu v Amsterdamu.\n\nVe druhé polovině 20. let se Van Doesburg zabýval návrhem \"Dopravního města\" neboli \"La cité de circulation\". Chtěl jím překonat Le Corbusierův návrh Paříže \"Plan Voisin\", který se mu při vši své revolučnosti zdál jakožto „frontální město“ pořád příliš tradiční. Koncept zveřejnil v německém časopise Architektur der Gegenwart. Na sklonku r. 1929 založil Van Doesburg skupinu Konkrétní umění.\n\nV téže době si v pařížském předměstí Meudon nechal dle vlastního návrhu postavit pro sebe a Nelly dům, dnes známý jako Van Doesburgova vila (Van Doesburghuis) a pronajímaný stipendistům. Van Doesburg ho koncipoval jako středisko kolektivní umělecké činnosti a spo-luzakládal v něm vlivnou uměleckou skupinu Abstraction-Création. V r. 1931 konvertoval ke katolicismu. Van Doesburg zemřel na selhání srdce ve švýcarském Davosu, kde si léčil astma, ve věku čtyřiceti sedmi let. Pohřben byl žehem za přítomnosti Nelly van Doesburgové a Leny Miliusové.\n\n"}
{"id": "999382", "url": "https://cs.wikipedia.org/wiki?curid=999382", "title": "Staré purkrabství", "text": "Staré purkrabství\n\nStaré purkrabství je renesanční budova, která se nachází na Pražském hradě, ve dvoře odděleném zdí s branou od Jiřské ulice. Zadní stranou je obráceno do Zlaté uličky.\n\nV přízemí se jedná v jádru o gotickou stavbu původního purkrabství, kde r. 1335 sídlil Karel IV. (tehdy markrabí moravský) se svou družinou během úprav královského paláce. Tehdejší palác, navazující na starší stavbu s románskými základy, tedy musel být značně reprezentativní.\n\nPo požáru Malé Strany a Hradčan v r. 1541 byla v letech 1553-1555 vystavěna stavitelem Giovanni Venturou současná budova. V následujících staletích docházelo k dílčím úpravám a úpravám přístavků. Větší rekonstrukce proběhla v první i v druhé polovině 19. století.\n\nPurkrabství spolu se sousedními Lobkovickými konírnami (Malý lobkovický dům) bylo na počátku šedesátých let 20. století upraveno na \"Dům československých dětí\" a doplněno vestavbou na nádvořích purkrabství a sousedních koníren. Po roce 1989 zde sídlila galerie Leica, v roce 2015 byly novodobé vestavby kvůli špatnému technickému stavu odstraněny, zůstala zachována pouze keramická kašna.\n\nDnes v renesanční budově sídlí Muzeum hraček.\n\nJedná se o dvoupatrovou budovu s předsazenou věží a fasádou zdobenou psaníčkovými sgrafity. Uvnitř se nachází dekorativně malovaný trámový strop a soudní místnost byla vyzdobena nástěnnou malbou \"Šalomounova soudu\", která je přenesena do Starého paláce.\n\n"}
{"id": "999383", "url": "https://cs.wikipedia.org/wiki?curid=999383", "title": "J. K. Simmons", "text": "J. K. Simmons\n\nJonathan Kimble Simmons (* 9. leden 1955, Detroit, USA) je americký herec. Jedna z jeho významných rolí je Jonnah Jonson v filmu Spiderman a role starosty Lionhearta ve filmu Zootropolis.\n\nNarodil se v Detroitu v USA do rodiny úřednice Patricie a profesora Donalda. Jeho bratr David je je zpěvákem a skladatelem, sestra Elizabeth je profesorkou. Vyrůstal v Ohiu a Montaně. Byl členem divadla v Seattlu.\n\nPřed kamerou se poprvé objevil v roce 1986 v televizním filmu \"Detektiv Doyle\". Českým divákům pak může být znám z mnoha úspěšných celovečerních filmů např. \"Nezvaný host\", \"Šakal\", \"Anastázie\", \"Celebrity\", \"Pravidla moštárny\", \"Hra snů\", \"Téměř dokonalý zločin\" nebo \"Juno\".\n\nObjevil se také v hlavních rolích seriálů jako \"Zákon a pořádek\" nebo \"Closer\".\n\nJe také hercem vystupujícím na Broadwayi.\n\nOd roku 1996 je ženatý s Michelle Schumacher, mají spolu 3 děti.\n\n\n\n\n"}
{"id": "999388", "url": "https://cs.wikipedia.org/wiki?curid=999388", "title": "Sarah Waters", "text": "Sarah Waters\n\nSarah Watersová (* 21. července 1966) je britská spisovatelka, autorka románů s lesbickou tematikou z období viktoriánské Anglie jako například \"Špičkou jazyka\" (1998) a \"Zlodějka\" (2002).\n\nSarah Waters studovala anglickou literaturu na University of Kent a University of Lancaster. Poté pracovala v knihkupectvích a knihovnách, než začala své doktorské studium. Získala titul Ph.D. z anglické literatury a předmětem jejího studia se staly lesbické a homosexuální historické romány. Také publikovala několik prací na téma genderu a sexuality z hlediska historie. Při psaní své disertační práce se začala zajímat o život v Londýně v 19. století a začala psát romány.\n\nSarah Water se otevřené hlásí ke své lesbické orientaci. V současné době žije ve viktoriánském podkrovním bytě v Kenningtonu na jihovýchodě Londýna.\n\nV 80. letech 19. století se mladinká Nancy Astleyová, dcera venkovského obchodníčka s ústřicemi, zamiluje do hvězdy londýnského kabaretu Kitty Butlerové, jež se na svá vystoupení převléká za muže a zpívá mužské písně. Nancy nevynechá jediné představení, až si jí Kitty všimne, a ona se stane její garderobiérkou. To jsou počátky jejich společného milostného života i společné kabaretní kariéry. Na motivy knihy vytvořila britská stanice BBC v roce 2002 trojdílný televizní film, režírovaný Andrewem Davisem.\nSama autorka uvádí: „Ze všech mých knih je právě tahle nejvíc lesbická. Hrdinka v ní objevuje svou sexualitu a hledá partnerku. Lesbické scény jsou tam zásadní, ale co je trochu legrační, vznikaly neplánovaně, až při psaní. Nálepku lesbický román v této souvislosti sama často používám.“\nDruhá autorčina kniha byla vydána roku 1999. Děj se opět odehrává ve viktoriánském Londýně, tentokrát v prostředí ženské věznice a prostřednictvím hlavní hrdinky Margaret odhaluje pro viktoriánskou éru typický spiritualismus. Kniha vyhrála Cenu pro Lesbian and Gay Fiction a také cenu pro Mladého spisovatele roku deníku \"Sunday Times\". Roku 2008 na její motivy vznikl televizní film.\n\nKniha z roku 2002 opět popisuje milostnou zápletku mezi dvěma ženami. Děj se odehrává v prostředí londýnské spodiny. Kniha byla nominována na Man Booker Prize a stejně jako předchozí díla byla i zfilmována.\nZajímaly mě ty okolnosti, které nejsou známy - jak to tehdy bylo s pornografií, s prostitucí, se sexuálním podsvětím. A když jsem napsala svůj debut Špičkou jazyka, chtěla jsem se tou dobou zabývat ještě dál, protože mi stále připadala bohatá, a tak jsem napsala i Vzájemnou přitažlivost a Zlodějku.\n\nTato kniha se od ostatních liší jednak prostředím, ve kterém se odehrává, jednak svou strukturou. Děj je zasazen do II. světové války a popisuje příběh muže a tří žen a způsob, jakým se vyrovnávají s válkou. Nečekanou změnu autorka vysvětluje: „Miluju viktoriánské období, ale zároveň jsem toužila vyzkoušet něco nového. Chtěla jsem napsat něco o čtyřicátých letech, o proměnách ve společnosti, jež se udály. A když jsem začala a měla vymyšlené některé postavy, rozhodla jsem se vystavět celý příběh v opačném pořadí, zaměřit se na emocionální vývoj postav.“ Román byl adaptován pro televizi a vysílán na BBC2 v červenci 2011.\n\n\"Malý vetřelec\" je prvním autorčiným románem, v němž nevystupují homosexuální postavy. Děj se opět odehrává na konci první poloviny 20. století a kombinuje v sobě napětí duchařských historek s realistickým popisem sociálních změn, které 20. století přineslo. I tato kniha byla nominována na Man Booker Prize. Autorka sama ke knize řekla: „Souvisí to právě s prací na Noční hlídce, ve které jsem se zabývala čtyřicátými lety a tím, co provedla válka s britskou společností. Jedním z následků bylo zemětřesení v britském třídním systému, který byl vždy nedílnou součástí společnosti. Nižší, dělnické vrstvy získaly díky válce sebedůvěru, čímž se cítila ohrožená střední vrstva, protože přicházela o peníze. Starý způsob života se překotně proměnil, a třebaže je to na první pohled docela nudná doba, pod povrchem se skrývá velké napětí. A právě spojení zjevné nudy a vření pod povrchem mě přitahovalo.“\n\n\n"}
{"id": "999391", "url": "https://cs.wikipedia.org/wiki?curid=999391", "title": "Raoul Dufy", "text": "Raoul Dufy\n\nRaoul Dufy (3. června 1877, Le Havre – 23. března 1953, Forcalquier) byl francouzský malíř, představitel fauvismu.\n\nMěl sedm sourozenců. Ve čtrnácti letech odešel z domova. Začal pracovat pro firmu, která importovala kávu. V roce 1895 začal docházet do večerní školy malování a kreslení na \"École des Beaux-Arts\" v Le Havru. Roku 1900 získal stipendium, díky němuž mohl začít studovat na \"École Nationale des Beaux-Arts\" v Paříži. Zde se mj. spřátelil se spolužákem Georgem Braquem.\n\nPo studiích začal malovat v impresionistickém stylu. První výstavu měl roku 1902, ve své galerii mu ji umožnila Berthe Weillová. Roku 1905 přešel na pozice fauvismu. Byl ovlivněn zejména tvorbou lídra fauvismu Henri Matisse, především jeho prací s barvami. K fauvismu se hlásil do roku 1920, poté ho začal inspirovat kubismus. Ve 30. letech zcela změnil styl. Maloval realistické obrazy závodišť, regat a kasin na francouzské rivieře. Umělecká kritika tento jeho posun přijala s rozpaky.\n\nVytvářel také keramiku, textilie a dekorace pro veřejné budovy.\n\n"}
{"id": "999392", "url": "https://cs.wikipedia.org/wiki?curid=999392", "title": "Bílá věž (Pražský hrad)", "text": "Bílá věž (Pražský hrad)\n\nBílá věž je pozdně středověká věž ve Zlaté uličce, která se nachází mezi Daliborkou a Mihulkou v severním opevnění Pražského hradu. Její název je převzatý z původní románské Bílé věže, která chránila západní vstup do hradu.\n\nVěž byla postavena při opevňování severní části Pražského hradu po roce 1486, pravděpodobně Benediktem Rejtem. Roku 1522 (letopočet v 1. patře) bylo nastaveno další podlaží s podstatně tenčími zdmi. V letech 1586-1587 byla věž upravena na vězení, které bylo spolu se jménem přeneseno z původní Bílé věže.\n\nV únoru roku 1621 po stavovském povstání zde byli uvězněni šlechtici a přední měšťané: Vilém starší z Lobkovic, Václav Budovec, Pavel z Říčan, Kašpar Kaplíř, Prokop Dvořecký, Bohuslav z Michalovic, Felix Pětipeský a Diviš Černín. Dále tři nemocní rytíři odvlečeni z jejich domů: Jindřich Otta z Losu, Hanuš Vostrovec a Volf Hausler a poté ještě Albrecht Jestřibský a Václav starší Štampach. Další účastníci odboje proti císaři byli vsazeni do vězení v tehdy ještě samostatných pražských městech - Staroměstská, Novoměstská nebo Malostranská radnice.\n\nStaroměstský měšťan Martin Fruwein z Podolí byl z původního vězení v podzemí Staroměstské radnice přemístěn též do Bílé věže, odkud vodil velitel hradní stráže Petr Příchovský z Příchovic s ozbrojeným doprovodem jednotlivé vězně do soudní síně k výslechům. Koncem května 1621 byly vyneseny rozsudky, Martinu Fruweinovi měl být vyříznut jazyk, měl být sťat a jeho tělo rozčtvrceno. Nejdřív se ale měl podrobit dalším výslechům na mučidlech, protože se císaři Ferdinandu II. některé protokoly nezdály. V pondělí 7. června 1621 vešel strážce do kobky v nejhořejším patře, kde nemocný Martin Fruwein ležel, a měl ho odvést k dalšímu výslechu. Ten ale využil záminky cesty na toaletu a z vikýře se protáhl na střechu, odkud skočil a byl nalezen v Jelením příkopu. Přesto byl trest na něm vykonán.\n\nVěž má podkovovitý půdorys a pět podlaží s celkovou výškou 27,5 m. V přízemí věže je mučírna, v podlaze se zamřížovaným otvorem šachta do spodního vězení. Pod tímto prostorem je ještě 2. suterén, který sloužil jako hladomorna nebo odpadní jímka. V horních dvou patrech je zachováno některé původní vybavení (záchody, pec, topeniště, malovaný strop) a řada nápisů a kreseb od vězňů ze 16. a 17. století.\n\n"}
{"id": "999395", "url": "https://cs.wikipedia.org/wiki?curid=999395", "title": "Charlotte Rampling", "text": "Charlotte Rampling\n\nTessa Charlotte Rampling, OBE (přechýleně Ramplingová; * 5. únor 1946, Sturmer, Velká Británie) je britská herečka.\n\nNarodila se ve Sturmeru ve Velké Británii do rodiny malířky Isabel Anne a olympijského vítěze v běhu Godfreyho Ramplinga. Navštěvovala školu ve Versailles, absolvovala také St. Hilda's School a školu v Bushey. Měla sestru Sarah, která ve 23 letech spáchala sebevraždu.\n\nPřed kamerou se poprvé objevila v roce 1965 ve filmu \"Fortel, a jak ho získat\". Českým divákům pak může být známa z velké spousty úspěšných celovečerních filmů. K těm nejznámějším patří snímky jako \"Bez slitování\", \"Soumrak bohů\", \"Vzpomínky na hvězdný prach\", \"Ať žije život\", \"Křídla vášně\", \"Melancholia\", nebo \"Vévodkyně\".\n\nObjevila se také v jedné z hlavních rolích seriálu \"Dexter\".\n\nV mládí se věnovala hraní v reklamách a modelingu.\n\nZa roli v televizním filmu \"Restless\" byla nominována na cenu Emmy. Za svou kariéru byla nominována na 29 ocenění, 11 jich získala.\n\nJe držitelkou Řádu britského impéria.\n\nByla dvakrát vdaná (z toho jednou za skladatele Jean-Michela Jarreho). Má syny Barnabyho a Davida.\n\n\n\n\n"}
{"id": "999396", "url": "https://cs.wikipedia.org/wiki?curid=999396", "title": "Stanislav Budín", "text": "Stanislav Budín\n\nStanislav Budín, rodným jménem Bencion Bať, (3. března 1903, Kamenec Podolský – 12. srpna 1979, Dačice) byl český levicový novinář a spisovatel, signatář Charty 77.\n\nPocházel z početné židovské rodiny (byl nejmladší z devíti dětí). V roce 1922 ilegálně odešel ze Sovětského svazu do Polska, ve Varšavě složil maturitu a začal v Polsku pracovat – jako účetní ve Lvově. V roce 1923 odešel do Československa. Vystudoval zde ČVUT a postupně se zapojil do činnosti Komunistické strany Československa. Byl politickým pracovníkem Komsomolu (1929–1930) a propagačního oddělení ÚV KSČ (1930–1933). Přispíval do stranického tisku a v letech 1934 až 1936 vykonával funkci šéfredaktora Rudého práva. Této funkce byl zbaven a pro „pravicovou úchylku“ vyloučen z KSČ. Rok byl bez zaměstnání, poté v letech 1937 až 1939 pracoval jako redaktor časopisu Radiojournal. Těsně před začátkem druhé světové války emigroval do USA, kde byl až do konce války redaktorem Newyorských listů, poté kratší dobu redaktorem časopisu Overseas News Agency v New Yorku. Po sedmi letech emigrace se vrátil do Československa. Pokračoval v novinářské práci. Byl redaktorem Kulturní politiky, v letech 1947 až 1949 řídil tiskovou agenturu Pragopress (součást ministerstva informací). Od 1950 nemohl pracovat přímo v redakci, působil nejdříve ve výstřižkovém archivu ČTK, od roku 1953 v Novinářském studijním ústavu. Od roku 1966 se stal členem redakce nově vzniklého časopisu Reportér, od března 1968 do května 1969 (kdy bylo vydávání časopisu zastaveno) byl jeho šéfredaktorem. Poté přestal veřejně působit a jako důchodce pracoval na svých pamětech. Mezi prvními podepsal v prosinci 1976 Chartu 77.\n\n"}
{"id": "999398", "url": "https://cs.wikipedia.org/wiki?curid=999398", "title": "Abendroth", "text": "Abendroth\n\nPříjmení Abendroth nosí více různých osobností:\n\n"}
{"id": "999399", "url": "https://cs.wikipedia.org/wiki?curid=999399", "title": "Růžencové sonáty", "text": "Růžencové sonáty\n\nSonáty tajemství (německy \"Mysterien-Sonaten\"), známější jako Růžencové sonáty (německy \"Rosenkranzsonaten\"), je cyklus 15 sonát pro sólové housle a basso continuo a jedna passacaglia, od česko-rakouského skladatele Heinricha Ignaze Franze Bibera z období kolem roku 1678.\n\nPřesná doba vzniku cyklu není známa, neboť chybí titulní stránka sbírky, ale musikologové jej řadí přibližně do roku 1678. Sbírka byla věnována arcibiskupovi Maxi Gandolphovi, proti svému zvyku ji Biber needitoval, ale věnoval ji svému zaměstnavateli.\n\nBiber použil metody scordatury. Zvláštnost/výjimečnost sbírky spočívá ve způsobu, kdy je houslím předepsáno jiné ladění strun pro každou ze sonát. Pro první sonátu \"Zvěstování\" a Passacaglii určil skladatel klasické ladění v kvintách, ale u dalších sonát jsou to tercie, kvarty a oktávy. Důvodem bylo dosažení různých nálad pomocí barev tónů u každé ze sonát, za současného využití efektů hry na prázdných strunách.\n\nSonáty se dělí tematicky skupin po pěti a jsou označeny podle tajemství růžence:\n\n\n\n\n\n\n"}
{"id": "999406", "url": "https://cs.wikipedia.org/wiki?curid=999406", "title": "Frygický tetrachord", "text": "Frygický tetrachord\n\nV hudební teorii je sestupný tetrachord sled čtyř tónů jedné stupnice, či tetrachordu, řazených sestupně od nejvyššího po nejnižší. Sestupný tetrachord může mít podobu čisté nebo chromatické kvarty, např. jako andaluské kadence. \n\n\n"}
{"id": "999408", "url": "https://cs.wikipedia.org/wiki?curid=999408", "title": "Sima Martausová", "text": "Sima Martausová\n\nSima Martausová, vlastním jménem Simona Martausová (* 1988 Považská Bystrica) je slovenská zpěvačka a divadelní herečka, členka Radošinského naivního divadla.\n\nPochází z Považské Bystrice, studovala divadelní umění na Akademii umění v Banské Bystrici. V roce 2009 se stala vítězkou hudební soutěže \"Gospel talent\".\n\n\n\n"}
{"id": "999410", "url": "https://cs.wikipedia.org/wiki?curid=999410", "title": "Jiří Bicek", "text": "Jiří Bicek\n\nJiří Bicek (* 3. prosince 1978, Košice) je slovenský hokejový útočník.\n\nJiří Bicek byl draftován New Jersey Devils v roce 1997 ze 131. místa. Odehrál sedm sezón v Severní Americe, které však většinou strávil ve farmářském klubu Albany River Rats v AHL. V 62 zápasech NHL zaznamenal 6 branek a 7 přihrávek. V roce 2003 se stal po Stanovi Mikita druhým Slovensku hokejistou, který vyhrál Stanley Cup (a prvním, který měl v té době slovenské občanství).\n\nBěhem výluky v NHL v sezóně 2004/05 hrál za HC Košice, zaznamenal 18 gólů a 23 asistencí. V následujícím ročníku působil v Leksands IF ve švédské Elitserien, před ročníkem 2006/07 podepsal roční smlouvu s dalším tamním klubem Brynäs IF Gävle. V září 2007 odehrál na turnaji Red Bull Salute zápas za domácí Salzburg proti Los Angeles Kings a vstřelil dva góly. Nový klubový kontrakt však uzavřel až v polovině listopadu – s Kaip Kuopio, v té době posledním mužstvem finské SM-Liiga. V 35 zápasech zaznamenal 27 bodů. Následující ročník hrával za JYP Jyväskylä, v jeho průběhu přestoupil do švýcarského EHC Biel. Další sezónu působil ve švédské Elitserien v klubu Södertälje SK.\n\nOd ročníku 2010/11 hrál v české extralize, první dva roky za HC Rytíři Kladno, v průběhu třetího odešel na hostování do HC Karlovy Vary, které trvalo do konce sezóny. V ročníku 2013/14 hraje za HC Košice.\n\nTrenér Jozef Golonka ho jako osmnáctiletého nominoval na MS 1997, skóroval proti domácímu Finsku. Po dvanácti letech se zúčastnil dalšího světového šampionátu, když byl členem reprezentačního výběru Jána Filce na MS 2009 ve Švýcarsku.\n\nV slovenské reprezentaci spolu odehrál 39 zápasů, zaznamenal 4 góly.\nStatistiky reprezentace na Mistrovstvích světa a Olympijských hrách:\nJiří Bicek má české křestní jméno, protože jeho otec pochází z Moravy. Jeho manželka je dcera bývalého slovenského hokejisty a trenéra Vincenta Lukáč.\n\n"}
{"id": "999413", "url": "https://cs.wikipedia.org/wiki?curid=999413", "title": "Morgoth (hudební skupina)", "text": "Morgoth (hudební skupina)\n\nMorgoth je významná německá původně death metalová kapela založená roku 1985 nejprve pod názvem Exterminator, záhy změnila název na Minas Morgul (dle města z fiktivního světa Středozem z fantasy románu \"Pán prstenů\" od britského spisovatele J. R. R. Tolkiena). V roce 1986 se přejmenovala na Morgoth (opět název ze světa Středozemě – tou dobou bylo členům kapely kolem 15–16 let, znali se ze školy a knihy Tolkiena se jim líbily). Na počátku 90. let 20. století byla společně s Atrocity jedinou větší mezinárodně známou německou kapelou v deathmetalovém žánru.\n\nV roce 1988 vyšlo demo \"Pits of Utumno\", následovala EP \"Resurrection Absurd\" (1989) a \"The Eternal Fall\" (1990). První LP vyšlo o rok později (1991) a dostalo název \"Cursed\". V roce 1993 spatřila světlo světa druhá dlouhohrající deska nazvaná \"Odium\". Obě LP jsou oproti EP pomalejší, zejména u prvního je patrný vliv tehdy se rozvíjejícího doom metalu.\n\nKapela prodělala změnu stylu, od death metalu se přeorientovala více k industriálnímu stylu. Třetí LP \"Feel Sorry for the Fanatic\" z roku 1996 se již nese v tomto duchu. V roce 1998 se skupina rozpadla, ale v roce 2010 se opět zformovala a účinkovala na festivalu Wacken Open Air v roce 2011.\n\n\n\n\n\n\n\n"}
{"id": "999416", "url": "https://cs.wikipedia.org/wiki?curid=999416", "title": "Centrální park (Chodov)", "text": "Centrální park (Chodov)\n\nCentrální park na Chodově je travnatá plocha mezi panelovými domy Jižního města. Táhne se od stanice metra Opatov až k stanici metra Háje. Poskytuje místním obyvatelům alespoň trochu zeleně mezi panelovými domy a místo pro procházku nebo relaxaci. Pro tento účel je zde zřízeno mnoho laviček, pro děti je zde několik hřišť. Parkem vede napříč cyklostezka, je vhodný i pro in-line bruslaře.\n"}
{"id": "999417", "url": "https://cs.wikipedia.org/wiki?curid=999417", "title": "Cuauhtémoc Blanco", "text": "Cuauhtémoc Blanco\n\nCuauhtémoc Blanco Bravo (* 17. ledna 1973) je bývalý mexický fotbalový útočník a reprezentant. Kariéru ukončil 21. dubna 2015 v dresu mexického klubu Puebla FC. Poté se dal na politickou kariéru, stal se starostou.\n\nZa A-mužstvo Mexika debutoval 1. 2. 1995 proti Uruguayi (výhra 1:0).\nZa mexický národní tým odehrál v letech 1995–2014 celkem 120 zápasů a nastřílel 39 gólů.\nZúčastnil se fotbalového MS 1998, 2002 a 2010, Konfederačního poháru FIFA 1997, 1999, Copa América 2007 a Gold Cupu 2007.\n\n"}
{"id": "999419", "url": "https://cs.wikipedia.org/wiki?curid=999419", "title": "Wen-ti (Chan)", "text": "Wen-ti (Chan)\n\nWen-ti (; 203 př. n. l. – 6. června 157 př. n. l.), vlastním jménem Liou Cheng (), plným posmrtným jménem Siao-wen chuang-ti ( byl pátý císař dynastie Chan, vládnoucí v letech 180–157 př. n. l.\n\nLiou Cheng byl jedním z mladších synů Kao-cua, zakladatele a prvního císaře říše Chan a jedné z jeho konkubín, paní Po. Roku 196 byl jmenován knížetem (resp. králem) z Taj. Ve svém údělu se udržel i po smrti otce (195 př. n. l.) za panování císařovny Lü, která držela moc místo loutkových císařů. Po její smrti, a svržení rodu Lü, byl dvorskými hodnostáři vybrán novým císařem.\n\nJeho vláda byla obdobím politické stability, panovník vládl ve shodě s ministry, přední z nich byli Čchao Cchuo, Ťia I. Pod jejich vlivem a vlivem své císařovny tíhnoucí k taoismu se vystříhal přílišného utrácení. Snížil pozemkovou daň na třicetinu úrody, omezil robotní povinnosti poddaných. Současně vláda budovala kanály a hráze, podporovala růst produkce hedvábí a obilí.\n"}
{"id": "999426", "url": "https://cs.wikipedia.org/wiki?curid=999426", "title": "Světový pohár ve sportovní gymnastice", "text": "Světový pohár ve sportovní gymnastice\n\nSvětový pohár ve sportovní gymnastice (: \"Artistic Gymnastics World Cup\") je série vrcholných závodů ve sportovní gymnastice organizovaná pod hlavičkou Mezinárodní gymnastické federace (FIG), která sídlí ve švýcarském Lausanne.\n\nGymnasté se do soutěží světového poháru kvalifikují na základě výsledků z předcházejících mistrovství světa a letních olympijských her. Vítězové pak získávají finanční odměny.\n\nMezinárodní gymnastická federace v roce 1975 rozhodla o organizování prvotní soutěže, vyhrazené jen pro nejlepší gymnasty. Jednalo se o jediný podnik, jehož se zúčastnil malý počet gymnastů soutěžících ve víceboji a finále na jednotlivých nářadích.\n\nTento atypický formát soutěže získal pojmenování „světový pohár“. Iniciativa založení souvisela i se snahou uskutečňovat více vrcholných závodů, když v době vzniku se mistrovství světa konalo pouze jednou za čtyři roky. Toto schéma bylo zachováno až do roku 1990, kdy proběhly změny i ve formátu světových šampionátů. Roku 1997 pak Výkonná komise FIG přijala inovace, které vedly k založení mezinárodního kalendáře závodů světového poháru a pořádání Finále světového poháru (World Cup Final) vždy v sudých letech, jež doplňovaly ročníky mistrovství světa konané v lichých letech.\n\nShromáždění členů Mezinárodní gymnastické federace (FIG Council) proběhlé v Kapském Městě v květnu 2008 rozhodlo nadále nepořádat finále světového poháru ani série v žádné z disciplín, a to s platností od ledna 2009.\n\nOd roku 2014 jsou pořádány soutěže v kategorii Challenge Cup (Vyzývacího poháru).\n"}
{"id": "999429", "url": "https://cs.wikipedia.org/wiki?curid=999429", "title": "Fleshgod Apocalypse", "text": "Fleshgod Apocalypse\n\nFleshgod Apocalypse je italská symphonic death metalová kapela. Založena v roce 2007, konkrétně v hlavním městě Římě. Kapela podepsala smlouvy s nahrávacími společnostmi Willowtip a Nuclear Blast. Vydala čtyři studiová alba, poslední vydala dne 5. února 2016, pod názvem \"King\".\n\nFleshgod Apocalypse vznikli v dubnu 2007 a vydala své první demo, „Promo '07“. Fleshgod Apocalypse poté podepsali smlouvu s Neurotic Records. Začátkem roku 2008 skupina započala turné po Evropě, přičemž koncertovala s kapelami jako Behemoth, Origin, Dying Fetus, Hate Eternal, Suffocation, Napalm Death a mnoho dalších.\n\nV květnu 2008 skupina nahrála své první album Oracles. V prosinci toho roku se skupina rozhodla podepsat smlouvu s Willowtip Records. Album \"Oracles\" bylo následně vydáno v roce 2009. Krátce po vydání \"Oracles\" se Tommaso Riccardi ujal vokálů a rytmické kytary, kterou předtím obstarával Francesco Paoli.\n\nV roce 2010 bylo vydáno EP Mafia. Zahrnuje čtyři nové skladby a coververzi \"Blinded by Fear\" od skupiny At the Gates. Kapela zahájila další evropské turné se Suffocation krátce po skončení nahrávání Mafia. Při této cestě se uskutečnilo i turné po Rusku.\n\nAž do roku 2010 byl bubeník Fleshgod Apocalypse Francesco Paoli současně ve své bývalé skupině Hour of Penance. Tu následně opustil, aby se mohl plně věnovat Fleshgod Apocalypse. V říjnu 2010 kapela podepsala celosvětovou smlouvu s vydavatelstvím Extreme Management Group, Inc. a začala skládat druhé studiové album. V květnu 2011 skupina uzavřela celosvětovou smlouvu s Nuclear Blast Records a začala pracovat na druhém albu. V této době se ke kapele oficiálně na plný úvazek přidal nový člen, Francesco Ferrini, pianista a tvůrce symfonických částí na albech Oracles a Mafia. Tato skutečnost se výrazně podepsala na pozdějším zvuku Fleshgod Apocalypse, i na jejich nadcházejícím albu.\n\nSkupina vydala své druhé studiové album Agony 9. srpna 2011 v Severní Americe a 19. srpna 2011 v Evropě. Bonusová verze alba také obsahuje coververzi „Heartwork“ od deathmetalové skupiny Carcass.\n\nFleshgod Apocalypse vydala hudební klip pro skladbu „The Forsaking“ z alba \"Agony\" 22. prosince 2012.\n\nTřetí album s názvem \"Labyrinth\" vydávají Fleshgod Apocalypse 16. srpna 2013 v Evropě, a 20. srpna 2013 v Severní Americe. Na albu se podílelo několik hostujících umělců včetně operní pěvkyně Veronicy Bordacchini. Koncept alba pojednává o řecké báji o Labyrintu na ostrově Knossos a jeho přirovnání k moderní době.\n\nFleshgod Apocalypse vydala své čtvrté album s názvem \"King\" 5. února 2016. \n\nDne 10. října 2017 skupina oznámila, že Tommaso Riccardi opustil skupinu. Bude nahrazen bubeníkem Francescem Paoli na vokálech, zatímco Fabio Bartoletti ze skupiny Deceptionist obsadí místo kytaristy. Pro tento okamžik bude novým bubeníkem David Folchitto ze Stormlord.\n\nPáté studiové album nazvané \"Veleno\" je plánováno na květen roku 2019. \n\n\n\n\n\n"}
{"id": "999430", "url": "https://cs.wikipedia.org/wiki?curid=999430", "title": "Odium (album)", "text": "Odium (album)\n\nOdium (latinsky znamená \"nenávist\") je druhé studiové album německé death metalové skupiny Morgoth vydané roku 1993 společností Century Media Records. Vyšlo i na audiokazetě.\n\n\n\n"}
{"id": "999431", "url": "https://cs.wikipedia.org/wiki?curid=999431", "title": "Pavla Vošahlíková", "text": "Pavla Vošahlíková\n\nPavla Vošahlíková (* 20. března 1951 v Praze) je česká historička. Její specializací jsou české dějiny na přelomu 19. a 20. století, zejména problematika všedního dne.\n\nNa Filozofické fakultě Univerzity Karlovy v Praze vystudovala historii a filozofii, poté nastoupila do Ústavu československých a světových dějin ČSAV (dnešní Historický ústav AV ČR), kde působí dodnes a jehož byla přechodně zástupkyní ředitele. Pět let řídila Nakladatelství HÚ, kromě toho byla předsedkyní vědecké rady ústavu. Externě přednášela na Stavební fakultě a Fakultě architektury ČVUT, v současné době vede kurzy na Fakultě sociálních věd a Filozofické fakultě UK. Absolvovala několik studijních stáží v zahraničí (Německo, Rakousko, Velká Británie) a je nebo byla členkou několika vědeckých společností a redakčních rad. Jako vedoucí Biografického oddělení HÚ stála v čele rozsáhlého projektu, jehož výstupem je \"Biografický slovník českých zemí\". Věnuje se rovněž popularizaci vědy, mj. ve spoupráci s Českým rozhlasem a Českou televizí.\n\n\n"}
{"id": "999432", "url": "https://cs.wikipedia.org/wiki?curid=999432", "title": "Dětský autismus", "text": "Dětský autismus\n\nDětský autismus (nebo také pouze autismus) je historicky základní poruchou autistického spektra, je tedy i nejvíce popsána. Vzniká na neurobiologickém podkladě, jedná se o vrozenou poruchu některých mozkových funkcí.\n\nDětský autismus postihuje převážně chlapce (v poměru 3:1). Patří mezi komplexní vývojové poruchy. Podle množství a závažnosti symptomů rozlišujeme různé formy dětského autismu - dvěma základními typy je autismus nízkofunkční a vysokofunkční. Právě vysokofunkční autisté mají v budoucnu určitou šanci zařadit se mezi ekonomicky aktivní obyvatelstvo a vést docela normální život. K tomu je ale třeba vynaložit značné úsilí.\n\nPoprvé tuto poruchu popsal L. Kanner jako infantilní autismus v roce 1943 (odtud také další možný termín Kannerův syndrom). Podle dnešní mezinárodně uznávané klasifikace nemocí (MKN-10) je to \"\"typ pervazivní vývojové poruchy, která je definovaná přítomností abnormálního a/nebo narušeného vývoje...\"\"\n\nAby mohl být jedinci diagnostikován dětský autismus, musí mít problémy v každé části tzv. \"autistické triády\", kterými jsou:\nMohou se vyskytovat i další charakteristické projevy chování (často bizarní či odlišné od většinové společnosti), které matku většinou přivedou k hledání diagnózy pro dítě.\n\nDětský autismus se zpravidla projevuje před třetím rokem věku dítěte, abnormality v psychomotorickém vývoji jsou ale pozorovatelné již v 12-18 měsících.Diagnostika dětského autismu přitom probíhá bez ohledu na jakoukoli jinou přidruženou poruchu.\n\nSymptomy jsou individuálně značně variabilní, a mohou se projevovat dvěma způsoby. Buď je jedinec \"odlišný\" hned od narození, nebo se dítě vyvíjí normálně a až po určité době dochází k tzv. autistické regresi, kdy ztrácí naučené dovednosti, především schopnost komunikace, sociálního chování a případně i kognitivních schopností. Zároveň se může objevit specifické chování.\n\nJiž v prvních týdnech si můžeme všimnout vyhýbání se očnímu kontaktu, dítě zůstává bez reakce na hlasy i tváře jeho blízkých, později chybí při odloučení od matky projev separační úzkosti.\nV dalších letech je jedinec empaticky plochý, samotářský bez jakéhokoli zájmu o kontakt s lidmi, není schopen rozpoznat většinu sociálních signálů. Dalšími typickými projevy jsou stereotypní zájmy a rigidita.\nVývoj řeči je u osoby s dětským autismem vždy opožděný; bývají narušeny všechny složky řeči. Někteří jedinci se nenaučí mluvit vůbec. V prvním případě bývá řeč monotónní, bez emocí, s narušenou větnou stavbou. Časté jsou echolálie a záměny zájmen.\nJedinec s dětským autismem vyžaduje pevný režim dne, rituály i uspořádání prostoru musí být co nejstálejší. Jakákoli změna bývá doprovázena nepochopením a následným pláčem, vztekem, úzkostí, až i sebepoškozováním.\nMezi nespecifické projevy patří strach, poruchy spánku či příjmu potravy, agrese, sebepoškozování, záchvaty vzteku. Dále sem můžeme zařadit fascinaci pohybem, tleskání, odlišnou chůzi a upřednostňování periferního zrakového vnímání před přímým.\n\nAž v 75% případů je k dětskému autismu přidružena mentální retardace, přičemž všechny stupně jsou zastoupeny téměř stejnou měrou. Dalšími poruchami mohou být syndrom fragilního X chromozomu a tuberkulózní skleróza, jejich výskyt u osob s dětským autismem se pohybuje nad deseti procenty.\n\nNejčastějším neurologickým onemocněním bývá u osob s autismem epilepsie.\n\nPrognóza osob s autismem je značně závislá na vrozených dispozicích týkajících se poruchy, dále na kvalitě rané péče a kvalitě vzdělávacího programu, do kterého je dítě zařazeno.\n\nV období adolescence většinou dochází ke zlepšení jednotlivých projevů autismu, pouze u malé části adolescentů může dojít k jejich zhoršení či přidružení dalších poruch (epilepsie, psychiatrické potíže).\n\nDětský autismus kombinovaný s mentální retardací vyžaduje celoživotní péči, přičemž míra samostatnosti je dána mírou schopnosti přizpůsobit se prostředí.\n\nJe důležité mít na paměti fakt, že někteří lidé s autismem nevědí o své poruše, anebo ji nemají diagnostikovanou. Jedná se především o starší generace, kdy se toho ještě o autismu mnoho nevědělo, a nebyl tedy tak často diagnostikován. Přesto i tito lidé potřebují speciální podmínky a péči, která jim často není dopřávána.\n"}
{"id": "999434", "url": "https://cs.wikipedia.org/wiki?curid=999434", "title": "Straattaal", "text": "Straattaal\n\nStraattaal (česky: jazyk ulice) je multilingvální dialekt, jenž se stal dorozumívacím jazykem mladých Nizozemců z různých etnických a společenských skupin. Jedná se o směs nizozemštiny, surinamštiny, arabštiny, turečtiny, angličtiny a dalších cizích jazyků. Straattaal je jazykem mluveným, nemá žádná ustálená pravidla pravopisu ani gramatiky.\n\nNizozemština se vyznačuje velkým množstvím dialektů územních i sociálních. V rámci mluvy náctiletých si jazykovědci koncem 90. let 20. století všimli nového jevu, který lingvista René Appel pojmenoval „straattaal“. Jedná se o multilingvální dialekt, jenž vznikl v etnicky různorodých čtvrtích velkých nizozemských měst. V Nizozemsku žijící potomci gastarbeiterů a uprchlíků, tzv. „allochtoni“, hovoří v neformálních situacích (doma, s přáteli) svým mateřským jazykem, například marockou arabštinou, turečtinou nebo surinamštinou. V komunikaci s ostatními etnickými skupinami a rodilými Nizozemci používají mladí lidé cizího původu nizozemštinu, do které ale, aby se odlišili, začali vkládat slova ze svých mateřských jazyků. Tato slova od nich ostatní etnika i rodilí Nizozemci začali postupně přebírat.\n\nStraattaal se z multietnických čtvrtí velkých nizozemských měst postupně rozšířil i do menších měst a vesnic. V dnešní době jím mluví nejen allochtoni, ale i mládež ryze nizozemského původu. Jedná se o chlapce i děvčata přibližně ve věku od dvanácti do devatenácti let. Z výzkumu lingvistky Jacominy Nortier vyplývá, že straattaalem mluví nejčastěji mladí lidé surinamského původu, dále rodilí Nizozemci, Maročané a Turci. V závislosti na lokalitě se liší oblíbenost konkrétních slov a jazyků. Například v Amsterdamu žije výrazná menšina Surinamců, a tak mezi nejpoužívanější výrazy v tamním straattaalu patří slova z jazyka sranantongo. Naproti tomu v Utrechtu bydlí mnoho Maročanů a Turků, na místní straattaal mají tudíž největší vliv právě jejich mateřské jazyky. Může se tedy stát, že mluvčí straattaalu v Utrechtu neporozumí slovům amsterdamského straattaalu a naopak.\n\nStraattaal slouží k vyjádření myšlenek a názorů ohledně témat jako jsou sex a vztahy mezi chlapci a děvčaty, peníze, násilí, drogy, pozdravy, nadávky, popis osob atd.\n\nStraattaal se od spisovné nizozemštiny neodlišuje pouze slovní zásobou, ale také jinou výslovností (např. souhlásky d, t a s jsou ostřejší a souhláska z je znělejší) a nesprávným použitím gramatiky (jedná se např. o užití pouze jednoho určitého členu nebo jeho úplné vynechání, změněný slovosled, častější použití pomocných sloves atd.). Základním pilířem straattaalu jsou kromě slov cizího původu také nizozemská slova, která jsou pozměněna, zkrácena nebo se používají s jiným než původním významem.\n\nStraattaal není pouze nástrojem, jak se odlišit od ostatních, ale také kreativním projevem a znakem uvědomění si bohatosti nizozemského jazyka.\n\nStraattaal se stal v Nizozemsku kulturním a lingvistickým fenoménem prvního desetiletí 21. století. Hojně se používá v textech písní především hiphopových umělců, objevil se v komerčních reklamách, v literatuře, filmu a také ostatní média mu pravidelně věnují pozornost. I to přispívá k jeho popularitě mezi nizozemskou mládeží.\n\nMultietnický dialekt není v Evropě jevem ojedinělým; kromě nizozemského „straattaalu“ existuje například také německý „Kiezdeutsch“, švédský „Rinkeby-Svenska“ a kodaňský „Multietnolekt“. Vznik takového dialektu je ovšem podmíněn přítomností etnických menšin, jejich vzájemnou komunikací a míšením cizích jazyků s jazykem dané země.\n\n"}
{"id": "999436", "url": "https://cs.wikipedia.org/wiki?curid=999436", "title": "Hacked up for Barbecue", "text": "Hacked up for Barbecue\n\nHacked up for Barbecue (česky \"Rozsekán pro barbecue\") je první studiové album americké brutal death metalové skupiny Mortician vydané roku 1996 společností Relapse Records. Album vytvořila dvojice muzikantů Will Rahmer a Roger Beaujard.\n\n\n\n"}
{"id": "999437", "url": "https://cs.wikipedia.org/wiki?curid=999437", "title": "Mikogo", "text": "Mikogo\n\nMikogo je primárně aplikace na sdílení pracovní plochy, avšak je možné ji využívat i pro webináře, on-line setkání, webové prezentace a další. Umožňuje přednášejícímu sdílet nejen pracovní plochu, ale i jakékoliv aplikace a dokumenty. Dá se říci, že to co vidí přednášející na své obrazovce, vidí i posluchači. Mikogo nabízí kromě několika placených účtů i účet zdarma, který obsahuje neomezený počet setkání, neomezený VoIP, ale pouze některé nástroje. V registračním balíčku je automaticky zahrnuta 14 denní zkušební verze zdarma, kde je možný neomezený komerční účel až pro 25 účastníků, whiteboard pro více účastníků, integrace webové stránky a další. \n\nRegistrace je velmi jednoduchá. Na úvodní straně je viditelná registrační tabulka, která vyžaduje jméno, příjmení, e-mail a heslo. Poté se objeví informace, abychom si aplikaci stáhli do počítače dle typu operačního systému a typu zařízení. Mikogo je možné instalovat i na systémy Android a iOS. Po jednoduché instalaci se aplikace sama otevře a po kliknutí na ikonu Start je zahájena relace. Mezitím zájemce obdrží e-mail s přihlašovacími údaji, odkazem na uživatelskou příručku a prosbou o sdílení informací o aplikaci Mikogo kolegům atd.\n\nMikogo nenabízí možnost přenosu obrazu z webové kamery, což může být pro přednášejícího i udržení pozornosti studentů problém. Setkáváme se zde však s dvěma možnostmi přenosu hlasu. Jednou z nich je klasický přenos VoIP, ale je zde také možnost telefonování na zvolené číslo. Setkáváme se zde opět s veřejným i privátním chatem. Platforma neumožňuje měnit velikost čehokoliv.\n\nMikogo, jak bylo zmíněno výše, je především aplikace, která umožňuje sdílení obrazovky a je pouze na nás, co sdílet dovolíme. Při kliknutí na Výběr aplikace se nám objeví vše, co jsme měli do této chvíle otevřené. To může být nepříjemné z toho důvodu, že účastníci vidí vše, co otevřeme a až poté můžeme sdílení zakázat. Dále je zde možnost sdílení souborů, kde vybereme soubor a konkrétního příjemce.\n\nPřednášející má možnost nastavit pravomoce studentů. Lze jim povolit či zakázat přenášení souborů, vidět seznam účastníků, nahrávání obrazovky ad. Mikogo umožňuje i nahrávání výuky, avšak záznam je uložen ve formátu B4S, který nelze běžnými přehrávači spustit, ale v aplikaci je již zahrnut Mikogo Session Player. Dále je zde možnost whiteboardu, kde lze měnit barvy, tvary a je možné výsledný obrázek uložit jako soubor BMP. Každý z účastníků má u svého jména možnost si vybrat z několika emotikon: souhlas, nesouhlas, pomaleji, rychleji, mám otázku, chtěl bych něco říct a další.\n\nV nastavení lze zvolit jazyk, ve kterém je prostředí nastaveno (i český jazyk) nebo nastavit kvalitu zobrazení. Rovněž lze nastavit mikrofon, hlasitost a kvalitu zvuku.\n\nMikogo nabízí několik variant účtů: Basic, Professional, Most Popular Team a Enterprise. Nejjednodušší účet Basic nabízí 1 hostitele a omezení na 3 účastníky na jedno sezení ve stejný čas. Ostatní účty nabízí až 25 účastníků a liší se pouze v počtu hostitelů a počtu sezení. Platbu lze provádět měsíčně či ročně.\n\nMikogo využívá v České republice např. společnost eWay System s.r.o., která se zaměřuje na informační systémy, které jsou zaměřeny na projektové řízení. Platformu využívá, jak pro interní účely, tak i pro komunikaci se zákazníky.\n\n"}
{"id": "999440", "url": "https://cs.wikipedia.org/wiki?curid=999440", "title": "Josef Neugebauer", "text": "Josef Neugebauer\n\nJosef Neugebauer (23. října 1850 Dolní Lipová – 1. května 1926 Jeseník) byl římskokatolický kněz, biskupský komisař nisského komisariátu, děkan, titulární čestný kanovník biskupské katedrály ve Vratislavi, papežský prelát, nositel Válečného kříže \"Za občanské zásluhy\", rytířského kříže Řádu Františka Josefa I., čestného kříže papeže Lva XIII. \"Pro ecclesia et pontifice\", vyznamenání II. třídy \"Za zásluhy o Červený kříž\" a další vyznamenání.\n\nVystudoval gymnázium v Opavě a teologii v Olomouci. V roce 1875 byl vysvěcen na kněze. Působil jako kaplan v Domašově, Jeseníku, Zlatých Horách a ve Vidnavě kde spoluzakládal politický Katolický lidový spolek pro západní Slezsko se sídlem ve Vidnavě. Z Vidnavy odešel už jako farář do Vápenné a nakonec do Jeseníku, kde zůstal až do své smrti. \n\nStál u zrodu Katolického dělnického spolku v Jeseníku, který vyvíjel kulturní a sociální činnost. Inicioval stavební úpravy v kostele Nanebevzetí Panny Marie, obnovení kaple sv. Anny na Křížovém vrchu a zejména výstavbu nových kostelů v Bukovicích a České Vsi. Za I. světové války se věnoval charitativní činnosti. Publikoval mnoho článků v Deutscher Volksfreund. \nJosef Neugebauer projevoval také aktivní zájem o historii Jesenicka. Předsedal přípravnému výboru pro založení městského muzea v Jeseníku a když bylo muzeum v roce 1905 založeno, patřil mezi nejštědřejší dárce. \n\n"}
{"id": "999441", "url": "https://cs.wikipedia.org/wiki?curid=999441", "title": "Tana Frenchová", "text": "Tana Frenchová\n\nTana Frenchová (* 1973) je irská spisovatelka psychologických detektivních románů a divadelní herečka.\n\nTana Frenchová se narodila ve Spojených státech. Jelikož se zaměstnání jejího otce Davida Frenche týkalo rozvojových zemí, rodina žila v různých státech, kromě Irska také například v Itálii, Spojených státech a Malawi. Frenchová studovala herectví na Trinity College v Dublinu, od 90. let 20. století v Dublinu žije. Je vdaná a má jednu dceru.\n\nJiž první román Frenchové, psychologický detektivní příběh ze současného Irska nazvaný \"V lesích\", se stal bestsellerem a obdržel cenu Edgara Allana Poea za nejlepší prvotinu roku 2008. Další romány jsou stejného žánru a jsou volně propojeny některými postavami. Každý román má jiného vypravěče, jeho postava se přitom objevuje v románu předcházejícím.\n\nV češtině vydává romány Frenchové nakladatelství Argo, a to v překladu Petra Pálenského.\n\n"}
{"id": "999442", "url": "https://cs.wikipedia.org/wiki?curid=999442", "title": "Acanthe et Céphise", "text": "Acanthe et Céphise\n\nAcanthe et Céphise je francouzská opera \"(pastorale héroïque)\" od Jean-Philippe Rameaua, libreto sepsal Jean-François Marmontel. Opera měla premiéru 19. listopadu 1751 v Pařížské opeře.\n\nOpera \"Acanthe et Céphise\" byla napsána k oslavě narození Ludvíka, vévody Burgundského, korunního prince (1751–1761), staršího bratra budoucího krále Ludvíka XVI.\n\nV opeře byly použity klarinety, poprvé v dějinách francouzské opery. Objevují se v prologu, ve scéně, která má představovat ohňostroj, oslavující narození vévody (korunního prince).\n\nPremiéru měla 19. listopadu 1751 v Pařížské opeře.\n\n"}
{"id": "999445", "url": "https://cs.wikipedia.org/wiki?curid=999445", "title": "Pastorale héroïque", "text": "Pastorale héroïque\n\nPastorale héroïque byl typ ballet héroïque (druh opéra-balletu), spadající do žánru francouzské barokní opery, který uvedl Jean-Baptiste Lully. Díla měla obvykle tři nebo čtyři dějství, s pastorálním tématem, v němž se vyskytují komické i tragické prvky a vystupují pastýři a pastýřky spolu s postavami antické mytologie, a většinou i alegorický prolog.\n\nPrvní operou \"pastorale héroïque\" se stala Acis et Galatée od Lullyho. Další \"pastorale héroïque\" pak v návaznosti na něj napsal Rameau.\n\nDíla označovaná jako \"pastorale héroïque\":\n\n\n\n\n\n\n\n"}
{"id": "999446", "url": "https://cs.wikipedia.org/wiki?curid=999446", "title": "Fotograf (film)", "text": "Fotograf (film)\n\nFotograf je český film z roku 2015 režisérky Ireny Pavláskové inspirovaný životem fotografa Jana Saudka, který se také stal spoluautorem scénáře. Hlavní postavu ztvárnil Karel Roden. V dalších rolích osudových žen fotografa se objevily Máša Málková, Zuzana Vejvodová, Vilma Cibulková a Marika Procházková.\n\nNovinářská konference proběhla 6. ledna 2015 a premiéra pak o dva dny později.\n\nO premiérovém víkendu na film do kina přišlo téměř 38 tisíc diváků, tržby činily 5,35 milionu korun. Film byl nasazen ve 117 kinech.\n\nFilm získal 8 nominací na Českého lva v kategoriích nejlepší film, kamera, střih, hudba, kostýmy, plakát, ženský herecký výkon v hlavní roli pro Mášu Málkovou a mužský herecký výkon v hlavní roli pro Karla Rodena.\n\n\n"}
{"id": "999447", "url": "https://cs.wikipedia.org/wiki?curid=999447", "title": "Norbert Henrichs", "text": "Norbert Henrichs\n\nNorbert Henrichs ( 5. července 1935, Essen, Německo – 2. května 2016) je německý dokumentarista, vědec a profesor. Přestože některé jeho práce, jako například „Text-Word Method“ či kritika tradičních informačníě-vyhledávacích systémů, mají celosvětový charakter, většinu svého času věnoval rozvoji informační vědy ve své rodné zemi – Německu. Je znám jako jeden z pionýrů informační vědy v Evropě.\n\nNorbert Henrichs se narodil v roce 1935 ve městě Essen v oblasti řeky Rúr. Již v době studií se zaměřoval na humanitní obory. Studoval na univerzitě v Bonnu, dále na univerzitě v Mnichově a Kolíně, dostal akademický titul z filosofie, teologie, psychologie, historie a doktorský titul z filosofie, přesněji z existenciální hermeneutiky. Svou kariéru započal letech 1961 – 1966 jako středoškolský učitel. Dále pak roku od 1967 pracoval jako odborný akademický asistent na univerzitě v Düsseldorf na Institutu filosofie, kde mu byl v roce 1974 udělen titul profesor filosofie a informační vědy. V roce 1980 opustil Duseldorf a až do roku 1985 pracoval jako vědecký ředitel pro Společnost informací a dokumentací (Gesellschaft fúr Information und Dokumentation – GID) ve Frankfurtu nad Mohanem. V roce 1986 se však vrátil na univerzitu v Duseldorfu a opět působil jako profesor informační vědy. Za jeho působení na univerzitě byl v roce 1999 Institut filozofie přejmenován na Institut pro jazyky a informace (Institute for Language and Information).\n\nOd roku 1970 byl rovněž konzultantem federální vlády v Bonnu v Berlíně a konzultantem vlády pro informační politiku ve Vestfálsku. Byl členem několika poradních výborů v Deutsche Forschungsgemeinschaft (Bonnu); Deutsche Bibliothek (Frankurtu); Deutsches Bibliotheksinstitut (Berlíně), Fachinformationszentren Mathematik, Physik, Astronomie (Karlsruhe); Sozialwissenschaften (Bonn), Sportwissenschaft (Köln) a členem některých vědeckých společenství.\n\nNorbert Henrichs se k informační vědě, jako mnoho dalších, dostal přes dokumentaristiku. Již zde narazil na některé nedostatky. Z toho důvodu aktivně kritizoval tradiční informačně-vyhledávací systémy a metody.\n\nVzhledem k tomu, že nepovažoval klasifikační systémy ani lexikony za dobrou metodu pro indexování filozofických článků, vynalezl (v roce 1967) novou metodu intelektuálního indexování, která má být adekvátní indexovací metodou pro humanitní vědy, jež nazval \"Text-word method\". Metodu lze přirovnat k dnešnímu tagování s tím rozdílem, že jsou využívány pouze „klíčová slova“ z daného dokumentu (zde narazil na jazykové obtíže, které však byly vyřešeny). Hlavní myšlenkou metody není reprezentace samotného dokumentu, ale tematické skupiny.\n\nNorbert Henrichs hrál klíčovou roli v plánování německého vládního programu pro rozvoj dokumentace a informace (I&D Program 1974–1977), který měl za úkol sloučit téměř 650 dokumentačních středisek do 20 informačních center. Tento program vyvolal ve své době celosvětové pozdvižení, jelikož ve světě neměl obdoby. Bohužel, program nebyl nikdy kompletně realizován a musel být zrušen, převážně kvůli špatnému financování.\n\nSehrál také důležitou roli v budování informačně zaměřeného programu na univerzitě v Düsseldorfu. Původně se zde zaobíral optimalizací dokumentace filozofických materiálů, což vyústilo k vytvořenídatabáze (jedné z prvních vůbec) s Booleovým vyhledávacím systémem. Od dokumentaristiky to byl jen krůček k IV, jež jej začala fascinovat. Začal pořádat přednášky (1969-70) s informačně-vědní tematikou, jež měly nemalou odezvu. Z toho důvodu Filozofická fakulta povolila vypracování IV curricula, což vedlo k zvýšení zájmu a prestiže oboru. Podle Norberta Henrichse je informační věda o organizování znalostí, s velkým praktickým potenciálem. Curriculum tedy bylo laděno touto cestou. Informační věda byla studentům nabízena pod záštitou Filozofické a Matematicko-vědní fakulty jako „aplikovaná filozofie“. V dnešní době jde na Heinrich-Heine-University studovat obor „Informační věda a jazyky“.\n\nNejvětší úspěchy Norberta Henrichse jsou zaznamenány v práci: Pioneers of Information Science in Europe: The Oeuvre of Norbert Henrichs. Práce je také sumarizována v prezentaci \"Pioneers of Information Science in Europe: The Oeuvre of Norbert Henrichs\"\n\nPráci \" The Growing Crisis of Traditional Information Retrieval Systems - What is to follow?\", jež popisuje krizi vyhledávacích systému té doby. I když se jedná o práci staršího data, stále obsahuje užitečné informace.\n\nSeznam publikací\n"}
{"id": "999448", "url": "https://cs.wikipedia.org/wiki?curid=999448", "title": "Roh hojnosti", "text": "Roh hojnosti\n\nRoh hojnosti (řecky κέρας Ἀμαλθείας „Amalthein roh“, latinsky \"cornu copiae\") je symbol bohatství a hojnosti pocházející doby antiky. Jedná se o nádobu ve tvaru rohu naplněnou různými zemědělskými produkty ze sklizně a někdy i zlatými mincemi.\n\nRoh hojnosti pochází z řecké mytologie, kde je o něm několik pověstí. Jedna z nejznámějších je o Diovi, jehož otec Kronos všechny své děti polykal, ale matka Dia ušetřila a ukryla ho na Krétě. O malého Dia se zde staraly Nymfy, které ho krmily medem, mlékem jej zase živila koza Amaltheia. Malý Zeus měl velkou sílu a při hře s kozou Amaltheiou jí náhodou roh ulomil. Roh poté získal zázračnou moc se stále plnit hojností jídla, podobně jako Amaltheia dávala Diovi hojnost mléka. Po smrti Amaltheie ho prý dostala bohyně štěstí a blahobytu Tyché.\n\nV novověku je roh hojnosti zobrazován v umění, malířství i sochařství, jako proutěný košík rohovitého tvaru. V USA existuje tradice spojující roh hojnosti se Dnem díkůvzdání, takže je tam i častěji zobrazován.\n\nSymbol rohu hojnosti je zobrazen na několika státních znacích, a tím i na vlajkách (většinou státních), které tyto znaky obsahují.\n\n\n"}
{"id": "999450", "url": "https://cs.wikipedia.org/wiki?curid=999450", "title": "Veľký Bukovec", "text": "Veľký Bukovec\n\nVeľký Bukovec (1011 m n. m.) je hora ve slovenské části Bukovských vrchů. Nachází se v dlouhé rozsoše vybíhající na jih z hory Ďurkovec (1188 m). Na severu sousedí s bezejmenným vrcholem 997 m, na jihu s vrcholem Kýčera (980 m). Východním směrem vybíhá z hory rozsocha směřující k vrcholu Stolová (934 m). Východní svahy klesají do údolí Hrabového potoka, severozápadní do údolí potoka Ulička a jihozápadní do údolí Ruského potoka. Na jihozápadní straně se rozkládá přírodní rezervace Borsučiny.\n\n\n"}
{"id": "999451", "url": "https://cs.wikipedia.org/wiki?curid=999451", "title": "Waymo", "text": "Waymo\n\nWaymo je projekt firmy Google, jehož cílem je rozvoj technologie automobilů se samonavigačním systémem bez řidiče. Projekt v současnosti (léto 2013) vede inženýr firmy Google Sebastian Thrun, ředitel Stanford Artificial Intelligence Laboratory a vynálezce Google Street View. Thrunův tým ve Stanfordu vytvořil robotické vozidlo Stanley, které vyhrálo v roce 2005 DARPA Grand Challenge a získal 2 miliony dolarů od ministerstva obrany Spojených států. Tým se skládal z 15 inženýrů, kteří pracují pro Google, včetně Chrise Urmsona, Mika Montemerloha a Anthonyho Levandowského, kteří pracovali na projektu DARPA Grand. \n\nAmerický stát Nevada schválil 29. června 2011 zákon pro povolení provozu automobilů bez řidiče. Google tento zákon inicioval. Zákon nabyl účinnosti 1. března 2012 a Nevadské oddělení motorových vozidel vydalo první licenci pro samořídící auto v květnu 2012. Licence byla vydána pro Toyotu Prius s modifikovanou experimentální bezpilotní technologií od Google. V dubnu 2012 se Florida stala druhým státem, který umožnil testování vozidel bez řidiče na veřejných komunikacích. Jako třetí se v září 2012 přidala Kalifornie, která legalizovala používání samostatně poháněných automobilů pro účely testování. \n\nProjektový tým byl vybaven testovací flotilou, která zahrnovala nejméně deset vozidel: šesti Toyota Prius s Audi TT, a tří Lexus RX450h. Auta jezdila vždy s jedním z dvanácti řidičů s bezúhonnými jízdními schopnostmi, v sedadle spolujezdce seděl jeden z inženýrů společnosti Google. Systémové jednotky udržovaly vzdálenost od ostatních vozidel používajíce svůj systém snímačů. Systém umožňuje převzít kontrolu nad vozidlem tím, že řidič šlápne na brzdu nebo otočí volantem. \n\nDne ​​28. března 2012 Google zveřejnil na YouTube video vytvořené Morganem Hillem v Kalifornii, kde se Steve Mahan zúčastnil jízdy samonaváděcím autem Toyota Prius. Ve videu Mahan uvádí: \"Devadesát pět procent z mého zraku je pryč, jsem už dávno slepý.\" Je třeba poznamenat, že trasa auta byla pečlivě naprogramována a vedla z jeho domova do restaurace, pak do čistírny, obchodu a nakonec zpět domů. \n\nV srpnu 2012 tým avizoval, že měl najeto více než 500 000 km bez nehod, měli momentálně deset aut a začínali testovat s jednotlivými řidiči ve třech státech USA, kde byly schváleny příslušné zákony. Byly to Nevada, Florida a Kalifornie. V prosinci 2013 se přidal Michigan a dále se chce přidat i Texas.\n\n"}
{"id": "999454", "url": "https://cs.wikipedia.org/wiki?curid=999454", "title": "Kalnica", "text": "Kalnica\n\nKalnica (1004 m n. m.) je hora v Bukovských vrších na slovensko-ukrajinské státní hranici. Nachází se v jihozápadní rozsoše Kremence (1221 m) nad soutokem Kamenistého potoka a Stužické rieky. Vrcholem prochází hranice mezi slovenským NP Poloniny a ukrajinským Užanským NP. Na slovenské straně se rozkládá NPR Stužica, na ukrajinské PR Stužycja.\n\n\n"}
{"id": "999456", "url": "https://cs.wikipedia.org/wiki?curid=999456", "title": "Adolf Landsberger", "text": "Adolf Landsberger\n\nAdolf Landsberger šlechtic von Freideck (5. května 1840, Wilamowice – 25. května 1914, Frýdek) byl majitelem textilní továrny ve Frýdku, nositel Řádu železné koruny III. třídy a šlechtického titulu.\n\nAdolf Landsberger se narodil v rodině západohaličského židovského obchodníka Philippa Landsbergera, který se na počátku 40. let přistěhoval do Koloredova (dnes součást Frýdku-Místku) a po krátké době se začal věnovat textilní výrobě. Philipp Landsberger roku 1864 převedl svůj podnik na syna Adolfa, pod jehož vedením se firma rychle rozvíjela. V průběhu 70. let 19. století Adolf Landsberger zakoupil několik objektů v Nádražní a Těšínské ulici ve Frýdku a přizpůsobil je potřebám textilního průmyslu. Roku 1888 Landsbergerovy továrny zaměstnávaly již 775 osob a firma dále prosperovala, a proto v 90. letech vybudoval další tovární prostory v bezprostředním okolí frýdeckého vlakového nádraží (mj. přádelnu a sklady). V době největšího rozmachu zaměstnávala Landsbergerova firma 1072 dělníků.\nJako jedna z nejvýznamnějších postav ve Frýdku zasedal Adolf Landsberger od roku 1898 v městské radě, záhy se mu však dostalo mnohem větší pocty, když mu byl roku 1903 udělen Řád železné koruny III. třídy, roku 1912 byl nejvyšším rozhodnutím císaře Františka Josefa I. nobilitován a následujícího roku mu byl udělen predikát \"von Freideck\". Roku 1914 Adolf Landsberger zemřel a byl pochován v monumentální hrobce na židovském hřbitově ve Frýdku (autorem hrobky byl Jan Kotěra).\n\n"}
{"id": "999457", "url": "https://cs.wikipedia.org/wiki?curid=999457", "title": "Alignment (biologie)", "text": "Alignment (biologie)\n\nAlignment (někdy ekvivalentně sekvenční alignment) je základní bioinformatický nástroj, spočívající v seřazení dvou i více sekvencí DNA, RNA nebo proteinu pod sebe tak, aby odpovídající si nukleotidové báze či aminokyselinové zbytky ležely pod sebou. Pro krátké a/nebo velmi podobné sekvence je možné vytvořit alignment ručně, alignment delších a méně podobných sekvencí je obvykle vytvářen počítačem za použití specializovaných algoritmů. Cílem alignmentu je nalézt ve srovnávaných sekvencích podobné úseky, které mohou poukazovat na jejich sekvenční, strukturní či funkční příbuznost.\nAlignment pro dvě sekvence DNA (např. actcgaatc, aatcgtggatc) by mohl vypadat takto:\n\nSekvence jsou seřazeny tak, aby co nejvíce shodných bází leželo ve stejném sloupci, a to za použití co nejmenšího počtu mezer. Mezery, zde reprezentované znakem (-) představují inzerce či delece nukleotidů, ke kterým došlo v průběhu evoluce. Oproti tomu neshody jsou pozůstatkem bodových mutací, tedy jednonukleotidových záměn.\n\nMetoda globálního alignmentu pracuje se srovnávanými sekvencemi jako s celky a snaží se nalézt co nejlepší shodu napříč celou délkou sekvencí. Z tohoto důvodu je vhodnější globální alignment použít pro srovnávání podobně dlouhých sekvencí s vysokou mírou podobnosti. Typickým algoritmem globálního alignmentu je Algoritmus Needleman-Wunsch.\n\nLokální alignment je naopak vhodnější použít v tom případě, že se porovnávané sekvence liší délkou a nejsou si sekvenčně příliš podobné. Tato metoda hledá oblasti nejvyšší podobnosti v obou sekvencích a zarovnává je bez ohledu na sekvence jako celky. Pomocí lokálního alignmentu je tudíž možné i v málo podobných sekvencích nalézt úseky s vysokou mírou shody, což může poukazovat na jejich funkční důležitost. Vysoce biologicky významné sekvence (např. sekvence kódující aktivní místo enzymu) se totiž v průběhu evoluce mění méně často než jiné části nukleových kyselin či proteinů. Jedním z nejznámějších algoritmů lokálního alignmentu je Algoritmus Smith-Waterman.\n\nMetoda Dot plot je nejjednodušším a nejzákladnějším způsobem, jak alignment provést, přičemž pro krátké sekvence je možné si vystačit s tužkou a čtverečkovaným papírem. Jde o grafické srovnání dvou sekvencí v podobě tabulky, kde jedna sekvence leží na horizontální a druhá na vertikální ose. Srovnání sekvencí je provedeno tak, že postupně pro každý prvek obou sekvencí postupujeme řádkem (sloupcem) ve kterém leží a zaznamenáváme (kolečkem, křížkem...) shody s druhou sekvencí. Tedy například takto:\n\nAnalýzou Dot plotu je možné získat informace o místech největší shody obou sekvencí. Nevýhodou této metody je značný podíl šumu, který je nejvýznamnější při srovnávání nukleotidových sekvencí, které mají pouze čtyři možné znaky a tak je pravděpodobnost náhodné shody 1/4.\nDynamické programování je matematické odvětví, které nachází použití i v bioinformatice. Tato metoda tvorby alignmentu je podobná Dot plotu, využívá ale skórovacích tabulek (např. PAM, BLOSUM) a zavádí srážku za mezeru (gap penalty).\nMezi algoritmy dynamického programování patří rovněž oba výše zmíněné algoritmy, tedy Needleman-Wunsch a Smith-Waterman.\n\nJin Xiong, Esential Bioinformatics, Cambridge University Press 2006\n"}
{"id": "999459", "url": "https://cs.wikipedia.org/wiki?curid=999459", "title": "Alexandr Seidl", "text": "Alexandr Seidl\n\nDipl.-Kfm. Alexandr Seidl (* 30. prosince 1952) je český miliardář a podnikatel. Hodnotu jeho majetku odhadoval v roce 2010 deník \"Blesk\" na 2 až 3 miliardy korun českých.\n\nNarodil se do židovsko-německé rodiny. Rodiče však zavřeli do vězení a malý chlapec tak musel pět let prožít v dětských domovech. Když rodiče ze žaláře propustili, emigrovala rodina postupně do Západního Německa. Seidl sem přišel coby patnáctiletý mladík. Dalších několik let svého života strávil také v Izraeli, ale pak se do Německa vrátil a na vysoké škole studoval obchod. Když studia dokončil, založil firmu a začal dovážet a vyvážet spotřební zboží a především textil z Asie. Ve svých podnikatelských aktivitách spolupracoval též s československými podniky zahraničního obchodu (například Centrotexem, Strojimportem či Transaktou).\n\nPo sametové revoluci se vrátil zpět do Československa a začal prostřednictvím společnosti „Le Cygne sportif“ dovážet spotřební elektroniku, především televizory a mikrovlnné trouby. Vedle toho se též postupně stával majitelem firem, jež tehdy procházely privatizací. V komunálních volbách v roce 1998 neúspěšně kandidoval do zastupitelstva obce Lázně Libverda.\n\nSeidlovou byl ženatý s Jarmilou (11. srpna 1951 – 18. srpna 2012), která je pohřbena na hřbitově v Lázních Libverdě. Je též otcem dvou synů. Jeden z nich je spoluvlastníkem společnosti Severočeská správa nemovitostí, druhý vlastnil firmu Cygnet. Po jeho úmrtí (25. září 2014) ji převzal jeho bratr.\n\nPo listopadu 1989 Seidl s jeho blízkým kolegou Zbyňkem Cejnarem kupovali firmy, které tou dobou procházely privatizací. Stali se tak majitelem společností Hikor Písek, České správy nemovitostí, Severoskla Nový Bor, dále sítě obchodních domů Prior. Seidl se stal i malým akcionářem kopřivnické Tatry či kompletním vlastníkem společnosti Lázně Libverda provozující léčebný komplex ve stejnojmenné obci. Následně se spolu se Zbyňkem Cejnarem stali majitelem vrchlabské nemocnice. Ředitelem tohoto zdravotnického zařízení byl Vladimír Dryml, který se později vydal na politickou dráhu a stal se náměstkem hejtmana Královéhradeckého kraje a senátorem. V polovině roku 2016, ale Seidl s Cejnarem vrchlabskou nemocnici prodali finanční skupině Penta.\n\nV roce 2003 v televizním vysílání obvinil pracovníky České konsolidační agentury (ČKA) z korupce. Agentura následně Seidla zažalovala a soudní spor trval celkem devět let. Na jeho konci byl Seidl osvobozen. Mezi ty, kdo podnikatele žalovali, totiž patřila také manažerka agentury Radka Kafková, kterou posléze soud právě za korupci odsoudil.\n\nČeský herec Bolek Polívka vybudoval v Olšanech jihozápadně od Vyškova farmu, v níž pořádal kulturní a recesistické programy. Když dostavoval hotel a přistavoval wellness centrum, získal na stavbu finance z fondů Evropské unie. Protože ale Polívka své finanční závazky nesplácel, podala na něj stavební firma Kaláb v říjnu 2012 návrh na insolvenci a soud poslal farmu v dubnu 2013 do konkurzu. Během podzimu roku 2013 se konala dražba. O farmu měl původně zájem i Seidl, ale nakonec se dražby nezúčastnil, protože podle serveru iDNES.cz nebyl spokojen s podobou smlouvy, díky které farma čerpala finance z Evropské unie. Vydražitel, společnost Alkony-CZ, nakonec farmu získal za 15 milionů českých korun. Seidl však mezitím od Polívky skoupil pozemky v okolí farmy včetně příjezdové cesty k ní. Tak si zajistil, že každý, kdo by chtěl na farmu přijet, by musel přes jeho pozemky. Proto od záměru získat farmu ustoupil i původní vydražitel. Když se pak konala druhá dražba, přihlásila se do ní Seidlova firma jako jediná a farmu získala za 11,5 milionů korun českých. Jeho kolega Zbyněk Cejnar koupil Polívkovy pohledávky, a tak si zajistili kompletní vlastnictví celé farmy.\n\n"}
{"id": "999471", "url": "https://cs.wikipedia.org/wiki?curid=999471", "title": "Bezděčín (přírodní památka)", "text": "Bezděčín (přírodní památka)\n\nPřírodní památka Bezděčín, ev. č. 5712, byla vyhlášena 23. června 2012.\nÚzemí se nachází ve Středočeském kraji, v okrese Mladá Boleslav, u vsi Bezděčín. Území je též stejnojmennou evropsky významnou lokalitou CZ0213776.\n\nDůvodem ochrany je kriticky ohrožený druh sysla obecného (Spermophilus citellus), jehož populace využívá zatravněné pozemky sportovního letiště města Mladá Boleslav.\n\nTéměř celá plocha přírodní památky je tvořena trávníkem v areálu letiště, který je, až na některé malé okrajové partie, pravidelně sečený. Sportovní letiště leží na jihozápadním okraji Mladé Boleslavi, mezi místními částmi (vesnicemi) Bezděčín, Chrást, Neuberk a Čejetičky – Belvedér. Na základě sčítání provedených v roce 2009 je početnost syslů na letišti v Bezděčíně včetně tohoročních mláďat odhadnuta na 350 jedinců. V roce 2009 došlo ke znatelnému nárůstu početnosti\npopulace oproti předchozím letům (od roku 2005 se pohybovala stabilně kolem 200 – 250 jedinců).\n\n"}
{"id": "999473", "url": "https://cs.wikipedia.org/wiki?curid=999473", "title": "Kristina Ringlová", "text": "Kristina Ringlová\n\nKristina Ringlová (6. června 1878 Suchý Důl – 27. října 1957 Hořice) byla chudá česká dívka, římská katolička, vizionářka mariánského zjevení v Suchém Dole.\n\nNarodila se jako druhé dítě Františka Ringla a jeho ženy Anny, rozené Osobové. Ve čtyřech letech jí zemřel otec a matka vydělávala na skromné živobytí u tkalcovského stavu, chodila též vypomáhat sedlákům na pole a do chlévů. Své děti Kristinu a Františka brávala často s sebou, což mělo za následek, že děti zanedbávaly školu. Kristina však měla často možnost procházet cestou do \"Šolcova lesa\" okolo kaple Panny Marie Lurdské, kterou dal v Suchodole postavit z milodarů v roce 1883 Václav Ticháček. Lze předpokládat, že mladá Kristina znala příběh o lurdském zjevení a francouzské dívce Bernadette Soubirous.\n\nK dramatickému zlomu v jejím životě došlo v jejích čtrnácti letech, kdy se jí poprvé měla zjevit v den svátku sv. Vavřince 10. srpna 1892 odpoledne Panna Maria. Tuto událost zaznamenal místní řídící učitel Jan Stahl v suchodolské školní kronice krasopisně, velkým a stínovaným písmem:\n\nZjevení budilo dojem, že se vznáší nad zemí. Dívka se po útěku z lesa zastavila až doma v chalupě na kraji Suchodola čp. 99, kde žila s matkou a bratrem. Když o podivném setkání vyprávěla sousedům, známým a příbuzným, matka jí zakázala chodit do lesa. Událost byla interpretována různě, nicméně za čtrnáct dní se Kristina ocitla v lese na stejném místě. Zjevení se opakovalo 25. srpna 1892. Jeho průběh opět zapsal místní učitel slovy:\n\nKristina se po druhém zjevení přestala bát, zamířila domů a to, co viděla a slyšela, si zapsala. Všechny informace, který údajně dostávala od záhadné paní, však prý nemohla nikomu prozradit. Následovala prý další a další zjevení, celkem třiadvacetkrát. O události se začalo mluvit a v souvislosti se známým zjevením v Lurdech, které proběhlo necelé čtvrtstoletí předtím a analogií s Bernadette Soubirous, které bylo v době zjevení také čtrnáct let a byla takřka nevzdělaná jako Kristina, začalo místo přitahovat poutníky. Nicméně v době suchodolského zjevení ještě nemohli poutníci tušit, že v roce 1933 bude Bernadette svatořečena.\n\nPo 25. srpnu 1892 se v Šolcově lese začaly na stromech objevovat první svaté obrázky a růžence, jako projev spontánní lidové zbožnosti. O pět dnů později, 30. srpna, se Kristina opět chystala do lesa. Na radu své matky si nesla malý obrázek. Ten chtěla přibít na strom stojící blízko místa, kde měla již dvakrát vidění. Přitom se, jak literárně zachytil nadšený školní kronikář, opět zjevení opakovalo:\n\nTak bylo vytyčeno místo, kde se lidé mají modlit k tajemné paní. Dívka dokonce prostor vyměřila pomocí klubka nití, které měla v kapse. Aby na nic nezapomněla, udělala v lese i orientační značky z větviček a kamenů a vše, co slyšela, si zapsala na kousek papíru.\n\nInformace o soukromém zjevení se šířily velice rychle ústním podáním a začal být o ně velký zájem. Mezi lidmi z okolí propukla náboženská euforie, později označovaná za fanatismus, ale také se začaly objevovat prvky připomínající podnikatelský záměr. Majitel lesa Václav Ticháček nechal prostor, označený Kristinou, ohradit jednoduchým plotem se vstupní brankou. Denně začaly přicházet desítky i stovky lidí, kteří přinášeli náboženské obrazy a růžence, zapalovali svíčky, zpívali a vykonávali pobožnosti.\n\nKristina Ringlová přicházela na místo každý den, aby se – jak slíbila tajemné postavě – modlila růženec. Jednou se růženec pomodlila sama a třikrát s ostatními přítomnými poutníky.\n\nŘídící učitel Stahl sepsal v srpnu roku 1893 brožurku, která vyšla vzápětí tiskem pod názvem: \"Výpis školní kroniky Suchodolské o zjevování se Panny Marie v lese „Šolcově“.\" Také oficiálně uzavřel školní docházku Kristiny, která nebyla příliš valná. Učitel také dodává, že Kristina chodila do školy málo a takřka s přinucením a konstatuje, že příčinou toho byla bída. Jen o několik měsíců později Karel Jánský, učitel z Dřevíče na Hronovsku, vydává téměř padesátistránkovou publikaci s názvem \"Tajemná zjevení matičky Boží v Suchodole\". Tato publikace je obsažnější a má i jisté reportážní prvky. Vycházel z již dříve napsaného, avšak v letech 1892 nebo 1893 mluvil s ní i s její matkou několikrát. Navštívil jejich chalupu a přesvědčil se i o bídě, ve které dívka vyrůstala.\n\nMezitím se v tomto období veřejnost rozdělila do několika táborů. Jedni se domnívali, jak píše Karel Janský, že děvče je stiženo halucinacemi a v rozbouřené obrazotvornosti se domnívá, že vidí tajemný zjev, se kterým rozpráví, modlí se apod., tak jako když psychiatrický pacient mluví s domnělými osobami. Jiní podezírali Kristinu z podvodu, ke kterému je navedena svou matkou, a že celá historie o suchodolském zjevení je pouhým humbukem. Někteří se domnívali, že v pozadí je komplot katolických kněží za účelem ovládnutí prostého lidu. Nejpočetnější však byla skupina těch, kteří ve zjevení uvěřili, a již na podzim roku 1892 po stovkách putovali do Suchodolu. Pověsti se šířily ústně a přidaly se i zprávy o zázračných uzdraveních. Annu Klimšovou ze Suchodola jako první napadlo použít lesní hlínu z místa zjevení jako léčivého prostředku pro svou nemocnou dcerku, která se po čase skutečně uzdravila. Již tisíce lidí počaly přicházet k záhadnému místu. Po lednu 1893 příliv poutníků natolik vzrostl, že se dokonce musely posilovat vlakové spoje.\n\nK posouzení pravosti zjevení se v neděli 27. listopadu 1892 sešla patnáctičlenná skupina vážených občanů města Police nad Metují, přilehlé Ledhuje a Suchodola, která ustavila „komitét“ k prošetření záležitosti. Před tento výbor musela Kristina Ringlová předstoupit a následoval výslech. Nebyl to ovšem výslech první. Již v období od srpna do listopadu absolvovala několik takových výslechů a byla také vyšetřována několika lékaři. Suchodolský komitét konstatoval, „že děvče nelže a že její stav je v úplném pořádku“. V otázkách víry ať rozhodne církevní autorita.\n\nMezitím situace akceleruje. Příliv poutníků vzrůstá a přijíždějí poutníci z Čech, z Moravy i ze sousedního Pruska (Slezska a Kladska). Na to pragmaticky reagují živnostníci, kteří s přílivem poutníků mohou nabídnout své služby.\n\nKe čtvrtému zjevení došlo 17. listopadu 1892 a Kristina si k němu zapsala, že se jí v deset hodin dopoledne zjevila paní oblečená v bílých šatech a vyzvala ji, aby se modlila za svět, který Bůh brzy potrestá. Dívka tento trest charakterizovala jako „velké zatopení“, což způsobilo pozdvižení (obava z protržení přehrad). O měsíc později, na Štědrý den, bílá paní vyjádřila přání, aby místo v Šolcově lese bylo náležitě zvelebeno. To způsobilo, že 26. prosince na sv. Štěpána si komítét opět předvolal Kristinu. Ta podrobně vylíčila, co viděla a byl sepsán protokol. Komitét rozhodl, že v případě dalších zjevení bude pokračovat protokolárním způsobem. Už 4. ledna dívka oznámila další zjevení. Bílá paní jí oznámila, že nazítří 5. ledna 1893 přijde ještě jednou a naposledy. Kristině pak dovolila, aby si s sebou vzala více lidí. Komitét jí dal za úkol, aby položila zjevení jasnou otázku: Kdo jsi?\n\nTentokrát s Kristinou vyšlo celé procesí. Když lidé došli na místo zjevení, protrhly se těžké mraky a paprsek světla ozářil toto místo. Kristina oznámila vedle klečící matce: „Matko, již jde.“ Poblíž stojící lidé pozorovali nápadnou změnu ve tváři děvčete. Na dané znamení přestali zpívat a nastalo hrobové ticho. Kristina oslovila paní takto: „Mocná Paní, povězte mi, jaké je vaše jméno? Paní na tuto otázku neodpověděla, ale pravila: Otaž se těch mužů, jestli to mé místo zvelebí.“ Všichni přítomní viděli proud světla, ale vedly se polemiky, zda jde jen o paprsky slunce nebo zda světlo vycházelo z jámy. Z označeného místa totiž poutníci si odnášeli hlínu ve víře, že má zázračnou moc a tak na místě již stačila vzniknout jáma. Z lesa se stala svatyně pod širým nebem.\n\nV polovině ledna se rozšířily zprávy, že Ringlová měla další zjevení a tajemná postava se jí prý dala poznat jako Panna Maria a oznámila, že navzdory svému původnímu rozhodnutí se zjeví ještě dvakrát, a to dokonce i v přítomnosti ostatních lidí. Mělo se to odehrát 23. a 27. ledna 1893. K jedenáctému zjevení 27. ledna přišlo do Šolcova lesa odhadem kolem sedmi tisíc lidí. Přitom v Suchodole žilo v té době něco přes 800 obyvatel. Při obou zjeveních nikdo z přítomných Pannu Marii neviděl, kromě Kristiny, která ji odpovídala a slibovala pevnost ve víře. Následně byly všechny Kristiny poznámky zaprotokolovány.\n\nPo lednu 1893 příliv poutníků natolik vzrostl, že se dokonce musely posilovat vlakové spoje mířící do Police nad Metují, již od Václavic. Někdy jich totiž přijelo až 15 tisíc denně. To přineslo také velkou komercionalizaci místa i okolí. Vznikla také stavba křížové cesty, byla vytesána socha Panny Marie pro kamenný výklenek nad studánkou (za dohledu Josefa Václava Myslbeka) a zbývalo jediné – postavit chrám.\n\nKe zjevením byl dobový postoj církve odtažitý a vyskytli se z řad duchovenstva i tvrdí odpůrci. K nejsilnějším patřil Sigismund Bouška. Rovněž nově ustavený královéhradecký biskup Edvard Jan Brynych,jinak podporující české katolíky zejména v Trutnově, zaujal k suchodolským zjevením negativní postoj a vydal dokonce dva pastýřské listy, které se přímo týkaly Suchodola, ve kterých vyzýval, aby se tam věřící nemodlili a nekonali pobožnosti, dokud církevní vrchnost nerozhodne. Postoj církve v 2. polovině 19. století zachycuje samostatný článek Zjevení Panny Marie v Suchém Dole.\n\nDne 2. ledna 1895 měla být Kristina čtyřmi četníky odvedena na hejtmanství, na základě obsílky od okresního hejtmana z Broumova, kterou obdržela již několik dní předtím. Když ji čtyři četníci oslovili: „jménem zákona“ a chtěli ji odvést, ona odpověděla: „Jménem zákona jdu za svou povinností,“ a obrátila se k Šolcovu lesu. Nastala potyčka, při které jednoho četníka shodila do závějí a druhého uhodila do břicha. Načež byla přemožena a deportována do Police na Metují a poté přes „broumovská pasa“ na hejtmanství. Zde strávila noc a poté byla propuštěna. Vrátila se domů prvním vlakem. Důvodem jejího zatčení bylo, že na ten den děvče oznámilo další zjevení. Mezitím totiž 28 četníků se pokoušelo vytlačit poutníky z lesa. Kdosi vykřikl: „Kristinu zatkli!“. Srocený dav se dal do pohybu a začal přítomné četníky koulovat, nechyběly i rány pěstí a holí. Pro četnictvo skončil tento boj debaklem. Je s podivem, že do té doby umírněné obyvatelstvo se projevilo takto bojovně.\n\nHejtman Karel Pohl však z událostí 2. ledna 1895 vyvodil důsledky. V průběhu následujících tří let bylo přes 70 aktérů útoku na četníky potrestáno krátkodobým vězením. I Kristina si odpykala měsíc tvrdého žaláře v Hradci Králové. Kniha Police nad Metují v datech k tomu dodává: „Jeden fakt je však nesporný, že tento incident byl zřejmě předposlední tečkou za suchodolskými ,zjeveními’. K poslednímu, třiadvacátému zjevení, došlo zanedlouho 8. ledna a pak se již nikdy Kristině Ringlové neukázalo... Snad se polekalo četníků!“ Na místě zjevení však dodnes stojí dřevěná kaplička.\n\nV roce 1901 se začala naplňovat předpověď ze čtvrtého zjevení, kdy tajemná Paní pravila Kristině: „Dítě, do své smrti se modli a trp za svět. Vytrpíš si na světě a potom přijdeš ku bráně mé.“\n\nDne 12. dubna 1902 uveřejnily noviny \"Česká demokracie\", že Kristina Ringlová je ve vídeňské porodnici, kde má porodit dítě, jenž údajně čeká s jistým mladým knězem. Jednalo se však o falešnou zprávu, protože když se farář Cyril Kaněra vypravil 13. dubna okolo 10. hodiny k Ringlům, našel tam Kristinu. Zeptal se, kde se zdržovala, když byla mimo domov, a ta uvedela, že u Františky Wildové ve Štěpánově u Olomouce. Domů prý přijela, protože potřebovala peníze od matky, aby mohla zažalovat redakci, protože jí advokáti v Olomouci řekli, že žaloba bude stát dost peněz. Následná lékařská zpráva povrdila, že Kristina neporodila a nebyla těhotnou.\n\nMnohem vážnější než údajné těhotenství, bylo obvinění z vraždy své kamarádky Anežky Špačkové. S Anežkou se Kristina seznámila prostřednictvím Františky Štulířové-Wildové, která obchodovala s devocionáliemi, tedy s růženci, svatými obrázky a modlitebními knížkami. Štulířová-Wildová žila v Dolním Štěpánově u Olomouce a v letech 1892-1895 přijížděla do Suchodola na procesí a pouti. Zde se spřátelila s rodinou Ringlovou a Kristinu několikrát pozvala k sobě na návštěvu Moravy. Díky tomu Kristina navštívila Svatý Kopeček u Olomouce, Hostýn a další poutní místa, nakonec i rakouský Mariazell. Kristina v té době uvažovala i o vstupu do kláštera, o čem i mluvila nahlas, nicméně k tomuto rozhodnutí nedospěla. V roce 1901 se místo vstupu do kláštera přestěhovala k Františce Štulířové do Dolního Štěpánova. V jejím domě pracovala jako služka od května 1901 i neteř Štulířové, sedmnáctiletá Anežka Špačková z Olomouce, kterou si k sobě bezdětná Štulířová vzala.\n\nAnežka Špačková však udržovala milostný poměr s malířským pomocníkem Šindelkou z Olomouce. S poměrem však nesouhlasila ani Štulířová ani Anežčini rodiče. Zdá se, že Anežka přemluvila Kristinu Ringlovou k útěku od Štulířové, a obě mladé ženy se 5. listopadu 1901 vydaly na cestu do Vídně. Až do Olomouce je však provázela Štulířová, která se domnívala, že dívky míří do kláštera. Ony pak odjely vlakem do Brna, tam zůstaly, prohlédly si město, kde přespaly a druhý den pokračovaly do Vídně. Ve Vídni pobyly dva dny u Barfů, kteří měli fotografický ateliér. Dívky se společně nafotily, Anežka si ještě nechala udělat samostatný portrét a své podobizny ve formě pohlednic poslaly svým příbuzným a známým. Ráno 8. listopadu 1901 skutečně pak odcestovaly do Mariazellu. Ve vlaku se seznámily s Josefem Šplíchalem z Lilienfeldu, ve kterém musely přestupovat. Nový známý je doprovodil do místního hostince, kde přespaly. Druhý den byly naposled viděny společně okolo čtvrté hodiny asi 25 minut cesty od Lilienfeldu, jak si prohlížejí tamní kapličku a pak se vracejí do města.\n\nPo několika dnech přijela Kristina Ringlová sama do Vídně a opět přespala u Barfů, kterým řekla, že v Mariazell byla zima, a tak se rozhodly rychle odjet. Anežka prý šla rovnou na vlak a spěchala domů. Kristina už neměla peníze, a tak musela část cesty jíž pěšky. Od Barfů si půjčila malou hotovost a odjela druhý den do Spytihněva na Moravě. Tam pobyla u známých manželů Lapčíkových do 7. prosince 1901. Vánoce strávila v Suchodole se svou matkou a bratrem, a teprve 8. ledna 1902 se objevila ve Štěpánově u paní Štulířové. Co se týče Anežky, Štulířová se domnívala, že odešla do kláštera. Po Anežce se však v únoru 1902 začali ptát rodiče. Její otec Augustin Špaček, obchodník z Olomouce, podal na svou švagrovou a Kristinu Ringlovou trestní oznámení. Ringlová při vyšetřování do protokolu oznámila, že se jí Anežka na cestě prostě ztratila.\n\nRodiče Anežky Špačkové podnikli kroky k vypátrání zmizelé dcery, ale pokusy byly marné i přes odměnu 100 zlatých, které přislíbil její otec. Na začátku září 1902 bylo nedaleko cesty z Kirhoferu do Mariazell v houští nalezeno mrtvé tělo neznámé dívky, která byla zastřelena z bezprostřední blízkosti. Za několik dní se potvrdilo, že se jedná o pohřešovanou Anežku Špačkovou. Z vraždy byla podezřelá především Kristina Ringlová.\n\nDůkazy proti Kristině však byly pouze nepřímé. Nebyla nalezena vražedná zbraň a nepřihlásil se žádný očitý svědek. K nepřímým důkazům patřilo i to, že žena je násilné povahy, když už jako patnáctiletá zranila při zatýkání četníky Vojtěcha Vydru a Františka Nessera. Problém byl v tom, že po zatčení začala Kristina výpovědi týkající se Anežky Špačkové měnit. Rovněž rozesílané pohlednice byly s falešným Anežčiným podpisem a bylo evidentní, že je rozesílala Kristina. Nepřímých důkazů přibývalo, avšak Kristina přímý podíl na Anežčině vraždě nikdy nepřipustila. Porota ji uznala vinnou z vraždy osmi hlasy a následně ji 4. července 1903 odsoudila k trestu smrti oběšením a k náhradě útrat trestního řízení.\n\nPřípad byl odsouzen, ale ne zcela vyřešen. Chyběl jak motiv, tak i vražedná zbraň. Podle jedné verze chtěly obě dívky spáchat sebevraždu a ve Vídni si opatřily malý revolver. Anežka k činu nenacházela odvahu, a tak požádala Kristinu, aby jí pomohla. Po činu však Kristina nenašla odvahu se zabít a z místa utekla. Jiná verze tvrdila, že Anežku Kristina zastřelila, aby neprozradila důvěrně svěřená tajemství týkající se Suchodolu. Je ale také domněnka, že se Anežka sama zastřelila z nešťastné lásky k malířskému pomocníkovi Šindelkovi.\n\nÚřady však zřejmě také sledovaly jiný cíl. Totiž zpochybnit zjevení v Suchém Dole. Jejich protagonistku mohli prohlásit za zcela nedůvěryhodnou osobu. Ve spisech ji líčí jako pokleslou, veskrze prolhanou osobu, která se prý ráda obléká do kněžských šatů. Jako osobu vedoucí nemravný život, která má spousty milenců a je bezpochyby schopna i zabíjet.\n\nKristina se proti rozsudku odvolala a na krajském soudu v Olomouci učinila 7. července 1903 výpověď, při které uvedla, že Anežku nezabila, ale že ji viděla umírat. Událost se seběhla prý takto:\n\nKristina doznala ještě jednu věc, kterou nemusela. V Mariazell byla také s mlynářským pomocníkem Eduardem Flekem, se kterým strávila několik nocí. Za tento svůj prohřešek se „dívka Bohem omilostněná“ velmi styděla. Obhájce se proti rozsudku odvolal a teprve 24. ledna 1904 byl trest zmírněn na 15 let těžkého žaláře, zostřeného každého čtvrt roku postem a čtyřiadvacetihodinovou samotkou v temné díře vždy 10. listopadu každého roku. Po šestnáctiměsíční vyšetřovací vazbě v Olomouci byla Kristina Ringlová 24. února 1904 převezena do ženské trestnice ve Valašském Meziřící ve věku 25 let.\n\nDo trestnice ve Valašském Meziříčí nastoupila Kristina 14. února 1904. Na trestankyně dohlížely řádové sestry. Věznice se nacházela v prostorách starobylého zámku Žerotínů a ve vězení se žilo přísným klášterním způsobem. Kristina se tu učila katechismus, pravidelně chodila na mše, několikrát denně se modlila, postila, četla a také hodně pracovala. Naučila se šít i krásně vyšívat. V roce 1909 několik měsíců před svou smrtí ji přišla navštívit matka Anna Ringlová (zemřela v lednu 1910). V roce 1915 před odchodem na frontu se s ní přišel rozloučit i bratr František (zemřel v zajetí na italské frontě v roce 1915).\n\nŽádost o propuštění Kristiny napsala řada poutníků, křesťanských spolků a také její rodina. Zvlášť dojemný je dopis její matky z března 1908. V listopadu 1914 se na krajský soud v Olomouci obrátil bratr František Ringel. To už jeho sestra více než pět let pobývala v Ženském nápravném ústavu v Řepích za Prahou. V průběhu I. světové války začala usilovat o její propuštění manželka Františka Ringela Marie, která po smrti manžela by potřebovala pomoc s dětmi, sama slabá a chudokrevná. Její dopis z ledna 1916 podpořil i suchodolský starosta Klimeš. Na začátku června 1916 adresovala Marie Ringlová krajskému soudu v Olomouci druhý dopis a jako válečné vdově jí bylo vyhověno. Na základě rozhodnutí císaře byla Kristina Ringlová 16. srpna 1916 propuštěna na svobodu. Ve vězení strávila téměř 14 let. I když její švagrová žádala o její propuštění, nakonec se na soužití s ní nedohodla z důvodu sporu o dědictví.\n\nKristina se po návratu z vězení odstěhovala ze Suchodola do Police. Zde si najala byt a živila se vyšíváním a pletením. Žila nenápadně, chodila často na mše a postupně se začala starat o lesní kapličku. Peníze, které původně na tento účel byly sebrány, během války ubyly. Také polické duchovenstvo nebylo těmito aktivitami nadšeno. Kristina se nevzdala a na vlastní pěst v roce 1922 najala dělníky a dala se s nimi do práce. Kaple získala znovu nátěr. Kristina nadále sháněla prostředky na její opravu. Po roce 1922 nechala opravit a znovu natřít kapličku, v roce 1927 zajistila opravu zdiva u studánky. Po povodni (velkém zatopení) v roce 1929 se sesunul kamenný most. S jeho opravou se začalo v roce 1931. V době odpadu od katolické církve po roce 1918 k československé církvi došlo k zajímavé situaci. Kaplička se v roce 1920 dočkala vysvěcení z rukou kněze Jindřicha Hulínského (faráře nové Československé církve), který zběhl z katolické církve. Také evangeličtí pastoři v kapličce křtili a konaly se zde i evangelické bohoslužby. Šolcův les opět zněl zpěvem a modlitbami. Avšak Kristina Ringlová zůstala věrná své víře.\n\nKdyž dokončila opravu kapličky, odešla na nějaký čas ze Suchého Dolu. V letech 1933 až 1937 vypomáhala s péčí o tři malé děti na Moravě ve vesnici Spytihněv. Tam měla více času a znovu sepsala všech dvacet tři zjevení, tak, jak si je vybavovala. V období před II. světovou válkou se nemocná, oslabená tuberkulózou vrátila do rodného kraje.\n\nKdyž chorobu překonala, opět se začala starat o kapličku. Bydlela střídavě v Polici, v Hlavňově, v Ochozi a nakonec ve vyřazeném železničním vagonu v Suchodole, který tam byl dopraven již v roce 1924. Vyřazené železniční vagony zde byly vlastně dva, a byly určeny pro nejnuznější suchodolské občany. Jednalo se o nejubožejší podivnou pastoušku, v níž prožila své poslední roky pozemského života právě Kristina Ringlová.\nVe 40. a 50. letech 20. století ji lidé vídali každý den, jak stoupá do stráně ke kapličce, kde pak trávila hodiny v modlitbách. Pracovala a starala se o její výzdobu a opravy. Píše též na památkový úřad do Prahy, že lidé slíbili, když 2. světová válka dobře dopadne, postaví kapli novou. Lidé ji z této doby znali jako mlčenlivou, ale vždy laskavou a vstřícnou. Dobře ji v té době poznal Josef Macek, který Kristinu Ringlovou přesvědčil, aby na konci života své paměti sepsala.\n\n30. května 1955 si Kristina sbalila pár věcí a odjela do Rožďalovic. Zažádala si o umístění do zaopatřovacího ústavu Charity. V srpnu následujícího roku byla přeložena do ústavu v Hořicích v Podkrkonoší a posléze ji převezli do tamní nemocnice. Podle Josefa Macka „dne 23. října 1957, na počest dvacátého třetího zjevení, napsala závěť, a zemřela 27. října, prvou hodinu o svátku Krista Krále. Bylo jí 79 let. Na své výslovné přání byla pohřbena na hořickém hřbitově a stalo se tak v poslední den měsíce října, měsíce Královny růžence.“\n\nKristina Ringlová nikdy neodvolala a trvala na tom, že mluvila pravdu a v Šolcově lese měla skutečné zjevení. Setrvávala až do konce života na tvrzení, že je nevinná a že byla za smrt Anežky Špačkové odsouzena neprávem. Byl nalezen i její dopis poslaný do šolcovny několik dní před smrtí. V něm píše: „Pro boha prosím žádný převoz. Prosím, chci odpočívat v Hořicích na Gothardu. Splňte mé přání,“ což ovšem napsala ošetřující sestra a roztřesenou rukou k tomu vlastnoručně dopsala devětasedmdesátiletá paní Ringlová: „Pán Bůh Vám zaplať, splňte mně to. Mým drahým poslední s Bohem, nezapomenu na Vás, drahé duše moje.“\n\nV 60. až 70. letech 20. století došel do Suchého Dolu německy psaný dopis z Vídně nebo Mariazell, kde nějaký kněz snad na smrtelné posteli napsal, že Kristina Ringlová je nevinná, neboť znal jméno skutečného vraha, který se mu vyznal, ale nemohl jej nikdy vyzradit. Když umíral, napsal do Suchého Dolu, zřejmě nevěděl, že Kristina již nežije. Dopis byl však ztracen.\n\nRůžencová zelená kaplička stojí od roku 1897 v místě dodnes. Posvěcena byla až 8. září 1990 katolickým knězem Jiřím Prokůpkem. V roce 2010 však vyhořela. Následně byla obnovena a kardinál Dominik Duka ji 8. července 2012 slavnostně posvětil. Na hlavní oltář byla umístěna soška Pražského Jezulátka a polychromovaná socha Panny Marie Růžencové, nesoucí podobu Kristiny.\n\nPohřbena je na novém hřbitově na vrchu Gothardu v Hořicích (oddíl VI, hrob 242). Ani na začátku 21. století není její hrob opuštěný. Bývá často navštěvován a z iniciativy \"Centra domácí hospicové péče v Hořicích\", jehož současné prostory dříve sloužily jako infekční oddělení, a kde také paní Ringlová zemřela, byl kamenosochařsky opraven.\n\n\n\n\n"}
{"id": "999474", "url": "https://cs.wikipedia.org/wiki?curid=999474", "title": "Babymetal", "text": "Babymetal\n\nBabymetal (psáno jako BABYMETAL) je japonská kawaii metalová vokální a taneční skupina, kterou tvoří tři dívky. Skupina je spravována talentovou agenturou Amuse Inc.\n\nSkupina byla původně založena jako podskupina ženské idolové skupiny Sakura Gakuin s konceptem „fúze metalu a idolové hudby“.\n\nAni jedna ze tří členek před zrodem skupiny neznala metalovou hudbu.\n\nPrvní indie CD singl nazvaný „BABYMETAL × Kiba of Akiba“ se umístil na 3. místě v indie žebříčku prodávanosti Oriconu a na 1. místě týdenního indie žebříčku obchodu Tower Records Shibuya. Debutový major singl skupiny s názvem „Ijime, Dame, Zettai“ prodal v průběhu prvního týdne 19 000 kusů a debutoval na 6. příčce týdenního žebříčku singlů Oriconu.\n\nNa jaře roku 2013 Suzuka Nakamoto ukončila nižší střední školu a musela vystoupit ze skupiny Sakura Gakuin (která se skládá z dívek ve věku do ukončení nižší střední školy). Jejich management se však rozhodl, že BABYMETAL se nerozpadne, ale bude pokračovat jako skupina.\n\nSkupina vydala svůj další singl nazvaný „Megitsune“ ve středu 19. června.\n\n20. listopadu 2013 BABYMETAL vydali své první živé DVD/Blu-ray. Disk obsahoval tři různé koncerty. Blu-rayová verze debutovala na sedmém místě týdenního žebříčku Blu-Rayuv Oricon (a na druhém místě hudebních Blu-rayuv).\n\nVe dnech 10. a 11. srpna 2013 vystoupila skupina na rockovém festivalu Summer Sonic 2013, který se konal v Tokiu a Ósace, a na jejich koncert se přišli podívat i členové Metallicy. Bylo to jejich druhé vystoupení na tomto festivalu; v roce 2012 byly s průměrným věkem 12 let nejmladší, kdo zde vystupoval. Později, v říjnu 2013, se členky staly nejmladšími umělci v historii festivalu heavy metalové hudby Loud Park. V listopadu 2013 skupina vydala promoční video pro japonskou premiéru filmu Metallicy \"\".\n\n26. února 2014 skupina vydala své první album, s názvem \"BABYMETAL\". Album obsahuje 13 skladeb. Existuje i limitovaná edice, která obsahuje DVD s videoklipy a záznamy vystoupení. Album bylo velmi kladně přijato kritikou.\nBěhem prvního týdne v Japonsku se prodalo více než 37 000 kopií a album debutovalo na 4 místě v hitparádě Oriconu a na 2 místě v japonské hitparádě Billboardu. Album se také umístilo na 187. pozici hitparády Billboard 200 ve Spojených státech amerických.\n\nZačátkem března 2018 skupina uspořádala dvoudenní koncert v Budokanu. Na prvním koncertu skupina oznámila svoje evropské turné, které je naplánováno na léto. Navíc se skupina aktuálně připravuje na své debutové vystoupení ve Velké Británii, na hudebním festivalu Sonisphere 2014 v Knebworth Parku. Mají hrát na hlavním pódiu (na Apollo Stage) 5. července.\n\nHudební vydavatelství skupiny definuje jejich styl jako „kawaii metal“, což má znamenat „fúzi idolové hudby a heavy metalu“.\n\n\n\n\n"}
{"id": "999476", "url": "https://cs.wikipedia.org/wiki?curid=999476", "title": "Kostel Nanebevzetí Panny Marie (Zlaté Hory)", "text": "Kostel Nanebevzetí Panny Marie (Zlaté Hory)\n\nKostel Nanebevzetí Panny Marie ve Zlatých Horách je trojlodní farní kostel upravený do barokního slohu. Je chráněn jako kulturní památka.\nKostel byl založen ve 13. století. Další nepřímé zmínky máme z roku 1339 a 1377. Ve 2. polovině 15. století byl kostel opevněn hradbami, měla se z něj stát náhrada za zničený hrad Edelštejn, jenž původně Zlaté Hory chránil.\n\nKostel byl 17. července 1699 zasažen zničujícím požárem, kterému podlehla střecha, 5 oltářů, varhany, zvon a 400 let starý krucifix. Během působení vratislavského biskupa Františka Ludvíka Neuburga byl z původní gotické podoby přestavěn do barokního slohu. Hrubá stavba proběhla pod dohledem faráře Balthasara Chrisostoma Hauschilda. Dokončení a svěcení se kostel dočkal až za jeho nástupce Johanna Antona Hoppeho v roce 1708. Původní sloh je dnes patrný ve staré sakristii, středověké věži představené před presbyteriem a také v půdoryse kostela.\nRoku 1740 byla J. I. Töpperem z Prudniku na severní straně presbytáře vystavěna nová sakristie s oratoří. V roce 1780 byla postavena v boční lodi kaple sv. Josefa.\n\nV roce 1900 byl kostel vyzdoben nástěnnými malbami Franze Templera a Emila Brendela ze Zlatých Hor. Autorstvím Emila Brendela je i obraz sv. Rocha umístěný v kapli sv. Josefa. Generální oprava kostela byla provedena v letech 1974 – 76 za faráře Josefa Holka.\n\nPo provedení stavebně historického průzkumu v listopadu roku 1999 začala v roce 2001 postupná celková oprava , např. byla vyměněna kompletní báň východní věže a na ní usazena nová zlacená makovice.\n\n\n"}
{"id": "999477", "url": "https://cs.wikipedia.org/wiki?curid=999477", "title": "Bohumil Baďura", "text": "Bohumil Baďura\n\nBohumil Baďura (18. července 1929 v Kateřinicích – 21. září 2014 v Praze) byl český historik a přední iberoamerikanista.\n\nVystudoval češtinu a dějepis na Pedagogické fakultě Masarykovy univerzity v Brně, později absolvoval Filozofickou fakultu Univerzity Karlovy v Praze, obor historie. Pracoval jako redaktor Československé tiskové kanceláře, od roku 1962 působil po třicet let v Ústavu československých a světových dějin ČSAV (dnes Historický ústav AV ČR). Externě přednášel ve Středisku iberoamerických studií na FF UK, byl hostujícím profesorem na univerzitě v Santiagu de Cuba a kromě toho absolvoval řadu stáží v zemích Evropy (Rakousko, Německo, Španělsko, Francie) i Latinské Ameriky (Mexiko, Kuba). V roce 1982 se stal členem Evropské rady pro sociální výzkum Latinské Ameriky (CEISAL).\n\nZabýval se zejména koloniálními dějinami Kuby a Mexika, česko-španělskými vztahy raného novověku a vybranými tématy 20. století. Mimo jiné se podílel na sepsání syntéz \"ABC světových dějin\" a \"Dějiny Latinské Ameriky\".\n\nByl členem-korespondentem španělské Královské akademie historie a nositelem Řádu Isabely Katolické. \n\n\n\nOPATRNÝ, Josef. Bohumil Baďura (18.7.1929-21.9.2014). Český časopis historický, 112, 2014, č. 4, s. 829-831. ISSN 0862-6111\nDostupné na: https://biblio.hiu.cas.cz/files/52757#pagemode=thumbs&page=234\n\nOPATRNÝ, Josef. Recordando a Bohumil Baďura (1929-2014). Ibero-Americana Pragensia. Anuario del Centro de Estudios Ibero-Americanos de la Universidad Carolina de Praga, XLV, 2017, s. 15–19. ISSN 0536-2520\nFull text: https://www.karolinum.cz/ink2_stat/dload.jsp?prezMat=116403\n\nBAĎURA, Bohumil - VÁZQUEZ CIENFUEGOS, Sigfrido (ed.). Una breve semblanza autobiográfica (correo de Bohumil Baďura a Sigfrido Vázquez Cienfuegos). Ibero-Americana Pragensia. Anuario del Centro de Estudios Ibero-Americanos de la Universidad Carolina de Praga, XLVI, 2018, núm. 1, pp. 83-95. ISSN 0536-2520\nFull textx: https://www.karolinum.cz/ink2_stat/dload.jsp?prezMat=121815\n"}
{"id": "999481", "url": "https://cs.wikipedia.org/wiki?curid=999481", "title": "Marek Štěch", "text": "Marek Štěch\n\nMarek Štěch (* 28. ledna 1990 Praha) je český fotbalový brankář a bývalý reprezentant hrající momentálně za Luton Town FC. Mimo Českou republiku působil na klubové úrovni v Anglii.\n\nMarek Štěch se narodil 28. 1. 1990 v Praze. Počátky kariéry prožil v mládežnických týmech Sparty Praha. V roce 2006 ze Sparty v 16 letech odešel poté, co mu nabídl angažmá West Ham United FC hrající anglickou Premier League. V roce 2009 hostoval v klubech Wycombe Wanderers FC a AFC Bournemouth, avšak ani zde se proti zkušenějším brankářům neprosadil.\n\nV letním přestupovém období podepsal Marek smlouvu, kterou mu nabídl slavný londýnský klub, jako velká česká fotbalová naděje. Nastupoval však jen v mládežnických týmech West Hamu a posléze v rezervním družstvu. V červenci 2008 prodloužil kontrakt na dobu dalších pěti let a byl určen prvním náhradním brankářem. Po hostování v týmech Wycombe Wanderers FC a AFC Bournemouth si odbyl premiéru v dresu West Hamu proti Oxford United FC v ligovém poháru. Pozici jedničky si ovšem nikdy nezískal a po působení v Yeovil Townu či v Leytonu odchází po sezóně 2011/12 ze západního Londýna.\n\nPo přestupu z Westhamu začal nastupovat v tomto třetiligovém týmu. V Sezoně 2012/13 pomohl k postupu do Football League Championship (anglická 2. liga). Yeovil Town se však v ní udržel pouze jednu sezonu 2013/14, po ní opět spadl do třetí ligy. Štěchovi skončila smlouva a mohl tak odejít zadarmo.\n\nPo sestupu Yeovil Townu do třetí ligy se Štěch vrátil v létě 2014 do Sparty Praha, kde začínal s fotbalem. Společně s dalším gólmanem Davidem Bičíkem se stal náhradou za odcházejícího brankáře Tomáše Vaclíka. Na začátku sezony dostal přednost v bráně jeho konkurent Bičík. První soutěžní zápas absolvoval Štěch 22. července 2014 v odvetě 2. předkola Ligy mistrů UEFA proti estonskému klubu FC Levadia Tallinn (remíza 1:1). Sparta s celkovým skóre 8:1 postoupila do 3. předkola.\nV závěru podzimní části sezony 2014/15 vystřídal v bráně Sparty Davida Bičíka, kterého sužovaly problémy s patou. S týmem se představil v základní skupině I Evropské ligy 2014/15, kde číhali soupeři BSC Young Boys (Švýcarsko), SSC Neapol (Itálie) a ŠK Slovan Bratislava (Slovensko).\nDebut v 1. české lize absolvoval 9. listopadu 2014 proti domácímu týmu 1. FC Slovácko, vychytal výhru 2:0.\n\nV zimní pauze sezóny 2014/15 se po zranění Davida Bičíka stal ve Spartě brankářskou jedničkou. V sezóně 2015/16 se vrátil do brány David Bičík a Štěch se stal náhradníkem. Ve Spartě Štěch odchytal celkem 19 ligových utkání.\n\n14. června 2017 přestoupil do anglického klubu Luton Town FC hrajícího EFL League Two (4. patro anglických ligových soutěží).\n\nČeskou republiku reprezentoval ve výběrech U17 a U21. Největším týmovým úspěchem je účast ve finále proti Rusku na Mistrovství Evropy U17 2006 v Lucembursku za český výběr U17 (prohra na penalty). Debut v dresu české jednadvacítky absolvoval 29. 3. 2009 proti Jižní Koreji (remíza 2:2).\n\n13. května 2014 byl trenérem Pavlem Vrbou nominován do české seniorské reprezentace na dvojici přátelských zápasů proti Finsku (21. května) a Rakousku (3. června). Do utkání proti Finsku nezasáhl, celý zápas odchytal Tomáš Vaclík. Debutoval až 3. června 2014 v přátelském utkání na Andrově stadionu v Olomouci proti Rakousku (prohra 1:2).\n\nV roce 2013 na sebe upoutal pozornost, když na svůj profil na Twitteru napsal jakožto bývalý sparťan na adresu rivala, celku SK Slavia Praha: Jude Slavie, Slavie – zasraný Židi. Za svoje výroky se posléze omluvil.\n\n"}
{"id": "999497", "url": "https://cs.wikipedia.org/wiki?curid=999497", "title": "Google I/O", "text": "Google I/O\n\nGoogle I/O je každoroční konference zaměřená na vývoj, pořádaná společností Google v San Francisku v Kalifornii. Google I/O nabízí vysoce technické, do hloubky zaměřené budování webu, mobilní a podnikové aplikace Google, otevřené webové technologie jako jsou jako jsou Android, Chrome, Chrome OS, rozhraní API Google, Google Web Toolkit, App Engine, a další.\n\nKonference Google I/O byla jako taková zahájena v roce 2008. Inspirací pro její vznik byla každoroční konference WWDC pořádaná přes 20 let firmou Apple. Písmena „I“ a „O“ označují (počítačový) vstup/výstup, ale i „Innovation in the Open“ (otevření inovacím). Formát akce se je velmi podobný jako u další akce společnosti Google a tou je Google Developer Day.\n\nDnes je možné sledovat přímý přenos z této konference i z několika velkých měst v České republice.\n\nHlavními tématy této první konference byly OpenSocial, App Engine, Android, Google Maps API a Google Web Toolkit.\n\nJako řečníci zde přednášeli David Glazer, Alex Martell, Steve Souders, Dion Almaer, Mark Lucovsky, Guido van Rossum, Jeff Dean, Chris DiBona, Josh Bloch, Raffaello D' Andrea, a Geoff Stearns.\n\nHlavními tématy byly Android, App Engine, Chrome, Google Web Toolkit, OpenSocial, Google AJAX APIs, a Google Wave.\n\nŘečníci tohoto roku byli Aaron Boodman, Adam Feldman, Adam Schück, Alex Moffat, Alon Levi, Andrew Bowers, Andrew Hatton, Anil Sabharwal, Arne Roomann – Kurrik, Ben Collins – Sussman, Ben Galbraith, Ben Lisbakken, Brad Chen, Brady Forrest, Brandon Barber, Brett Slatkin, Brian Fitzpatrick, Brian McRae, Bruce Johnson Casey Whitelaw, Charles McCathieNevile, Charles Chen, Juicy Trewhalla, Chris Chabot, Chris DiBona, Chris Mertens, Chris Pruett, Chris Schalk, Cody Simms, Cyrus Mistry, Damon Lundin, Dan Bornstein, Dan Holevoet, Dan Morrill, Dan Peterson, Daniel Jefferies, Daniel S. Wilkerson, Dave Bort, Dave Carroll, Dave den, Dave Peck, David King, David Sehr, David Sparks, DeWitt Clinton, Derek Collison, Dhanji Prasanna, Dion Almaer, Don Schwarz, Eric Bidelman, Eric Sachs, Gerardo Capiel, Gregg Tavares, Guido van Rossum, Guillaume Laforge, Henry Chan, Ian Fette, tj.v Valdez, Itai Raz, Jacob Lee, Jeff Fisher, Jeff Ragusa, Jeff Sharkey, Jeffrey Sambells, Jerome Mouton, Jesse Kocher… (Je jasně vidět, že se změnil velikostní rozsah konference).\n\nHardwaroví návštěvníci konference\n\nHlavními tématy byly Android, App Engine, Chrome, Enterprise, Geo, Google APIs, Google TV, Google Web Toolkit, Social Web a Google Wave.\n\nMezi řečníky: Aaron Koblin, Adam Graff, Adam Nash, Adam Powell, Adam Schück, Alan Green, Albert Cheng, Albert Wenger, Alex Russell, Alfred Fuller, Amit Agarwal, Amit Kulkarni, Amit Manjhi, Amit Weinstein, Anders Sandholm, Angus Logan, Anne Veling, Arne Roomann – Kurrik, Bart Locanthi, Ben Appleton, Ben Cheng, Ben Collins – Sussman…\n\nHardwaroví účastníci\nPřímo na akci: HTC Evo 4G. \nPřednostní před akcí z USA : Motorola Droid.\nPřednosti před akci, kteří nejsou z USA: HTC a Nexus One.\n\nGoogle tento rok představil Googlebooks a Acer.\n\nHlavní představení v oblasti Android:\n\nHlavní oznámení o Chrome a Chrome OS\n\nHardwaroví účastníci\n\nTato konference se konala Moscone Center West v San Franciscu a byla prodloužena na tři dny, místo pravidelných dvou.\n\nHlavními tématy toho to dne byly Android, Google+ a Project Glass.\n\nOficiální ohlášení: \n\nHlavními tématy v celém tomto dni se staly: Google Chrome, Cloud a Project Glass.\n\n\nPředstavení Mobile App Analytics a Google Analytics pro Android.\n\nGoogle I / O 2013 se konala v Moscone Center v San Francisku. Očekávalo se představení aktualizací pro Android, Chrome OS, Google Chrome a dalších služeb v průběhu konference. Registrace byla otevřena 13. března 2013 07:00 PDT (GMT -7). Trvalo jen 49 minut a všechny lístky za $ 900 (nebo 300 dolarů za studenty a fakulty škol), se vyprodaly, a to i za předpoklady, že žadatelé o registraci musí mít oba účty Google+ a Google Wallet.\n\nPři této konferenci byly využity dálkově ovládané vyhlídkové balóny, ovládané kamerou, která z ptačí perspektivy natáčela uvnitř konference.\n\nPředstavení a úvod:\n\nHlavním tématem byly aplikace pro Google glass.\n\nTermín konference byl 25.—26. června 2014. Registrace na konferenci roku 2014 byla otevřena 15. dubna a ukončena byla ukončena 18. dubna. Změnil se však její systém. Google letos bude vybírat a losovat účastníky na základě dotazníků, který byl povinný při registraci. Podle spekulaci budou mírně zvýhodněni designeři, protože letošní konference se bude z velké části věnována právě designu. Díky plánování redesignu (změna vzhledu) některých stěžejních aplikací, se oproti představení nových projektů, budou přednášky hlavně o aktualizaci stávajících aplikací. Konkrétně by se mělo jednat o GMail a Kalendář. Hlavně by však tato vývojářská akce měla být zaměřena na již zmíněný vzhled. Hlavní keynote se uskuteční 25. června a s největší pravděpodobností bude opět streamována skrze YouTube jak tomu bylo i v letech minulých.\n\nNovinky tohoto roku:\n\nAndroid\n\nChromebook\nChromebook s operačním systémem Chrome OS založeným na systému Linux. Zařízení se primárně používají k provádění různých úkolů pomocí prohlížeče Google Chrome. Většina aplikací a dat sídlí v cloudu než na samotném počítači.\n\nGoogle Fit\nPlatforma pro sledování zdraví. Jedná se o sadu rozhraní API, který združuje data z více aplikací zařízení. Aplikace používá snímače k měření aktivity uživatele nebo v mobilním zařízení k zaznamenávání aktivit fyzické kondice, které jsou měřeny v souladu s cíli a zdraví uživatele.\n\nGmail\n\nKonference se konala v Shoreline Amphitheatre v San Francisku. Registrace na akci byla otevřena 17.-19.3.\n\nPředstavené novinky:\n\nAndroid\nChrome\nGmail\nMapy\nNanodegree – Android kurzy pro Udacity\n\nNow\nPlay\nProject Brillo\n\nNový operační sysém pro internet o věcech založených na Andoridu.\nHardware:\n\nKonference se opět konala v Shoreline Amphitheatre v San Francisku.\n\nNovinky:\n\nAllo\n\nMobilní aplikace pro instant messagign pro mobilní operační systémy Andorid a iOS s webovým klientem dostupným v prohlížečích Chrome, Mozzila, Firefox a Opera.\n\nAndroid\nAssistant\n\nVirtuální osobní asistent. Na rozdíl od Google assistant se může zapojit do dvoustranných konverzací.\n\nDuo\n\nMobilní aplikace pro videohovory dostupná pro operační systémy Android a iOS. Uživtelům umožňuje videohovory ve vysokém rozlišení.\n\nFirebase\n\nPlatforma pro vývoj mobilních a webových aplikací.\n\nHome\n\nGoogle HOme je značka inteligentních reproduktorů. Tyto reporoduktory umožňují uživatelům pomocí hlasových povelů komunikovat se službami pomocí inteligentního osobního assistenta Gooogle (Google Assistent)\n\nPlay integrace Chrome OS\n"}
{"id": "999503", "url": "https://cs.wikipedia.org/wiki?curid=999503", "title": "Eurotower (Záhřeb)", "text": "Eurotower (Záhřeb)\n\nEurotower je výšková budova v chorvatském hlavním městě Záhřeb na křižovatce ulic Vukovarska a Lučićeva na jihozápadním konci. Postavena byla v roce 2006, má 26 pater a vysoká je 97,8 m. V současné době je nejvyšším mrakodrapem v Chorvatsku; po svém dokončení překonal dřívější výškovou budovu s názvem Zagrepčanka.\n\nSídlí zde Záhřebská burza cenných papírů.\n"}
{"id": "999508", "url": "https://cs.wikipedia.org/wiki?curid=999508", "title": "Java Classloader", "text": "Java Classloader\n\nJava Classloader je v informatice součást běhového prostředí Javy (JRE), které umožňuje dynamické načítání Java tříd do Java Virtual Machine (JVM). Obvykle se třídy načítají pouze při jejich potřebě, tj. za běhu programu (lazy initialization). Java nemusí znát přesně všechny soubory a souborové systémy, z důvodu použití právě classloaderu. Funkci classloaderu zajišťuje koncept delegace.\n\nSoftwarová knihovna je sbírka souvisejícího objektového kódu. V Javě, se knihovny typicky zabalují do JAR souborů. Knihovny mohou obsahovat objekty různých datových typů. Nejdůležitějším typem objektu nacházejícím se JAR souboru je Java třída. Třída v tomto případě je myšlena jako pojmenování jednotky kódu. Classloader zajišťuje vyhledání místa, kde se nacházejí knihovny, čtení jejich obsahu a tedy i načítání tříd z těchto knihoven. Načítání typicky probíhá za běhu programu „na požádání“, což znamená, že se třída načte až v případě, kdy bude programem používána. Každá třída může být načtena pouze jediným daným classloaderem.\n\nKaždá třída v Javě musí být načtena pomocí classloaderu. Navíc programy v Javě můžou používat externí knihovny (to jsou knihovny napsané a poskytované někým jiným než je autor programu) nebo můžeme čerpat pouze části kódu z několika knihoven.\n\nKdyž se JVM (Java virtual machine) spustí, jsou používány následující 3 knihovny:\n\nBootstrap classloader načte třídy core Java knihoven (runtime třídy), které se nacházejí ve složce codice_1. Tento classloader, jehož část obsahuje jádro JVM, je v nativním (strojovém) kódu.\n\nExtensions classloader načte kód z adresářů, které obsluhují různá rozšíření (codice_2 nebo načítá i z jiných adresářů specifikovaných ve specifikaci systému codice_3). Tato definice je implementována ve třídě codice_4.\n\nSystem classloader načte kód, který nalezne v codice_5 třídy, které chceme načíst, nalezneme v proměnné codice_6. Vše je implementováno ve třídě codice_7.\n\nJava classloader je oproti jádru JVM, napsaný v Javě. Je tedy možné si v samotné Javě vytvořit svůj vlastní class loader bez nutnosti znát přesně detailní strukturu Java Virtual Machine. Každý Java classloader má nadřazený classloader, ten musí být definován ještě před vytvořením jeho instance nebo musí být nastaven v výchozím classloaderu Java Virtual Machine.\n\nDíky tomu je možné například:\n\nJava Platform, Enterprise Edition (JEE) aplikační servery většinou načítají třídy z WAR nebo EAR souborů, které jsou sestaveny do stromu classloaderů, tímto oddělují naši aplikaci od jiných aplikací, ale dokáží sdílet jednotlivé třídy, které aplikace obsahuje, mezi nasazené moduly v ostatních aplikacích. Takzvané „servlet kontejnery“ jsou typickou implementací použití vícenásobných class loaderů.\n\nJAR hell je výraz podobající se tzv. DLL hell. Používá se k popisu všech různých způsobů, který proces načítání tříd může jakýmkoliv způsobem narušit nebo i úplně ukončit. Existují 3 možnosti, kdy JAR hell může nastat:\n\n\n\n\nPro odstranění těchto problémů s JAR hell byla aliancí OSGi uvedena specifikace (pod původním názvem JSR 8 z roku 1998) modulárního frameworku. Toto řešení je v současnosti používáno ve virtuálních strojích v Java ME, SE a EE. Ve všech těchto uvedených verzích Javy je předpokládáno i použití specifikace ve verzích následujících. Hlavní myšlenkou této specifikace závisí na použití metadat v JAR manifestu, JAR soubory (neboli tzv. bundles) jsou sestaveny na základě jednotlivých balíčků (package). Bundles poté mohou jednotlivé balíčky exportovat, importovat, přidělovat jim přístupová práva, určovat strukturu pro další rozšířitelnost a také dokáží spravovat tzv. verzování.\n\nK předcházení problémům s JAR knihovnami vznikla v roce 2005 pracovní skupina Java Community Process – JSR 277. Rozlišuje tzv. Java Module System, který má za cíl určit nový distribuční formát, schéma modulu podporujících verzování a společné úložiště tzv. repozitáře (s podobnými vlastnosti již funguje Microsoft .NET Global Assembly Cache). V prosinci Sun vyhlásil JSR 277 jako „dormant“, tedy je prohlášen za svou finální verzi.\n\n\n\n"}
{"id": "999513", "url": "https://cs.wikipedia.org/wiki?curid=999513", "title": "Alexej Alexejevič Rodionov", "text": "Alexej Alexejevič Rodionov\n\nAlexej Alexejevič Rodionov (: ; 27. března 1922 – 18. května 2013) byl sovětský diplomat a politik, ministr zahraničních věcí RSFSR a velvyslanec.\n\nAbsolvoval Vysokou diplomatickou školu Ministerstva zahraničních věcí SSSR. V letech 1960 až 1961 zastával post druhého tajemníka Omského oblastního výboru Komunistické strany Sovětského svazu. Roku 1964 pracoval v centrální administrativě Ministerstva zahraničních věcí SSSR, poté do roku 1966 působil jako poradce-vyslanec sovětského velvyslanectví v Indii. V letech 1966 až 1968 byl velvyslancem v Barmě. V období od září 1968 do května 1971 zastával post ministra zahraničních věcí RSFSR a člena rady Ministerstva zahraničních věcí SSSR, poté vystřídal funkce velvyslanců v Pákistánu (1971 až 1974), Turecku (1974 až 1983) a Kanadě (1983 až 1990).\n\nZa své služby obdržel Řád Říjnové revoluce, čtyři Řády rudého praporu práce, Řád přátelství mezi národy a Řád znaku cti.\n"}
{"id": "999515", "url": "https://cs.wikipedia.org/wiki?curid=999515", "title": "Karel Zítko", "text": "Karel Zítko\n\nKarel Zítko byl český fotbalista, záložník.\n\nV československé lize hrál za SK Náchod. Nastoupil v 99 ligových utkáních a dal 3 góly.\n"}
{"id": "999518", "url": "https://cs.wikipedia.org/wiki?curid=999518", "title": "Josef Benáček", "text": "Josef Benáček\n\nJosef Benáček (7. července 1925, Olomouc-Bělidla – 20. dubna 2006, Collevalenza, Itálie) byl český římskokatolický kněz působící v exilu, esejista, básník a papežský prelát.\n\nPo studiích v Římě přijal 4. března 1950 kněžské svěcení v bazilice sv. Jana v Lateránu. Při návratu do vlasti mu však komunistické úřady zabavily cestovní pas a zakázaly vstup do Československa, a proto se usadil v Itálii a od roku 1951 působil jako farní vikář v různých farnostech v severním Tyrolsku. Na podzim 1955 začal vyučovat v kněžském semináři v Assisi. Vedle toho se významně podílel na ediční činnosti Křesťanské akademie, přispíval svými články a básněmi do jí vydávaných časopisů a z němčiny do češtiny přeložil básnickou sbírku od Gertrudy von Le Fort \"'Hymny na církev\"'.\n\nOd července 1971 pracoval ve vatikánské Kongregaci pro katolickou výchovu, a to nejprve jako knihovník a archivář, od roku 1990 pak jako vedoucí oddělení pro katolické školy. Dne 10. března 1981 jej papež Jan Pavel II. jmenoval prelátem Jeho Svatosti.\n\nTeprve po listopadu 1989 se Josef Benáček mohl ve své vlasti setkat se svou jedinou žijící sestrou, jeho rodiče a další příbuzní již mezitím zemřeli. V roce 1995 odešel na odpočinek a roku 2005 se odstěhoval do kněžského domova v Collevalenze, kde později také zemřel. V posledních letech svého života trpěl zdravotními problémy, v jejichž důsledku přišel o levé oko. Byl pohřben do hrobky patřící Papežské koleji Nepomucenum na římském hřbitově Campo Verano.\n\n"}
{"id": "999523", "url": "https://cs.wikipedia.org/wiki?curid=999523", "title": "Kostel svatého Karla Boromejského (Varnsdorf)", "text": "Kostel svatého Karla Boromejského (Varnsdorf)\n\nKostel svatého Karla Boromejského je jedním z pěti kostelů ve Varnsdorfu. Od roku 1958 je chráněn jako kulturní památka České republiky.\n\nJeho základní kámen byl položen 23. května 1904. Stavba podle projektu místního architekta Antona Möllera probíhala velmi rychle: ještě téhož roku dosáhla do výše oken. Pak se postup stavebních prací poněkud zpomalil. Kostel byl vysvěcen 3. září 1911. Jeho hlavní věž nebyla v souvislosti s první světovou válkou dokončena, ve Varnsdorfu a okolí je tak znám jako „kostel bez věže“.\n\nPo roce 1945 využívání kostela kleslo a začal chátrat. Roku 1992 zde byl nicméně instalován největší zvon zvonařské dílny rodiny Dytrychovy v České republice, a to 2550 kg těžký zvon sv. Kříže, Barnabáše a Alexeje \n\nFarní budova, která byla postavena až za první republiky, sloužila po druhé světové válce jako mateřská škola.\n\nPodél západní hranice pozemku zahrady kostela se nachází křížová cesta. Má 10 sloupků zastavení (I-X) a umělý kamenný pahorek, který spojuje zastavení XI, XII (Kalvárie), XIII a Boží hrob (XIV). Kamenná zastavení jsou od stavitele Franze Egera.\n\nPravidelné bohoslužby se v kostele nekonají.\n\n"}
{"id": "999526", "url": "https://cs.wikipedia.org/wiki?curid=999526", "title": "Masarykův jasan", "text": "Masarykův jasan\n\nMasarykův jasan (ukrajinsky Ясен Масарика) je památný strom, který se nachází v Užhorodu na Ukrajině, na \"Nábřeží nezávislosti\" (ukrajinsky \"Набережна Незалежності\") Představuje jeden z třinácti přírodních objektů, které jsou na území města Užhorod chráněny.\n\nStrom byl za památný prohlášen v roce 2011.\n\nOdhadované stáří stromu činí okolo 400 roků. Obvod kmene činí 4,9 m a výška 30 metrů.\n\nJedná se o jeden z nejstarších jasanů na Ukrajině. Své jméno má podle prvního prezidenta československé republiky, Tomáše Garrigue Masaryka. Toto jméno bylo vybráno podle mýtu, kdy byla v 30. letech zakopána schrána s mapou města a dalšími artefakty v blízkosti stromu. Lipová alej, kde se Masarykův jasan nachází, patřila v meziválečném období v nejdelším v Československu.\n"}
{"id": "999528", "url": "https://cs.wikipedia.org/wiki?curid=999528", "title": "Legoland Deutschland", "text": "Legoland Deutschland\n\nNěmecký Legoland byl otevřen v roce 2002 poblíž Mnichova u městečka Günzburg. Nese oficiální název LEGOLAND DEUTSCHLAND a zabírá plochu 130 000 m.\n\nCelý park je určen zejména dětem, respektive rodinám s dětmi a kromě miniaturního legoměstečka zde naleznete i zábavní pouťové atrakce, které jsou většinou laděny do LEGO stylu. Tedy například horskou dráhu v lego hradu, nebo v lego autíčkách. Park pořádá často tematické dny k jednotlivým LEGO sériím. Například k Hvězdným válkám. Dominantou parku je miniaturní lego městečko LEGO MINILAND. Zde najdete miniaturní známé budovy, například Mnichovské letiště, Berlínský parlament, Hamburský přístav a největší stavbu z kostek Lega – Allianz Arénu u Mnichova.\n\n"}
{"id": "999529", "url": "https://cs.wikipedia.org/wiki?curid=999529", "title": "Kaple Narození Panny Marie (Police nad Metují)", "text": "Kaple Narození Panny Marie (Police nad Metují)\n\nHřbitovní kaple Narození Panny Marie je římskokatolická kaple v Polici nad Metují. Patří do farnosti Police nad Metují. Je chráněna jako kulturní památka České republiky.\n\nNa místě kaple stál od druhé poloviny 13. století farní kostel Narození Panny Marie (písemné zprávy jsou z let 1395 a 1406). Raně gotický kostel byl v letech 1712–1714 za broumovského opata Otmara Daniela Zinkeho barokně přestavěn.\n\nZa josefínské sekularizace v roce 1787 byl zrušen a v roce 1792 byl rozbořen. Z bývalého presbytáře kostela vznikla současná hřbitovní kaple.\nPůvodní zvonice byla roku 1720 zvýšena a postavena do dnešní podoby. Jsou v ní zavěšeny dva cenné zvony, jeden z roku 1486 a druhý z roku 1491, třetí zvon zroku 1669 byl rekvírován za I. světové války. Na zadní vnější straně kněžiště je zazděn nejstarší dochovaný renesanční náhrobek v Polici, který oznamuje, že „Léta Páně 1632 ve čtvrtek po sv. Matěji 26. februáru poctivý mládenec Jan Koukal svůj život dokonal... Modlete se za něho Pánu Bohu a všem Svatým\".\n\n"}
{"id": "999533", "url": "https://cs.wikipedia.org/wiki?curid=999533", "title": "Ludivine Sagnier", "text": "Ludivine Sagnier\n\nLudivine Sagnier (* 3. červenec 1979, La Celle-Saint-Cloud, Francie) je francouzská herečka a modelka.\n\nNarodila se v La Celle-Saint-Cloud ve Francii do rodiny sekretářky a profesora. Lekce herectví začala brát už jako malá slečna a k filmu se dostala v deseti letech.\n\nPřed kamerou se poprvé objevila v roce 1989 ve filmu \"Manželé, ženy, milenci\". Českým divákům pak může být známa z velké spousty úspěšných celovečerních filmů. K těm nejznámějším patří snímky jako \"Cyrano z Bergeracu\", \"Děti století\", \"Kapky deště na rozpálených kamenech\", \"8 žen\", \"Paříži, miluji Tě\", \"Veřejný nepřítel č. 1\", \"Bazén\" nebo \"Ďáblův dvojník\".\n\nObjevila se také v jedné z hlavních rolí seriálu \"Napoleon\".\n\nZa své role ve filmech \"8 žen\", \"Bazén\" a \"Tajemství\" byla nominována na Zlatého Césara, ani jednu z nominací ale neproměnila. Za svou kariéru získala 7 ocenění, na dalších 9 byla nominována.\n\nS hercem Nicolasem Duvauchellem má dceru Bonnie, s dalším partnerem Kimem Chapironem má dceru Ly Lan.\n\n\n\n"}
{"id": "999535", "url": "https://cs.wikipedia.org/wiki?curid=999535", "title": "Bohumír Roedl (starší)", "text": "Bohumír Roedl (starší)\n\nPhDr. Bohumír Roedl (* 23. března 1929 v Libědicích) je český historik a iberoamerikanista.\n\nNa Filozofické fakultě Univerzity Karlovy v Praze vystudoval dějepis a filozofii, poté pracoval jak učitel na žateckém gymnáziu. Od roku 1967 spolupracuje se Střediskem iberoamerických studií na FF UK. Specializuje se na dějiny andských států se zaměřením na hnutí indiánského obyvatelstva a též na problematiku jezuitských misií. Je členem \"Société des Américanistes\" v Paříži a rovněž autorem či spoluautorem několika syntéz k latinskoamerickým dějinám.\n\nDnes je v penzi. Jeho synem je žatecký historik a archivář Bohumír Roedl mladší.\n\n\n"}
{"id": "999537", "url": "https://cs.wikipedia.org/wiki?curid=999537", "title": "Villa Manin", "text": "Villa Manin\n\nVilla Manin Passariano se nachází v oblasti Passariano Codroipo v regionu Furlánsko-Julské Benátsko.\n\nJednalo se o sídlo posledního benátského dóžete Ludovica Manina. V roce 1797 v něm také přebýval Napoleon Bonaparte se svou manželkou Joséphine de Beauharnais. Bylo zde provedeno mnoho rozhovorů před podepsáním smlouvy mezi Francií a Rakouskem známé jako smlouva Campa Formio (17. října 1797).\n\n"}
{"id": "999540", "url": "https://cs.wikipedia.org/wiki?curid=999540", "title": "Dub u Savinace", "text": "Dub u Savinace\n\nDub u Savinace (srbsky /Hrast kod Savinca) je památný strom, který se nachází u vesnice Savinac nedaleko města Takovo, opština Gornji Milanovac v Srbsku. \n\nDub je starý zhruba 600-800 let, jeho kmen má obvod cca 7,5 metrů a koruna stromu dosahuje výšky 50 metrů. Patří k nejstarším a největším stromům na území Srbska. \n\nStrom sloužil v dřívějších dobách jako místo modliteb obyvatel obce Savinac. Je opředen řadou legend a bájí; v 14. století pod ním dokonce spal podle jedné z nich i srbský středověký hrdina, Miloš Obilić.\n\nStrom se nachází v trase dálnice Ljig - Preljina a podle původního projektu měl být odstraněn. Plánovaná likvidace tak starého stromu vyvolala v srbské společnosti celou řadu debat. Podle prvních návrhů měl být strom odstraněn zcela, poté měl být přemístěn mimo trasu budoucí dálnice. Toto řešení však nakonec bylo odmítnuto s tím, že by přemístění stromu, jehož kořenový systém dosahuje délky až 40 m, bylo technologicky příliš náročné; rovněž by se strom nemusel dobře ujmout na nové lokaci a uschnout. Strom navíc odmítl kdokoliv z dělníků pokácet, neboť podle místních zvyklostí by takový čin znamenal pro něho i jeho rodinu neštěstí. Pro záchranu stromu se vyslovili i někteří představitelé Srbské pravoslavné církve.\n\nMezitím byla iniciována rovněž i petice na záchranu stromu. Tu podepsalo několik tisíc lidí. Do akce na záchranu stromu se zapojila místní nevládní organizace GM Optimist a srbská Strana Zelených. Zorganizováno bylo několik protestů pod heslem \"Dub nesmí padnout\" (srbsky \"храст не сме пасти/hrast ne sme pasti\"). Reagovala i Evropská strana Zelených. Srbští zelení přišli se závěrem, že pokácení tak starého stromu by odporovalo jak srbským, tak i evropským právním normám, především směrnici o ochraně Životního prostředí. I samotné stavební práce v bezprostřední blízkosti stromu (7-8 metrů) poškodily kořenový systém a dub tak může být ohrožen i bez jakýchkoliv pokusů jej přemístit.\n\nV roce 2013 se pokusilo srbské ministerstvo výstavby přijít s kompromisním řešením, podle kterého měla být dálnice v blízkosti stromu retrasována a sám strom měl být obehnán kovovou ohradou. Strom by se tak nacházel ve středovém pásu, který by byl v jeho okolí rozšířen. Vozovka bude podbetonována, aby nebyl poškozen kořenový systém stromu a k samotnému dubu bude zaveden systém umělého zavlažování, aby strom neuschl.\n"}
{"id": "999549", "url": "https://cs.wikipedia.org/wiki?curid=999549", "title": "Cena Václava Havla za kreativní disent", "text": "Cena Václava Havla za kreativní disent\n\nCena Václava Havla za kreativní disent je od roku 2012 udělována nadací Human Rights Foundation. Má být oslavou těch, kteří s odvahou a vynalézavostí usilují o život v pravdě, a demaskují tak lživost diktátorských režimů.\n\nPojmenována byla na počest někdejšího disidenta a později českého prezidenta Václava Havla, který byl předsedou Human Rights Foundation od roku 2009 až do své smrti v prosinci 2011. Laureáti ceny dostávají sošku \"Bohyně demokracie\", která je připomínkou desetimetrové sochy téhož jména, již vyrobili studenti usilující o demokratizaci čínské společnosti v roce 1989. Tehdejší lidové povstání bylo krvavě potlačeno, a je tak známo jako masakr na náměstí Nebeského klidu.\n\nOceněné osobnosti si každoročně rozdělí také 350 000 norských korun (v roce 2019 v přepočtu zhruba 900 000 Kč). Částka pochází od nadací \"Brin Wojcicki Foundation\" a \"Thiel Foundation\". První z nich založil spoluzakladatel firmy Google Sergey Brin a jeho žena Anne Wojcicki. Druhou financuje podnikatel Peter Thiel, spoluzakladatel firmy PayPal.\n\n\n\n\n\n\n\n\n\n"}
{"id": "999553", "url": "https://cs.wikipedia.org/wiki?curid=999553", "title": "Manal aš-Šaríf", "text": "Manal aš-Šaríf\n\nManal aš-Šaríf (* 25. dubna 1979, Mekka) je saúdskoarabská aktivistka. Známá se stala v roce 2011 díky kampani Women2Drive, jejímž cílem bylo umožnit ženám v Saúdské Arábii řídit auto. Řada žen během ní porušila zákaz řízení a zveřejnila na internetu videozáznamy, které to dokládaly. Manal pak kvůli tomu byla dvakrát zadržena, a stala se tak symbolem boje za ženská práva.\n\nV roce 2017 bylo nařízením krále Salmána řízení aut ženám v Saúdské Arábii povoleno.\n\nV roce 2012 časopis Time zahrnul Manal aš-Šaríf mezi 100 nejvlivnějších osobností roku. Téhož roku také získala Cenu Václava Havla za kreativní disent.\n\n"}
{"id": "999554", "url": "https://cs.wikipedia.org/wiki?curid=999554", "title": "Řecko-turecká válka (1897)", "text": "Řecko-turecká válka (1897)\n\n„Ostuda roku 1897“ neboli řecko-turecká válka byla bitva o ostrov Kréta, která začala roku 1896 povstáním na Krétě.\n\nKréťané se proti nadvládě Turků pravidelně bouřili a toto povstání začalo roku 1896. Pevninské Řecko a král Jiří I. Řecký podporovali povstání, posílali na Krétu zbraně a mnoho dobrovolníků tam odjíždělo, aby pomohli Kréťanům v boji proti turecké nadvládě. Tentýž rok se v Řecku konaly první novodobé LOH 1896. Řecko se cítilo mocné a nepřemožitelné a tak král Jiří I. Řecký poslal na Krétu svého syna, prince Jiřího, aby se zmocnil ostrova. Turci ovšem Krétu nechtěli dobrovolně vydat a tak probíhaly boje mezi posádkou prince Jiřího a Turky. Turecko se dovolávalo svých práv a žádalo Řeky, aby Krétu opustili. Řekové odmítli vzdát se Kréty a tak jim Turecko vyhlásilo válku.\n\nŘecko mělo zastaralou armádu, staré vybavení, nedisciplinovanost a armádě chyběla praxe v boji – nebyli připraveni čelit vyspělé turecké armádě. V dubnu 1897 Turecko zaútočilo, Řekové neměli šanci ubránit se a proto Turecku nic nebránilo v postupu, řecká armáda musela ustupovat. Řecko zjistilo, že není nepřemožitelné a v květnu požádalo o příměří.\n\nZa Řeky se přimluvilo Rusko a jenom díky němu nepřišlo Řecko o svá území, ale už se nevyhnulo placení reparací Turkům. Kréta se stala o něco málo více samostatnou. Tato válka měla neblahý dopad na řecké hospodářství – Velká Británie jako velmoc převzala řecké ministerstvo financí a dohlížela na splácení reparací Turecku. Ani pro společnost tato situace nevypadala dobře, mnoho Řeků opustilo své domovy a odešlo do zahraničí. Obyvatelstvo bylo natolik nespokojené, že se pokusilo o atentát na krále.\n\n"}
{"id": "999558", "url": "https://cs.wikipedia.org/wiki?curid=999558", "title": "Oskulační kružnice", "text": "Oskulační kružnice\n\nOskulační kružnice rovinné křivky v určitém bodě je kružnice, která tímto bodem prochází, má zde s danou rovinnou křivkou společnou první derivaci (společnou tečnu v tomto bodě) a rovněž i druhou derivaci (co nejvíce se v okolí tohoto bodu křivce přimyká).\n\nJe dána funkce formula_1 a bod formula_2, v němž se pokusíme funkci proložit kružnicí tak dobře, jak jen to je možné. Technicky předpokládáme, že má funkce formula_3 v okolí bodu formula_4 alespoň dvě derivace formula_5 a formula_6. Dále předpokládáme, že formula_7.\n\nKružnice se středem v bodě formula_8 a poloměrem formula_9 je popsána známou rovnicí formula_10, respektive\n\nformula_11\n\nje implicitní funkce. Derivací této funkce podle formula_12 dostaneme \n\nformula_13\n\ndruhou derivací\n\nformula_14\n\nVzhledem k tomu, že bod formula_2 má ležet na této kružnici, jeho dosazením do tří výše uvedených rovnic dostaneme soustavu tří rovnic pro tři dosud neznámé parametry formula_16, formula_17 a formula_9, \n\nformula_19\n\nPoslední rovnice obsahuje jedinou neznámou formula_17, kterou tak můžeme dopočítat, tedy\n\nformula_21\n\nZ druhé rovnice nyní dopočítáme formula_16, tedy\n\nformula_23\n\nDozazením souřadnic formula_8 středu kružnice do první rovnice získáme poloměr kružnice, tedy\n\nformula_25\n\nČím je menší poloměr oskulační kružnice, tím je graf funkce formula_3 v daném bodě zakřivenější. Zavádí se proto pojem křivost funkce formula_3 v bodě formula_4, coby převrácená hodnota poloměru formula_9 oskulační kružnice v tomto bodě,\n\nformula_30\n\nKaždý další člen Taylorova rozvoje funkce \"f\" závisí vždy na vyšší derivaci funkce \"f\" , která přidává další informaci o průběhu vyšetřované funkce. Kromě prvních derivací, aproximujících funkci \"f\" přímkou a charakterizujících okamžitou rychlost změny závisle proměnné se změnou nezávisle proměnné, jsou fyzikálně velmi zajímavé i derivace druhé, charakterizující zrychlování či zpomalování těchto změn. Je to zcela nová informace o průběhu funkce, která fyzikálně velmi často odpovídá veličině zvané intenzita silového pole. Ta je definována druhým Newtonovým zákonem, jako\n\nformula_31\n\na je tedy přímo úměrná veličině F zvané síla. Rovnoměrný pohyb tělesa hmoty \"m\" po kružnici poloměru \"r\" konstantní úhlovou rychlostí ω, popíšeme vektorově, parametrickými rovnicemi\n\nformula_32,\nformula_33\n\nOdtud derivováním získáme rychlost:\n\nformula_34,\nformula_35\n\nVektorový součet obou na sebe kolmých složek rychlosti, dává\n\nformula_36\n\nDruhým derivováním získáme zrychlení:\n\nformula_37,\nformula_38\n\nVektorový součet obou na sebe kolmých složek zrychlení, dává\n\nformula_39\n\nProtože výsledná rychlost, jak vidno, není funkcí času, znamená to, že se s časem nemění. Jelikož ale výsledné zrychlení vyšlo přesto nenulové, nemůže vektor zrychlení obsahovat žádnou složku rovnoběžnou se směrem vektoru rychlosti (jinak by tato složka pochopitelně přispívala k časové změně rychlosti a rychlost by musela být nutně funkcí času, což ale není). I bez použití analytické geometrie tak docházíme k přirozenému závěru, že vektor celkového zrychlení je v tomto případě pohybu kolmý na vektor rychlosti a tedy na okamžitý směr pohybu hmotného bodu. Z druhého Newtonova zákona pak můžeme ihned vyjádřit velikost odstředivé síly působící na těleso, jež je tímto vektorem generována:\n\nformula_40\n\nAčkoliv je rovnoměrný pohyb po kružnici jen jedním vysoce speciálním případem z množiny všech možných pohybů hmotného bodu v rovině, dá se ukázat, že jakýkoliv myslitelný pohyb lze ve skutečnosti, za pomoci derivací do druhého řádu, vyjádřit jako součet nekonečně mnoha dílčích pohybů po infinitesimálních úsecích kružnic různého poloměru. Na tento poloměr je přitom kladena jediná podmínka – aby aproximoval poloměr zakřivení grafu analyzované funkce na nějakém okolí vybraného bodu \"x\", s přesností do 2. řádu Taylorova rozvoje, abychom dokázali spočítat příslušná zrychlení. To zní jako velmi dobrá motivace pro konstrukci těchto, tzv. oskulačních kružnic.\n\nVrátíme-li se na závěr k naší fyzikální motivaci pojmu oskulační kružnice, pak hledané vyjádření normálové složky zrychlení hmotného bodu, pohybujícího se po dráze \"g\"(\"x\") rychlostí \"v\", bude dáno vztahem\n\nformula_41\n\na jemu odpovídající odstředivá síla tedy bude\n\nformula_42\n"}
{"id": "999568", "url": "https://cs.wikipedia.org/wiki?curid=999568", "title": "Charles Dance", "text": "Charles Dance\n\nWalter Charles Dance, OBE (* 10. říjen 1946, Redditch, Velká Británie) je britský herec, scenárista a režisér.\n\nNarodil se v Redditchi ve Velké Británii do rodiny kuchařky Eleanor a inženýra Waltera. Vyrůstal v Plymouthu a navštěvoval technickou školu pro chlapce. Věnoval se také grafickému designu než se dal na herectví.\n\nPřed kamerou se poprvé objevil v roce 1974 v seriálu \"Father Brown\". Českým divákům pak může být znám z velké spousty úspěšných celovečerních filmů. K těm nejznámějším patří snímky jako \"Jen pro tvé oči\", \"Víc než dost\", \"Dobrý den, Babylónie\", \"Vetřelec ³\", \"Hilary a Jackie\", \"Tmavomodrý svět\" nebo \"Bazén\".\n\nObjevil se také v hlavních rolích seriálů jako \"Ponurý dům\" nebo \"Hra o trůny\".\n\nVěnuje se také režii, pod jeho taktovkou vznikl film \"Dámy v letech\"\n\n20.4.2015 - byl představen jako jeden z dabérů do připravované hry \n\nZa svou roli v seriálu \"Ponurý dům\" byl nominován na cenu Emmy. Za roli v dalším seriálu - \"Perla v koruně\" - byl nominován na cenu BAFTA, ani jednu z nominací však v ocenění neproměnil. Za celou kariéru získal 9 ocenění, na dalších 6 byl nominován.\n\nJe držitelem Řádu britského impéria.\n\nOd roku 1970 do roku 2004 byl ženatý s Joannou Haythornovou. Z manželství se narodily dvě děti: syn Oliver Matthew, narozený roku 1974, a dcera Rebecca Le Fevre, narozená o šest let později. První manželství skončilo rozvodem. V září 2010 Dance oznámil zasnoubení s Eleanor Boormanovou. V březnu 2012, když bylo Danceovi 66 let, se páru narodila dcera Rose. Svatba s Eleanor se nakonec neuskutečnila; jen několik měsíců po jejím narození se dvojice rozešla. Boormanová navíc svému snoubenci vyčítala, že nebyl u porodu Rose, protože mezitím natáčel v jižní Africe \"Hru o trůny\".\n\n\n\n\n"}
{"id": "999573", "url": "https://cs.wikipedia.org/wiki?curid=999573", "title": "Saša Gr.", "text": "Saša Gr.\n\nSaša Gr. (pseudonym, skutečné jméno autor nikde neuvádí, * 31. říjen 1977, Nové Město na Moravě) je český básník, prozaik, výtvarník a literární organizátor a nakladatel.\n\nNarodil se 31. října 1977 v Novém Městě na Moravě. Vyučil se umělecko-řemeslným keramikem (SOU Umělecko-řemeslné výroby, Praha). Později maturoval z ekonomie (SOŠ Profes, Praha) Vystřídal řadu povolání, od roku 2011 provozuje Antikvariát MLHA ve Žďáru nad Sázavou. Od roku 2016 je spolumajitelem a šéfredaktorem nakladatelství MLHOVINA s.r.o. \n\nZabývá se literární tvorbou, píše zejména poezii a experimentální či humoristické prózy. \n\nPublikoval v mnoha časopisech. Spoluautorsky se podílel na knize Rádce pro začínající spisovatele, novináře a překladatele. (Mezera, 2007)\nV lednu 2013 vyšel v Nakladatelství Marek Belza jeho básnický debut Jede medička na sáňkách.\nKoncem roku 2016 vydalo nakladatelství MLHOVINA jeho druhou knihu s názvem Matoucí encyklopedie. Jde o soubor humoristických hesel, v nichž si dělá autor legraci z lidských vlatsností, politiky, ekologie, i běžných věcí kolem nás.\n\nSaša Gr. se věnuje také výtvarné tvorbě. Ilustroval knihu Marcela Babczynského Šeptání ďábla (Mezera, 2008) vystavoval kresby a drobné keramické plastiky aj.\n\nJe zakladatelem českého paraliterárního hnutí, které dlouhodobě kritizuje Patafyziku pro její nekoncepční qazi-absorpční argumentační vyprázdněnost. Je také organizátorem prvních tří mezinárodních Paraliterárních konferencí.\n\nVyjadřuje se také k politice, zejména prostřednictvím pravidelného sloupku v Deníku Referendum. \n\n"}
{"id": "999576", "url": "https://cs.wikipedia.org/wiki?curid=999576", "title": "Patrick O’Callaghan", "text": "Patrick O’Callaghan\n\nPatrick O'Callaghan (15. září 1905 Derrygallon – Clonmel) byl irský atlet, dvojnásobný olympijský vítěz v hodu kladivem.\n\nVěnoval se několika atletickým disciplínám, nejvíce úspěchů získal v hodu kladivem. Po ročním tréninku startoval na olympiádě v Amsterdamu a zvítězil (stal se tak prvním irským olympijským vítězem v historii). O čtyři roky později obhájil v Los Angeles olympijské vítězství v soutěži kladivářů. Svého nejlepšího osobního výkonu – 59,55 m, dosáhl v roce 1937.\n"}
{"id": "999577", "url": "https://cs.wikipedia.org/wiki?curid=999577", "title": "Parminder Nagra", "text": "Parminder Nagra\n\nParminder Kaur Nagra (* 5. říjen 1975, Leicester, Velká Británie) je britská herečka.\n\nNarodila se v Leicesteru ve Velké Británii do rodiny dělníků Sukhy a Nashutera Nagrových, přistěhovalců z Indie. Navštěvovala Northfield House Primary School a Soar Valley College. K herectví se dostala přes svého bývalého učitele dramatu, Jeze Simonse. Hraje na violu.\n\nPřed kamerou se poprvé objevila v roce 1991 ve filmu \"Dushmani Jattan Di\". Divákům po celém světě je nejznámější díky své roli ve filmu \"Blafuj jako Beckham\". Objevila se také ve snímcích jako \"Zakletá Ella\" nebo \"28 tisíc\".\n\nObjevila se také v jedné z hlavních rolí seriálu \"Pohotovost\".\n\nZa svou kariéru získala 2 ocenění, na další 4 (včetně nominace na Teen Choice Award) byla nominována.\n\n4 roky byla provdána za fotografa Jamese Stensona, se kterým má syna Kaie Davida Singha. V roce 2004 nesla ulicemi Londýna pochodeň před letní olympiádou v Aténách.\n\n\n\n\n"}
{"id": "999578", "url": "https://cs.wikipedia.org/wiki?curid=999578", "title": "Diagram interakcí", "text": "Diagram interakcí\n\nDiagram přehledu interakcí (Interaction Overview Diagram) je jedním z typů diagramů Unified Modeling Language (UML). Zaveden byl až v UML 2.0. Umožňuje dostatečně přehledně zobrazit řízení toku – rozvětvení a souběžnost toků. Znázornit dokáže také procesy protínající více případů užití.\n\nDiagram interakcí má určitou podobnost s activity diagramem, oba totiž zobrazují posloupnost aktivit. U diagramu přehledu interakcí je však každá činnost zobrazena jako rámec, který může obsahovat další vnořené diagramy interakcí (klíčová slova – dle daného typu diagramu: \"sd\" – sequence diagram, \"cd\" – communication diagram, \"td\" – timing diagram, \"iod\" – interaction overview diagram) nebo výskyty interakcí (klíčové slovo: \"ref\").\n\n"}
{"id": "999580", "url": "https://cs.wikipedia.org/wiki?curid=999580", "title": "Archie Panjabi", "text": "Archie Panjabi\n\nArchana Punjabi (* 31. květen 1972, Edgware, Velká Británie) je britská herečka, která se proslavila rolí Kalindy Sharma v seriálu \"Dobrá manželka\". Za její zobrazení získala cenu Emmy v roce 2010 a cenu NAACP Image Award v roce 2012, poté dvě další nominace na Emmy, jednu nominaci na Zlatý glóbus a tři nominace na cenu Screen Actors Guild Award. Dále si zahrála ve filmech \"Východ je východ\" (1999), \"Blafuj jako Beckham\" (2002), \"Nepohodlný\" (2005) a \"Síla srdce\" (2007).\n\nNarodila se v Edgware ve Velké Británii do rodiny Govinda a Padma Panjabiových, přistěhovalců z Pákistánu. Navštěvovala Brunel University, kde studovala management. Chodila také do baletu.\n\nPřed kamerou se poprvé objevila v roce 1994 v seriálu \"Siren Spirits\". Českým divákům může být známa z několika celovečerních úspěšných filmů. K těm patří snímky jako \"Blafuj jako Beckham\", \"Dobrý ročník\" nebo \"Nepohodlný\".\n\nObjevila se také v jedné z hlavních rolí seriálů \"Dobrá manželka\" a \"Moře duší\".\n\nZa svou roli v seriálu \"Dobrá manželka\" byla nominována na Zlatý glóbus, nominaci ale neproměnila. Za stejnou roli získala cenu Emmy. Za svou kariéru získala celkem 5 ocenění, na dalších 9 byla nominována.\n\nOd roku 1998 je provdána za krejčího Rajeshe Nihalaniho.\n\n"}
{"id": "999583", "url": "https://cs.wikipedia.org/wiki?curid=999583", "title": "Krakovsko-čenstochovská jura", "text": "Krakovsko-čenstochovská jura\n\nKrakovsko-čenstochovská jura či Krakovsko-čenstochovská vysočina ( \"Wyżyna Krakowsko-Częstochowska\", \"Jura Krakowsko-Częstochowska\") je geomorfologická krasová oblast v jižním Polsku (Malopolské a Slezské vojvodství). Rozkládá se mezi Krakovem a Čenstochovou. Jedná se o vápencovou vysočinu 300 až 515 m vysokou, na jejíž území se nachází velké množství skalních útvarů, jeskyní a zřícenin středověkých hradů, kterým se zde říká \"orlí hnízda\" (polsky \"orle gniazda\"). Celkový počet registrovaných jeskyní v této oblasti činí asi 1800, jeskyní delších než 40 metrů je však jen asi 130. 4 jeskyně jsou veřejnosti přístupné: Ciemna, Łokietka, Nietoperzowa a Wierzchowska Górna. Pramení zde Warta, Pilica, Bílá a Černá Přemše. Vyskytují se vyvěračky a malé ponory. Příroda Krakovsko-čenstochovské jury je chráněna v rámci \"Ojcowského Národního Parku\", šesti \"krajinných parků\" a řady \"přírodních rezervací\".\n\n"}
{"id": "999584", "url": "https://cs.wikipedia.org/wiki?curid=999584", "title": "Battle City (hra)", "text": "Battle City (hra)\n\nBattle City je akční arkádová hra produkovaná a vydaná pro NES konzole v roce 1985 japonskou společností Namco. Jedná se o nástupce hry \"Tank Battalion\" z roku 1980. Hra \"Battle City\" je také známá jako hra \"Tank 1990\".\n\nPravidla hry jsou jednoduchá. Hráč ovládá tank, který ničí ostatní tanky pomocí raket. Cílem hry je zničit všech 20 nepřátelských tanků a zároveň ochránit orla (základnu) na spodní straně obrazovky. Když ničíte červený nepřátelský tank, objevují se bonusy usnadňující hru (znázorněné ikonkami), které získáte jejich přejetím. Poté, co hráč zničí všechny nepřátelské tanky, přejde do další úrovně.\n\nPokud hráč ztratí všechny životy, nebo nepřítel zničí orla na spodní straně obrazovky, hra končí. Když je dokončen level, nebo je hra u konce (tj. Game over), na obrazovce se zobrazí statistika tanků, které hráč zničil v úrovni a celkové a nejvyšší skóre.\n\nNěkteré verze hry \"Tank 1990\" mohou mít ještě další 2 vylepšení:\n\nBattle City online hra\n"}
{"id": "999585", "url": "https://cs.wikipedia.org/wiki?curid=999585", "title": "Anupam Kher", "text": "Anupam Kher\n\nAnupam Kher (* 7. březen 1955, Shimla, Indie) je indický herec.\n\nNarodil se v Shimle v Indii. Navštěvoval D.A.V. School a národní školu herectví.\n\nPřed kamerou se poprvé objevil v roce 1982 ve filmu \"Apmaan\". Českým divákům může být znám z několika celovečerních úspěšných filmů. K těm patří snímky jako \"Blafuj jako Beckham\", \"Co pro tebe znamenám\" nebo \"Terapie láskou\".\n\nZa svou kariéru získal deset různých filmových ocenění, na dalších dvanáct byl nominován.\n\nV roce 1985 se oženil s herečkou Kirran Kher. Jeho bratr Raju Kher je také hercem.\n\n\n\n\n"}
{"id": "999588", "url": "https://cs.wikipedia.org/wiki?curid=999588", "title": "Mariana Alasseur-Látalová", "text": "Mariana Alasseur-Látalová\n\nMariana Alasseur, \"rozená\" Látalová, (* 11. června 1977 Lanškroun) je známou českou malířkou a sochařkou a účastní se i uměleckých představení a happeningů. Od roku 2013 je členkou Výtvarného odboru Umělecké besedy. Žije a pracuje v Mnetěši.\n\n\n\n\n\n1996\n\n2002\n\n2003\n\n2004\n\n2005\n\n2007\n\n2008\n\n2009\n\n2010\n\n2011\n\n2012\n\n2013\n\n2014\n\n"}
{"id": "999589", "url": "https://cs.wikipedia.org/wiki?curid=999589", "title": "The Fine Art of Murder", "text": "The Fine Art of Murder\n\nThe Fine Art of Murder (volný český překlad \"Jemné umění vraždy\") je šesté studiové album americké death metalové kapely Malevolent Creation (Zlomyslný výtvor) vydané roku 1998 společností Pavement Music. Bylo nahráno ve studiu Qualitone.\n\n\n\n"}
{"id": "999590", "url": "https://cs.wikipedia.org/wiki?curid=999590", "title": "Vyšehradské sady", "text": "Vyšehradské sady\n\nVyšehradské sady jsou veřejný park v jižní části pražského Vyšehradu. V 15. století se zde nacházely vinice, současnou podobu místo získalo až v 19. století. Sady jsou ohraničeny různými budovami např. starým purkrabstvím, starým děkanstvím, nebo bazilikou svatého Petra a Pavla. Z největší části je ovšem park lemován hradbami od nichž jsou krásné výhledy na Prahu, zejména na její západní část. V parku se nachází několik soch, zobrazují zejména osobnosti z české historie.\n\nKromě Vyšehradských sadů jsou ve vyšehradské pevnosti ještě Karlachovy sady s tzv. Čertovým sloupem a Štulcovy sady s barokní jezdeckou sochou svatého Václava.\n\nV parku jsou umístěna čtyři sousoší Josefa Václava Myslbekova, která původně stála na Palackého mostě nedaleko pod Vyšehradem. Myslbek vyhrál soutěž na výzdobu mostu v roce 1881 a v následujících letech na sousoších pracoval a ta byla v letech 1887–1897 postupně osazena na čtyři budky pro výběr mostného na obou koncích mostu. Most však byl při bombardování Prahy v roce 1945 silně poškozen, sochy pak byly roku 1947 umístěny na Vyšehrad a budky při rozšiřování mostu odstraněny.\n\nKaždé sousoší v nadživotní velikosti představuje dvojici postav z bájného českého dávnověku, dvě sousoší z klasických českých pověstí a dvě inspirované skladbou z \"Rukopisu královédvorského\", zřejmého falza 19. století.\n\n"}
{"id": "999592", "url": "https://cs.wikipedia.org/wiki?curid=999592", "title": "Döndub Wangčhen", "text": "Döndub Wangčhen\n\nDöndub Wangčhen (* 17. října 1974) je tibetský režisér. Po zveřejnění svého filmu Nechat strach za sebou byl v roce 2008 zadržen čínskými úřady, dne 28. prosince 2009 byl odsouzen k šesti letům vězení. Proti jeho uvěznění marně protestovala řada organizací na ochranu lidských práv.\n\nDöndub Wangčhen byl poprvé zadržen v březnu 2008 při vlně nepokojů v Tibetu. Asi po třech měsících se mu podařilo uniknout. Poté však byl znovu zatčen, mučen a vystaven špatnému zacházení. \n\nOrganizace Amnesty International prohlásila Dönduba Wangčhena za vězně svědomí, který byl zadržován za nenásilné uplatňování práva na svobodu vyjadřování. Dopisové akce na jeho podporu v ČR podepsali např. profesor Jan Sokol, socioložka Jiřina Šiklová nebo bývalý politický vězeň Jiří Gruntorád.\n\nPo svém propuštění z vězení v roce 2014 zůstával pod přísným dohledem, v prosinci 2017 se mu ale podařilo uprchnout do Spojených států, kde získaly v roce 2012 jeho manželka a děti politický azyl.\n\nV roce 2014 byla Wangčhenovi v nepřítomnosti udělena Cena Václava Havla za kreativní disent.\n"}
{"id": "999595", "url": "https://cs.wikipedia.org/wiki?curid=999595", "title": "Štěpán Potomák", "text": "Štěpán Potomák\n\nŠtěpán Potomák (29. července 1898, Popovice u Uherského Hradiště - 20. prosince 1969) byl sběratelem krojů a původním povoláním pekař. \n\nNarodíl se v rodině čtvrtníka Františka Potomáka a jeho manželky Rosalie, rozené Hamáčkové. Rodiče zřídili r. 1908 ve dvoře Potomákova statku pekárnu. Štěpán Potomák však již od dětství věnoval volný čas sbírání krojů. Tuto zálibu zdědil po své matce, uznávané vyšívačce. Zdědil také manuální zručnost v tomto oboru, v dětství se snažil například i o šití kroje na hadrové panenky. \n\nDalším významným vlivem bylo přesvědčení jeho rodiny o tom, že krojová kultura je úzce spojena s náboženstvím. Vnímali kroj jako tradici z období Velké Moravy a těžce nesli úpadek krojové kultury. Ten byl spojen mimo jiné s pronikáním cizorodých prvků, hlavně ze Zámoraví. Potomák byl zastáncem původní čistoty kroje. Sám byl také silně věřící a přísně dodržoval rodové zvyky a tradice. Příchozího, kterého si vážil, uhostil po starodávném zvyku chlebem a solí. Také až do konce života zůstal věrný kroji, nosil jej i na cestách. Stal se tak výborným znalcem krojové kultury, lidé jej proto velmi uznávali. Z části to bylo ovlivněno i tradicí rodiny Potomáků. \n\nŠtěpánův děd i bratr byli starosty obce a tradovalo se, že rodokmen rodiny sahal až do 16. století. Byl velkým odborníkem právě v oblasti kunovského kroje. Radil ostatním, jak kroj správně užívat a byl i znalcem obyčejů. Zemřel 20. prosince 1969.\n\nSbírka se věnuje tématu kunovského kroje. Toto území zahrnuje obce Kunovice, Sady, Míkovice, Podolí a Popovice. Vznikala od konce 20. let hlavně z praktického důvodu. Potomák ji užíval k vystrojení krojových skupin při příležitosti oslav církevních svátků, které sám spolupořádal. Snažil se tak udržet a podporovat tradici kroje. Přibližně od 30. let však můžeme pozorovat, že se začal sběru věnovat velmi systematicky. \n\nSbírku doplňoval tak, aby měl podchyceny všechny možné varianty vývoje. Akvizice prováděl i nákupem. Časem se stal tímto svým počínáním v okolí známý a lidé mu kroje sami nosili. Štěpán Potomák o své sbírky velmi pečoval a ošetřoval je. Třídil je vývojově, ale i do skupin podle použití: svatební, nedělní, k muzice, smuteční, nebo podle materiálu atp. V Památníku kunovského kroje můžeme mimo jiné najít i tzv. „Jizbu“, místnost s původním vybavením ilustrující život místního lidu. Zabýval se nejen krojem jako takovým, ale i smýšlením o kroji, o zdejších lidech a tradicích. Dokonce i zhotovováním zvykoslovných předmětů, jako jsou dožínkové věnce, hodová práva, svatební koláče apod. Dále je v památníku ve vitrínách vystaveno na dvaadvacet figurín dospělých osob v krojích a pět dětských postav.\n\nO sbírkách ostatně vypovídá i jeho životní krédo: „Mějme úctu a lásku k práci našich předků“. Proto také později usiloval, i přes odpor tehdejšího komunistického režimu, o zveřejnění své sbírky. To se mu podařilo v roce 1960, kdy byl Památník rodiny Potomáků zpřístupněn veřejnosti při příležitosti jedenáctistého výročí příchodu slovanských věrozvěstů Cyrila a Metoděje na Moravu. Památník se nachází ve dvoře Potomákova statku v Popovicích. Potomák sám zde návštěvníky prováděl, po jeho smrti převzal toto dědictví jeho bratr Jan Potomák. Rodina o muzeum pečuje dodnes a po telefonické domluvě umožňuje zájemcům celoročně návštěvu.\n\nV roce 1963 se Štěpán Potomák objevil i se svou sbírkou v absolventském polodokumentárním filmu \"Moravská Hellas\" režiséra Karla Vachka. Film i epizodní vystoupení Štěpána Potomáka byly přijaty rozporně (ocenění na festivalu v Karlových Varech i zákaz promítání).\n\n"}
{"id": "999600", "url": "https://cs.wikipedia.org/wiki?curid=999600", "title": "Jiří Kořalka", "text": "Jiří Kořalka\n\nJiří Kořalka (7. února 1931 Šternberk – 30. ledna 2015) byl přední český historik. Jeho specializací byly národnostní vztahy v pozdní habsburské monarchii.\n\nStředoškolské studium absolvoval na gymnáziu v Prostějově a díky stipendiu též v americké Pensylvánii. Pokračoval studiem na Vysoké škole politických a hospodářských věd a Filozofické fakultě Univerzity Karlovy v Praze, poté nastoupil do Historického ústavu ČSAV, kde zůstal do roku 1974. Tehdy byl z politických důvodů přeřazen na pozici v Husitském muzeu v Táboře. V letech 1990–1995 působil na Institutu historie při Technické vědecké akademii v Praze. Jako hostující profesor přednášel na zahraničních univerzitách (Německo, Velká Británie), kromě toho byl tajemníkem Česko-rakouské komise historiků a členem vícera vědeckých kolegií. V roce 1992 obdržel cenu Gottfried Herder-Preis, v roce 2007 Cenu Antona Gindelyho.\n\nJeho manželkou byla historička Květa Kořalková.\n\n\n\n"}
{"id": "999601", "url": "https://cs.wikipedia.org/wiki?curid=999601", "title": "Predjamský hrad", "text": "Predjamský hrad\n\nPredjamský hrad ( ', ') se nachází v jihozápadní části Slovinska v obci Predjama, 9 km severozápadně od města Postojna a 40 km jihozápadně od Lublani, poblíž dálnice A1.\n\nHrad byl postaven na konci údolí, kde se potok Lokva noří pod 123 m vysokou skálu. Stojí pod velkým převisem této skály u vstupu do jeskynního systému a tato poloha mu dala také jméno (\"jama – jeskyně\", tedy hrad před jeskyní). Jeskynní systém (\"Predjamski Jamski sistem\") je druhý nejrozsáhlejší ve Slovinsku a doposud bylo prozkoumáno 13 km. Archeologické nálezy z 50. let 20. století ukazují na obydlenost jeskyně v paleolitu.\n\nSkládá ze dvou částí. Vnější část hradu se nachází v tzv. předjeskynní oblasti. Druhá část je vytesána do skály. Tyto dva objekty jsou jen odděleny jakousi kulisou, za níž se nachází hradní dvůr, jehož návštěva v každém ještě více umocní pocit majestátnosti. Na hradě je kromě expozice vstupní věž s palácem, jež je s již zmíněným dvorem spojena pouze systémem mostů a lávek. Dále se zde nachází nově vzniklé muzeum s rozsáhlou expozicí, hradní kaple a tzv. Jama pod gradom (jeskyni pod hradem), která se nachází hradem a propadáním řeky Lokve. V jeskyni s krápníkovou výzdobou je několik nápisů z konce 16. století. Jeskynní systém je tvořen většinou úzkými chodbami propojenými žebříky a lávkami. 700 m je zpřístupněno turistům.\n\nPrvní písemná zmínka o gotickém hradu, tehdy nazvaném Luegg, pochází z roku 1274 a byl ve skále vybudován ve 12. století z popudu aquilejského patriarchy. Poloha hradu jej činila téměř nedobytným. Až v 15. století byl dobyt loupežným rytířem Erasmem Jamským, spojencem Matyáše Korvína. Název hradu se změnil na Predjamski grad. Roku 1484 byl po více než ročním obléhání Erasmus zabit a hrad se stal majetkem rodů Oberrugů. V roce 1511, za majitelů rodu Purgstallů byla vnější část hradu poničena zemětřesením.\n\nV roce 1567 arcivévoda Karel II. Štýrský hrad pronajal baronu Janezi Cobenzlu, který si jej o 20 let později odkoupil. Roku 1570 prošel rozsáhlou renesanční přestavbou, kdy byl přistavěn vnější palác a tato podoba se z větší části dochovala do současnosti. V roce 1810 stavbu zdědil hrabě Mihael Coronini-Cronberg a v letech 1846–1945 patřil hrad do vlastnictví rodu Windischgrätz. Po druhé světové válce byl znárodněn a ve vlastnictví státu je dodnes.\n\n"}
{"id": "999604", "url": "https://cs.wikipedia.org/wiki?curid=999604", "title": "Rozpětí paží", "text": "Rozpětí paží\n\nRozpětí paží je jedna ze základních antropometrických charakteristik. Je poměrně snadno změřitelné a můžeme ho využít v kombinaci s dalšími antropometrickými měřeními k výpočtu indexů tělesných proporcí (např. index rozpětí paží – viz níže). Rozpětí paží můžeme definovat jako „vzdálenost mezi špičkami prostředních prstů každé ruky, přičemž paže jsou zcela napnuty v upažení“. (Hallová, 2007) V praxi naměřené hodnoty rozpětí paží využívá především ergonomie (stejně jako další antropometrické ukazatele) a to zohledňováním tělesných rozměrů populace např. při určování konfekčních velikostí oděvů nebo rozměrů nábytku a strojů. (Grassgruber, 2013) Nevýhodou tohoto měření je fakt, že rozpětí paží zahrnuje i šířku trupu měřené osoby, naopak výhodou je jeho jednoduchost. (Grassgruber, 2013)\n\n\nK výpočtu tohoto indexu potřebujeme znát rozpětí paží a tělesnou výšku testované osoby. Index rozpětí paží spočítáme jako poměr rozpětí paží a tělesné výšky.\nPokud je hodnota tohoto indexu vyšší než 100, pak je rozpětí paží testované osoby větší než její tělesná výška. Pokud je hodnota indexu naopak nižší než 100, pak má testovaná osoba větší tělesnou výšku než rozpětí paží. Vyšších hodnot indexu dosahují Afričané, nižších Evropané a nejnižších mongoloidní asijské populace. Ovšem tento index je ovlivněn šířkou trupu (stejně jako samotné rozpětí paží). (Grassgruber, 2013)\n\n"}
{"id": "999610", "url": "https://cs.wikipedia.org/wiki?curid=999610", "title": "Andrej Chomutov", "text": "Andrej Chomutov\n\nAndrej Valentinovič Chomutov (* 21. dubna 1961, Jaroslavl) je bývalý ruský hokejista, který hrával na pravém křídle. Je trojnásobným olympijským vítězem a sedminásobným mistrem světa.\n\nZačínal v mládežnických týmech Jaroslavli a Gorkého, od roku 1980 byl hráčem HC CSKA Moskva. Získal s ním devět ligových titulů, v sezóně 1987/88 byl nejlepším ligovým střelcem s 27 brankami, v sezóně 1989/90 byl vyhlášen nejužitečnějším hráčem soutěže. Od roku 1990 hrál za švýcarský klub Fribourg-Gottéron. Reprezentoval v letech 1980 až 1995, zúčastnil se deseti světových šampionátů. V letech 2010 až 2011 trénoval kazašskou reprezentaci.\n\nV roce 1982 obdržel titul Zasloužilý mistr sportu, v roce 2014 byl zařazen do Síně slávy IIHF\n\n"}
{"id": "999611", "url": "https://cs.wikipedia.org/wiki?curid=999611", "title": "Alexander McQueen", "text": "Alexander McQueen\n\nAlexander McQueen, celým jménem Lee Alexander McQueen (17. březen 1969 – 11. únor 2010) patřil k nejvýznamnějším britským módním návrhářům. Proslul především svou kreativitou a osobitým přístupem, v letech 1996–2001 pracoval jako hlavní návrhář pro módní značku Givenchy, poté založil vlastní značku Alexander McQueen. Za svou tvorbu obdržel mnoho významných ocenění.\n\nAlexander McQueen se narodil 17. března 1969 v londýnském East Endu v rodině taxikáře a učitelky společenských věd jako nejmladší z šesti dětí. Ve svých šestnácti letech odešel ze školy a začal pracovat jako krejčí v londýnské Savile Row, zaměřené na zakázkovou výrobu pánských obleků. Později pracoval pro Kojiho Tatsuna a krátce také v Miláně jako asistent italského módního návrháře Romea Gigli.\n\nPo návratu do Londýna se přihlásil na známou londýnskou módní školu Central Saint Martins College of Art and Design, kde hodlal vyučovat střih. Byl však přesvědčen, aby na školu nastoupil jako student módního návrhářství. V roce 1992 promoval a celá jeho absolventská práce byla koupena významnou stylistkou Isabellou Blow. Právě ta ho přemluvila, aby jako svou značku používal místo plného jména jen Alexander McQueen.\n\nBrzy po ukončení studií založil Alexander McQueen vlastní výrobu oblečení pro ženy. Největší úspěch zaznamenal svými „bumster\" kalhotami, které své pojmenování získaly díky velmi nízko položenému pasu. V roce 1996 se stal hlavním módním návrhářem značky Givenchy, patřící mezi významné haute couture značky. Pro Givenchy pracoval následujících pět let do roku 2001. V tomto roce představil svou první vlastní kolekci. Již o rok dříve (2000) prodal 51% podíl své značky skupině Gucci, což mu následně umožnilo značnou expanzi. Otevřel nové pobočky v New Yorku, Miláně, Londýně, Las Vegas a Los Angeles. Na trh uvedl i vlastní parfémy: Kingdom v roce 2003 a MyQueen v roce 2005. Mimo to začal vytvářet i kolekce pánské módy, levnější kolekci oblečení pro mladé pod zkratkou McQ, kolekci doplňků a brýlí. Spolupracoval i s kosmetickou firmou MAC, Puma či Samsonite.\n\nAlexander McQueen zemřel 11. února 2010 ve svém londýnském bytě, poté, co spáchal sebevraždu oběšením. Stalo se to jen pár dní před londýnskými dny módy, kde měl prezentovat svou poslední kolekci. Vzhledem k tomu, že kolekce byla téměř hotova, byla prezentována posmrtně. Po smrti Alexandra McQueen se kreativní ředitelkou značky stala Sarah Burton.\n\n\nKolekce byla inspirovaná oběťmi Jacka Rozparovače. Celá byla koupena stylistickou ikonou Isabellou Blow.\n\n\nJde o první oficiální kolekci Alexandra McQueena. Byly v ní představeny tzv. „bumsters“ kalhoty, které mají hluboko posazený pas odhalující i část hýždí.\n\n\nKolekce byla zahájena Aimee Mullins, atletkou a modelkou s amputovanýma nohama. Speciálně pro ni byly vytvořeny protézy, které vypadaly jako kozačky. Kolekce je známá i použitím robotů, kteří v závěru náhodně nastříkali barvu na bílé šaty modelky.\n\n\nCelé show vévodila obrovská zrcadlová krychle, která se na konci celé show otevřela a uvnitř ležela nahá žena s dýchací maskou na těle obklopena můrami. Samotná kolekce byla vyrobena především z materiálů, které poskytla příroda, např. peří či mušlí.\n\nKolekce byla pojata jako šachová partie mezi Japonskem (Východem) a Amerikou (Západem). Modelky v tomto případě představovaly jednotlivé šachové figurky a po jejich nástupu na módní molo (šachovnici) byla rozehrána šachová partie.\n\n\nKolekce byla pojata jako variace na knihu Alenka v říši divů. Byla inspirována Indií, královskou britskou rodinou a fantazií Alexandra McQueena.\n\n\nKolekce byla poctou Darwinově evoluční teorii a pozvánkou do mořské říše. Byla pojímána jako apokalyptická předpověď ekologické katastrofy na zemi, po které jsou lidé nuceni vrátit se zpět do moře, neboť zemi pokrývá jen voda.\n\nPoslední kolekce Alexandera McQueena byla dokončena jeho týmem a představena v březnu 2010. Kolekce se vrací ke kořenům řemeslné výroby, inspiraci nachází v období středověku. Látky byly potisknuty obrazy Hieronyma Bosche, Botticelliho či Huga van der Goese.\n\n\n"}
{"id": "999612", "url": "https://cs.wikipedia.org/wiki?curid=999612", "title": "Alois Sivek", "text": "Alois Sivek\n\nAlois Sivek (10. února 1920 Dolní Suchá – 7. října 1971 Havířov) byl český literární historik a kritik, bohemista, polonista, folklorista, editor literárních textů a vysokoškolský pedagog.\n\nPo maturitě (1938) na reálném gymnáziu v Českém Těšíně vystudoval obory bohemistika a germanistika na Filozofické fakultě Masarykovy univerzity v Brně (vzhledem k uzavření českých vysokých škol okupačními úřady absolutorium v roce 1948),\ndoktorát filozofie zde získal v roce 1950, titul kandidát věd (CSc.) 1960. Již od roku 1946 se paralelně s dokončováním studií věnoval pedagogické práci na různých typech středních škol ostravského regionu (Český Těšín, Karviná, Orlová), v letech 1950–únor 1952 byl lektorem českého jazyka a literatury na Univerzitě Adama Mickiewicze v Poznani.\n\nV roce 1953 spoluzakládal \"Vyšší pedagogickou školu v Opavě\", kde zastával funkci proděkana a vedoucího katedry filologie (1953–1957).\nPo dosažení docentury (1957) vyučoval na olomoucké Filozofické fakultě UP (vedoucí tamní katedry bohemistiky 1959–1961), v dalším období se ujal vedení katedry českého jazyka a literatury na ostravském \"Pedagogickém institutu\" (1961–1964) a po jeho transformaci na Pedagogickou fakultu v Ostravě stál v letech 1964–1970 v jejím čele jako děkan.\nV roce 1968 byl jmenován mimořádným profesorem, v etapě tzv. normalizace odmítl propustit pedagogy vyloučené z KSČ a byl z funkce děkana odvolán. V důsledku vážného onemocnění rok poté (1971) skonal ve věku 51 let.\n\nJako žák prof. Franka Wollmana soustředil svůj hlavní vědecký a badatelský zájem ve sféře folkloristiky na zkoumání vztahu literatury a lidové slovesnosti v národnostně, společensky i sociálně složité oblasti širšího Ostravska, Slezska a moravsko-slovensko-polského pomezí. V dílčích studiích věnoval mj. pozornost krajovým variantám baladických látek v ústních tradicích, hornickému folklóru i motivům pokladů v pověstech, pohádkách a vyprávěních. Monograficky se zabýval zvláště problematikou zbojnictví (Ondráš z Janovic) v širších souvislostech jejího reflektování v lidové slovesnosti, literatuře a umění.\n\nJeho literárněhistorické práce byly zaměřeny především na díla Petra Bezruče (textologické problémy Slezských písní, \"Stužkonosky modré\", příležitostných básní a edice korespondence), Vojtěcha Martínka a Viléma Závady. Jako literární kritik a recenzent pozorně sledoval vznikající regionální literární tvorbu české i polské provenience, organizoval setkání se začínajícími spisovateli a jejich čtenáři, na vědeckých konferencích (např. \"Bezručovy Opavy\") přednášel o poezii, próze, dramatu i literatuře pro děti a mládež. Byl iniciátorem a spoluautorem třídílné bibliografie polských silesiak z oblasti Těšínska, spoluzakladatelem, autorem řady statí, předsedou a členem redakční rady měsíčníku \"Červený květ\", předsedou ediční rady nakladatelství \"Profil\", členem vědecké rady \"Památníku Petra Bezruče\", členem redakčních rad \"Slezského sborníku\" a \"Radostné země\", do nichž také autorsky přispíval. Dále publikoval v česky i polsky psaných periodikách \"Listy Památníku Petra Bezruče\", \"Těšínsko\", \"Bílovecko\", \"Ostravský kulturní zpravodaj\", \"Dějepis ve škole\", \"Zlatý máj\", \"Sobótka\", \"Zwrot\",\n\"Poglądy\", \"Mazury\", \"Warmia\" a deníku \"Nová svoboda\".\n\nV rámci svého pedagogického působení pomohl vychovat řadu učitelů českého jazyka základních a středních škol, kteří oceňovali jeho pozorný přístup k jejich osobním i výukovým problémům, vědeckou erudici a schopnost přehledně a metodicky utříděně vyložit přednášenou matérii. Výrazně se rovněž podílel na organizačním vybudování systému vysokého pedagogického školství na Ostravsku.\n\n\n\n\n\n\n"}
{"id": "999633", "url": "https://cs.wikipedia.org/wiki?curid=999633", "title": "Sony Music Entertainment", "text": "Sony Music Entertainment\n\nSony Music Entertainment (také známá jako Sony Music nebo pod zkratkou SME) je americká společnost působící v hudebním a zábavním průmyslu vlastněná a řízená firmou Sony Corporation of America, která je dceřinou společností japonského konglomerátu Sony. Podnik byl poprvé založen v roce 1929 jako American Record Corporation (ARC) Po odkoupení společností CBS byla společnost v roce 1938 přejmenována na Columbia Recording Corporation. V roce 1966 se přejmenovala na CBS Records. V roce 1987 byla odkoupena společností Sony Corporation of America a v roce 1991 přejmenována na SME.\n\nV roce 2004 se společnosti SME a Bertelsmann Music Group sloučily v Sony BMG Music Entertainment. Později, když Sony získalo polovinu podniku vlastněnou BMG, se společnost navrátila k názvu SME. Toto skoupení mělo za následek zánik společnosti BMG, ale poté sošlo k jejímu obnovení pod názvem BMG Rights Management.\n"}
{"id": "999636", "url": "https://cs.wikipedia.org/wiki?curid=999636", "title": "Almas del Silencio", "text": "Almas del Silencio\n\nAlmas del Silencio je sedmé studiové album zpěváka Ricky Martina a první španělské album po určitém období posledního španělsky zpívaném albu s roku 1998 s nazvem Vuelve. \"Almas del Silencio\" bylo vydano 20. květen 2003. \n\nAlbum se prodalo přes jeden milion kopií po celém světě. Album dosáhlo umístění v TOP TEN ve Španělsku, Švýcarsku, Itálii, Portugalsku, Norsku a Finsku.\n\n\"Almas del Silencio\"  debutovalo US Bilboard v kategorií s titulem Top Latin Albums na prvním místě přetrvalo tam po dobu šesti týdnů.\n\nTaké bylo nominováno na \"Latin Grammy\" v roce 2004 za nejlepší album v mužské kategorií (nejlepší mužský popový hlasový výkon).\n"}
{"id": "999643", "url": "https://cs.wikipedia.org/wiki?curid=999643", "title": "Odborný text", "text": "Odborný text\n\nOdborný text je slohový útvar, jehož cílem je informovat, zaujímat stanoviska, vysvětlovat myšlenky a komunikovat o teoriích různých vědních oborů s odbornou veřejností. Autor již k známým publikovaným faktům přidává vlastní pohled a poznatky vědeckého charakteru získané vlastním výzkumem nebo odvozené z dřívějších prací. Odborný text je nástroj spolupráce a komunikace ve vědeckých oborech, jeho hlavní funkce je odborně sdělná a vzdělávací. K odborným textům je však nutno přistupovat kriticky, ne jen pasivně přebírat a memorovat látku. Čtenáře nutí k aktivnímu a efektivnímu čtení, aby problematice porozuměl a dosáhl poznání. Všichni absolventi VŠ v České republice prokazují schopnost publikovat odborný text formou závěrečné práce.\n\n\n\n\n\n\n\n\n\n\n\nSoučástí odborných textů, ať už kvalifikačních prací, seminárních prací, monografií nebo odborných statí je redukovaný text. Obsahuje relevantní informace z plného textu dokumentu. Je to výtah vytvořený na základě obsahové analýzy. \n\n\n\n"}
{"id": "999646", "url": "https://cs.wikipedia.org/wiki?curid=999646", "title": "Vladimíra Čerepková", "text": "Vladimíra Čerepková\n\nVladimíra Čerepková (4. února 1946 Praha – 11. srpna 2013 Saint Valéry en Caux, Normandie) byla česká básnířka. Patřila do okruhu beatníků, kteří vystupovali v Poetické vinárně Viola. Je s Václavem Hrabětem a Inkou Machulkovou řazena k nejvýznamnějším představitelům české beatnické poezie. \n\nMatka Vladimíry Čerepkové byla Ruska, otce nepoznala. Poté, co jí matka onemocněla, žila od roku 1956 v dětském domově a diagnostických ústavech (tehdy tzv. záchytné domovy). Projevovala se jako nezvladatelná a z dětských domovů utíkala. Na Střední keramické škole v Bechyni studovala pouze rok (1961), poté se živila krátkodobými zaměstnáními. Několikrát se pokusila o demonstrativní sebevraždu a v roce 1962 byla léčena v psychiatrické léčebně v Bohnicích. Od roku 1963 žila v Praze; od šestnácti let publikovala časopisecky básně a spolupracovala s poetickou vinárnou Viola. V roce 1968 opustila se svým tehdejším manželem Československo a emigrovala do Francie. \n\n\n"}
{"id": "999647", "url": "https://cs.wikipedia.org/wiki?curid=999647", "title": "Mikmakové", "text": "Mikmakové\n\nMikmakové (\"Mi'kmaq\") je etnikum patřící mezi První národy, obývající poloostrov Nové Skotsko a přilehlé atlantické pobřeží od státu Maine po ústí řeky svatého Vavřince. Hlásí se k němu okolo 40 000 lidí (dalších 25 000 příslušníků blízce příbuzné skupiny Qalipu, uznané jako samostatný národ teprve roku 2008, žije na poloostrově Labrador). Mikmakština náleží do východní skupiny algonkinských jazyků a v minulosti se zapisovala originálním hieroglyfickým písmem. Počet aktivních uživatelů jazyka se odhaduje na osm tisíc.\n\nSami sebe nazývají \"Lnu\" (\"lidé\"), název Mikmakové znamená v algonkinských jazycích \"příbuzní, přátelé\". Od konce doby ledové obývali přímořský lesnatý kraj, živili se lovem losů, kytovců a rybolovem. Úhoře, jesetery a další druhy ryb s oblibou nabodávali pomocí dlouhých vidlic. Žili v chýších nazývaných \"wikuom\" (odtud slovo wigwam) pro deset až dvacet lidí. Jednotlivým kmenům vládla rada starších zvaná \"Santé Mawiómi\", dědičný náčelník měl titul \"Keptinaq\".\njídlo připravovali vařením ve velkých dlabaných dížích pomocí horkých kamenů. Tradičními nepřáteli Mikmaků byli Beothukové, indiánský kmen z Newfoundlandu. Právě kvůli válkám s Mikmaky, kteří již v 17. stol. získali od Francouzů palné zbraně, byl kmen Beothuků v 18. stol vyhuben.\nPatřili k prvním indiánským kmenům, které přišly do kontaktu s Evropany, a v roce 1610 náčelník Henri Membertou přijal křesťanství. Ve válce krále Viléma a dalších konfliktech byli Mikmakové součástí konfederace Wabanaki, která bojovala na straně Francouzů proti Angličanům. V roce 1761 byla slavnostně zakopána válečná sekera a Mikmakové se stali poddanými britské koruny. Původní počet Mikmaků se odhaduje na dvacet tisíc, války a zavlečené choroby jej snížily na zhruba dva tisíce, od začátku 19. století se opět zvyšuje.\n\nJsou známi jako zruční řemeslníci, zabývají se pletením košíků a výrobou hokejek z habrového dřeva (moderní tvar hokejek s rovnou čepelí pravděpodobně vymysleli právě Mikmakové).\n\nTradiční mikmacké náboženství uctívá stvořitele světa jménem \"Glooscap\", který byl zároveň kulturním hrdinou i prohnaným, poněkud zlomyslným šprýmařem, podobně jako Krkavec u severozápadních kmenů nebo Kojot u prérijních indiánů. na rozdíl od nich však měl \"Glooscap\" antropomorfní vzhled. Od roku 1610 byli christianizováni, ale tradiční náboženství přežilo až do 19. století.\n\nZnámými Mikmaky jsou aktivistka za práva původních obyvatel Anna Mae Pictou Aquashová, herečka Natasha Henstridgeová, hokejista Sandy McCarthy nebo Donald Marshall, Jr., oběť justičního omylu, o kterém byl natočen film \"Odepřená spravedlnost\".\n\n\n"}
{"id": "999649", "url": "https://cs.wikipedia.org/wiki?curid=999649", "title": "Kandidát (film, 2013)", "text": "Kandidát (film, 2013)\n\nKandidát je česko-slovenský komediální thriller režiséra Jonáše Karáska natočený roku 2013 podle předlohy Maroše Hečka a Michala Havrana ml. Premiéra na Slovensku proběhla v říjnu 2013. Do českých kin byl snímek uveden v únoru 2014. Film byl přeložen do ruštiny (překladatelé Antonina Yukhimenko a Andrey Efremov) a uveden v rámci Dnů slovenské kinematografie v Moskvě v roce 2014. \n\n\n"}
{"id": "999651", "url": "https://cs.wikipedia.org/wiki?curid=999651", "title": "Josip Žičkar", "text": "Josip Žičkar\n\nJosip Žičkar (12. února 1846 Raztez – 27. září 1905 Vídeň) byl rakouský římskokatolický kněz a politik slovinské národnosti, na konci 19. a počátku 20. století poslanec Říšské rady.\n\nVychodil obecnou školu v Brestanici a v letech 1859–1867 gymnázium v Celje. V letech 1867–1871 studoval teologii v Mariboru a roku 1870 byl vysvěcen na kněze. Působil jako kaplan, později byl farářem ve Videmu. Byl aktivní ve veřejném a politickém životě. V Celje byl od roku 1876 místopředsedou čtenářského spolku, roku 1879 založil katolický vzájemný spolek a podílel se na podpoře katolického školství. V těchto aktivitách pokračoval i ve svém působišti ve Videmu. V roce 1896 a opět roku 1902 byl zvolen poslancem Štýrského zemského sněmu. Byl členem jeho finančního výboru. Podílel se na zákonech o zemědělském družstevnictví a zasadil se o výstavbu několika železničních tratí, silnic a slovinských škol. V letech 1899–1903 se spolu s ostatními slovinskými poslanci na práci sněmu fakticky nepodílel, na protest proti nerespektování národnostních práv Slovinců ve štýrském školství.\n\nVe volbách roku 1897 byl zvolen poslancem Říšské rady (celostátní zákonodárný sbor) za všeobecnou kurii ve Štýrsku, 4. volební obvod: Celje, Slovenske Konjice atd. Za týž obvod uspěl i ve volbách roku 1901. V parlamentu setrval do své smrti roku 1905, pak ho na poslaneckém křeslě nahradil Anton Korošec. K roku 1897 se profesně uvádí jako farář. Před nástupem na Říšskou radu se deklaroval jako budoucí člen poslaneckého klubu jihoslovanských poslanců. Po zvolení ovšem usedl do frakce Slovanský křesťansko národní svaz. Podporoval spolupráci slovinských a chorvatských poslanců, což se v roce 1902 realizovalo v podobě společného poslaneckého klubu. Byl členem parlamentního sociálního výboru, po roce 1901 i zemědělského výboru. I na Říšské radě se vyslovoval pro podporu slovinského školství a přimlouval se za zřízení slovinské univerzity.\n"}
{"id": "999653", "url": "https://cs.wikipedia.org/wiki?curid=999653", "title": "Stinská", "text": "Stinská\n\nStinská ( , 1093 a 1019 m n. m.) je hora v Bukovských vrších na slovensko-ukrajinské státní hranici. Nachází se ve stejnojmenném skalnatém hřebeni mezi údolím Zbojského potoka na západě a údolím řeky Uh na východě. Vrcholem hory prochází hranice mezi slovenským NP Poloniny a ukrajinským Užanským NP. Na slovenské straně se rozkládá NPR Stinská, na ukrajinské PR Stynka. Pod vrcholem se nachází kráter a rašeliniště Čierna mlaka.\nZe slovenské strany:\n\nZ ukrajinské strany:\n\nStinská je národní přírodní rezervace v oblasti Poloniny. Nachází se v katastrálním území obce Zboj v okrese Snina v Prešovském kraji. Území bylo vyhlášeno či novelizováno v roce 1986 na rozloze 90,7800 ha. Ochranné pásmo nebylo stanoveno.\n\n"}
{"id": "999654", "url": "https://cs.wikipedia.org/wiki?curid=999654", "title": "Sever, můj domov", "text": "Sever, můj domov\n\nSever, můj domov (1973, Home is the North) je dobrodružný román pro mládež, který napsal americký spisovatel Walt Morey. Román vypráví příběh patnáctiletého chlapce, který si natolik oblíbí život na pobřeží Aljašky, že se brání přestěhování do města. \n\nHlavním hrdinou románu je patnáctiletý sirotek Brad, kterého po tragické smrti jeho rodičů vychovává babička. Společně bydlí na aljašské samotě. Když zemře i Bradova babička, ujme se chlapce kapitán Ed Bishop s manželkou Annou, kteří se živí rybařením. Brad najde v rodině nový domov, Anna ho v aljašské divočině učí lovit zvěř a Ed ho bere na lov lososů. Brad pozná cenu poctivé práce, uchvátí jej nádherná aljašaká příroda, kde je mnoho divoké zvěře a je možno potkat vlky, medvědy i rosomáky a také vidět polární záři. Zapustí v nové rodině kořeny natolik, že se ze všech sil brání snahám své jediné zbylé pokrevní příbuzné, tetičky Kláry ze Seattlu, která ho chce odvézt do velkoměsta.\n\nMajitel konzervárny v Orca City Frank Karlson rybáře nestydatě okrádá a kapitán Ed mu dluží patnáct tisíc dolarů za novou loď, na které loví společně se svým pomocníkem, kterému se říkalo Habán George. Peníze Karlsonovi dlužili i Bradovi rodiče. Proto odjeli k ostrovu Kodiak, kde velké množství ryb slibovalo úspěšný lov a výdělek, ke splacení dluhu. Dostali se tam však do hrozné bouře a utopili se. Karslon chce kapitána Eda o loď připravit Když mu však Ed řekne že s jeho nemorálním chováním seznámí ostatní rybáře, kteří mu pak přestanou dodávat ryby, od svého záměru ustoupí.\n\nPro Brada si do Orca City přijede teta Klára a chce si ho vzít jako nezletilého sebou. Brad proto uteče a vydá se pěšky do svého domova u kapitána Eda. Strastiplná cesta je dlouhá sto kilometrů, Brad se na ní málem utopí, ztratí pušku a trpí hladem. Teta Klára tak pochopí, jak je sever pro něho důležitý a slíbí mu, že každý rok na prázdniny se bude moci ke kapitánovi Edovi vrátit..\n\n"}
{"id": "999657", "url": "https://cs.wikipedia.org/wiki?curid=999657", "title": "Petr Vaněk", "text": "Petr Vaněk\n\nPetr Vaněk (* 8. května 1979 Nové Město na Moravě) je český divadelní, filmový a seriálový herec a moderátor různých akcí. Je obsazován ve filmu převážně do rolí židovských představitelů. Jelikož ovládá angličtinu, je obsazován v koprodukčních a cizojazyčných filmech. Absolvoval DAMU v oboru herectví alternativního a loutkového divadla. V roce 2004 účinkoval ve znělce Mezinárodního filmového festivalu Karlovy Vary.\n\n\n\n\n"}
{"id": "999658", "url": "https://cs.wikipedia.org/wiki?curid=999658", "title": "Johann Drexel", "text": "Johann Drexel\n\nJohann Drexel (8. listopadu 1844 Hohenems – 11. října 1905 Feldkirch) byl rakouský pedagog a politik, na přelomu 19. a 20. století poslanec Říšské rady.\n\nProfesí byl pedagogem. Od roku 1865 vyučoval v Lingenau, od roku 1875 na obecné škole ve Feldkirchu, na níž v letech 1877–1897 zastával funkci jejího ředitele. Po dvaadvacet let byl členem okresní školní rady. Patřil mezi zakladatele zemského učitelského spolku ve Vorarlbersku. Bojoval za školské liberální reformy.\n\nNa konci 19. století se zapojil i do celostátní politiky. Ve volbách do Říšské rady roku 1897 získal mandát v Říšské radě (celostátní zákonodárný sbor) za kurii městskou a obchodních a živnostenských komor, obvod Bregenz, Feldkirch atd. Za týž obvod mandát obhájil i ve volbách do Říšské rady roku 1901. Zasedal zde až do své smrti roku 1905. Pak ho nahradil Heinrich Hueter.Profesně byl k roku 1897 uváděn jako nadučitel. Byl členem Německé pokrokové strany.\n"}
{"id": "999659", "url": "https://cs.wikipedia.org/wiki?curid=999659", "title": "Nežabec", "text": "Nežabec\n\nNežabec (1023 m n. m.) je hora ve Vihorlatských vrších na východním Slovensku. Nachází se v hlavním hřebeni mezi vrcholy Sninský kameň (1006 m) na západě a Fedkov (978 m) na jihu. Na vrcholu se nachází několik skalních útvarů. Celá hora je porostlá hustým lesem a neposkytuje žádný výhled. Celá oblast je chráněna v rámci CHKO Vihorlat.\n\n\n\n"}
{"id": "999660", "url": "https://cs.wikipedia.org/wiki?curid=999660", "title": "Adalbert Dungel", "text": "Adalbert Dungel\n\nAdalbert Dungel OSB (20. června 1842 Lukov – 10. července 1923 klášter Göttweig) byl rakouský benediktinský mnich, opat kláštera Göttweig a politik, na přelomu 19. a 20. století poslanec Říšské rady.\n\nNarodil se na jižní Moravě, vychodil gymnázium ve Znojmě. Roku 1861 vstoupil do benediktinského kláštera Göttweig. Roku 1865 složil řádovou přísahu. Roku 1866 byl vysvěcen na kněze. Byl pomocným knězem v Tullnu. V letech 1868–1877 vyučoval teologii. Vedl správu klášterních nemovitostí a roku 1886 se stal opatem kláštera.\n\nNa konci 19. století se zapojil i do celostátní politiky. Ve volbách do Říšské rady roku 1897 získal mandát za velkostatkářskou kurii, obvod Dolní Rakousy. Za týž obvod mandát obhájil i ve volbách do Říšské rady roku 1901.Profesně byl k roku 1897 uváděn jako opat kláštera.\n"}
{"id": "999661", "url": "https://cs.wikipedia.org/wiki?curid=999661", "title": "Honor", "text": "Honor\n\nHonor je ženské i mužské křestní jméno. Pochází z latiny a vykládá se jako \"čest(ný)\", \"úcta\". Podle staršího kalendáře slaví svátek dne \"8. ledna\" a podle francouzského kalendáře slaví \"16. května\".\n\nČínská firma Huawei používá název \"Honor\" jako značku pro některé své elektronické výrobky, nejčastěji smartphony.\n\nHonorka, Nora, Nori, Honika\n\n\n"}
{"id": "999662", "url": "https://cs.wikipedia.org/wiki?curid=999662", "title": "Petr Svobodný", "text": "Petr Svobodný\n\nPetr Svobodný (* 20. března 1958 v Praze) je český historik. Odborně se zaměřuje na dějiny lékařství a univerzitní dějiny.\n\nPo maturitě na Akademickém gymnáziu v Praze vystudoval historii na Filozofické fakultě Univerzity Karlovy. V roce 1981 nastoupil do Okresního muzea v Jílovém u Prahy, odkud po několika letech přešel do Ústavu dějin lékařství 1. lékařské fakulty UK. Od počátku 90. let působí v Ústavu dějin UK a Archivu UK, kde od roku 2005 zastává post ředitele. V letech 2000–2004 byl rovněž vědeckým tajemníkem Výzkumného centra pro dějiny vědy (při AV ČR a UK) a kromě toho přednáší na Fakultě sociálních věd UK, FF UK a 1. LF UK. Z titulu své funkce vede redakční radu \"AUC \"– \"Historia Universitatis Carolinae Pragensis\", vedle toho působí v několika dalších redakčních radách a vědeckých kolegiích. Podílel se mj. i na rozsáhlé syntéze o dějinách Univerzity Karlovy (red. Kavka – Petráň). Je předsedou Společnosti pro dějiny vědy a techniky.\n\nVe volném čase se mimo jiné věnuje orientačnímu běhu a komínářství.\n\n\n"}
{"id": "999665", "url": "https://cs.wikipedia.org/wiki?curid=999665", "title": "Moderní zahrada", "text": "Moderní zahrada\n\nModerní zahrada je označení, které je používáno pro úpravy zahrad, jenž jsou považovány za obecně žádoucí, blížící se ideálu krásy respektované a někdy současně vzbuzující dojem novosti a neobvyklosti. Moderní zahrada a modernistická je současně výraz používaný pro zahrady ve spojitosti s úpravou synergickou s uměleckými a architektonickými styly používaným ve 20. století. Tyto směry byly často založeny na strukturách a liniích a byly označovány souhrnně modernismus či moderní umění (zahrnuje například dadaismus, kubismus, expresionismus, konstruktivismus, surrealismus, minimalismus, postmodernismus) a moderní architektura (například funkcionalismus, socialistický realismus, brutalismus, minimalismus).\n\nModerní zahrady jsou poplatné trendům daného období v architektuře, nejsou v kontrastu se stavebním dílem. Ve vrcholném období jsou jednoduché, více či méně praktické nebo smysluplné, někdy nákladné na pořízení a údržbu, jindy zcela levné. Mohou být pravidelné nebo chaotické, vytvořené amatéry nebo odborníky, zde podobnost není.\n\nDesign, který je považován za model „moderní zahrady“ se postupem času měnil. Tuto změnu, pomalou nebo převratnou, ovlivňovali především majitelé a správci majetku, ale i rodící se ideologie (náboženské i politické) a estetické směry, ekonomické změny, moderní technologie, zahraniční obchod a kulturní kontakty, a někdy i osoby, které lze považovat za zahradní architekty nebo osoby zabývající se nějak tímto oborem. V mnoha ohledech lze objekty které lze označit pojmem „moderní zahrada“ vnímat jako pozemky upravené tendenčním, módním způsobem, včetně zcela výstředních úprav nebo téměř žádných, s prvky a artefakty (nebo bez).\n\nZahrada označovaná jako \"„moderní zahrada“\" v 21. století může být i naprosto bez okrasných prvků, a může na ní být jen trávník. Obvykle však bývá doplněna úpravami, jejichž linie jsou zcela geometrické a lomí se v ostrých nebo pravých úhlech. Nenapodobuje, neromantizuje a nestylizuje přírodu, je doplňkem budovy, další praktickou, využitelnou, otevřenou místností domu nebo kancelářského komplexu. Nejdůležitější součástí jsou umělé a stavební prvky, které mají často jen dekorativní charakter. Rostliny jsou v moderní zahradě zcela pominutelné. Moderní zahrada v 21. století je určena hlavně pro trávení volného času. Výzdoba směsicí často stálezelených keřů v zářivých odstínech nebo naopak stejnorodým porostem půdokryvných dřevin je nejčastěji vedena na okrajích zahrady podél živého plotu. Na zahradě je udržován dokonalý trávník, tvořený výhradně travinami, nízkým pokosem. Zahrada u budov na počátku 21. století bývá doplněna živým plotem, vodní plochou, keři nebo nízkými stromy. Hlavním znakem moderní nebo modernistické zahrady je jednoduchost až nezajímavost, která vhodně zdůrazňuje architekturu stavby a ladí s ní.\n\nÚčel tvorby moderní zahrady je vytvořit objekt který je v souladu s aktuální módní vlnou a je předmětem obdivu. Smysl tvorby takových zahrad je obvykle touha majitele upoutat pozornost, vyvolat v pozorovateli nějaké pocity a představy, podobně jako je tomu u dalších uměleckých prací. Vytvářet zahradní úpravy oslavující nějakou ideologii, nebo teologii jsou více či méně běžné ve všech obdobích historie. Design podléhá stejné změně i u těchto zahrad, jen je oficiálně jinak zdůvodněn. Moderní trendy a úpravy nejsou odvislé od praktické funkčnosti, bezpečnosti a použitelnosti úprav.\n\nV období starověku v Římě a Egyptě bylo cílem nejen vytvořit místo vhodné k odpočinku ale i ukázku moci, vkusu, inteligence a bohatství. V období starověku v Říně a Japonsku a středověku v Evropě některé úpravy okrasné zahrady měly náboženský význam a ačkoliv účel nebyl jiný bylo důležité ukázat náboženskou oddanost nebo filosofické nadání. V období 17. století byly přepychové a moderní barokní zahrady u sídel církevních hodnostářů a bohaté šlechty tvořeny jako ukázky moci, vkusu, inteligence, síly a bohatství. S nástupem osvícenství tomu bylo stejně, ale majitelé zahrad se snažili ukázat náklonnost dobovým ideálům moudrosti a příchylnosti k přírodě. Pod vlivem moderny se úpravy moderních zahrad jako ukázek vkusu obohacují o nečekané kreativní objekty, často bez nějakého smyslu. Moderní zahrady, jejich úpravy mohou být vedeny zcela proti vkusu majitele, s infantilní a romantickou touhou majitele po obdivu a zařazení se ve společnosti.\n\nNa tvorbu běžných okrasných zahrad v 21. století má velký vliv požadavek upravit pozemek s co nejnižšími náklady na úpravu a údržbu. Úprava moderní zahrady má být často provedena tak, aby byla jednoduše vyplněna plocha v okolí domu. Tak, aby z psychohygienického hlediska plocha nevypadala nevzhledně. U úprav zahrad u mnoha obytných a veřejných objektů je preferováno, aby plochu bylo možné využít k rekreaci nebo pořádání společenských a komerčních akcí (velké rovné zpevněné plochy).\n\nTendence snižovat náklady na založení zahrady se objevuje už na přelomu 20. století v USA, F.A. Waugh ve své knize popisuje:\n„\"Lidé, kteří vlastní pozemky ve městě a předměstských čtvrtích jsou největší milovníci domova a rodiny v celém národě. Podle společenské kasty ke které náleží, investují prostředky, touhy a vkus - často nevzdělaní v tomto specifickém oboru - do úprav domácnosti. Zatímco tento domácí kutil rád vydá $3,000 nebo $20,000 na úpravy svého domu, pohlíží na $50 nebo $100 jako na přemrštěné výdaje na výzdobu pozemků obklopujících dům.… A pokud majitel domu zadá práci na úpravě domu nějakému architektu a zaplatí mu $100 až $500 za projekt úpravy domu, ani náhodou neuvažuje o konzultaci se zahradním architektem, aby navrhl úpravy pozemku kolem domu a výsadbu.\"“ \nZjednodušeně: I majitelé rodinných domů investují raději do materiálů které potřebují ke kutilským úpravám domu, než aby práci svěřili odborné firmě pod vedením architekta a i nicotné částky považuje za zbytečné mrhání při zkrášlování zahrady. O úpravách zahradním architektem ani neuvažuje. Tato situace se během 20. století výrazně nemění a architektem nebo odborníkem navržené úpravy zahrady jsou výsadou a znakem sociálně nadřazených vrstev. Smysl moderně upravené zahrady, být znakem sídla významné a movité osoby, je tak naplněn.\n\n\"„Změn ideálů v architektuře během posledních dvě stě let bylo mnoho, různých a často křehkých, …architekti byli více než obvykle oběťmi jakéhokoliv nápadu který se zdál být hodnotný a nechali se jím vést. Architekti byli částečně umělci… bylo obvykle očekáváno, že mají cit pro změny… více než ostatní.“\"\n\n\n\n\n\n\n\n\n\n\n\n\n\n\nZahradní architektura je umělecký směr podléhající v jednotlivých stylech pomíjivé oblibě a „dokonalost“ úpravy „moderní zahrady“ je hodnocená vkusem. Tedy podle okamžité nálady a vnímání společnosti, její primitivní davovou optikou. Ačkoliv se může zdát, že dochází pouze k neustálému střídání obliby přírodních a architektonických úprav není skutečnost takto jednoduchá a dokonce nedochází ani k jasnému návratu, opakování stylů a ideálů předchozích architektonických slohů (gotiky, antiky, romantismu). Moderní vkus v zahradní architektuře, a to především v moderní, odráží nejen duchovní, umělecké sepětí lidské invence a dokonalé přírody, ale zejména movitost a přání majitele.\n\nBěhem 19. a 20. století se pohled na zahradu měnil pod vlivem různých filosofických a výtvarných směrů ale i vlivem konzumerismu a krizí. Ze zahrad které měly při nákladné údržbě zdobit množstvím květů, kombinací barev a kompozicí prvků se vyvinuly úpravy které vytvářejí souhrny geometrických tvarů, jednoduchých symbolů a také okázalé úpravy dekorativní zpracováním hmot, světelnými a dalšími dramaticky či divadelně působivými efekty. Tyto projevy a posuny se tradičně ukazují ponejvíce v úpravách pro sociálně nadřazené skupiny obyvatel. V zahradách pro širokou veřejnost a střední vrstvy změna spočívá v napodobování vzoru se snadnější, často mechanizovanou údržbou a technologiích omezujících náklady na údržbu (mulčování, pesticidy), a na počátku 21. století příklon k přírodě blízkým ideálům. Nové je u těchto sociálních vrstev preferování okrasných zahrad jako místa pro relaxaci.\nV meziválečné době to bylo hnutí Arts and Crafts které ovlivnilo i architekturu. Pojetí rodinného domu navazovalo na tradice starých anglických venkovských sídel. Ve svých pracích členové odmítali unifikaci a strojovou velkovýrobu. Jako jedna z vůdčích osobností hnutí Arts and Crafts movement Gertrude Jekyllová zavedla do zahradní architektury v mnoha směrech novátorské propracované úpravy ve stylu venkovské zahrady a prosazovala úpravy které byly blízké přirozeným společenstvům rostlin. Mezi osobnostmi, kteří pracovali v souladu s principy hnutí byl i vynikající zahradní architekt Harold Peto.\nV tomto období byl populární úpravou zahrad styl napodobující venkovské zahrady, výsadby zahrnující mimo stromy a keře i květiny, zejména trvalky. Často bývá vyzdobena předměty a dekoracemi napodobujícími denní potřeby venkovanů a imitující původní přírodní materiály. veselou nestřídmostí, rustikálními, romantickými, vesnickými doplňky. Klasické venkovské zahrady dosáhly svého vrcholu popularity v období viktoriánské éry (1837 - 1904).V tomto období je také kladen velký důraz na význam barev, především jejich sladěnosti a nápadité kombinace na základě teorií skladby barev, barevného kruhu.\n\nZajímavě pojatou úpravou, na které se G. Jekyllová podílela, jsou zahrady u Hestercombe House, kde trvalkové záhony tvoří parter. Jekyllová spolupracovala i s dalším významným architektem té doby, Edwinem Lutyensem, který například navrhl zahrady u domu Castle Drogo.\n\nVe Velké Británii přímo na dílo G. Jekyllové částečně navazuje během 20. století Vita Sackville-West jejíž úpravy vlastní zahrady byly popularizovány. Pracemi Jekyllové je osloven i Christopher Tunnard. Náročný styl úprav G. Jekyllové napodobuje později i Penelope Hobhouse.\n\nNa konci 19. století dochází k více vyhraněné diferenciaci ve společnosti ve smyslu společenských skupin a tomu odpovídají i typy a použití zahrad. Sídla představitelů moci jsou upravena s pečlivostí a estetickou skladbou kompozice. Zahrady středních vrstev plnily částečně hospodářskou funkci. Na perifériích vznikají zahrádkové kolonie, které jsou využívány nejchudšími vrstvami obyvatel.\nV období přelomu 19. a 20. století v ČR lze nalézt významné zahrady u stavebních a architektonických děl, avšak jejich celková hodnota je těžko poměřitelná s pracemi té doby v Anglii. Popis se tak omezuje na dobové (secesní) doplňky, neobvyklé stavby, nanejvýše tak ještě použité trvalky. V české zahradní architektuře jsou stále aktuální debaty, zda je vhodnější pravidelné uspořádání zahrad, nebo úprava do nějakého vzoru či volnější „přírodní“ výsadba. Oblíbené jsou ale výsadby pravidelných zahrad i na větších plochách. Častou součástí zahrad jsou skalky. Styl secese a art deco zahrady obohacuje zdobnými doplňky, z nichž některé napodobují rostliny či jejich části.\n\nV tomto období, na konci 19. století a na počátku 20. století v ČSR působí i Dušan Jurkovič, stavební architekt známý lidovými motivy inspirovanou a silně zdobenou architekturou, který pracuje rovněž jako zahradní architekt. Jeho stavební díla zdobeností připomínají secesi, ale bez vegetativních motivů, se zřetelnými jednoduchými liniemi. Jeho vysoce obezděná zahrada, vedle jeho domu (navržen 1905) v Žabovřeskách, který také upomíná na slovenské lidové motivy, je upravena jako systém záhonů s cestičkami, je položena v mírném svahu rekonstruována výsadbou stromů, trvalkovými záhony a záhony růží. Zahrada je zdobena jasně červenými japonizujícími „bránami“ nad cestičkami.\n\nPříchod moderny předznamenaly experimenty Fletchera Steele, který ale tvořil stále ve stylu vycházejícím ze zdobné secese.\n\nV období hospodářské krize, ve dvacátých a třicátých letech, i později, během poválečné rekonstrukce Evropy, byl funkcionalismus v mnoha zemích Evropy vedoucím architektonickým slohem. Pod vlivem architektonického směru, který se hlásil k filosofii „\"ozdoba je zločin\"“, „\"Dekorace je smyslné a primitivní povahy, stejně jako barva, a hodí se toliko pro nižší třídy, sedláky a divochy.\"“ byly vytvářeny jednoduché domy - „\"stroje na bydlení\"“ (Le Corbusier), více či méně praktické (propagované ploché střechy) či obyvatelné, stavby bez ozdob a estetických doplňků. Esteticky působily linie, plochy, struktury a způsob seskupení.\nNa počátku 20. století tak v Evropě vznikají především úpravy, které dekoracemi reagují na abstraktní styl ve výtvarném umění. Na zahradě byly používány k snadné údržbě stroje a úprava zahrady odpovídala potřebě používání strojů (sekaček, závlahy). Používané linie byly architektonické nebo geometricky zakřivené. Propagovanými barvami byly především bílá a černá a kombinace s vysokým kontrastem, mottem úprav bývá heslo - „\"V jednoduchosti je krása\"“.\n\nV třicátých letech v ČR byl ražen trend, že zahrada má být místem relaxace. Autor dobového textu seznává, že bohužel zahrada je stále zdrojem práce, a proto podle dobového zdroje neplní svůj primární účel:„\"Ve stavebnictví a vnitřním zařízení jsme se již hodně oprostili ode všech drahých zbytečností, jen zahrada,… …,jest dosud útočištěm ustupujícího dekorativismu“\" „\"Aby byl zajištěn co největší komfort majitele, musí zahrada obsahovat tři základní prvky: velký, rovný trávník, bazén, stromy, jež poskytují stín.\"“ „\"Pokud jde o množství květinové výzdoby… lze tuto srovnati s ozdobou dámských šatů: dobře ušité jí mnoho nepotřebují, špatně ušitým nepomůže. Proto při zakládání zahrady dbáme více na účelné a vkusné řešení celku, nežli na dekorativní úpravu detailů.\"“\n\nVe třicátých letech v Brně byla vystavěna Vila Tugendhat, která úpravou zahrady sice v mnoha bodech neodpovídá principům daného stylu, nicméně zřejmě vypovídá o výsadbách prováděných v tomto období a preferovaném vkusu tehdy sociálně nadřazené skupiny obyvatel.\nVe třicátých letech tvoří v USA Jens Jensen zahrady a parky, které jsou spíše v přírodním stylu a propaguje používání přirozených rostlin. Jeho úpravy jsou nazývány „styl prérie“, jde o výsadby záhonů se vzájemně promísenými menšími ostrůvky trvalek, podobných jako u návrhů G. Jekyllové. V Anglii vzniká Sissinghurst Castle Garden, autorem je Vita Sackville-West, které je vzorem G. Jekyllová.\n\nV tomto období v USA rovněž začíná podnikat Thomas Dolliver Church, jehož soukromé zahrady jsou vnímány jako progresivní, nápadité a on sám považuje zahradu za pokračování domu a člení zahradu na „pokoje“, obytné prostory. V poměrně jednoduchých úpravách používá pro ozvláštnění futuristické sochy. Velmi jednoduchými a jasně členěnými, geometrickými a přehlednými, „holými“ zahradami, oslovuje zákazníky i Mien Ruys. U výsadeb je zjevná snaha úpravou omezit nároky na údržbu. Ačkoliv u některých výsadeb používá trvalky v zajímavých kompozicích, právě jednoduché geometrické úpravy Mien Ruys, málo druhové pestré, jsou vnímány v souvislosti s moderní architekturou jako velký přínos.\n\nNa vytváření zcela jednoduchých technických staveb v Evropě ve funkcionalistickém stylu navázalo vytváření zcela jednoduchých zahradních úprav které pracovaly převážně s hmotami zeleně a alejemi, anebo dokonce nepoužívaly vyšší zeleň vůbec, aby dostatečně vynikla krásná jednoduchost stavby. Tento trend zachovávala nejen masová poválečná výstavba v Evropě ale i další, navazující architektonické styly, které převládaly v Evropě 20. století, jako například brutalismus, minimalismus. Tyto architektonické slohy se prolínaly a svými zásadami splývají, že ačkoliv jsou projevy odlišné, jsou mnohdy označovány jako celek, jako moderní architektura. Zeleň veřejných zahrad, hřbitovů, školních zařízení a parků byla postupně degradována na výsadby rychle rostoucích dřevin vhodných pro zalesňování a zahradnické úpravy zeleně zjednodušeny na výsadbu, kácení a i dvakrát během roku pokos travnatých ploch zemědělskou technikou.\n\nVe čtyřicátých letech vytváří Russell Page a Geoffrey Jellicoe zahradní úpravy, některé s použitích zcela pravidelných vzorů, často s prvky překvapení. V padesátých a šedesátých letech v USA vytváří Lawrence Halprin architektonické úpravy s vodními prvky.\n\nV ČR po 2. sv. válce začíná výroba v okrasných školkách upadat a k nastartování vyšší produkce dochází až v 70. letech, kdy je již naprostý nedostatek školkařských výpěstků. Tento nedostatek vrcholí v osmdesátých letech, kdy na trhu chybí celé skupiny okrasných dřevin a naopak je produkováno množství rostlin omezeného počtu druhů jejichž výroba je málo náročná. Sílící tlak na producenty okrasných dřevin vedl vyšší efektivitě, ke zjednodušování technologií a zužování pěstovaného sortimentu dřevin. Dostupný sortiment pro úpravu zahrady tak zahrnoval několik málo dřevin. Lze snadno sestavit seznam několika dřevin zcela typických pro výsadby v druhé polovině 20. století: jalovec \"Juniperus ch.\" 'Tripartita' a 'Pfitzeriana Aurea' a později nižší kultivar 'Oldgold', smrk pichlavý \"Picea pungens\" 'Glauca', borovice černá \"Pinus nigra\", bříza zejména v malých zahradách \"Betula v\". 'Pendula', lípa srdčitá \"Tillia cordata\" a topol \"Populus n.\" 'Italica'. Z velkých keřů jsou vysazpvány zlatice, z menších keřů byly produkovány především růže a tavolníky \"Spirea Van Houttei\" a na konci 90. let i \"Spirea bumalda\". Jiné dřeviny se tak staly výrazně atraktivními. Jednotvárnost společnosti a života přerůstá i do jednotvárnosti úprav okolí.\n\nZe školek jsou dodávány dřeviny prostokořenné, s balem se připravují jehličnany a některé choulostivé listnáče. Až do devadesátých let jsou publikovány v ČSSR v odborných publikacích stížnosti odborníků na nízkou kvalitu a nedopěstování prodávaných výpěstků. Také byla publikována kritika zahradních architektů ohledně jejich schopností a znalostí, a neprovádění zálivky mladých rostlin po výsadbě. Takže například na špatné ujímání sazenic má vliv celá řada faktorů. Vzrostlé dřeviny nebyly vysazovány vůbec, nebyly prodávány a ani pěstovány pro prodej. Po vzoru zkušeností ze Západní Evropy jsou na konci 20. století nově pěstovány a prodávány dřeviny v nádobách (ale nejdříve v tzv. kontejnerech, plastových pásech). Výsadby jsou po architektonické stránce zjednodušovány na plošné nekoncepční a nahodilé výsadby dřevin. Výsadby alejí v zahradách a parcích byly prováděny znovu v osmdesátých letech, pokusné používání solitér ve výsadbách bylo kritizováno pro náročnost na údržbu. Z prvků zahradní architektury byl používán a propagován živý plot. Z celkové degradace zahrad a parků se vymaňují předzahrádky udržované obyvateli.\n\nV ČSSR na počátku sedmdesátých let začíná působit Ivar Otruba a Vladimír Sitta. Ivar Otruba se do konce dvacátého stává nejvýznamnějším českým architektem dvacátého století. Vladimír Sitta emigruje do NSR a pro své pokusy s invenčními úpravami se stává jedním z nejvýznamnějších architektů své doby. Pracuje ovšem spíše s tvary, plochami a neobvyklými efekty, vytváří dramatická prostředí, rostliny jsou spíše podružné. Příkladem může být úprava zahrady V. Sitty, která je jako překvapení pro návštěvníky zaplavena vodou a hosté tak „chodí po vodě“, jindy používá jako efekt plameny na vodní hladině nebo an štěrkové ploše. Ivar Otruba se stává prostředníkem, který svými pokusy povzbuzuje českou zahradní architekturu, povyšuje místní zahradní kulturu a pokouší se vnášet do českého prostředí západoevropské vlivy.\nV Německu areál pustnoucí továrny mění zahradní architekt Peter Latz na park, který zachovává původní otisk místa ale je prostorem pro divokou přírodu a odpočinek. Tento vzor je obdivován a napodobován. Dan Kiley v USA upravuje zeleň v okolí pomníků jednoduchými výsadbami a geometrickou architekturou, je považován za významného modernistického zahradního architekta. Velké množství soukromých zahrad projektuje také Garrett Eckbo. Mezi vlivné osobnosti té doby je počítán i konstruktivistický umělec a zahradní architekt James C. Rose.\n\nV sedmdesátých letech začínají v Evropě kariéru partneři James van Sweden a Wolfgang Oehme, jenž naopak preferují romantické přírodní úpravy zahrad. Jejich úpravy jsou oceňovány především na začátku 21. století.\n\nLe Corbusierovy stroje na bydlení, bloky panelových domů na konci 20. století zaplavují Evropu a mění celou společnost. V rámci strojů na bydlení vypadají stejně i školy, samoobslužné prodejny. Výstavba i úpravy zeleně jsou stejné nejen v komunistických zemích, ale i v Západní Evropě. V průběhu 80. let je v ČR v rámci „perestrojky“ a „glasnosti“ kritizována sterilnost a monotónnost obytného prostředí panelových sídlišť a jsou hledány nové úpravy, je snaha o vnesení „polosoukromých“ ploch v polouzavřených blocích domů. Mimo to ale naopak dochází k zahušťování další výstavby (Brno Vinohrady). Zvyšuje se tlak na humanizaci obytných celků, která zahrnuje i volné plochy zeleně. V obytném souboru „Terasy“ v Ústí nad Labem jsou zkoumány nové metody výsadby - zahuštěná výsadba a přesazování vzrostlých dřevin, náhrady trávníku - půdokryvné dřeviny.\nOd konce 80. let 20. století v ČSSR postupně expanduje u soukromých staveb móda udržovaných trávníků spojená s kopírováním životního stylu USA. Od konce 20. století se v ČSSR prosazují u obytných budov okrasné zahrady a veřejná zeleň je více udržovaná. Na konci 20. století jsou v některých zahradních a parkových úpravách hmoty zeleně již opět cíleně uskupovány, někdy geometricky, jsou vybírány specifické druhy dřevin, včetně kultivarů, používány dominanty. Zohledňována začíná být údržba a především rozloha trávníku. Zelinářské zahrady mizí.\nOd sedmdesátých do konce devadesátých let buduje v Jižní a Severní Americe Roberto Burle Marx nákladné parky a zahrady s neobvyklými pestře barevnými vzory a měkkými liniemi, a stává se slavným. V tomto období zde rovněž působí Robert Irwin který vytváří nákladné úpravy s geometrickými symboly. Známá je jeho úprava Central Garden v Getty Center v Los Angeles. V devadesátých letech začíná s praxí úprav v malých zahradách v 21. století populární Martha Schwartz.\nPodobně jako Church dělí zahradu na „pokoje“, Richard Haag používá „kvadranty“ a velké plochy parků upravuje jako sled menších zahrad. Minimalistické úpravy zahrad provádí s ohledem na ekologické dopady a rekultivuje průmyslem zdevastovaná místa.\n\nNa přelomu 20. a 21. se s rozvojem výstavby rodinných domů pomalu rozvíjí potřeba pestřejšího sortimentu rostlinného materiálu a pěstování pravidelně kosených trávníků. V ČR se šíří podnikatelské baroko, které rovněž vede k poptávce po větším sortimentu dřevin, takže v ČR jsou prodávány a v zahradách vysazovány „mrazuvzdorné“ palmy.\n\nNěkteré zahradní rostliny prožívají zásadní změny použití. Túje byly do počátku poslední dekády 20. století vnímány výlučně jako hřbitovní dřeviny, na počátku 21. století jsou nejprodávanější dřevinou vůbec. Výsadby živých plotů v moderní zahradě jsou prováděny především z tújí. Ve střední Evropě jsou až do počátku druhé dekády 21. století zahrady architekty plánovány a odbornými firmami realizovány spíše zřídka.\n\nVe Velké Británii působí Ivan Hicks. Vznikají zahrady jako Eden Project a jsou obnovovány historické zahrady a parky, jako například Lost Gardens of Heligan které jsou novodobými atrakcemi. Prosazuje se Piet Oudolf zejména v USA na velkých projektech, navazuje na dílo Jense Jensena. Ve Francii je v poslední dekádě 20. století otevřen veřejný park Parc André Citroën navržený Gillesem Clémentem a Allainem Provostem. Používají traviny k zvýraznění pohybu vzduchu.\nJako vzor je zahradními architekty, jenž upravují zahrady spíše ve funkcionalistickém nebo postmoderním stylu stejně jako zahradními architekty, kteří si berou inspiraci z přírody, zmiňován Robert Smithson.\n\nNa konci 20. století v USA Peter Walker formuje velkou firmu \"Peter Walker a Partners\", zabývající se zahradní architekturou, která zaměstnává zhruba třicet až čtyřicet zahradních architektů. Firma získala řadu ocenění a podílela se na návrhu památníku obětem ve World Trade Center v New Yorku s architektem Michaelem Aradem. Z jednoduchosti a dokonalosti linií funkcionalistické architektury se pokouší stále čerpat velké množství architektů tvořících na přelomu století. Hlavní proud zahradní architektury pro střední a vyšší sociální vrstvy tedy působí na přelomu století šablonovitě, sterilně, s využitím obvyklých kvalit moderních zahrad až na pokraj možností a smyslu, podobně jako tomu bylo u barokních zahrad v dílech architekta André Le Nôtre a jeho následovníků.\nCelosvětově významnou firmou počátku 21. století, která je oceňovaná architekty ASLA i IULA, a úspěšná svou postmoderní zahradní architekturou a také vzorem jiným, je holandská společnost West8. Firmu,která se specializuje na projekční činnost založil Adriaan Geuze. Od devadesátých let společnost provádí úpravy parků a zahrad a stavebních celků u významných společností. Inovativní je například úprava \"Gardens of 10.000 Bridges\" v Číně, ale typický rukopis nese \"Sphinx garden\" nebo \"Interpolis garden\". Díla firmy West8 navazují výrazem a cíli na funkcionalistické zahrady. Firma prohlašuje, že přistupuje k úpravám zahrad tradičně typickými holandskými způsoby, inženýrským zpracováním a vytvářením identity. Přistupuje k řešení na základě užitečnosti a potřebnosti. Identitu vytváří použitím symbolů při vytváření projektu. Tato metoda, podle těchto slov, předpokládá novou přirozenost, touto novou přirozeností jsou zahrady, parky a krajiny které vytváří West8 a které reagují na pragmatické požadavky populace a posilují kulturu, do které patří identita a symboly.\n\nArchitektonická díla Andrei Cochran pracují s minimem objektů, s jednoduchými silnými kontrasty, dokonale pravidelnými liniemi, dokonale upravenými povrchy, stejnodruhovými skupinami rostlin v plochách. Její inspirace vychází z renesančních zahrad a zahrad 30. a 40. let. Používá li v nákladné úpravě pro movité spotřebitele romantické a malebné objekty (staré olivovníky, Stone Edge farm), použije je tak, že je rozmělní na hmotu a strukturu.\n\nNaopak různost a domáckost v konfekčním balení reprezentují práce Judy Kameon na počátku 21. století.\n\nOhledy k přírodě úpravami propaguje v té době svým díly Teardrop Park nebo Brooklyn Bridge Park Michael Van Valkenburgh. V Německu upravené volnější přírodní prostředí v podobě vysokých trávníků v jinak jednoduchých úpravách použil ATELIER LOIDL Landschaftsarchitekten u univerzitního kampusu v Berlíně.\n\nZahrady označované jako moderní lze zjednodušeně rozdělit na architektonické a přírodní (formální a neformální). Tyto formy jsou však obvykle chápány přísně a u zahrad během 20. a počátku 21. století se často vyskytují kompozice, kde jsou použity pravidelné linie a přísně upravené dřeviny mezi jinak volně rostoucími skupinami v přírodně pojaté úpravě, nebo úpravě, kde jsou dokonce ponechány náletové dřeviny jako součást. Proto jde o zjednodušující pohled.\n\nNa počátku 21. století architektonické zahrady sekundují nebo dotváří charakter stavby, nikdy nejsou co do úpravy významnější než obydlí nebo kancelářský komplex.\nLinie architektonické zahrady jsou jasné a zřetelné, hmoty prvků jsou jasně odděleny. Kontrast hmot je silný. Barev u doplňků je používáno obvykle málo, nikdy nechybí šedá častá je černá, méně častá bílá. Díla která mají být považována za poněkud výstřední nebo nápaditá používají jednu další výraznou barvu, která tak snadno spojuje kompozici (např. jasně červená, oranžová) nebo výstřední materiál (plochy nápadně upraveného kamene, lesklý kov, vodní plocha spojující různé části, výsadba starých olivovníků jako hmota). Z takových jednoduchých spojení v bezduchých konceptech se tak brzy stávají klišé. Mezi architektonické lze zjevně počítat i moderní zahrady které jsou sice nepravidelné a zcela asymetrické, ale používají jako tvůrčí prvek symbolismus a abstrakci, vyjadřují se pomocí jasných linií a ploch.\nKniha Asia pacific Landscape Design popisuje jako moderní zahradu jednu z úprav na Novém Zélandu (Moller/Chang residence). Interiér i exteriér byl v upraven v jednoduchém (přímo 'simplistic') stylu. Linie jsou určeny betonovými čtverci, pergolou a obdélníkovými artefakty. Jakkoliv je zeleň v kompozici, opravdu málo upravená, a tedy silně kontrastní k přísnými liniím architektonických prvků a kompozici částí, lze stěží zahradu nazvat přírodní. Architektonickou zahradu u dalšího popisovaného projektu v McClintock, od autora Erika Ellise, pak autor knihy nazývá minimalistickou. Úprava balancující na hraně karesansui, barokem a modernismem se zjevně nadbytečnou výsadbou, váhá mezi jednoduchostí a zdobností, třebas kýčovitá, ukazuje pokusy o kombinaci různých směrů považovaných za oblíbené, se zřejmou nadějí na oslňující výsledek.\n\nJako moderní zahrady bývají tedy označeny vizuálně jednoduché symetrické nebo asymetrické celky s jasnými prostými liniemi nebo jasnými (dojem čistoty a pochopitelnosti), výjimečně s výraznými křivkami, chudé na objekty a s velkými nepřerušenými světlými plochami (prostor a pořádek). Novost, pompéznost, symbolika a překvapivost jsou na počátku 21. století očekávány a vyžadovány, zejména u zahrad vlastněných osobami, které svůj význam hodnotí jako nadprůměrný.\n\nEstetická funkce zeleně je spjata s psychosociální, komunikační a kulturní funkcí prostředí. Je li charakteristickým rysem modernismu, moderny, moderního umění, jeho tendencí, individualismus, subjektivismus, neobvyklost, nápaditost a experiment, pak moderní zahrada obvykle není modernistická. Ideálem umění moderní zahrady 21. století jsou minimalistické a funkcionalistické úpravy. Profesionální úpravy jsou prováděny pro pragmatické cíle - získat zakázku a vytvořit zisk, připravit projekt, který bude nejspíše vyhovovat majiteli a bude přijímán jeho okolím, tedy uspokojit poptávku.\nStudie ze Švýcarska ukazují, že druhově chudé a nudné zahrady jsou obecně považovány za estetické. Nikdo nepovažuje za krásné zcela chaotické zahrady. Hodnocení krásy je často závislé na mínění sousedů a návštěvníků, mínění širšího okolí a prioritách, hodnotovém řebříčku celé společnosti. Někteří lidé si snadno vytvářejí své představy o kráse v závislosti na mínění okolí nebo se kromě svých příbuzných nechají řídit přímo pokyny takové osoby jako je „arbiter elegantum“, „kulturtrégra“ nebo „módní policie“ bez ohledu na své potřeby. Při tvorbě zahrad obecně se ale lze často setkat s potřebou napodobovat sousední zahrady, nevybočovat. Úpravy v 21. století jsou proto stále poměrně standardizované.\nMezi stylizace přírody spíše než vytváření přírodních, přirozených, přírodě podobných celků lze ještě zařadit některé moderní úpravy, inspirované přírodou. Jakkoliv mohou být nepravidelné, obvykle je možné je řadit právě mezi architektonické zahrady nebo umělecké instalace a aranžmá „nové přirozenosti“. Ty navazují na funkcionalistická schémata a inženýrská umělecká díla se sociálním přesahem.\n\nJako „přírodní zahrada“ totiž bývají označovány i úpravy, kde je přírodní vyznění celku pohřbeno pod vrstvou přísných linií, ostrých hran, architektonických doplňǩů. Přesto, pokud autor knihy popisující přírodní úpravy, zde propaguje architekty upravující zahrady přírodě velmi vzdáleným způsobem a jako „\"ospravedlnění modernismu ve spojení s přírodními výsadbami\"“, inspirovanou domorodými materiály, je vzdálen použití, praxi a zásadám přírodních zahrad.\nPřírodní zahrady, zahrady inspirované přírodou, lze považovat za jiný styl, zcela odlišný od stylu moderní zahrady 20. století, zobrazující nebo napodobující přírodní kompozice a malebné celky. Takové zahrady nevytváří umělou jednotnou „novou přirozenost“, ale využívají znalosti a krásy skutečné přírody. Důležité jsou však použité prvky a celkový způsob úpravy. Za přírodní zahrady jsou na počátku 21. století vždy považovány úpravy které vzhledem blízké skutečné přírodě, ačkoliv součástí mohou být části, které usnadňují používání zahrady, „divoká zahrada“ obvykle převažuje. Jako dopňky jsou používány pítka pro ptáky, ptačí koupaliště, domky pro bezobratlé apod.\nZa moderní úpravu, obecně žádaný a poměrně běžný druh zahrad je v ČR považována úprava založená na velké ploše pravidelně nízce koseného trávníku na hranicích pozemku ohraničeného řezaným živým plotem ze stálezelených jehličnanů do výšky asi 2m v obdélníkovém průřezu. Na živé ploty jsou obvykle používány túje, považované obecně za atraktivní. Taková jednoduchá úprava zahrady je běžně označována jako funkcionalistická, minimalistická. Minimalismus a funkcionalismus jsou považovány za soudobý a moderní směr v ČR v architektuře obecně, propagovány a stavby a úpravy s těmito rysy často realizovány.Je li tato plocha dokonalá rovina, je při správné údržbě běžným pozorovatelem obvykle na počátku 21. století subjektivně hodnocena jako estetická (bez zjevných estetických vad). Není bez zajímavosti, že v 18. století a v 19. století by takovou značně stereotypní úpravu považovali za ohavnost, zcela ji odstraňovali, nahrazovali úpravou terénních vln a podobně. Tato častá úprava je někdy označována jako \"americká zahrada\" a tento praktický druh zahrad je na počátku 21. století rozšířen po celém evropském kontinentu i na ostrovech. Dokonale udržované travnaté plochy jsou velmi často ve 20. století a na počátku 21. století označovány výrazem „anglický trávník“.\n\n„\"Když zahradnictví bylo vedeno geometrickými principy školy pana Le Notre, byly za dokonalé výsadby považovány přímky stromů, nebo pravidelné tvary vysázených rostlin. Protože efekt tohoto stylu zahradničení značně záležel na rovném povrchu země, často obdivujeme pracovní sílu, která byla použita k tomu, aby byly odstraněny nerovnosti, jenž příroda postavila proti tomuto vkusu, který však byl spíše chorobou úsudku.… …Se změnou století byl zahradnický vkus změněn.… …Dokonalost v zahradničení podle nového vkusu sestávala z vlnité linie… …řady statných veteránů… …byly nemilosrdně skáceny… …pouze pro rozbití jejich řad.\"“ (Humphry Repton v kapitole \"Starověká a moderní zahradní architektura\")\n\nČeská zahradní architektura u nákladnějších úprav na počátku 21. století obvykle s minimem invence kopíruje západoevropské vzory architektonických úprav nebo používá způsoby úpravy známé z 20. století. Důvod ustrnutí vývoje je diskutován, logicky je uváděn přístup zákazníků jako příčina.\n„\"Jedině tím, že se bude měřit z nejlepšími ve světě, se dostane domácí architektura ze začarovaného kruhu vyznačeného funkcionalismem dvacátých a třicátých let minulého století. Svět nebude donekonečna čekat až se konečně rozkýveme.\"“ (Vladimír Sitta, architekt, o zahradní architektuře počátku 21. století v ČR)\n\nV mnoha případech je běžná soudobá zahrada majitelem nebo architektem doplněna jednotlivými nebo nahloučenými různobarevnými keři a stromy leckdy i bez ucelené koncepce a celkové harmonie. Důvodem takové úpravy bývá zvýšení nákladů a tedy vyšší provize pro architekta, osobní záliba architekta v hromadění bizarních kultivarů, touha majitele vlastnit neobvyklé artefakty a ukazovat je jako důkaz této záliby (sběratelství rostlin) a jeho schopnosti artefakty vlastnit, nebo touha majitele co nejvíce zpestřit zahradní úpravu. Ať tak či onak, je tento způsob úpravy architektonických zahrad v ČR častý.\nOd konce 20. století se v ČR prosazují u obytných budov okrasné zahrady a veřejná zeleň je více udržovaná. S výměnou generací a nástupem intenzivního pracovního tempa prosazují čistě okrasné zahrady (označované někdy jako „zahrady pro lenochy“ a mrhání půdou). Tato výměna je postupně natolik kompletní, že na vesnicích je na počátku první dekády 21. století lze stejně vzácně vidět udržované zeleninové zahrady jako ve městech.\n„\"Nejvíce ubývá menších pěstitelů s výměrou zeleniny do pěti hektarů. Tato situace zřejmě souvisí s měnícím se životním stylem. Mladá generace na svých zahrádkách preferuje raději parkovou úpravu než produkční plochy.\"“(časopis Farmář 2011)\n\nOkrasné zahrady v tomto období si berou za vzor dokonalosti americké zahrady satelitních městeček, tedy trávník roubený živým plotem z tůjí. Tento vzor je v ČR tak rozšířen, že stejně jako se k pojmu anglická zahrada a francouzská zahrada poutají přesné znaky, je tato „americká zahrada“ zcela jasně specifikovatelná. V ČR je však obvykle na přelomu tisíciletí taková „americká zahrada“ zakládána, a udržována bez každodenní zálivky, znalostí o nezbytné chemické údržbě toxickými látkami a často kvalitní mechanizace. Tedy s výsledkem, který u majitelů nevyvolává úplnou spokojenost, ačkoliv pozitivní stránky takové úpravy, zejména zpočátku, vedou k jejímu dalšímu rychlému šíření.\nRostliny plní v zahradě 21. století často stále zcela vedlejší roli, úlohu vizuální clony a zelené zdi. V zahradě je struktura hmot a nápaditý výběr stavebních prvků, přímé linie, plochy a dokonalost zpracování, pro výraz celku důležitější než výběr rostlin a způsob výsadby nebo dokonce harmonické vztahy v díle. Celá kompozice je vždy velmi jednoduchá (minimalistická, puristická, funkcionalistická). Tyto úpravy v ničem nenavazují na náboženskou a meditativní tradici nebo poetiku čínských a japonských zahrad ale jsou následovníkem funkcionalistické úpravy zahrad a parků poloviny 20. století.\nDůležitou a obvyklou součástí zahrady u obytných budov bývá koupací bazén se zářivým blankytně modrým nátěrem, přímo u domu. Vodní plochy, které nejsou v blankytně modrých nádržích nejsou určeny ke koupání, ale je stereotypem takové vodní plochy používat jako dekoraci sloužící k odrážení obrazu okolí. Hladina nádrží je obvykle hladká nebo se jedná přímo o geometricky jednoduché plochy kovu, betonu, kamene na němž stojí nebo pomalu stéká malá vrstva vody. Celá kompozice může nebo nemusí mít nějakou symboliku, pokud je použita symbolika, je jasně srozumitelná a často se jedná o čitelnou metaforu, napodobení a podobně. Zahrady bývají vhodně nebo méně vhodně osvětleny a běžnou součástí je automatická závlaha. Budovy v moderní zahradě majitelů sociálně nadřazené skupiny mívají rozsáhlé prosklené plochy z kterých je výhled na zahradní úpravu, tak jak tomu bylo ve stavbách majitelů sociálně nadřazené skupiny na počátku minulého století. Velmi prakticky bývá použit kamenný mulč na mulčovací textilii nebo plochy barevné kamenné drtě a šotoliny, gabiony\n\nPodobným způsobem jsou upravovány různorodé zahrady v Evropě a lze je společně označit jako dekorativní, architektonické, postmodernistické. Tyto úpravy jsou založeny často pouze na tvarových a strukturálních zvláštnostech prvků a kompozice, symbolice, jednoduché barevnosti a vizuálních efektech, které jdou i v mnoha případech proti smyslu zahrady nebo parkové úpravy.\n\nPoužívání zahrad s nízko kosenými travnatými povrchy je už od konce 20. století spojeno především v soutěživých komunitách satelitních městeček s některými pozoruhodnými módními výstřelky a zvláštními úchylkami- Takovými je například snaha vypěstovat nejzelenější, nejhustější a nejnižší trávník v ulici a vlastnit nejsilnější sekačku v ulici.\n\nNa počátku druhé dekády 20. století, zejména ve spojení s krizí a vysokými náklady na závlahu a údržbu trávníků (pohonné hmoty, nekvalitní stroje) sílí názory, včetně odborných a mimo ekologii propagující skupiny, že trávníky není třeba udržovat bezplevelné a nízké. Spíše naopak. V té době není však již tento názor ředitelky Asociace zakládání a údržby zeleně, která jej jasně vyslovuje, nijak revoluční a je zřejmé, že spíše naznačuje další vývoj který znamená blížící se konec jedné dlouhé etapy. To naznačují i realizace firem pracující na veřejné ploše i soukromých zahradách s vysokými nebo květnatými trávníky. V USA a západní Evropě se prosazují úpravy nazývané „meadow garden“, „american meadow garden“, s tím že jde o styl navazující na americké „prérijní zahrady“ z divokých květin, provedením a materiálem jsou však bližší venkovským zahradám G. Jekkylové než přírodním zahradám.\n\n\"„Tradičně považujeme za zahradu oplocený pozemek na němž vytváříme exotické fantazie, zcela vzdálené tomu co je za plotem. Taková zahrada vyžaduje nepřetržité ošetřování.Je nezbytné aby se zahradník tak vzdálil od přírody?“\" (John Brookes)\nPermakulturní a přírodní zahrady jsou v mnoha ohledech zcela opačným směrem při porovnání s moderními zahradami navazující na úpravy běžné ve 20. století. Tyto úpravy jsou zásadami do značné míry vylučující se a konkurenční vůči moderním zahradám. Přesto v mnoha případech lze pozorovat v moderních zahradách na menších i velkých omezených plochách použití přirozeně rostoucích rostlin a společenství.\nBěhem krátkého období na počátku 21. století, byly propagovány principy trvale udržitelného hospodaření a šetrnosti k přírodě, což se projevilo i na krátkodobém vzrůstu zájmu o permakulturní hospodaření, líné hospodaření a trvale udržitelné zahrady. Tyto pokusy byly často podpořeny předpověďmi úplného kolapsu ekonomiky, vyčerpání energetických zdrojů a nezbytnosti návratu středověkého hospodaření, a to přesto, že permakultura by v takové situaci nebyla pomocí a nedokázala by nahradit současné zemědělství orientované na vysoké výnosy. Snahy o trvale udržitelné zeleninové zahrady, permakulturní zemědělství se s větším úspěchem setkávají v okrasných úpravách, jako přírodní zahrady (někdy nazývané i „divoké“ nebo „ekologické“ apod.).\n\nPřírodní zahrada má jako biotop pro pomoc při ochraně rostlinných i živočišných druhů skutečný význam (tedy ji lze považovat za smysluplnou), alespoň na rozdíl od jiných zahradních úprav, které mají pro místní druhy někdy vážné dopady. Přírodní zahrada má často výrazné, ačkoliv specifické, estetické kvality, lze ji považovat za žádoucí, ekonomicky nemusí být vůbec nákladná a lze ji použít k rekreaci. Často majitelé zkoušejí přírodní úpravy z ekonomických důvodů, nízkých nároků na údržbu a z pocitu že pomáhají přírodě. Takto upravená zahrada, přírodní zahrada, je považována za moderní. Přírodní zahrady a úpravy, které lze v některé části takto charakterizovat, propagovány a prosazují se jak v zemích mimo ČR tak, pomaleji, i v ČR. Vliv trendu přírodních zahrad se více či méně odráží i v dílech místních zahradních architektů ohodnocených cenami v architektonických soutěžích a závisí jen na majitelích zahrad, aby tento vznikající trend dále podpořili v nějaké podobě či více či méně stylizované úpravě moderní zahrady, nebo jej odmítli či opominuli.\n\nFeng šuej zahrada je lidmi upravený pozemek, zahrada jejíž úprava podléhá pravidlům filosofie feng-šuej, učení, které navazuje na čínské (taoismus) a indické (hinduismus) teologické praktiky. Umění feng-šuej podle dostupných materiálů má spočívat v schopnosti ovládnout tok energie tak, aby z ní měl člověk co největší užitek.\n\nÚprava zahrad ve stylu feng-šuej je zřejmě do značné míry kompatibilní ke všem zahradním stylům. Zahrada podle feng šuej může odpovídat jakémukoliv architektonickému slohu. Pokyny a filosofické zásady mohou být i dosti odlišné podle skupiny myslitelů, kterými se ten který směr feng šuej řídí. Zřejmě nejvýznamněji jsou u tvorby feng šuej zahrady zásady geomantie, které jsou oproti jiným značně stálé a založeny na historických mýtech. Do zahrady lze zakoupit ochranné, štěstí, slávu a bohatství přinášející, sexualitu a další činnosti povzbuzující amulety, sošky a další artefakty. Teologický účel, působení rostlin a objektů, je zcela jednoduše odvozen od jejich tvaru, struktur, barvy a hmoty z které jsou vytvořeny. Některé objekty mají více léčivých, pomocných či škodlivých schopností. Mnoho osob považuje placené pokyny, artefakty a služby spojené s vytvářením feng šuej zahrad za tradiční způsob, jak bez velké námahy vytáhnout z naivních důvěřivců co nejvíce prostředků a feng šuej kritizují. Feng šuej není samostatný zahradní styl, je souborem určitých náboženských nebo filosofických praktik a doporučení populárních osob, která jsou v Americe a Euroasii 21. století poměrně .\n\nZahrada se má podle „feng šuej“ neustále vyvíjet a žádná konečná podoba neexistuje. Vytvořit ideální zahradu podle „feng šuej“ nelze, zejména v západním kulturním okruhu ne. Nad všechny návody a pokyny a pravidla Pakua je nejdůlepším pravidlem následující - aby se uživatel v zahradě cítil dobře. Správné rostliny v zahradě mají především vhodně odpovídat svému použití.\n\nUžitné hodnotě přispívá zahradní nábytek.Tyto zahradní úpravy založené na předpokládané praktičnosti jsou na počátku 21. století nabízeny a široce propagovány veřejnosti médii jako ideál krásy. Soudobá zahrada může být majitelem zaplněna různorodými drobnými doplňky vyjadřujícími jeho osobnost a bezpečnostními prvky.\n\nZakladatelé spíše přírodních moderních stylů byli často vedeni malíři (obrazů), básníky a umělecky založenými laiky, nebo tvůrci takových stylů moderní zahrady sami byli laici. K dokonalosti však obvykle dovedli styl zahradní odborníci. Tvůrci návrhů geometrických zahrad byli často stavební architekti nebo stavitelé přilehlých budov, výrazně technicky založení lidé.\n\nNávrhy a úpravy okrasných i užitkových zahrad v 21. století v ČR provádí jak firmy zabývající se nejrůznějšími obory zahradnictví tak firmy provádějící stavební a zednické práce, úklidové práce, prodej a instalaci bazénů, vodoinstalace, a mnohé další. Zahradnictví je obor, v kterém lze v ČR získat osvědčení absolventa po jednoletém studiu na zemědělské škole nebo učilišti. Roční výuka odborného oboru „zahradník“ zahrnuje i praxi. Zahradní a krajinářská architektura je studijní obor na vysoké škole zemědělskéa zahradní architektura může být vyučována jako volitelný předmět na VŠ se stavebním zaměřením.\n\nV ČR v 21. století působí organizace Česká komora architektů jako společnost která zastupuje zájmy členů. Česká komora architektů od doku 1992 uděluje autorizaci pro obor „\"zahradní a krajinný architekt\"“. Dle Autorizačního řádu ze dne 6. 9. 2004 autorizace s číselným označením A3 má oprávnění užívat chráněný titul „\"autorizovaný architekt – zahradní a krajinářské úpravy\"“, nebo „\"autorizovaný zahradní a krajinný architekt\"“.\n\nRovněž zde působí Společnost pro zahradní a krajinářskou tvorbu (SZKT), která je občanskou organizací osob, které se profesionálně zabývají prací v nějaké oblasti oboru zahradní a krajinářská tvorba. Jedna sekce společnosti SZKT - Sekce zahradních a krajinných architektů je od roku 1996 členem Světové organizace zahradních a krajinných architektů IFLA, jehož součástí je rovněž součástí Česká komora architektů.\n\nV ČR rovněž působí SZÚZ, Svaz zakládání a údržby zeleně, který pořád i soutěže s vyhlášením nejlepších architektonických návrhů a úprav zahrady. Lze předpokládat, že vítězné zahrady odráží trendy určující tvorbu zahradních architektů v ČR.\n\nNávrhy moderních zahrad a parků v Evropě zakládají často velké zavedené architektonické \"studia\" provádějící architektonické návrhy staveb u těchto ploch. Takové úpravy jsou obvykle vhodným doplňkem ladícím se stavbou. Světová organizace zahradních a krajinných architektů (IFLA) a evropská organizace (EFLA), 1. ledna 2007 splynuly v jednu organizaci (IFLA).\n\n"}
{"id": "999666", "url": "https://cs.wikipedia.org/wiki?curid=999666", "title": "Deodoro da Fonseca", "text": "Deodoro da Fonseca\n\nMaršál Manuel Deodoro da Fonseca (5. srpna 1827 – 23. srpna 1892) se stal prvním prezidentem Brazílie poté, co vedl vojenský převrat, který svrhl císaře Pedra II a následně vyhlásil republiku v roce 1889. Brazilské císařství zaniklo.\n\nFonseca se narodil jako třetí dítě velké vojenské rodině ve Vila Madalena, Alagoas, ve městě, které do dnes nese jeho jméno Marechal Deodoro, v Severovýchodní Brazílii. Byl synem Manuela Mendese da Fonseca Galvão (1785–1859) a jeho manželky Rosa Maria Paulina de Barros Cavalcanti (1802–1873). Za období Brazilského císařství se jeho starší bratr, Severino Martins da Fonseca, stal prvním baronem státu Alagoas. Dalším významným příbuzným byl jeho vzdálený strýc a portugalský humanista Francisco de Holanda (zemřel roku 1585). Významným milníkem v jeho vojenské kariéře se stalo potlačení Praieirské revolty v Pernambucu v roce 1848, Brazilské odpovědi na selhání liberálních revolucí v Evropě Fonseca se také zúčastnil paraguayské války (1864–1870), kde dosáhl hodnosti kapitána. Roku 1884 byl povýšen na polního maršála a později na maršála. Jeho statečnost, vojenské schopnosti a styl z něj dělaly osobnost národa.\n\nJako guvernér Rio Grande do Sul byl obklopen republikánskými intelektuály jako byli Benjamin Constant a Rui Barbosa (v São Paulu). V roce 1886 upozornil na to, že císařská vláda objednala zatčení prominentních republikánů, poté Fonseca odešel do Ria de Janeira a ujal se armády, která byla pro zrušení otroctví v Brazílii.\n\nPedro II obhajoval zrušení otroctví po celá desetiletí. Již v roce 1840 propustil všechny své otroky, ale sám doufal, že otroctví bude zrušeno pomalu a postupně, aby nenarušilo ekonomiku státu. Jeho dcera, Isabela Brazilská, zrušila otroctví úplně roku 1888 během svého třetího regentství (když byl její otec v zahraničí). Rozzuření oligarchové hráli později velkou roli v převratu. Fonsecaova prestiž jej dostala až do čela vojenského hnutí, které sesadilo císaře 15. listopadu 1889, a krátce byl vedoucím prozatímní vlády, která jmenovala ústavodárný Konstituční kongres, aby navrhl novou ústavy pro Spojené státy Brazílie. Brzy se nicméně dostal do sporu s civilními republikánských vůdci. Jeho prezidentská volba 25. února 1891 byla podpořena vojenským tlakem na kongres.\n\nFonsecaova správa rozdělovala osobní i politické nepřátelství mezi prezidentem a viceprezidentem Florianem Peixotonem. Následně se setkal se silnou opozicí v rámci Kongresu, který začal politiku obstrukce. Během prvních měsíců svého předsednictví měli jeho ministři téměř neomezenou kontrolu nad jejich ministerstvy. Svévolné prezidentské dekrety (například: převod přístavu Torres na soukromou společnost) a katastrofální hospodářská politika vedly k zesílení odporu v kongresu. To také způsobilo, že republikáni z jihu vydali rozkazy, aby se stáhly všechny vojenské podpory pro maršála a prozatímní vlády. Situace se dostala do kritického stádia, když Fonseca rozpustil Národní kongres a vyhlásil \"výjimečný stav\" ke 3. listopadu 1891. Skupina poslanců stála proti tomuto rozhodnutí a našla podporu mezi vysoce postavenými důstojníky námořnictva, včetně admirála Custódia Josého de Mela. Maršál se ocitl na pokraji občanské války. Dne 23. listopadu 1891 podepsal rezignaci (na nikoho konkrétního) a předal prezidentský úřad Florianovi Peixotovi.\n\nDeodoro da Fonseca zemřel v Riu de Janeiru 23. srpna 1892.\n\n"}
{"id": "999668", "url": "https://cs.wikipedia.org/wiki?curid=999668", "title": "Lambert Einspieler", "text": "Lambert Einspieler\n\nLambert Einspieler (10. září 1840 Feistritz im Rosental – 3. února 1906 Klagenfurt) byl rakouský římskokatolický kněz a politik slovinské národnosti, na konci 19. století poslanec Říšské rady.\n\nByl bratrancem politika a duchovního Andreje Einspielera. Lambert vystudoval gymnázium (1851–1859) a teologii v Klagenfurtu. V roce 1863 byl vysvěcen na kněze. Působil pak jako kaplan ve Villachu. Pod vlivem bratrance byl aktivní ve veřejném a politickém životě. V Klagenfurtu spoluzakládal slovinskou záložnu a slovinské družstvo v Kühnsdorfu. Působil jako člen chrámové kapituly v Gurku. Podporoval slovinské školství.\n\nVe volbách roku 1897 byl zvolen poslancem Říšské rady (celostátní zákonodárný sbor) za kurii venkovských obcí v Korutanech, obvod Klagenfurt, Völkermarkt atd. K roku 1897 se profesně uvádí jako \"Domscholaster\". do Říšské rady byl zvolen většinou tří hlasů jako kompromisní kandidát Slovinců a korutanských německých katolíků a byl prvním etnickým Slovincem zvoleným do Říšské rady za Korutany.\n"}
{"id": "999669", "url": "https://cs.wikipedia.org/wiki?curid=999669", "title": "Princové z Toweru", "text": "Princové z Toweru\n\nPrincové z Toweru je označení používané pro Eduarda a Richarda, syny anglického krále Eduarda IV., kteří byli po otcově smrti prohlášení za nelegitimní a drženi Towerské pevnosti v Londýně.\n\nV roku 1483 zemřel anglický král Eduard IV. a zanechal po sobě dva nezletilé syny: následníka trůnu Eduarda a Richarda. Po otcově smrti žil Eduard V. ve společnosti své matky Alžběty na hradě Ludlow, ale Eduardův strýc a královský regent Richard z Glouchesteru převzal oba chlapce do své péče. Po několika týdnech byli oba chlapci prohlášeni za nelegitimní a umístěni do Toweru, a Richard se prohlásil za krále Anglie. Ještě počátkem června 1483 byli malí princové vídáni v zahradách Toweru, poté však zmizeli.\n\nBrzy proti Richardově vládě došlo ke vzpouře. Jindřich Stafford, vévoda z Buckinghamu, se neúspěšně pokusil o převrat. Staffordův spojenec Jindřich Tudor, vévoda z Richmondu, toho času v exilu ve Francii, se kvůli nepřízni počasí nemohl vydat se svými muži přes Lamanšský průliv. Když se dozvěděl o neúspěchu rebelie, rozhodl se počkat na vhodnější chvíli.\n\nNa jaře 1484 byl Richardův syn Eduard potvrzen jako následník trůnu, avšak krátce poté zemřel, a posléze i jeho matka Anna Nevillová. Richard se snad následně chystal oženit se svou vlastní neteří Alžbětou, dcerou Eduarda IV., snad za účelem upevnění jeho práva na trůn. Veřejná podpora díky tomu zeslábla, a jeho bývalí spojenci se přidali na stranu Jindřicha Tudora.\n\nRichardovi nepřátelé udělali, co mohli, aby pro sebe získali podporu. A zmizení princů jim hrálo přímo do karet. Jindřich se objevil ve Walesu a postupoval do Anglie, cestou sbírající vojáky. Richard jim se svou armádou pospíchal naproti. Potkali se v Bosworthu. V zuřivé bitvě Jindřich prohrával, když důležití Richardovi spojenci ho zradili a přešli k Jindřichovi. Jindřich Richarda porazil a prohlásil se králem. V tomto bodě musel Jindřich prince z Toweru považovat za mrtvé, poněvadž jinak by on sám neměl nárok na trůn. A kdyby náhodou mrtví nebyli, začal rozšiřovat zvěsti, že je Richard III. nechal zadusit polštářem a jejich těla byla zakopána v Toweru. V roce 1502 se k vraždě po mučení přiznal jistý James Tyrell, což není potvrzená informace, protože o tom víme z biografie Richarda III. od Tomáše Morea, což není spolehlivý zdroj.\n\nV roce 1674 dělníci začali připravovat rekonstrukci Bílé věže v Toweru. Když odklízeli suť na patě schodiště, narazili na hrůzný nález; dvě malé, zjevně dětské kostry. Okamžitý předpoklad v tom čase byl, že jsou to pozůstatky Eduarda a Richarda, princů z Toweru. V té době nebylo možno vědecky prokázat, zda ostatky skutečně patřily dvěma princům, přesto však byly pohřbeny ve Westminsterském opatství. Při pozdějším pokusu o prozkoumání koster z roku 1933 byla zjištěna vážná zranění na čelisti staršího chlapce. Dosud však nebyl definitivní průzkum, který by potvrzoval pravdivost teorií, zda se jedná o malé prince. \n\nZa nejlogičtějšího podezřelého je považován Richard III. Dějiny ho velmi dlouhou dobu pokládaly za viníka. Jenže problém s historií je ten, že je psaná vítězi. To, co bylo napsáno o Richardu III. bylo za vlády Jindřicha Tudora a jeho nástupců. K jeho obvinění přispěl i William Shakespeare, který napsal historickou hru Richard III. za panování Alžběty I., která pocházela z Tudorovy linie, čímž se zřejmě chtěl zalíbit královně a na úkor předcházející vládnoucí yorskou dynastii.\n\nBROOKE, Chris. The hair that\ncould unlock riddle of the princes in the Tower. Daily Mail [online]. [Regional\nBussiness News], 2007, March 7, s. 37 [vid. 20. listopadu 2013]. Dostupné z: http://ezproxy.muni.cz/login?url=http://search.ebscohost.com/login.aspx?direct=true&db=bwh&AN=24326232&lang=cs&site=eds-live&scope=site\n\nFOWLER, Brooke. Feature story:\nRichard III. Champion of equal access to justice. \"Tennessee Bar Journal\" [online]. [LexisNexis Academic: Law Rewiers],\nvol. 49, s. 19 [vid. 20. listopadu 2013]. Dostupné z: http://ezproxy.muni.cz/login?url=http://search.ebscohost.com/login.aspx?direct=true&db=edslex&AN=edslex07F326F7&lang=cs&site=eds-live&scope=site\n\nHEFFER, Simon. Yes he may killed\nthe princes in the Tower, but let us give last Plantagenet a state funeral. \"Daily Mail\" [online]. [Regional Bussiness\nNews], 2012, September 13, s. 13 [vid. 20. listopadu 2013]. Dostupné z: http://ezproxy.muni.cz/login?url=http://search.ebscohost.com/login.aspx?direct=true&db=bwh&AN=79857453&lang=cs&site=eds-live&scope=site\n\nJONES, Neil. The Princes in the Tower. Britain [online]. [Ipswich]: MA, vol. 80, no. 5, s. 39-42 [vid. 20. listopadu 2013]. Dostupné z: http://ezproxy.muni.cz/login?url=http://search.ebscohost.com/login.aspx?direct=true&db=a9h&AN=77850776&lang=cs&site=eds-live&scope=site\n"}
{"id": "999673", "url": "https://cs.wikipedia.org/wiki?curid=999673", "title": "Adirondack Flames", "text": "Adirondack Flames\n\nAdirondack Flames byl profesionální americký klub ledního hokeje, který sídlil v Glens Falls ve státě New York. Své domácí zápasy hráli \"Ohně\" v tamní aréně Glens Falls Civic Center. Klub působil v soutěži v sezoně 2014/15 jako záložní tým klubu NHL Calgary Flames. V soutěži nahradil celek Abbotsford Heat (2009-2014) a v roce 2015 jej vystřídal nový klub Stockton Heat.\n\nV aréně Flames nahradili mužstvo Adirondack Phantoms, které rovněž hrálo AHL v letech 2009-2014, poté byl klub přestěhován a působí jako Lehigh Valley Phantoms. Na stejném stadionu hrál AHL v letech 1979-1999 i klub Adirondack Red Wings – čtyřnásobný držitel Calder Cupu. Od roku 2015 se bude v Adirondacku hrát ECHL, název mužstva bude Adirondack Thunder.\n\nZdroj: \n\nbez účasti\n\n"}
{"id": "999674", "url": "https://cs.wikipedia.org/wiki?curid=999674", "title": "Lehigh Valley Phantoms", "text": "Lehigh Valley Phantoms\n\nLehigh Valley Phantoms je profesionální americký klub ledního hokeje, který sídlí v Allentownu v Pensylvánii. Do AHL vstoupil v ročníku 2014/15 a hraje v Atlantické divizi v rámci Východní konference. Své domácí zápasy odehrává v hale PPL Center s kapacitou 8 420 diváků. Klubové barvy jsou černá, oranžová, modrá a bílá.\n\nSvé domácí zápasy hrají \"Fantomové\" v tamní v roce 2014 otevřené aréně PPL Center. Klub působí v soutěži od sezony 2014/15 jako záložní tým klubu NHL Philadelphia Flyers, v soutěži nahradil celek Adirondack Phantoms (2009-2014). Phantoms před působení v Adirondacku už působili v Pensylvánii jako Philadelphia Phantoms (1996-2009 – dvakrát vítězství v Calder Cupu). Po celou existenci ve všech lokalitách byli Phantoms farmou Flyers.\n\nPremiérové utkání na ledě Wilkes-Barre/Scranton Penguins vyhráli Phantoms dne 11.10.2014 v poměru 5:2.\n\nSpoluvytvořili rekord nejdelšího utkání historie soutěže, když vyhráli devátého května 2018 ve 4. utkání 2. kola play off nad Charlotte Checkers 2:1 brankou v čase 146:48.\n\n\n\nZdroj: \n\n\n\nZdroj: \n\n"}
{"id": "999675", "url": "https://cs.wikipedia.org/wiki?curid=999675", "title": "Carl Ghon", "text": "Carl Ghon\n\nCarl Ghon (8. září 1835 Villach – 24. dubna 1919 Villach) byl rakouský politik, na konci 19. století poslanec Říšské rady.\n\nByl synem obchodníka. Podnikl četné zahraniční cesty a pak se zapojil do veřejného a politického života. V letech 1864–1906 zasedal v obecním výboru města Villachu. V letech 1878–1907 byl poslancem Korutanského zemského sněmu.\n\nV 80. letech 19. století se zapojil i do celostátní politiky. V doplňovacích volbách roku 1886 získal mandát v Říšské radě (celostátní zákonodárný sbor) za kurii venkovských obcí, obvod Villach, Ferlach atd. Nastoupil 16. února 1886 místo Bartholomäa Wranna. Za týž obvod mandát obhájil i v řádných volbách do Říšské rady roku 1891 a volbách do Říšské rady roku 1897. Rezignoval 19. srpna 1900. Profesně byl k roku 1897 uváděn jako obchodník.\n\nV roce 1887 se uvádí jako člen parlamentní frakce Německý klub, který vznikl v roce 1885 rozpadem původního širšího klubu Sjednocená levice, sdružujícího ústavověrné proudy německých liberálů. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice. Po volbách roku 1897 se uvádí coby člen Německé lidové strany.\n\nZa zásluhy o hospodářský rozvoj města se stal čestným občanem Villachu. V roce 1887 spoluzakládal místní spořitelnu a od roku 1897 byl předsedou jejího řídícího výboru.\n"}
{"id": "999676", "url": "https://cs.wikipedia.org/wiki?curid=999676", "title": "Cristóbal Balenciaga", "text": "Cristóbal Balenciaga\n\nCristóbal Balenciaga (21. ledna 1895 Španělsko – 23. března 1972 Francie) je poslední představitel elitářské Haute couture, významný módní návrhář a umělec.\n\nCristóbal Balenciaga se narodil ve Španělsku roku 1895. Pocházel z obyčejné rodiny. Jeho matka byla vynikající švadlena, která šila oblečení pro celé město, dokonce i pro vysoce postavené osoby španělské aristokracie, která trávila v nedalekém městečku prázdniny. Otec byl kapitánem na výletní lodi. Malý Cristóbal byl velmi nadaný, co se týče umění šít. Již ve svých šesti letech šil oděvy; první dílo bylo pro jeho kočku – ušil jí kabátek a obojek.\n\nPodle přání rodiny se měl Cristóbal po otci stát námořníkem, ale rozhodl se kráčet ve šlépějích matky a šít oděvy. Jeho talentu si všimla zámožná markýza, která ho velmi podporovala. Roku 1918 Balenciaga otevřel svůj vlastní salón v San Sebastianu. Návrhář velmi inklinoval ke světu vysoké šlechty, tudíž bylo pochopitelné, že se jeho zákazníky stali nejvyšší možní aristokraté v čele se španělskou královnou. O rok později otevřel salóny v Barceloně a Madridu. Vzhledem k jeho klientele je nanejvýše pochopitelné, že jeho oděvy byly vyráběny z nejkvalitnějších látek a měly perfektní výšivky. Jeho modely byly zářivými klenoty ve světě \"Haute couture\". Bohužel doba Balenciagovi úplně nepřála. Přestěhoval se do Francie a zařídil si tam módní salón. Jeho vážným konkurentem se stal Christian Dior. Oba dva návrháři sídlili v Paříži. Své modely vzájemně respektovali, ovšem přáteli se nikdy nestali. Do té doby, než se objevil Balenciaga, byl Christian Dior špičkovým návrhářem. Ovšem později se začalo po Paříži šířit tvrzení, že žena od Diora může postoupit jedině k Balenciagovi, nikam výše. Balenciaga se stal v Paříži jasnou jedničkou. Jeho salón byl vyhlášený, byl perfektně zařízený a mohli do něj vstupovat jen velmi zámožní a společensky vysoko postavení lidé. Panovala tam až klášterní atmosféra; všude bylo ticho, aby lidé mohli vnímat dokonalost módy.\n\nBalenciagovy modely byly až do 60. let 20. století velmi drahé - kabátek vyšel na 170 tisíc francouzských franků. Poté musel Balenciaga začít slevovat. Nastala totiž éra, kdy lidé už nechtěli kupovat oblečení, které by se dědilo z generace na generaci, ale oblečení funkční, které budou moci s měnícími se trendy obměňovat (\"prêt-à-porter\"). Balenciaga byl tímto vývojem velmi zaskočen novým vnímáním módy a odešel proto do ústraní. Po jeho smrti roku 1972 zůstala jeho značka bez jakékoliv nové tvorby.\n\nSám Balenciago byl mistrem svého řemesla, byl vynikající v práci s jehlou, většinu svých modelů i sám stříhal, ovšem co se týče přenesení nápadu na papír, zde mírně pokulhával a většinou bylo potřeba najmout kreslíře, kteří mu s návhrhem pomohli.\n\nTvorba Balenciagy byla velmi ovlivněna jeho španělským původem. Mezi jeho typické poznávací znamení patřila černá krajka, a černá barva celkově. Oděvy byly precizně propracované, vše muselo být perfektní. Pro Balencigu pracovali jen ti nejlepší střihači, kresliči a ševci. Měl rád, když šaty držely tvar, bylo tedy více než časté, že sukně jeho šatů byly tvořeny z velkého množství spodniček, aby byly pařtčičně nadýchané, pro udržení správného tvaru dokonce používal i koňské žíně, které sloužily jako výztuž. Časo užívaným materiálem byl taft a hedvábí ten nejvyšší kvality.\n\nBalenciaga měl velký smysl pro detail a věděl, jak jsou pro ženy důležité doplňky, proto byly jeho šaty často tvořeny s 3/4 rukávy, aby byly vidět náramky. Do světa módy přinesl mnoho inovátorských siluet a modelů. Jako příkladem můžeme uvést košilové šaty, kimonové kabátky, kokonovou sukni, empírové šaty se zvýšeným pasem.\n\nMezi jeho významnou klientelu patřila například Jacqueline Kennedyová Onassisová, Pauline de Rotschild nebo Marella Agnelli. Klientelu samozřejmě tvořila i veškerá aristokracie, v čele se španělskou královnou, pro kterou Balenciaga primárně šil.\n\nV roce 1986 odkoupila módní dům společnost Jacques Bogart S.A. Od roku 1997 řídí chod domu návrhář Nicolas Ghesquière. Jeho tvorba dokonale kombinuje prvky dědictví samotného Balenciagy s futuristickým retro stylem šedesátých let. Pod vedením Nicolase Ghesquiéra se značka Balenciaga dostává zpět na výsluní a přitahuje pozornost americké šéfredaktorky kultovního časopisu Vogue Anny Wintour.\n\nPod značkou Balenciaga se zrodily takové hvězdy jako Oscar de la Renta a Hubert de Givenchy.\n\n"}
{"id": "999678", "url": "https://cs.wikipedia.org/wiki?curid=999678", "title": "Ladislav Procházka", "text": "Ladislav Procházka\n\nLadislav Procházka (14. května 1944, Pardubice – 11. května 2018, Pardubice) byl český fotbalista. Po skončení aktivní kariéry byl vedoucím u dorosteneckých týmů, v osmdesátých letech se dal na dráhu maséra, ve které pokračoval u ligového dorostu U-19 FK Pardubice.\n\nVětšinu své fotbalové kariéry strávil na pozici obránce obránce v týmu VCHZ Pardubice, kde byl oporou zadních řad. S výjimkou vojenské služby ve VTJ Tábor nastupoval v pardubickém celku jak v druholigových sezónách, tak i v sezóně 1967/68, v níž tým vybojoval postup do 1. fotbalové ligy. Nastoupil ve 24 prvoligových utkáních a dal 1 ligový gól. Ve VCHZ Pardubice zůstal i po sestupu klubu z nejvyšší soutěže, kariéru ukončil v roce 1975. \n\n"}
{"id": "999679", "url": "https://cs.wikipedia.org/wiki?curid=999679", "title": "Mléčná jeskyně", "text": "Mléčná jeskyně\n\nMléčná jeskyně, též Jeskyně Mléka Panny Marie (anglicky: Milk Grotto, Margharet Sitti Miriam, Grotto of the Lady Mary) je název pro jeskyni nacházející se nedaleko od centra Betléma, na ulici Mléčné jeskyně. V této jeskyni se údajně ukryla svatá rodina na útěku před vražděním neviňátek. Podle legendy tam Panně Marii ukáplo mateřské mléko a zbarvilo skálu doběla - odtud název Mléčná jeskyně.\n\nPo Ježíšově narození v jednom betlémském chlévě (Lk 2,7) zdržovali se Maria a Josef podle rané křesťanské tradice s novorozeným dítětem nějakou dobu v obyvatelné jeskyni, dříve než museli utéct do Egypta před Herodovými vojáky. Také mudrci z Východu tam uctili Božské dítě. Tato tradice se odvolává na evangelisty Matouše (2,11). Tradice pak vypráví dále:\"Když tam Maria své dítě kojila, několik kapek mléka spadlo na zem a celá jeskyně se stala bílou.\"\n\nMléčná jeskyně je členitá podzemní grotta o třech prostorách. Již od prvních století je uctívána jako dům Svaté rodiny. Také církevní otec svatý Jeroným, který ve 4. století žil více než 30 roků v Betlémě, o tom podává zprávu. Kolem roku 385 byla nad jeskyní zřízená první kaple. Od 7. století si odnášeli poutníci úlomky z vápencové skály jeskyně jako upomínku do Evropy. Podle prohlášení papeže Řehoře XI. z roku 1375 je toto místo uznáno církví jako svaté místo. V roce 1872 postavil nad jeskyní řád Františkánů malý kostelík. Umělečtí řemeslníci z Betléma ozdobili oltář perletí jako výraz své lásky k Panně Marii. Dále se zde nachází posvátná soška a několik obrazů Panny Marie kojící dítě a ousoší svaté rodiny V roce 2007 zde byla otevřena nová moderní kaple zasvěcená Matce Boží, která je spojena chodbou s Mléčnou jeskyní.\n\nMnoho žen, které sem přicházejí, namáčí své prsty do oleje „věčného světla“ u jeskyně a dotýkají se jimi svých prsou. Matky zcela samozřejmě kojí své dítě před obrazem Madony. Lidé věří, že tato jeskyně je posvátným místem, kam se lidé chodí modlit za své narozené i nenarozené potomky a ženy zde prosí za vyléčení neplodnosti či jiné problémy spojené s mateřstvím. Stěny jedné z místností v prostorách Mléčné jeskyně jsou polepené dopisy a fotografiemi dětí z celého světa. Jsou svědectvím a díkem za vyslyšené modlitby a za splněná přání mít dítě. Jedno foto ukazuje matku z Argentiny, jak šťastně drží své novorozeně v náručí. Jedna matka ze Španělska píše: „\"Carmen je darem nebe.“ Jeden manželský pár z Itálie: „V hluboké vděčnosti Naší Milé Paní za našeho syna Jamie.\"“\nMnoho rodičů přináší své děti z daleka vzdálených zemí jako Sri Lanka, USA, Kanada, Bermudy nebo Anglie k malému oltáři v jeskyni, aby poděkovali. Nepřicházejí však jen ženy všech křesťanských vyznání, také muslimské matky hledají pomoc u „Sittna Mirjam“, u naší Milé Paní Miriam, jak je Pana Maria nazývána v Koránu.“ Aby svoji víru posílily a spojovaly s jeskyní, mohou tyto ženy dostat tzv. „mléčný prášek“ z měkkého jeskynního vápence, který si přimíchají do svého nápoje. K tomu radí františkáni rodičům modlit se třetí tajemství radostného růžence „kterého jsi, Panno, v Betlémě porodila“. U kaple v prostorách Mléčné jeskyně je schránka, kam příchozí vkládají lístečky se svými prosbami k Panně Marii. Za vyslyšení veškerých proseb se zde dnem i nocí modlí příslušnice řádu Sester věčného Uctívání Nejsvětější Svátosti.\n\nŘád Sester věčného Uctívání Nejsvětější Svátosti byl založen Kateřinou Sordini, která se narodila 16. dubna 1770 jako čtvrté z devít dětí v italském Grossetu a byla papežem Benediktem XVI. 29. dubna 2007 blahořečená. Přímo vedle Mléčné jeskyně byl založen klášter tohoto řádu, který těsně spolupracuje s františkány. V tomto klášteře žijí řádové sestry z Brazílie, Francie, Španělska, Polska, Mexika, Irska a z Filipín. Kaple, ve které se konají pobožnosti sester, je spojena chodbou s Mléčnou jeskyní. Místní křesťané, a také poutníci do Svaté země mohou před Nejsvětější Svátostí, kde je stále přítomná jedna sestra, prodlévat v tichém uctívání a zanechat svoje prosby napsané na lístku. Kromě doby určené k modlitbě ženy vykonávají ruční práce jako vázání růženců nebo vyšívání ornátů.\nDnes se tento řád nachází na čtyřech kontinentech a disponuje více než 90 kláštery v Evropě, Asii, Africe a Jižní Americe. Sestry lze poznat podle světlého červeného škapulíře na jejich bílém řeholním šatě. Svým založením zanechala Matka Marie Magdaléna příklad spojení mezi klášterním životem a charismatem věčného uctívání celých 24 hodin před Nejsvětější Svátostí. Inspirovány láskou k Eucharistii charakterizují tyto oba aspekty jako dar Boží život těchto sester. Svou denní modlitbou u Mléčné jeskyně přispívají sestry v extrémně obtížné politické situaci k obnovení míru ve Svaté zemi.\n\n\n\n"}
{"id": "999682", "url": "https://cs.wikipedia.org/wiki?curid=999682", "title": "Donaha! (muzikál)", "text": "Donaha! (muzikál)\n\nDonaha! je muzikál autorů Terrence McNallyho a Davida Yazbeka, který vznikl na námět stejnojmenného britského filmu z roku 1997.\n\nPředstavení mělo světovou premiéru 1. června 2000 v Old Globe Theatre v San Diegu. Na Broadway se tento muzikál dostalo v říjnu téhož roku, kde se odehrálo více než 770 repríz. Na West End \"Donaha!\" doputovalo do Prince of Wales Theatre v březnu roku 2002. V České republice poprvé uvedlo tento muzikál Divadlo F. X. Šaldy v Liberci, dále následovala divadla v Pardubicích, Uherském Hradišti, Mostě, Českých Budějovicích, Příbrami nebo v Praze. V Národním divadle moravskoslezském mělo \"Donaha!\" premiéru roku 2011. Od května 2013 má na svém repertoáru toto představení Městské divadlo Brno.\n\nPříběh se odehrává v americkém Buffalu, kde skupina ocelářů přijde o práci. Musí urychleně najít nějaký způsob obživy. Do města přijíždí z New Yorku parta striptérů, kteří mají u tamních dam nebývalý úspěch. Právě tohle přivede šestici kamarádů vedených Jerrym Lukowskim na zajímavý nápad. Na tom přece nemůže být nic těžkého, trochu zatancovat a nakonec se svléknout. Začnou tedy pilně nacvičovat. Ze začátku to jde trochu ztuha, ale postupně své striptérské dovednosti muži po malých krůčcích zlepšují. A až nastane ten velký den D, tak ani Nathan, Jerryho syn, a ani jedna z manželek našich šesti kamarádů netuší, že tihle oceláři nejsou jen tak obyčejnými spriptéry. Oni mají navíc. Oni jdou totiž skutečně donaha!\n\nV Městském divadle Brno se tento muzikál hraje od května 2013, a to netradičně na Činoherní scéně. Představení je doprovázeno živým orchestrem pod vedením Karla Cóna nebo Emy Mikeškové. Muzikál má délku 3 hodiny a 10 minut s jednou dvacetiminutovou přestávkou. Recenzent J.P Kříž z deníku Právo vyzdvihuje jak navrácení původních písní, tak herecké výkony. Celé hře podle něho vévodí výkon Jany Musilové. Celkově ohodnotil brněnské \"Donaha!\" na 80 %.\nV další recenzi, tentokrát pro server velkaepocha.sk, autorka Kateřina Šebíková obdivuje uvěřitelnost, humor, povědomé situace, aktuálnost, ale také i tanec a zpěv.\n\n"}
{"id": "999684", "url": "https://cs.wikipedia.org/wiki?curid=999684", "title": "Daniel Vávra", "text": "Daniel Vávra\n\nDaniel Vávra (* 2. září 1975 Rychnov nad Kněžnou) je český videoherní scenárista, designér a spolumajitel firmy Warhorse Studios.\n\nMezi jeho nejznámější díla patří videohra \"\". Od roku 2011 pracoval na RPG hře . Hra vyšla v únoru 2018 a hned velmi zaujala. Obsadila přední příčky herních hitparád v některých zemích Evropy.\n\nNarodil se v Rychnově nad Kněžnou. V současné době žije v Praze. Od mládí se zajímá o informační technologie, kreslí komiksy a fotografuje. Vystudoval Střední uměleckou školu v Turnově, Kariéru začal jako grafik ve společnosti TIPA se zaměřením uměleckého kováře. V současné době nejen hry vytváří, ale také o nich píše pro herní magazín Level, kde má svoji pravidelnou rubriku; v minulosti psal i pro ostatní herní média.\n\nNa přelomu tisícíletí působil na demoscéně ve skupině Broncs jako grafik pod pseudonymem Hellboy. \n\nMezi jeho sportovní záliby patří hraní paintballu.\n\nOd listopadu 2012 se angažoval v protestech proti zadržení Ivana Buchty a Martina Pelzara z firmy Bohemia Interactive, vývojáře videohry Arma 3 během jejich dovolené v Řecku.\n\nV roce 1998 byl přijat do firmy Illusion Softworks jako 2D grafik. Jeho první projekt byla hra Hidden & Dangerous. Dalším projektem byla světoznámá hra . Podílel se na ní jako hlavní designér, scenárista a režisér. Později se stal nejznámějším zaměstnancem pražských Illusion Softworks . Spolupracoval též na hře Wings of War, která byla vydána v roce 2004. Poté pracoval na projektu Hi-Tech který byl později zrušen. Jeho poslední hra pro Illusion Softworks je Mafia II. Na rozdíl od předchozích titulů, pro tuto hru napsal scénář, ale na tvorbě hry se podílel minimálně. Během vývoje Mafie 2 byla firma koupena v roce 2007 společností 2K Games, která ji přejmenovala z Illusion Softworks na 2K Czech.\n\nV roce 2009 studio 2K Czech opustil.\n\nV roce 2011 spoluzaložil firmu Warhorse Studios, která 13. února 2018 vydala RPG hru , realistické historické RPG z pohledu první osoby, s otevřeným světem, realistickými souboji a jízdou na koni.\n\nPřes obchod Steam se prodalo přes 300 tisíc kopií hry během prvních dvou dnů od vydání.\n\nKe dni 13. února 2019 (Rok po vydání KC:D) společnost Warhorse oznámila dva miliony prodaných kopií. \n\n\n"}
{"id": "999686", "url": "https://cs.wikipedia.org/wiki?curid=999686", "title": "Piotr Górski", "text": "Piotr Górski\n\nPiotr Górski (14. srpna 1857 Uleniec – 2. února 1906 Vídeň) byl rakouský státní úředník a politik polské národnosti z Haliče, na přelomu 19. a 20. století poslanec Říšské rady.\n\nJeho bratr Antoni Górski byl profesorem, právníkem a politikem. Piotr získal roku 1881 titul doktora práv. Do roku 1886 pracoval na dolnorakouském místodržitelství, pak na haličském místodržitelství ve Lvově. Roku 1887 se stal okresním hejtmanem v Krakově.\n\nV 90. letech 19. století se zapojil i do celostátní politiky. Ve volbách do Říšské rady roku 1897 získal mandát za velkostatkářskou kurii v Haliči. Za týž obvod mandát obhájil i ve volbách do Říšské rady roku 1901. Profesně byl k roku 1897 uváděn jako velkostatkář. Politicky patřil k pokrokovému křídlu polských konzervativců na Říšské radě.\n"}
{"id": "999691", "url": "https://cs.wikipedia.org/wiki?curid=999691", "title": "Kaple svatého Prokopa (Chotiněves)", "text": "Kaple svatého Prokopa (Chotiněves)\n\nKaple sv. Prokopa na návsi obce Chotiněves byla pravděpodobně dokončena v roce 1806. Znovu zrekonstruována byla v letech 2011 a 2013. Je chráněna jako kulturní památka České republiky.\n\nKaple sv. Prokopa v Chotiněvsi byla postavena na místě starší kapličky. Ta je zachycena na mapě 1. vojenského mapování z roku 1782. Existuje i druhá varianta vzniku, totiž že k roku 1806 došlo k přestavbě původní kaple.\n\nDnešní kaple má obdélnou loď, která je sklenuta valenou klenbou s dvěma pětibokými vstřícnými výsečemi nad segmentovými lunetami prolomenými nevelkými okennými otvory. Její půlkruhový závěr na západní straně je sklenutý konchou. Hlavní průčelí kaple je na východní straně. Vchod je sklenut segmentem a průčelí je završeno trojúhelníkovým štítem, na kterém je umístěna hranolová věžička s výklenkem pro zvon. Kaple má také zvon. Ten současný pochází z roku 1918 a nese reliéf Panny Marie. Zvon zhotovil zvonař Octavius Winter z Broumova. Původní zvon z roku 1720 se nedochoval. Věžička je pak zakončena tzv. latinským křížem. Kaple je postavena ze sbíraného a lomového kamene, čediče a opuky, cihlové zdivo je použito na záklenky a římsy.\n\nZvláštní pozornost přitahuje interiér kaple. Ten je celý vyzdobený freskami. Téměř celá apsida je vymalována iluzivním oltářem s hlavním obrazem sv. Prokopa. Malby sv. Kateřiny a sv. Barbory doplňují pak centrální obraz. Další malby jsou dochovány na stěnách kaple. Jedná se o fresku zobrazující ukřižování Krista, dále vyobrazení sv. Vavřince, sv. Josefa a výtvarné zpracování motivu Ecce homo. V ploše klenby se pak nachází dva medailonky s motivem Madony a Svaté rodiny.\nJe pravděpodobné, že tyto fresky byly provedeny v rámci výstavby kaple, tzn., že se jedná o malby, které vznikly na samém počátku 19. století nebo ještě na přelomu 18. a 19. století. Styl malby ještě odpovídá pozdně baroknímu provedení. Pro malby v chotiněvské kapli byl zřejmě, mimo jiné, použit jako vzor také iluzivní oltář kaple sv. Vavřince v litoměřické biskupské rezidenci.\n\nZásadní rekonstrukcí prošla kaple sv. Prokopa za pomocí dotací ve dvou etapách v letech 2011 a 2013. V první etapě byly provedeny stavební práce a osazena se nová okna. Dokončena byla též rekonstrukce dveří a dřevěného oltáře. Kaple získala i venkovní osvětlení. Ve etapě druhé byl zrestaurován zvon, doplněny keramické cibulky na střeše a restaurací prošel i latinský kříž na věžičce. Při obnově maleb při druhé etapě se podařilo odkrýt a zrestaurovat paní Hronové vzácné původní fresky v celém interiéru kaple z přelomu 18. a 19. století.\n\nPo rokonstrukci v roce 2013 bývá interiér kaple slavnostně vyzdobován vždy ve vánočním a velikonočním období. Kaple byla po opravě oznovu posvěcena v sobotu ve velikonočním oktávu 26. dubna 2014 za účasti představitelů obce a široké veřejnosti biskupským vikářem Martinem Davídkem a kapli byla věnována administrátorem liběšické farnosti R.D. Jaroslavem Střížem socha Panny Marie.\n\n\n"}
{"id": "999693", "url": "https://cs.wikipedia.org/wiki?curid=999693", "title": "Campbellův ostrov", "text": "Campbellův ostrov\n\nCampbellův ostrov je největší ostrov v Campbellově souostroví. V současnosti je zapsán v seznamu UNESCO. Nemá žádné trvalé obyvatele. Doprava na ostrov je možná pouze lodí nebo vrtulníkem.\n\nOstrov objevil australský kapitán Frederick Hasselborough v roce 1810 při lovu tuleňů. Ostrov byl pojmenován podle jména firmy Campbell & Co, které loď patřila. Kapitán Frederick Hasselborough se utopil v jedné zátoce v roce objevení ostrova. Na ostrově byla založena vesnička pro lovce tuleňů, kterým se téměř podařilo vyhubit celou zdejší populaci tuleňů. Lovily se zde i velryby, hlavně v letech 1830 až 1850. První vědeckou expedici na ostrov vyslala Francie v roce 1874. Mnoho zdejších kopců a zátok bylo pojmenováno po členech této expedice. Od roku 1896 do roku 1931 zde byly chovány i ovce. V roce 1907 byl ostrov zmapován 8 vědci, kteří popsali zdejší floru a faunu. Lidé zde pobývali až do roku 1995. Dnes je ostrov zcela opuštěn, pouze jedna zátoka má několik chat pro vědce či návštěvníky. Jedna chata slouží jako meteorologická stanice.\n\nV dubnu 1992 si šla skupinka meteorologů zaplavat a jednoho z nich napadnul žralok bílý. Dělník Jacinda Amey se ho pokusil zachránit, ale žralok byl stále v blízkosti. I přesto se povedlo meteorologa dostat na břeh a tam mu byla poskytnuta první pomoc. Záchranný vrtulník, který přiletěl z Taupo (od Campbellova ostrova přibližně 1600 km), podnikl nejdelší cestu za účelem záchrany člověka nejen na Novém Zélandu, ale i na celém světě. Napadený přežil a Jacinda Amey byl oceněn vyznamenáním New Zealand Cross, což je na Novém Zélandu nejvyšší civilní vyznamenání.\n\nPodnebí ostrova je polární oceánské, zatažené, větrné a vlhké. Průměrně je zde 650 hodin slunečního svitu v roce, 59% dní svítí slunce méně než jednu hodinu denně. Na vrcholcích hor, které často pokrývají mračna, je tato doba ještě kratší. Srážky jsou okolo 1300–1400 mm za rok, nejvíce těchto srážek padá formou mrholení či slabého deště. Deštivo je v průměru 325 dní v roce. Větry s nárazy přes 100 km/h se vyskytují průměrně 100 dnů v roce i v těch nejméně větrných oblastech. Průměrná roční teplota je 7°C. Amplituda průměrných měsíčních teplot je 5 °C a stejně tak amplituda denní nejvyšší a nejnižší teploty je pouze okolo 5 °C. Nejnižší zimní teploty klesají jen slabě pod bod mrazu (do -5 °C), letní dosahují obvykle hodnot do 15 °C a tuto hranici překračují jen výjimečně. Dnů se sněhovou pokrývkou je 1-3 ročně.\n\nData ze zdejší meteorologické stanice jsou dostupná jen do nedávné historie (od roku 2004). Nejnižší naměřená teplota byla -7 °C (29. července 2011), nejvyšší 25,6 °C.\n\nOstrov je významné místo pro mořské ptáky, kteří zde mohou hnízdit. Vyskytují se zde hlavně albatrosi, kormoráni a tučňáci. Do zátok připlouvají v zimě rodit velryby a na pláži se pohybují tuleni. Z rostlin zde roste např. \"Pringlea antiscorbutica\" z čeledi miříkovité, různé trávy a nacházejí se zde osobitá společenstva gigantických bylin, známá jako megaherbs. Na Campbellově ostrově roste pouze jeden strom, smrk sitka,  který zde byl jako nepůvodní dřevina zasazen v roce 1907. Má se za to, že je nejosamělejším stromem na světě, nejbližší stromy se nacházejí na 222 km vzdálených Aucklandových ostrovech. Na ostrov bylo v dřívějších dobách zavlečeno mnoho zvířat a rostlin, které se zde původně nevyskytovaly, například krysy a ovce. Poté, co se z ostrova v roce 1954 stala přírodní rezervace, byly podniknuty pokusy vyhubit nepůvodní faunu. Ovce byly vyhubeny do roku 1984, krysy se podařilo vyhubit v roce 2001. Po vyhubení nepůvodní flory a fauny se stav zdejší přírody zlepšil.\n\n"}
{"id": "999695", "url": "https://cs.wikipedia.org/wiki?curid=999695", "title": "Střední uměleckoprůmyslová škola Jihlava-Helenín", "text": "Střední uměleckoprůmyslová škola Jihlava-Helenín\n\nStřední uměleckoprůmyslová škola Jihlava-Helenín sídlí v jihlavské čtvrti Helenín. Dříve byla budova školy textilní továrnou. Škola vznikla v roce 1948 jako učňovská, ale již od roku 1954 je školou střední a s intenzivním zaměřením na umělecké obory.\n\n1. října 1949 byl zahájen provoz učňovské pletařské školy s internátem v části budovy bývalé textilní továrny. Až 1. září 1958 bylo učňovské středisko n.p. Modeta zrušeno a všechny budovy s přilehlými prostory byly předány do užívání střední průmyslové škole textilní.\n\nŠkola se nachází v budově bývalé textilní továrny n. p. Modeta.\n\nV současnosti se ve škole vyučují tyto obory:\n"}
{"id": "999696", "url": "https://cs.wikipedia.org/wiki?curid=999696", "title": "Outplacement", "text": "Outplacement\n\nOutplacement je proces účinné pomoci lidem v obtížné životní situaci, jakou je ztráta zaměstnání. Zahrnuje v sobě poradenství zaměstnancům v oblasti pracovního práva, zdravotního a sociálního zabezpečení, komunikaci s úřadem práce, školení v otázkách hledání nového místa, psaní životopisu, cvičné rozhovory, komunikaci s potenciálními zaměstnavateli, informace o pracovních místech z různých zdrojů (jako jsou noviny, internet, osobní kontakty, nebo databáze úřadu práce) a v neposlední řadě by měl zahrnovat i psychickou podporu a pomoc. Velmi nápomocná může být pro odcházející zaměstnance příručka, která shrnuje důležité body a plní úlohu rádce. Outplacement je pomocnou rukou podanou odcházejícímu zaměstnanci, ale zároveň pomáhá i těm, kteří v organizaci zůstali. Pokud totiž vědí, že je propuštěným poskytnuta podpora při hledání jejich dalšího uplatnění, lépe se se situací vyrovnávají.\n\nJak uvádí Armstrong (2007), outplacement je činnost firem, která zahrnuje pomoc nadbytečným pracovníkům při hledání náhradního zaměstnání. Nejde jen o pomoc s hledáním nové pracovní profese, ale také o konzultace, které mají propuštěnému zaměstnanci pomoci vyrovnat se s novou situací (duševní otřes, změna kariéry, nové pracovní cíle) zejména po dlouhodobé spolupráci se zaměstnavatelem. Personální útvar firmy nebo specializovaná firma na konzultování propuštěných zaměstnanců může vytvořit zvláštní pracovní skupinu, kde se lidé mohou naučit, jak správně napsat životopis a jak se připravit na přijímací pohovor. Pokud poradenská společnost působí také jako pracovní agentura, lze poradenskou činnost propojit s přímou nabídkou volných pracovních míst. Buď je mu vhodná pozice nabídnuta ihned nebo zůstane po určitou dobu (např. 3 měsíce) v evidenci a po tuto dobu se zjišťuje, jestli by nebylo pro zaměstnance uplatnění u typově vhodné firmy.\n\nPodle Eggerta (1991) proces umisťování propuštěných zaměstnanců probíhá následujícím způsobem:\n\n\nŽivotopis neboli Curriculum vitae je dnes už nepostradatelným nástrojem pro hledání vhodné pracovní pozice na pracovním trhu. Avšak pro propuštěné zaměstnance nemusí být snadný úkol napsat životopis, jelikož se po propuštění můžou sami podhodnocovat. Proto na pomoc přicházejí poradci pro umisťování pracovníků. Při psaní životopisu je důležité umět se „prodat“, jelikož tento dokument je prvním kontaktem se zaměstnancem. Curriculum vitae musí obsahovat nejenom podrobnosti o odborné kvalifikaci, vzdělání a osobních údajích, ale také zejména nejdůležitější oblasti praxe od nejnovějších po nejstarší. U každé vykonávané pracovní pozice je důležité zmínit přehled úspěchů, která budou působit pozitivně. Cílem je u čtenáře vyvolat pozitivní názor, tudíž je dobré začínat slovy „navrhl“, „vypracoval“, „zavedl“, „zvýšil“.\n\nOutplacement je výhodný pro obě strany - propuštěný zaměstnanec najde díky firemnímu programu rychleji práci a firma si udrží svoji dobrou pověst na trhu práce a všeobecné povědomí o firmě jako o dobrém zaměstnavateli. Navíc posílí motivaci svých stávajících zaměstnanců, jelikož jim tímto dává firma najevo, že o ně pořád stojí. Pokud se se zaměstnancem při propuštění špatně zachází, může to ovlivnit celkový chod organizace. Pracovník může ze vzdoru napomáhat konkurenci předáváním citlivých informací o firmě nebo během výpovědní lhůty výrazně zvolní pracovní tempo, přestane komunikovat či dokonce záměrně ničí výsledky své předchozí práce nebo práce ostatních.\n\nV České republice tento trend zatím není moc rozšířený na rozdíl od Velké Británie, která má s outplacementem dlouholeté zkušenosti. Více než 80% tamních firem neřeší při propouštění jen peníze, ale zaměřují se zejména na budoucnost pracovníka a jeho další možnosti na trhu práce.\n\nOutplacement je v ČR realizovaný zejména nadnárodními a velkými společnostmi, často bankami nebo farmaceutickými firmami, kde většinou probíhá hromadné propouštění lidí a rozhodnutí managementu tak dopadá na desítky, či dokonce stovky lidí.\n\nU některých firem mohou pracovníci čerpat určité zaměstnanecké benefity i po určitou dobu od propuštění. Například Vodafone poskytuje zaměstnanecký tarif po dobu dvou měsíců od ukončení pracovního poměru a nabízí možnost ponechat si služební telefon.\n\n\"„Podle vyjádření českých podniků jsou hlavními důvody uplatňování outplacementových procesů snaha o vytváření firemní kultury, která pozitivně ovlivňuje kvalitu výrobků a služeb a tím i spokojenost zákazníků, úsilí o zmírnění negativního dopadu odchodů na ty, kteří firmu opouštějí i na ty, kteří zůstávají, sociální aspekty zaměstnanosti a plnění legislativních povinností včetně požadavků odborů“\" (STÝBLO, 2005)\n\n"}
{"id": "999697", "url": "https://cs.wikipedia.org/wiki?curid=999697", "title": "Karl Grabmayr", "text": "Karl Grabmayr\n\nKarl Grabmayr, též Karl Grabmayr von Angerheim (11. února 1848 Bolzano – 24. června 1923 Merano), byl rakouský právník, soudce a politik, na přelomu 19. a 20. století poslanec Říšské rady.\n\nPocházel z tyrolského rodu právníků. Vystudoval práva na Innsbrucké univerzitě, kde roku 1871 získal titul doktora práv. Pracoval krátce na justiční praxi u svého otce. Roku 1878 si v Meranu otevřel vlastní advokátní kancelář. V roce 1892 byl za ústavověrný velkostatek zvolen do Tyrolského zemského sněmu.\n\nV 90. letech 19. století se zapojil i do celostátní politiky. Ve volbách do Říšské rady roku 1897 získal mandát za kurii velkostatkářskou, obvod Tyrolsko, druhý voličský sbor. Za týž obvod mandát obhájil i ve volbách do Říšské rady roku 1901. Profesně byl k roku 1897 uváděn jako advokát a statkář. V poslancké sněmovně se zaměřoval na otázky agrární reformy. V roce 1901 se stal předsedou ústavního výboru parlamentu. V roce 1906 opustil advokacii a přestěhoval se do Vídně. Výlučně se pak věnoval politice. Podporoval sloučení Německé pokrokové strany a Německé lidové strany do jednoho bloku. Odmítal všeobecné volební právo.\n\nV roce 1907 usedl do Panské sněmovny (horní, jmenovaná, komora Říšské rady). V roce 1913 se stal prezidentem Říšského soudu a roku 1918 i správního soudu.\n"}
{"id": "999700", "url": "https://cs.wikipedia.org/wiki?curid=999700", "title": "Kostel svatého Petra a Pavla (Horažďovice)", "text": "Kostel svatého Petra a Pavla (Horažďovice)\n\nGotický kostel svatého Petra a Pavla se nachází v Horažďovicích v jihozápadních Čechách. Byl založen kolem roku 1260 za Bavora II. pána ze Strakonic a Bavorova. Je chráněn jako kulturní památka České republiky.\n\nKostel byl založen v letech 1260-73 současně se založením města. Rozestavěný kostel dokončili johanité v první čtvrtině 14. století. Věž hranolového tvaru byla upravena roku 1454. Roku 1729 bylo přistavěno šnekové schodiště na věž. Jak vypadala věž dříve není známo. Při obléhání roku 1619 bylo město vypáleno a shořela i věž v horní části. Byly zničeny i zvony a orloj. Roku 1627 zničil věž další požár a oprava se uskutečnila za velkopřevora hraběte Ditrichštejna roku 1729. Roku 1741 byla věž restaurována podle plánu stavitele Václava Germáře. Poslední výmalba se uskutečnila v letech 1968 - 1969. Výměna části krovu proběhla v roce 1975.\n\nKostel je bazilikální trojlodní. Presbytář je zakončen pětibokým závěrem. Po obou stranách jsou místnosti: sakristie (nad ní klenotnice) a na druhé straně kaple sv. Barbory (nad ní je klenutá místnost, která tvoří patro věže. Hlavní loď je v šířce presbytáře a to je 7,5 metru. Lodě vedlejší jsou v šíři 4 metry a od hlavní lodi odděleny deseti pilíři. Ty jsou od sebe vzdálené 3,8 metru a vysoké 5 metrů. Délka bočních lodí je 28 metrů. Celková vnitřní délka chrámu je 46,5 metru.\nZápadní průčelí tvoří vysoká štítová zeď s oknem a je podepřena průchozími půloblouky z lomového kamene.\n\nNa nárožích presbytáře jsou dvakrát odstupněné opěrné pilíře. Presbytář je zaklenut dvěma poli a kápěmi pětibokého závěru. Žebra se sbíhají na štíhlé půlválcové přípory s kalichovitými hlavicemi křížové klenby ukončenými konzolkami geometrického tvaru. Po obou stranách presbytáře jsou portálky s ustupujícím profilem. Na epištolní straně (při pohledu k oltáří vpravo) se nachází sedile o třech místech, které sloužilo k posazení duchovních a dalších přisluhujících. Sedile má 3 výrazně gotické kružby - trojlisty. Náběhy klenebních žeber jsou typologicky podobné k chóru dominikánského kostela v Českých Budějovicích. Podobné řešení se nachází i v chóru klášterního kostela v dolnorakouském Heiligenkreuzu. \n\nV západní části lodi je kruchta na šesti pilířích, podklenutá křízovými klenbami na kamenných pásech. Prostor na tribuně byl přístupný od západu portálkem. Část jeho ostění je stále rozeznatelná na vnější líci západního průčelí kostela. Na severní a jižní straně se nacházejí arkády, které jsou přístupné z schodiště ke kruchtě.\n\nDo bočních lodí se hlavní loď otevírá arkádami s hrotitými oblouky, které spočívají na masivních hranolových pilířích.\n\nSeverní tribuna je přístupná samostatným vchodem ze schodiště. Jižní tribuna byl dříve také přístupná, dnes na ni již schody nevedou, jsou zazděné. Obě tribuny jsou jen přes jedno patro, dříve byly stavebně předchůdcem kruchty.\n\nKlenba obou postranních lodí ukazuje na původní stavbu. Je zde 12 polí křížových kleneb bez žeber. Hlavní loď je členěna na 6 polí křížové klenby s žebry jednoduše vyžlabenými. Ta se protínají v kruhových svornících na vrcholu klenby. A sbíhají na půlválčité přípory s talířovitým náznakem hlavice či na geometrické konzoly. Jednu z těchto konzol tvoří mascaron.\n\nVýška křížové klenby je 5,75 metru. Výška presbytáře je 13 metrů. Výška lodi je 13,75 metru.\n\nOkna jsou dvojího typu. Hlavní loď má po čtyřech eliptických oknech na každé straně v nejvyšší části klenby, která jsou velká 1,2 x 1,5 metru. Druhým typem jsou okna přízemí a okna osvětlující kruchty, která jsou pravoúhlá velikosti 5 x 1,5 metru a jsou ukončena stlačeným obloukem. Těchto oken je 14. V západním zcela holém štítu je jedno gotické okno 3 metry vysoké. Při obnově vnějšku kostela byla na bočních lodích a tribunách nad nimi objevena špaletová lomená okna, která byla zazděná.\n\nKruchta (kůr) je 9,5 metru široká a 6,5 metru vysoká. Kruchtu nesou čtyři hlavní pilíře a 2 slabší, které jsou sklenuté jako u postranní lodi. Nachází se v zadní části kostela, jsou na ní varhany. Kruchta je v tomto kostele jen přes jedno patro a nenavazuje na tribuny.\n\nPodlaha je z větších žulových desek a v bočních lodích a pod kruchtou jsou tyto žulové desky promíseny s náhrobními kameny, neboť sem bývala pohřbívána těla významných občanů města. Presbytář má podlahu vyvýšenou o jeden stupeň. Oltářní část je vyvýšena ještě o další tři stupně. Pod touto částí se nachází krypta.\n\n\n\n\n\n\nNad kaplí sv. Barbory je čtyřpatrová věž, která se během století značně změnila. Okno v prvním patře je gotická práce. Starší podoba věže není známa. Při obléhání roku 1619 shořela i horní část věže. Roku 1627 zničil věž další požár a oprava se uskutečnila 1729. Roku 1741 byla věž restaurována podle plánu stavitele Václava Germáře. Vstup na věž je umožněn z náměstí půlválcovitým přístavkem z roku 1729.\n\n\n"}
{"id": "999704", "url": "https://cs.wikipedia.org/wiki?curid=999704", "title": "Josef Gregorig", "text": "Josef Gregorig\n\nJosef Gregorig (27. dubna 1846 Bisamberg – 2. července 1909 Maria Enzersdorf) byl rakouský podnikatel a politik, na konci 19. století poslanec Říšské rady.\n\nVychodil nižší reálnou školu a obchodní akademii. Podnikal se výrobě textilu ve Vídni. Angažoval se veřejně a politicky. Byl stoupencem Karla Luegera a Ernesta Schneidera a byl členem Křesťansko sociální strany. Prosazoval antisemitské názory. V roce 1889 usedl do Vídeňské obecní rady. Brzy poté se rovněž stal poslancem Dolnorakouského zemského sněmu.\n\nV 90. letech 19. století se zapojil i do celostátní politiky. Ve volbách do Říšské rady roku 1897 získal mandát za městskou kurii, obvod Vídeň, VII. okres. Profesně byl k roku 1897 uváděn jako výrobce textilu (\"Pfaidler\"), zemský poslanec a vídeňský obecní radní.\n\nPozději se rozešel s křesťanskými sociály a založil vlastní \"Bund der Antisemiten\", kterému předsedal do roku 1904, kdy odešel i z tohoto spolku.\n"}
{"id": "999708", "url": "https://cs.wikipedia.org/wiki?curid=999708", "title": "Motrogon", "text": "Motrogon\n\nMotrogon (1018 m n. m.) je hora ve Vihorlatských vrších na východním Slovensku. Nachází se v hlavním hřebeni mezi vrcholy Sninský kameň (1006 m) na severovýchodě a Tŕstie (951 m) na jihu. Sninský kameň je oddělen dvojicí sedel Tri table a Jedlinka (též přírodní rezervace) s mezilehlým vrcholem 864 m, Tŕstie je odděleno sedlem Rozdiel. Severní svahy hory jsou chráněny v rámci Národní přírodní rezervace Motrogon, na jihovýchodních svazích se rozkládá přírodní rezervace Baba pod Vihorlatom. Celá oblast pak náleží do CHKO Vihorlat. Pod severními svahy Motrogonu se nachází rašeliniště Hypkaňa a jezírko Kotlík.\n\nVrchol hory není turisticky přístupný, protože se nachází mimo značené turistické cesty na území vojenského obvodu Valaškovce. Po jihovýchodním úbočí prochází červená značka v úseku mezi sedlem Rozdiel a rozcestím Jedlinka.\n\n\n"}
{"id": "999710", "url": "https://cs.wikipedia.org/wiki?curid=999710", "title": "Van Duyn", "text": "Van Duyn\n\nVan Duyn, plným označením Yvonne van Duyn v Home Office (41/74), je rozsudek Evropského soudního dvora z roku 1974, který se týkal volného pohybu osob mezi členskými státy Evropského společenství a přímého účinku směrnic.\n\nBritské orgány odepřely vstup holandské občance Yvonne Van Duyn na území Spojeného království, protože působila jako sekretářka Scientologické církve, která byla vnitrostátním právem označena za společensky škodlivou. Domáhaly se tak ustanovení Smlouvy o založení Evropského hospodářského společenství, že veřejný pořádek je jedním z důvodů, pro který je možno odepřít vstup státnímu příslušníku jiného členského státu.\n\nV dané době již byla přijata směrnice 64/221, která stanovila, že opatření odepírající vstup na základě ochrany veřejného pořádku musí být založena pouze na jednání daného jednotlivce. Spojené království v rozhodné době danou směrnici nepřevedlo do vnitrostátní úpravy.\n\nSoudní dvůr rozhodl, že ustanovení Smlouvy a výše uvedené směrnice jasně definují práva jednotlivce a mohou tak být aplikována i bez převedení směrnice do vnitrostátní úpravy. Dle jeho argumentace by závaznost směrnic byla popřena, pokud by je členské státy mohly ignoroval a jimi daná práva před národními soudy nechránit. Soud tak směrnici přiznal přímý účinek.\n\nDále soud rozhodl, že rozhodnutí jednotlivce stát se členem hnutí se dá považovat za individuální jednání a odepření vstupu na základě příslušnosti k Scientologické církvi na základě ochrany veřejného pořádku tak bylo oprávněné, a to i v případě, že pro občany Spojeného království žádné omezení neplatilo.\n\n"}
{"id": "999712", "url": "https://cs.wikipedia.org/wiki?curid=999712", "title": "Frýdlantská rozhledna", "text": "Frýdlantská rozhledna\n\nFrýdlantská rozhledna je zděná vyhlídková věž vybudovaná na Frýdlantské výšině (399 m n. m.), severně od Frýdlantu, města ve Frýdlantském výběžku Libereckého kraje na severu České republiky. Na tomto místě byla na konci 19. století vybudována dřevěná vyhlídková věž, která ovšem neodolala zdejším klimatickým podmínkám a na počátku 20. století muselo dojít k jejímu stržení. Roku 1907 ji nahradila věž zděná o výšce 20,8 metru s vyhlídkovým ochozem ve výšce 18,6 metru. Ta návštěvníkům sloužila až do závěru šedesátých let 20. století, kdy došlo k jejímu uzavření pro turisty a do roku 1979 sloužila k přenosu televizního signálu a k navádění dopravních letadel. Následně proběhla rekonstrukce rozhledny a od roku 1982 opět slouží turistům.\n\nOkolo vyhlídkové věže se nachází sportovní areál „U rozhledny“ využívaný k pořádání turistických či sportovních aktivit. Je tudy vedena turistická trasa, značená cyklotrasa i místní naučná stezka Putování za vodou. Pro zájemce je k dispozici též dřevěná turistická známka.\n\nRozhledna stojí na Frýdlantské výšině vypínající se do výše 399 m n. m., která leží v severních částech města Frýdlantu. Vrchol je součástí Frýdlantské pahorkatiny. Krajina se západním, severním a východním směrem rozprostírá do rovinného Frýdlantska pokračující pak dále do Polska či Německa, zatímco jižním směrem od rozhledny leží v údolí řeky Smědé město Frýdlant a za ním se zvedá masiv severních výběžků Jizerských hor, za nimiž se rozkládá město Liberec. Samotný vrchol je tvořen třetihorními foidity, které obepíná pásmo kvartérních nezpevněných sedimentů, především hlín a kamení.\n\nZ klimatického hlediska (podle Quittovy klasifikace) spadá zdejší území do mírně teplé oblasti MT9, ve které během roku po dobu 140 až 160 dní vystupují teploty nad 10 °C, přičemž v lednu se průměrná teplota pohybuje mezi −3 až −4 °C, během dubna vystupuje na 6 až 7 °C, v červenci se nejčastěji pohybuje mezi 17 a 18 °C a říjnové teploty jsou obvykle okolo 7 až 8 °C. V průběhu roku zde během sta až sto dvaceti dní překročí denní úhrn srážek hodnotu jednoho milimetru na metr čtvereční. Navíc se zde během roku po dobu 60 až 80 dní vyskytuje sněhová pokrývka. Rychlost větru ve stech metrech nad zemí zde dosahuje 6,2 metrů za sekundu. Zdejší přirozenou vegetací je biková a jedlová doubrava. Vrchol kopce je pokryt listnatým lesem, který lemují louky a pastviny.\n\nDne 25. října 1889 vznikl německý „Okrašlovací a zvelebovací spolek pro město Frýdlant“ (v německém originále ). Ten si dal za jeden ze svých úkolů zbudovat rozhlednu. K její stavbě vybrali členové spolku čedičový vrchol Frýdlantské výšiny (dříve , 399 m n. m.), nacházející se severně od města. Na něm vybudovali a 6. července 1890 zpřístupnili dřevěnou trámovou opláštěnou rozhlednu o výšce 14 metrů. Říkalo se jí „Dresslerova výšina“, a to podle Antona Dresslera, člena Spolku, jenž se jak osobně, tak finančně o vystavění rozhledny zasloužil. Tvůrcem vyhlídkové věže byl místní truhlář Josef Haupt, který se stal později předsedou Spolku. U paty rozhledny fungovalo přes léto jednoduché pohostinství.\n\nNa jaře roku 1905 ovšem musela být rozhledna pro svou zchátralost stržena, neboť nevydržela odolávat zdejším klimatickým podmínkám. Hned příští rok se ale započalo se stavbou nové. Dne 17. května 1906 došlo k položení základního kamene pro rozhlednu stavěnou na žulových základech a budovanou z červených, dvakrát pálených cihel dle projektu frýdlantského stavitele Rudolfa Hampla. Její výstavbu prováděla společnost Appel & Hampel. Náklady na vybudování věže se vyšplhaly na 9000 korun, přičemž téměř čtvrtinu z této částky složil Anton Dressler. Některé zdroje však uvádějí Dresslerův příspěvek nižší, a to ve výši 1000 korun. Poslední dubnový den následujícího roku (1907) proběhlo za velkého zájmu veřejnosti zpřístupnění rozhledny, během kterého se otevřela i blízká restaurace s dřevěnou verandou. Tento přízemní objekt byl zbudován ze žlutých cihel dovezených sem z kunratické cihelny. Místu se pak na počest donátora rozhledny až do druhé světové války říkalo Dresslerova výšina. Postupně se ovšem frýdlantský okrašlovací spolek dostával do hospodářských těžkostí, které vyvrcholily 2. května 1940 dražbou, během níž rozhlednu získal Německý horský spolek pro Ještědské a Jizerské hory (DGV).\n\nTuristé na rozhlednu chodili až do roku 1945. Po druhé světové válce věž chátrala, ale stále zůstávala v provozu, byť si zájemci o vyhlídku nejprve museli půjčit klíče od vstupních dveří rozhledny v blízkém obytném domě. Pohostinství u věže ovšem zůstalo od války uzavřené. Během padesátých let 20. století okolí rozhledny ožívalo při květnových slavnostech, kdy zde na svažité louce vyrostlo divadlo v přírodě, betonový taneční parket (tančilo se na něm i za lampiónového osvětlení), dále stánky a houpačky pro děti. Posléze tady přechodně vznikl také pionýrský tábor a správa rozhledny připadla Městskému domu pionýrů a mládeže. Tou dobou se vrch, na kterém vyhlídková věž stojí, začal zalesňovat. Od roku 1958 se ale rozhledna opět uzavřela, neboť začala sloužit jako převaděč televizního vysílání a ve zděné části rozhledny fungovalo zařízení pro navigaci dopravních letadel letících směrem na Varšavu, Stockholm nebo Moskvu. Nacházel se zde všesměrový radiomaják D-VOR s identifikačním znakem „OKX“. Tak tomu bylo až do podzimu roku 1979, během něhož se telekomunikační systémy přestěhovaly na novou kovovou věž zbudovanou téhož roku poblíž rozhledny. Přemístilo se i letecké navigační zařízení, a to na maják vystavěný na loukách u Dětřichova.\n\nBěhem roku 1980 předalo město rozhlednu i s blízkým okolím tělovýchovné jednotě (TJ) Slovan Frýdlant a jejímu turistickému odboru. Ten sice původně s ohledem na technický stav věže uvažoval o jejím odstřelu, nakonec ale zvolil zachování vyhlídkové věže a provedl generální rekonstrukci stavby, na níž se podíleli členové odboru turistiky, kteří odpracovali 2500 brigádnických hodin, spolu s pracovníky Stavokombinátu. Otevření rozhledny a přilehlého areálu po provedené obnově se uskutečnilo 6. listopadu 1982.\n\nV roce 1992 se frýdlantský odbor Klubu českých turistů (KČT) zaregistroval jako samostatný Klub turistů Frýdlant (KTF) a s tělovýchovnou jednotou Slovan Frýdlant uzavřel smlouvu o dlouhodobém pronájmu areálu U rozhledny. Provoz rozhledny tak od té doby zajišťuje frýdlantský Klub turistů. Během léta roku 2000 proběhla rekonstrukce objektu, a v průběhu roku 2014 se objevily plány na její zvýšení, aby umožňovala rozhled přes současnou vzrostlou vegetaci. Tyto plány ovšem zamítli památkáři a věž se tak zvyšovat nebude.\n\nNa žulovém základu je z červených cihel zbudována věž o výšce 20,8 metru. Ve výšce 18,6 metru se nachází vyhlídkový ochoz. Ke vchodu do rozhledny vede pět schodů. Uvnitř věže je vybudováno točité schodiště o 52 stupních vinoucí se vzhůru ve směru chodu hodinových ručiček. Na jeho konci je na kamenném krakorci osazen balkón vystupující na jižní straně rozhledny. Ten ovšem není přístupný. Následně pokračuje schodiště dalšími 48 stupni až k vyhlídkovému ochozu. Odtud vede ještě dalších deset železných schodů na úplný vrchol věže, který ale není pro turisty přístupný.\n\nVe spodní – cihlové – části věže je ze západní strany z vnějšku osazena kamenná deska připomínající osobnost Antona Dresslera. Z vnitřní strany je na východní stěně rozhledny umístěna deska upomínající na tesaře Josefa Haupta, který zhotovil původní dřevěnou stavbu. Tato tabule je ovšem viditelná pouze z klubovny, nacházející se v interiéru vyhlídkové věže.\n\nV okolí věže se rozkládá turistický areál zvaný „U rozhledny“, v němž se pořádají turistické a sportovní akce. K dispozici je též stánek s občerstvením a posezení u táborového ohně.\n\nKolem rozhledny je vedena žlutě značená turistická trasa a přímo u rozhledny je rozcestník pojmenovaný „Frýdlantská výšina“. Prochází tudy též naučná stezka Putování za vodou informující o zásobování vodou. Vede sem také odbočka z cyklistické trasy číslo 3016. Automobilem je rozhledna z centra Frýdlantu dostupná po místních ulicích Kodešově, Hřbitovní a Údolí, až ke křižovatce této ulice se zpevněnou cestou dlouhou 150 metrů vedoucí k vyhlídkové věži ze západní strany. Na této komunikaci je již ovšem automobilový provoz vyloučen. Zájemci si mohou pořídit turistickou známku s číslem 464 věnovanou této stavbě.\n\nZ rozhledny je možné zahlédnout jak české Jizerské či Lužické hory, tak také do Německa a Polska.\n\n\n"}
{"id": "999714", "url": "https://cs.wikipedia.org/wiki?curid=999714", "title": "Silnice II/508", "text": "Silnice II/508\n\nSilnice II/508 je necelých 9 km dlouhá silnice II. třídy v trase: Mirošovice (odpojení od silnice I/3) – přejezd nad dálnicí D1 – Mnichovice – Struhařov (napojení na silnici II/113).\n\nV Mnichovicích se připojuje silnice II/335.\n\nZa přejezdem dálnice vede okolo Hubačovského rybníka\n"}
{"id": "999716", "url": "https://cs.wikipedia.org/wiki?curid=999716", "title": "Provinilá matka", "text": "Provinilá matka\n\nProvinilá matka je drama v pěti aktech od Pierrea-Augustina Carona de Beaumarchais, dokončené v roce 1792. Světová premiéra se uskutečnila 6.  června  1792 v divadle \"Théâtre de la rue Feydeau\". Při dalším provedení 5.\nkvětna 1797 se hra setkává s fenomenálním úspěchem.\n\n\nDěj se odehrává dvacet let po předchozí hře v trilogii, Figarova svatba. Zatímco Hrabě byl pryč na dlouhé služební cestě, hraběnka a Cherubin spolu strávili noc. Když hraběnka řekl Cherubin, že to, co udělal, bylo špatné a že ho už nikdy nechce vidět, odešel Cherubín do války a úmyslně se nechal smrtelně zranit na válečném poli. Jak umíral, napsal poslední dopis hraběnce, kde deklaroval svou lásku a lítost nad vším co udělal. Hraběnka neměl to srdce vyhodit dopis, a místo toho ho zamkla do zvláštního boxu dodaným Irem Bégearss, s tajným prostorem, ve kterém byl dopis uložen, aby ho hrabě nikdy nemohl najít. Brzy poté, ke svému zděšení však hraběnka poznává že je s Cherubínem těhotná a čeká dítě (Leóna).\n\nHraběti byly podezřelé okolnosti narození dítěte, a správně tušil, že není otcem Léona, a tak se snaží rychle užívat svého majetku, aby León nezdědil nic. Rozhodl se vzdát se svého titulu a přestěhovat rodinu do Paříže; i tak ale stále hledá důkaz, aby mohl podpořit své pochybnosti, a mohl chlapce vydědit a hraběnku nařknout z cizoložství.\n\nMezitím hrabě má nemanželské dítě jeho vlastní, dceru jménem Florestine. Bégearss chce se s ní oženit, a aby bylo zajištěno, že bude hraběcí jediným dědicem, začne vyvolat nesváry nad hraběnky tajemství. Figaro a Suzanne, kteří jsou stále ještě ženatý, musí znovu přijít k záchraně hraběte a hraběnky; a jejich nemanželské děti Léon a Florestine, kteří jsou tajně v lásce spolu navzájem.\n\nFigaro a jeho manželka Suzanne jsou stále ve službách hraběte Almavivi a jeho manželky hraběnky Rosine, ale rodina se přestěhovala do Francie. Hrabě tak utratit všechny finance, protože se obává, že by vše mohl zdědit León. Hra začíná v den Saint-Léon, kdy se narodí syn hraběnky a jejího ex milence Cherubína. Od doby kdy, nejstarší syn hraběte zemřel v souboji, je hrabě k Leonovi stále více nepřátelský, protože tuší, že je výplodem cizoložství Hrabněky. \nPan Begearss, Ir, byl přijat do rodiny. Figaro a Susanna ho podezírají, že chce zradit celou rodinu. Begearss se chce oženit Florestine, a odjet na Maltu za doprovodu Figaro. Begearss ukazuje Hraběti dopis Cherubína, který napsal v době cizoložství.\nPo přečtení dopisu hrabě zuří, našel tak poslední důkaz o jeho podezření, že mu byla hraběnka nevěrná. Hrabě tak souhlasí, aby si Bégearss vzal Florestine. Bégearss všem řekne, že Florestine je skutečná dcera hraběte, a že si tedy nemůže vzít Leóna. Florestine pláče a León je zdrcený.\nHraběnka je přesvědčena, že pro Florestine bude v nejlepším zájmu vzít si Begearss; Hraběnka je připravena poskytnout podstatnou část svého majetku coby věno, aby se s Begearss vypořádala. Na naléhání Bégearss, hraběnka se slzami v očích pálí dopisy od Cherubina. Svatební obřad se bude konat večer.\n"}
{"id": "999721", "url": "https://cs.wikipedia.org/wiki?curid=999721", "title": "Silnice II/122", "text": "Silnice II/122\n\nSilnice II/122 je silnice II. třídy v trase: odpojení od silnice II/159 (u Týna nad Vltavou) – Netěchovice – Nuzice – Bechyně – Senožaty – Staré Sedlo – Sítiny – Opařany (krátké napojení na silnici I/29) – Skrýchov u Opařan – Božejovice-U Nádraží – Drahnětice – Jistebnice (krátké napojení na silnici II/123) – Chlum – Brtný – Ostrý – Nové Libenice – napojení na silnici II/120.\n\nU vlakové zastávky Bechyně-zastávka se napojuje silnice II/135, která se odpojuje v Bechyni na křižovatce ulic Tyršova, Libušina a U Vodojemu. Nedaleko Skrýchova u Opařan se kříží se silnicí I/19.\n\nU Nuzic prochází přes PP Židova strouha.\n\nU Nuzic vede přes Židovu strouhu, nedaleko samoty Radostné přes Kamenodvorský potok, v Bechyni přes Lužnici.\n\nMezi Jistebnicí a Chlumem prochází okolo pětice rybníků – Chadimák, Obecní rybník, Nový rybník, Velká Kaplice a Palečkův rybník. U Nových Libenic vede okolo Libenického rybníka.\n"}
{"id": "999730", "url": "https://cs.wikipedia.org/wiki?curid=999730", "title": "Nordsee", "text": "Nordsee\n\nNordsee, plným označením Nordsee Deutsche Hochseefischerei GmbH v Reederei Mond Hochseefischerei Nordstern AG & Co. KG and Reederei Friedrich Busse Hochseefischerei Nordstern AG & Co. KG. (102/81), byl judikát Evropského soudního dvora z roku 1982. Soud určil, že autonomní pojem „\"soud členského státu\"“ v kontextu práva Evropské unie nezahrnuje instituce, jejichž pravomoc vychází ze smluvního základu (např. rozhodčí soud), a ty tak nejsou oprávněny klást předběžné otázky k Evropskému soudnímu dvoru.\n\nTři německé společnosti uzavřely smlouvu na stavbu 13 rybářských lodí, která zahrnovala ustanovení o rozdělení dotace na 13 dílů mezi jednotlivé lodě a zároveň rozhodčí doložku pro případ sporu. Projekt nakonec získal dotaci jen na 6 lodí a jedna ze společností se po dalších dvou dožadovala splnění i té části závazku, na kterou dotace udělena nebylo. Druhá strana namítala, že při neobdržení celé dotace byla dohoda neplatná.\n\nSpor se dostal k rozhodčímu soudu, který dospěl k názoru, že platnost smlouvy o sdílení dotace závisí na možnost sdílení dotací v rámci komunitárního práva a podal předběžnou otázku k Evropskému soudnímu dvoru.\n\nSoudní dvůr argumentoval, že rozhodčí soud stojí mimo soudní soustavu členského státu a jeho pravomoc byla založena smluvně, a rozhodl, že předběžné otázky na základě Smlouvy o založení Evropského hospodářského společenství nemohou klást instituce, na jejichž výběru k řešení sporu se orgány členského státu nepodílí a na jejichž řízení tyto orgány neparticipují. Daný rozhodčí soud tak nemá pravomoc klást předběžné otázky.\n\n"}
{"id": "999732", "url": "https://cs.wikipedia.org/wiki?curid=999732", "title": "Butchered at Birth", "text": "Butchered at Birth\n\nButchered at Birth (česky Zmasakrován při narození) je druhé studiové album americké death metalové skupiny Cannibal Corpse. Vydáno bylo v roce 1991 hudebním vydavatelstvím Metal Blade Records. V Německu bylo album zakázáno (stejně jako první a třetí studiové album Cannibal Corpse) kvůli brutálnímu motivu na obalu CD.\n\nNa album byla uvalena stížnost od provinční policie Ontario v Kanadě, což vedlo k tomu, že se v obchodech album neprodávalo lidem mladším 20 let.\n\n\n\n"}
{"id": "999757", "url": "https://cs.wikipedia.org/wiki?curid=999757", "title": "František Geisler", "text": "František Geisler\n\nFrantišek Josef Geisler (25. července 1918 Hall in Tirol – 18. září 1944 Pastwiska, Polsko) byl československý důstojník a kapitán v Britské armádě (1942–1944). Padl při Karpatsko-dukelské operaci když zachraňoval své zraněné vojáky.\n\nOtec Františka Geislera byl přednosta pošty v Jižních Čechách. V roce 1920 se s rodinou přestěhovali do Košic na Slovensku, kde jeho otec převzal pozici přednosty pošty pro východní Slovensko. V roce 1924 začal F. Geisler studovat v Košicích a maturoval v roce 1937. Následující rok se s rodinou přestěhoval do Brna, kde jeho otec převzal pozici přednosty pošty pro Jižní Moravu.\n\nV září 1939 začal František Geisler studovat na Vysoké škole zemědělské a lesnické v Brně, ale 17. 11. 1939 Němci univerzitu zavřeli. O měsíc později, po mnoha debatách s přáteli, F. Geisler opustil Československo a spolu s dalšími odešel přes Slovensko, Maďarsko, Srbsko, Řecko, Turecko, Sýrii, Maroko, Alžírsko do Francie.\n\nDo Agde ve Francii dorazil 4. 2. 1940, kde vstoupil do Československé armády a prošel výcvikem ve Svobodné Francouzské armádě. S pádem Francie byla jeho jednotka evakuována do Liverpoolu a dále přesunuta do Cholmondeley Park u Manchesteru v Anglii.\n\nPo důstojnickém výcviku byl F. Geisler 26. 5. 1940 povýšen do hodnosti podporučíka a poslán k Čs. brigádě v Leamington Spa, Warwickshire, kde pokračoval ve výcviku. V zimě 1941–42 byla brigáda přesunuta k Yeovil.\nF. Geisler absolvoval výcvik u Commandos (6. 4. 1942 – 20. 4. 1942) kurz „no.5 Western Command Assault and battle School Llanberis“ v Severním Walesu.\nNásledně ve Skotsku na zámku Commandos u Fort William absolvoval „Western Command Junior Leaders School“ v Stokesay Court, Onibury, Craven Arms Shropshire, kde byl 23. 4. 1942 přijat do Britské armády. Do 4. 6. 1942 působil jako instruktor v „Rifle Wing“.\nOd 5. 7. 1942 pokračoval ve výcviku a 10. 7. 1942 dokončil „the Assault and Battle School Llanberis course“ s doporučením na vyššího instruktora (higher instructor) od plk. Lorda Digby (Inspektor pěchoty výcvikového zařízení).\n\nV hodnosti kapitána Britské armády absolvoval tajné mise ve Francii u Boulogne s 11. regimentem Commandos jako velitel čety (30 mužů).\nBylo rozhodnuto, že F. Geisler bude vycvičen pro speciální operace v Československu a pro tyto účely absolvoval SOE výcvikový kurz v Arisaig v severozápadním Skotsku. 22.8.1942 až 19.9.1942 absolvoval „Course 9 Arisaig (STS25)“, byl ubytován v „Traigh House“. Dále 31.10.1942 až 28.11.1942 absolvoval „Course no.11 Arisaig (STS25)“, byl ubytován v Traigh House. Po dokončení druhého kurzu, na přelomu roku 1942 a 1943, absolvoval František Geisler parašutistický výcvik v Ringway Manchester, kde absolvoval 84 seskoků.\n\nPo dokončení parašutistického výcviku byl přiřazen k „Frinton – II Corps District Intelligence School“ kde se připravoval na mise v okupovaném Československu. O období do poloviny roku 1943 se nic neví, je ale pravděpodobné, že se podílel na tajných operacích nebo podporoval operace v Československu.\n\nV druhé polovině roku 1943 byl F. Geisler zpět ve Frintonu. V Dovercourt, potkal Angličanku Joyce Locke, se kterou se 16. 09. 1943 oženil. Měsíc na to byl povýšen do hodnosti poručíka Československé armády. Dále následovaly další operace během zimy 1943/1944 až do května 1944 kdy byly při přípravě na invazi do Evropy všechny tajné operace ukončeny. \n\nByl uvolněn ze služby a válka pro něj mohla skončit, ale když se doslechl o 2. Čs. parabrigádě formované k nasazení na Východní frontě. František Geisler se dobrovolně přihlásil k této jednotce aby se podílel na osvobození svého domova z východu.\n\nDne 15. 7. 1944 odjel vlakem s dalšími důstojníky z brigády do Grenoch kde se nalodili a 18.7.1944 odjeli konvojem přes Gibraltar do Port Said, odkud po souši a po moři přes Damašek, Basru, Baku, Cernocice a dále až na frontu, která v té době byla na Polských hranicích.\nPřesně dva měsíce později 18. 9. 1944 byl František Geisler zabit v akci, když zachraňoval své zraněné vojáky v bitvě u vesnice Pastwiska v Polsku, 15 kilometrů od Československých hranic.\n\nV Brně má F. Geisler pamětní tabuli na budově pošty a je po něm pojmenovaná i jedna z brněnských ulic.\n\n\n\n"}
{"id": "999759", "url": "https://cs.wikipedia.org/wiki?curid=999759", "title": "Internazionali BNL d'Italia 2014", "text": "Internazionali BNL d'Italia 2014\n\nInternazionali BNL d'Italia 2014, známý také pod názvy Italian Open 2014 nebo Rome Masters 2014, byl společný tenisový turnaj mužského okruhu ATP World Tour a ženského okruhu WTA Tour, hraný v areálu Foro Italico na otevřených antukových dvorcích. Konal se mezi .11 až 19. květnem 2014 ve italské metropoli Římě jako 71. ročník turnaje.\n\nMužská polovina se po grandslamu řadila do druhé nejvyšší kategorie okruhu ATP World Tour Masters 1000 a její dotace činila 3 452 415 eur. Ženská část měla rozpočet 2 120 000 eur a byla součástí kategorie WTA Premier 5.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\nNásledující páry obdržely divokou kartu do hlavní soutěže:\n\n\n\n\n\n\n"}
{"id": "999762", "url": "https://cs.wikipedia.org/wiki?curid=999762", "title": "Vanessa Rousso", "text": "Vanessa Rousso\n\nVanessa Ashley Rousso (* 5. února 1983) je profesionální hráčka pokeru, také známá pod přezdívkou Lady Maverick. \n\nJe členem týmu PokerStars a s celkovými výhrami přesahující 3,5 miliónů dolarů je na pátém místě Women's All Time Money List. Na World Series of Poker skončila čtrnáctkrát na vyplácených pozicích, skončila druhá v WCOOP Main Eventu za 700 000 dolarů a řadí se mezi největší pokerové celebrity. Zasazuje se o propagaci a legalizaci pokeru v USA.\n\nAčkoliv se narodila v New Yorku, své mládí kvůli práci rodičů strávila v Paříži. Zpět do Spojených států amerických se vrátila, až když se její rodiče rozvedli a jí bylo deset let. Vanessa se rozhodla kompenzovat smutek z rozchodu svých rodičů tvrdou prací a studiem. Střední školu vystudovala se samými výbornými a díky tomu jí bylo umožněno studium na prestižní Duke University. Na škole se věnovala mimo jiné také herní teorii a šachům. Studium ekonomie a politologie úspěšně zakončila již po dvou a půl letech. Nyní bydlí ve své vile v Las Vegas.\n\nS pokerem se seznámila již ve svých pěti letech, vážněji jej začala hrát jako teenager na střední škole. Byla ale příliš mladá na to, aby mohla hrát v kasinu, proto začala hrát online. Po svých 21. narozeninách jako čerstvě plnoletá začala hrát živý poker i v různých amerických kasinech, převážně pak v Hard Rock Seminole Casinu v Miami. Její první výhrou bylo 45. místo v roce 2005 v $ 1 000 Ladies Eventu za 1 640 dolarů.\n\nV dubnu 2006 se Rousso připojila k profesionální pokerové tour, na zaplacení celého vstupného ale neměla peníze a tak hledala sponzory výměnou za procenta z výhry. Tímto si vysloužila svou přezdívku \"Lady Maverick\", protože podobným způsobem se proslavila hlavní postava ve filmu Maverick. Už 26. dubna se jí povedlo vyhrát sedmé místo v $ 25 000 World Poker Tour No-Limit Hold'em championship event za skvělých 263 625 dolarů. Těsně poté 13. září 2006 si za první místo v $ 5 000 Borgata No-Limit Hold'em event připsala na účet dalších 285 450 dolarů.\n\nJiž od roku 2006 tedy patří Vanessa Rousso mezi pokerové celebrity. Toho si všimla největší online herna PokerStars, s kterou se dohodla na vzájemné spolupráci a stala se tak její sponzorovanou hráčkou. Její dosavadní největší výhra je první místo v € 25 000 EPT High Roller Championship za neuvěřitelných 570 000 eur (zhruba 780 000 dolarů). Vanessa není úspěšná pouze v živém pokeru, což dokázala v roce 2007, když skončila druhá v Main Eventu WCOOP a vyhrála 700 782,50 dolarů.\n\nV roce 2014 byla s celkovými výhrami přesahující 3,5 miliónů dolarů na pátém místě v Women's All Time Money List.\n\nVanessa Rousso je sponzorovanou hráčkou herny PokerStars na které hraje pod přezdívkou \"Lady Maverick\" a je součástí týmu Pokerstars. V roce 2009 se objevila na přední straně magazínu Sports Illustrated. Propaguje také registrátora internetových domén Go Daddy, který ji začal sponzorovat na 2009 National Heads-Up Championship.\n\nV roce 2008 se zasnoubila s jiným pokerovým hráčem Chadem Brownem, ze svatby ale nakonec sešlo a svůj rozchod oznámili v roce 2012. Vanessa nyní bydlí ve své vile v Las Vegas a kromě pokeru se věnuje propagaci her v USA. Mezi její koníčky patří skydiving a bungee jumping. Často také přispívá do strategické sekce mnoha pokerových časopisů a účastní se pokerových seminářů a show.\n"}
{"id": "999763", "url": "https://cs.wikipedia.org/wiki?curid=999763", "title": "Ledce – hájovna", "text": "Ledce – hájovna\n\nPřírodní památka Ledce – hájovna, ev. č. 5765, byla vyhlášena 23. července 2012.\nÚzemí se nachází ve Středočeském kraji, v okrese Mladá Boleslav, v obci Ledce. Území je též stejnojmennou evropsky významnou lokalitou CZ0213611.\n\nDůvodem ochrany je kriticky ohrožený netopýr velký (\"Myotis myotis\"), jehož letní kolonie se vyskytuje v půdních prostorech místní hájovny.\n\nLokalita je jedna z pěti nejvýznamnějších letních kolonií netopýra velkého v ČR (největší známá kolonie v ČR).\n\nLokalita se nachází v hájovně z 30. let 20. stol. s č. p. 29 ve volné zástavbě na západním okraji obce Ledce. Jedná se o půdu rodinného domu, velikost netopýří kolonie zde způsobuje relativní problémy, které jsou řešeny jen díky pochopení současných obyvatel domu. Půda, v nejvyšším místě cca 5 m vysoká, tvořící třetí podlaží domu, má tři vletové otvory situované na severu, západě a východě v podobě kulatých světlíků. Vlet je možný jedině za podmínky, že okna zůstávají otevřená, což může stav na lokalitě komplikovat.\n\nKolonie obývá zejména východní polovinu půdy, v této části bylo také zaznamenáno největší množství i v době terénního šetření v r. 2009, kdy zde bylo v srpnu zjištěno přibližně 350 – 400 jedinců (majitel uvádí početnost až v řádech tisíců).\n\n"}
{"id": "999764", "url": "https://cs.wikipedia.org/wiki?curid=999764", "title": "Husovo náměstí", "text": "Husovo náměstí\n\nHusovo náměstí se nachází v těchto obcích:\n\n"}
{"id": "999767", "url": "https://cs.wikipedia.org/wiki?curid=999767", "title": "The Rembrandts", "text": "The Rembrandts\n\nThe Rembrandts je americké rock-popové duo vytvořené v roce 1989 textaři Dannym Wildem a Philem Solem. Jejich absolutně nejznámější hit je ústřední píseň ze seriálu \"Přátelé\" (anglicky \"Friends\") „I'll Be There for You“ (\"Budu tu pro tebe\"). Jejich snadno zapamatovatelné kytarové a harmonické melodie, téměř ve style The Beatles, jim přineslo slávu raketovou rychlostí v 90. letech a také jednu platinovou desku.\" \"\n\nOba se před seskupením \"The Rembrandts\" věnovali vlastním projektům. Solem byl součástí pár kapel a Wilde zkoušel celá osmdesátá léta prorazit jako sólo zpěvák, ovšem jeho první album propadlo. Na počátku 80. let byli oba součástí kapely Great Buildings, kde však pouze psali texty k písním a nahráli pár demo nahrávek. Jednoho dne se ovšem rozhodli, že svoji tvorbu spojí a nahráli tak v Wilde's Southern California garáži/studiu pár písní. Oni samotní neměli příliš velká očekávání, ale společnost ATCO Records byla ohromena a singly okamžitě vydala, a to na albu s názvem \"The Rembrandts. \"Nejúspěšnějším hitem z této desky byl song\" Just The Way It Is, Baby.\" Ale i další písně jako \"Someone\" a \"Save Me\" byly často hrané v rádiích. U posluchačů i u kritiků si album získalo velmi kladné ohlasy, mimo jiné i umístění v prestižním hudebním žebříčků  \"Billboard Hot 100.\"\n\nO dva roky později, v roce 1992, vydávali již druhé album, tentokrát s názvem \"Untitled.\" Tomuto albu vévodil hit s názvem \"Johnny, Have You Seen Her?\", který se umístil dokonce v Top 40 Hits. Pouhá dvě alba stačila a \"The Rembrandts\" si získávali ohromnou popularitu nejen pro své hity, ale zejména pro jejich harmonické a chytlavé melodie, kterými jsou jejich alba protkané od počátku až do konce.\n\nV roce 1995 dokončili třetí album, \"LP. \"Ovšem již předtím, roku 1994, duo souhlasilo, že nahrají titulní znělku k novému televiznímu seriálu, sticomu Přátelé. Původně si přáli udělat to anonymně, ale když se píseň \"I'll Be There for You\" téměř přes noc stala celosvětovým hitem, změnili svůj postoj, a tak když je jejich nahrávací společnost požádala o nahrání celé verze, souhlasili. Dokonce si ji přidali i na své album\" LP\", ovšem tzv. za pět minut dvanáct.\" I'll Be Ther for You\" se stala nejhranější skladbou v rádiích, jejich album se stalo multi-platinové a jejich jméno \"The Rembrandts\" celosvětově známým.\n\nDalo by se říci, že od tohoto celosvětového úspěchu jejich kapela jen vzkvétala. Ovšem opak byl pravdou. Spousta nových fanoušků, které získali právě díky seriálovému fenoménu \"Přátelé\", nedokázala ocenit jejich další skladby. Následovaly i další písně, zejména\" This House Is Not a Home,\" která se těšila nějakému zájmu, ale žádný jiný song se nedokázala vyrovnat právě\" I'll Be There For You.\" Výsledkem této tvůrčí krize bylo v roce 1997 rozpadnutí tohoto dua. Danny Wilde se však pokoušel vydat další album, ovšem již bez Philema Solema, ale bylo to komerční selhání.\n\nPřesto se v roce 2000 opět znovu sešli a v roce 2001 spolu dokonce vydali i další album. Tentokrát deska nesla název Lost Together. Tohle jejich společné čtvrté, celkově páté vydání bylo kritiky opět velmi kladně přijato. A tak se v roce 2005 rozhodli vydat kolekci jejich nejlepších písní s názvem\" Choice Picks. \"Následující rok se vydalo \"The Rembrandts Greates Hits\" - seznam 20 nejúspěšnějších hitů. Mimo jiné tato kompilace ukazuje, že \"The Rembrandts\" za sebou má mnohem hlubší historii než jen ústřední píseň k sitcomu \"Přátelé. \"Duo stále pokračuje v koncertování a nahrávání, zatímco si dělají i čas pro své vlastní sólové projekty.\n\n\n"}
{"id": "999770", "url": "https://cs.wikipedia.org/wiki?curid=999770", "title": "Husovo náměstí (Polná)", "text": "Husovo náměstí (Polná)\n\nHusovo náměstí se nachází v centru města Polná v okrese Jihlava. Je prohlášeno městskou památkovou zónou. Název nese podle Mistra Jana Husa. Ze západu náměstím prochází ulice Třebízského, která se za Husovým náměstí nazývá Palackého. U kostela se Třebízského ulice kříží s Havlíčkovou. Jižně z náměstí vycházejí ulice Žižkova a Viktorinova.\n\nV budově čp. 39 sídlí Městský úřad Polná, sídla zde mají také pobočky České pošty a České spořitelny, dvě lékárny, řada obchodů, restauračních zařízení a drobných služeb.\n\nVzniklo na návrší patrně v 2. polovině 15. století jako pravidelné obdélníkové náměstí, lidově zvaný „rynk“, od konce 19. století nese současný název, obklopují ho měšťanské domy se středověkými jádry, které jsou podsklepeny, sklepy mají často až 3 patra. Traduje se, že pod náměstím vedou podzemní chodby, které nejsou příliš prozkoumány.\n\nDne 25. listopadu 1479 Viktorin vydal Polné privilegium, kterým mimo jiné věnoval městu svůj dům uprostřed rynku, aby zde měšťané zřídili radnici. Budova se později stala sídlem okresního soudu a během náletu sovětských vojsk v závěru druhé světové války byla zasažena bombou a vyhořela. Její ruina byla zbořena.\n\nZ rozcestníku, který je umístěn v parku nedaleko kašny Hastrmanka, vychází modře značená turistická trasa z Věžničky do Zhoře a dvě naučné turistické stezky – žlutá Pojmanova a zeleně značená Naučná stezka Josefa Klementa.\n\n\n"}
{"id": "999779", "url": "https://cs.wikipedia.org/wiki?curid=999779", "title": "Modlitba pro Kateřinu Horovitzovou (film)", "text": "Modlitba pro Kateřinu Horovitzovou (film)\n\nModlitba pro Kateřinu Horovitzovou je československý televizní film z roku 1965, který natočil český režisér Antonín Moskalyk podle stejnojmenné novely Arnošta Lustiga.\n\nFilm vypráví o krásné tanečnici, polské Židovce Kateřině, které hrozí smrt v koncentračním táboře, ale náhodou se dostane do skupiny bohatých Židů. Když je sepsán seznam veškerého majetku, je celá skupina nakonec zastřelena.\n\n\n"}
{"id": "999782", "url": "https://cs.wikipedia.org/wiki?curid=999782", "title": "Alessandro Nannini", "text": "Alessandro Nannini\n\nAlessandro Nannini narozený 7. července 1959 v Sieně, je bývalý italský pilot mistrovství světa vozů Formule 1.\n\nAlessandro Nannini se narodil  7. července 1959 v italském městě Siena. Díky rodinnému pekařskému podniku měl dobré finanční podmíky, proto aby se mohl věnovat závodění.\n\nChuť k závodění se u Nanniniho objevila na konci sedmdesátých let. Poprvé se začal závodit v malých italských závodech s vozy Citroën Dyane. Poté si kupuje první závodní automobil Lancia Stratos. S tímto vozem se v roce 1981 zúčastnil Národní italské rallye. Poté přešel od automobilů k závodním monopostům. Po jeho první sezóně v šampionátu Formula Italia, kde získal okamžitě titul, se Nannini dostává do širšího povědomí závodních týmů. Začátkem roku 1982 Alessandro Nannini vstupuje do Formule 2 s týmem Minardi. Ve Formuli 2 Nannini předváděl dobré výkony, ale výraznější úspěchy zastínila velká nespolehlivost vozů Minardi. Koncem roku 1985 získává Nannini od FIA superlicenci potřebnou k závodění ve Formuli 1.\n\nDo Formule 1 vstupuje Alessandro Nannini v roce 1986 s týmem Minardi. Jeho týmovým kolegou se stal tou dobou již zkušený jezdec Andrea de Cesaris. Monopost M185B byl však zcela nekonkurenceschopný. Ze všech závodů v sezóně dokončil pouze jeden. Zaujal však dobrými výkony v kvalifikacích a porážkou týmového kolegy. Na konci sezóny nebyl v konečném pořadí jezdců klasifikován, protože nezískal žádný bod.\n\nV následující sezóně 1987, se Nannini dál trápil v nespolehlivém voze Minardi. Jeho největším závodním výsledkem se stalo jedenácté místo ve Velké ceně Maďarska. Sezónu však skončil opět bez jediného bodu.\n\nDobrými výsledky během kvalifikací na závody však zaujal majitele týmu Benetton, který s Nanninim podepsal smlouvu na tři roky.\n\nHned v druhém závodě za tým Benneton Nannini získává svůj první bod. Vrcholem se sezóny 1988 se pro Nanniniho stává Velká cena Británie a Veká cena Španělska, ve kterých vybojoval slušné třetí místo a poprvé se tak postavil na pódium. S dvanácti body skončil na celkovém desátém místě v šampionátu jezdců.\n\nPo odchodu zkušeného Thierry Boutsena se Nannini stává lídrem týmu. Tuto roli zvládl velmi dobře. Na začátku sézóny 1989 Benneton využíval starý monopost Benetton B188 s předešlého roku. Ačkoliv Benneton ztrácel na přední týmy, Nanninimu se podařilo s tímto vozem dojet na třetím místě v San Marínu a několikrát bodovat. Po Velké ceně Kanady Benneton nasadil nový vůz, který poháněli pohonné jednotky Ford. Ve Velké Británii obhajuje skvělé třetí místo z předešlého roku.  V Japonské Grand Prix vzájemně kolidují Senna a Prost. Prost je následně nucen vůz odstavit a Senna vítězí. Za ním dojíždí na druhém místě Alessandro Nannini. Po konci závodu je Senna diskvalifikován a Nannini se tak stává vítězem Velké ceny Japonksa. V následující Grand Prix Austrálie Nannini dojíždí na druhém místě. Za celou sezónu získal 32 bodů, což mu stačil na šesté místo v poháru jezdců.\nV roce 1990 do týmu Benetton přichází trojnásobný mistr světa Nelson Piquet a somaticky tak přebírá post lídra týmu. Na začátku sezóny se Nanninimu nedaří. Zatímco si Piquet z prvních dvou závodů odváždí čtyři bod, Nannini odjíždí s bez jediného bodu. V Grand Prix San marina však dojíždí na skvělém třetím místě. Na německém Hockenheimringu skončil na druhém místě, těsně za Ayrtonem Sennou. O Nanniniho služby začíná mít zájem stáj Ferrari. Ve Španělsku pak znovu dojíždí na třetím místě. Tehdy ještě Alessandro Nannini netuší, že to byl jeho poslední závod ve Formuli .\n\nDne 12. Října 1990 se Nannini vydal na okružní let vrtulníkem nad jeho rodným městem Siena. Při přistávání se však stroj zřítil. Rotující vrtule usekla Nanninimu pravou ruku v zápěstí. Lékařům, se však podařilo přišít. Na zbývající dva závody sezóny 1990 Nanniniho nahradil brazilský pilot Roberto Moreno.\n\nNannini byl potvrzen týmem Benetton i pro sezónu 1991. Ačkoliv se mu podařilo částečně rozhýbat pravou ruku, na řízení formule to nestačilo. Musel tak přenechat závodní sedačku Morenovi. Jeho naděje se však ubíraly k sezóně 1992, jelikož prognózy doktorů zněly pozitivně. Na konci roku 1991 absolvoval testy s týmem Ferrari. Ukázalo se, že Nannini není schopen zvládnout řízení vozu. Kariéra ve Formuli 1 pro něj tedy nadobro skončila. \n\nI když už Nannini nemohl působit ve Formuli 1, závodění se nechtěl vzdát. Dva roku po nešťastné havárii helikoptéry se Nanini zúčastnil závodu cestovních vozů a s autem Alfa 155 GTA dokázal vyhrát. V roce 1997 se stal pilotem týmu Mercedes v šampionátu cestovních vozů FIA GT a celkově skončil na šestém místě.\n"}
{"id": "999785", "url": "https://cs.wikipedia.org/wiki?curid=999785", "title": "Zahradní centrum", "text": "Zahradní centrum\n\nZahradní centrum je maloobchodní prodejna nabízející prodej zboží souvisejícího s tvorbou a údržbou soukromých zahrad. Liší se od koncepce zahradnických podniků, které se zabývají výrobou a prodejem, především faktem, že zahradní centrum se obvykle nezabývá pěstováním, ale výhradně prodejem. Podobně jako květinářství není obchod, kde jsou pěstovány květiny, ale slouží jen jako místo, kde lze květiny koupit. Mimo produkty určené pro tvorbu zahrad tak zahradní centrum často nabízí a prodává i širší škálu jiných produktů, včetně potravin. Zahradní centra ve Velké Británii prodávají zeminy, hnojiva, nástroje a stroje, zahradní nábytek a zahradní ozdoby, vánoční ozdoby a podobně. Některé prodejny také prodávají malá domácí zvířata a související produkty.\nLze najít odlišnosti ve velikosti prodejny nazývané zahradní centrum: Kromě prodejen v majetku jednotlivých vlastníků, většinou menších zahradních center, jsou zahradní centra vlastněny obchodními řetězci (Baumarkt, Hornbach). Existují zahradní centra, které jsou spojeny obchodními vztahy a používají franšízu. Speciální menší skupinu tvoří prodejci s vlastní výrobou zahradnických výpěstků. Na rozdíl od větších center a řetězců spoléhající na dovoz rostlin ze zahraničí (obvykle z Holandska) s velkým množstvím různých druhů okrasných rostlin, reklamou, prodejní kulturou a sezónními hity zde lze najít mimo dovozové zboží i méně obvyklé druhy výpěstků, nebo širší spektrum kvalitních zahradních rostlin. Výrobní podniky mohou nabízet přijatelnější ceny za některé kvalitní výpěstky než řetězce (i násobně). Menší firmy často nabízejí profesionálně cenné rady, stejně jako pokročilé služby (např. realizace zahrad).\nZahradní prodejní centra naproti malým výrobnám nabízí některé druhy žádaného nebo na podmínky náročnějšího zboží, které za danou cenu nejsou obvykle malí výrobci schopni vyrobit. Ačkoliv velká zahradní centra nabízejí někdy méně kvalitní výrobky, určené zjevně ke krátkodobé spotřebě, nejen že uspokojují poptávku, ale zvyšují ji a formují novou poptávku obyvatelstva nabídkou nových výrobků. Mohou tak pomáhat prosadit se rychleji novým trendům v technice i vzhledu, které nemusí být nevkusné a s nízkou kvalitou zpracování.\n\n\n"}
{"id": "999788", "url": "https://cs.wikipedia.org/wiki?curid=999788", "title": "ط", "text": "ط\n\nط ( حاء, ṭā’, výslovnost: ṭ, IPA: , طا, ta, výslovnost: t, IPA: ) je arabské písmeno. Písmeno se může v textu nacházet ve čtyřech podobách, podle toho, v které části slova se nachází:\n\nZ písmena jsou pomocí diakritických značek odvozena další písmena:\n\nPísmeno ط se používá také jako diakritické znaménko u písmen:\n\n\nUnicode dále obsahuje písmena, kde je ط jako diakritické znaménko:\n\nV paňdžábštině navíc existuje písmeno přepisované jako ṭh, kde je písmeno také použito jako diakritické znaménko.\n\nV hebrejštině písmenu ط odpovídá písmeno ט, v syrštině písmeno ܛ.\n"}
{"id": "999789", "url": "https://cs.wikipedia.org/wiki?curid=999789", "title": "Jednobitová hudba", "text": "Jednobitová hudba\n\nJednobitová hudba je hudba, která je tvořena pouze sekvencí logických nul a logických jedniček. Veškerým nositelem informace v jednobitové hudbě je tak čas, druhý rozměr, kterým je informace o amplitudě, chybí.\n\nJedním z hudebníků věnujícím se tvorbě jednobitové hudby je Tristan Perich, autor 1-Bit Symphony v podobě samostatného přehrávače umístěného v CD obalu. Ve stejné podobě vydal i svou první kolekci jednobitové hudby 1-Bit Music.\n\nDalším hudebníkem tvořícím jednobitovou hudbu je Mister Beep, který ke skládání hudby používá počítač Timex Computer 2048. Svého času jednobitovou hudbu skládal i František Fuka.\n\nProtože jedním bitem ovládaný reproduktor je součástí všech počítačů Sinclair ZX Spectrum, vzniklo pro ně mnoho rutin pro přehrávání jednobitové hudby:\nTyto rutiny pro přehrávání jednobitové hudby jsou podporovány editory Beepola a 1tracker pro počítače PC, Beepola generuje kód spustitelný přímo na ZX Spectru.\n\n\"Special FX\"/\"Super FX\" patří mezi nejoblíbenější přehrávací rutiny jednobitové hudby, jejím autorem je Jonathan Smith. Rutina je založena na generování velkého množství impulsů v krátkém čase, jeden hudební kanál je hlasitější. Má také podporu synchronizace přes nemaskovatelné přerušení. K přehrávací rutině vznikl hudební editor Orfeus Music Assembler.\n\nNa ZX Spectru se jednobitová hudba objevovala ve hrách, mezi její autory patřili Tim Follin (hudbu do her pro ZX Spectrum tvořil minimálně do roku 2001) a David Whittaker.\n\n\n\n"}
{"id": "999790", "url": "https://cs.wikipedia.org/wiki?curid=999790", "title": "Modřanský poklad", "text": "Modřanský poklad\n\nModřanský poklad je poklad, který byl nalezen 3. března 2014 úřednicí Prahy 12 v Praze-Modřanech. Poklad se skládá z 351 zlatých a 417 stříbrných mincí a několika stříbrných šperků. Podle archeologů se jedná o mince vyrobené v období od poloviny 18. století do doby před první světovou válkou,<ref name=\"Úřednice našla na stavbě poklad/Idnes\"></ref> nejstarší mince pochází z roku 1771.<ref name=\"Muzeum převzalo stovky mincí z modřanského pokladu/novinky\"></ref> V pondělí 31. března byl poklad převezen do Muzea hlavního města Prahy,<ref name=\"Poklad/Metro 2014-04-01\"></ref> převoz probíhal za zvýšených bezpečnostních opatření.\n\nStejně jako u pokladu nalezeného o dva roky dříve v Košířích se jedná o poklad ukrytý jeho majitelem ve strachu před odcizením. Každý z nálezců tehdejšího pokladu byl odměněn částkou 200 tisíc Kč. Nálezkyni modřanského pokladu náleží odměna ve výši desetiny hodnoty pokladu, částka ovšem závisí na tom, zda do výsledné ceny pokladu bude započítána pouze cena kovu nebo i historická hodnota pokladu. Cena kovu dosahuje tří milionů korun.\n\n"}
{"id": "999791", "url": "https://cs.wikipedia.org/wiki?curid=999791", "title": "Silnice II/159", "text": "Silnice II/159\n\nSilnice II/159 je silnice II. třídy v Jihočeském kraji, spojující okres Písek a okres Tábor přes severní okraj okresu České Budějovice. Do roku 1997 se jednalo o počáteční úsek silnice I/23 a jako č. 159 byla značena dnešní silnice I/39.\n\n\n\n\nMezi Pasekami a Albrechticemi nad Vltavou vede silnice skrz Přírodní park Písecké hory. Mezi Hodětínem a Komárovem vede krátce po okraji Přírodního parku Černická obora. V okrese Tábor vede oblastí Soběslavských Blat.\n\nU Tálína vede po břehu Tálínského rybníka a pak přes Tálínský potok. Od Újezda po Týn vede po levém břehu Vltavy (počátek vzdutí Orlické přehrady), u Neznašova vede proti ústí Lužnice do Vltavy. V Týně překračuje Vltavu. Mezi Týnem a Březnicí vede přes Židovu strouhu a v Březnici přes Blatecký potok. Mezi Hodětínem a Komárovem vede přes Blatskou stoku. Ve Vlastiboři překračuje Bechyňský potok. U Dráchova vede přes Lužnici.\n"}
{"id": "999792", "url": "https://cs.wikipedia.org/wiki?curid=999792", "title": "Pegnitz", "text": "Pegnitz\n\nPegnitz má více významů:\n\n"}
{"id": "999793", "url": "https://cs.wikipedia.org/wiki?curid=999793", "title": "Mezinárodní televizní festival Prix Italia", "text": "Mezinárodní televizní festival Prix Italia\n\nMezinárodní televizní festival Prix Italia je nejstarší festival rozhlasových, televizních a webových pořadů, který se každoročně koná od roku 1948 v Itálii. Festival organizuje italská veřejnoprávní televize Rai.\n\nPasiáns - Televizní film podle scénáře renomovaného autora Jiřího Hubače a v režii Jana Matějovského z roku 1969 vytváří modelový obraz totalitního systému, který se na dlouhou dobu zmocnil po srpnové invazi roku 1968 naší společnosti. Autor zde rozehrál příběh šesti mužů (R. Hrušínský, J. Abrhám, L. Boháč, E. Cupák, F. Řehák a L. Mrkvička) a jedné ženy (J. Brejchová), kteří při prohlídce podzemní části starého paláce zjistí, že jsou tu uvězněni a že odtud není návratu. Dá se tu přežít, ale je pouhé přežívání život? Tuto otázku si klade každý z nich, jen odpovědi se liší. Vedení skupiny se zmocní průvodce, který je ztělesněný typ diktátora. V mezní fantaskní situaci se během doby prověřují charaktery dalších, vzájemně neznámých lidí. Mistrovsky ztvárněné situace bezvýchodnosti a morální pasivity způsobilo, že tato hra byla normalizační televizí zakázána a premiéry se dočkala až po jedenadvaceti letech v roce 1990. Snímek musel být rovněž stažen přímo ze soutěžní sekce televizního festivalu Prix Italia\n"}
{"id": "999797", "url": "https://cs.wikipedia.org/wiki?curid=999797", "title": "Pegnitz (řeka)", "text": "Pegnitz (řeka)\n\nPegnitz je řeka v Německu, v Bavorsku, která z jihu a z východu ohraničuje Franské Švýcarsko. Je zdrojnicí řeky Regnitz.\n\nPramen řeky, krasový vývěr v nadmořská výšce 425 m, se nachází v městě Pegnitz na východním svahu vrchu \"Schloßberg\". Krátký potůček z pramene protéká městem a spojuje se s vodou jednoho z ramen říčky Fichtenohe, která po soutoku přebírá jméno Pegnitz.\n\nFichtenohe tak může být pokládána za zdrojinici nebo též horní tok řeky Pegnitz. Sama Fichtenohe má délku 22,59 km a pramení severně od Pegnitz v 580 m n. m. v polesí \"Lindenhardter Forst\".\n\nZvláštností toku je mimoúrovňové křížení shybkou, kdy se v parku v Pegnitz kříží bývalé levé rameno Fichtenohe s říčkou Pegnitz. Na něj pak navazuje přírodní památka \"ponor pod horou Wasserberg\", kterou řeka Pegnitz obtéká širokým obloukem, ale zbylé rameno Fichtenohe se na severním svahu hory Wasserberg u \"Röschmühle\" zanořuje do podzemí a vyvěrá o 320 m dál na jižním svahu hory a definitivně se připojuje k toku řeky Pegnitz.\n\nPegnitz pak teče jižním směrem přes Neuhaus a Velden, skrz přírodní park \"Fränkische Schweiz-Veldensteiner Forst\" a pak skrz vrchovinu \"Hersbrucker Alb\" a přes Hersbruck. Pak se Pegnitz stáčí k západu a teče přes Lauf a Nürnberg do Fürthu.\n\nSeverně od centra Fürthu, v nadmořské výšce 283 m spojuje své vody s řekou Rednitz a dává vzniknout řece Regnitz.\n\nK přítokům Pegnitz patří (směrem po toku dolů):\n"}
{"id": "999799", "url": "https://cs.wikipedia.org/wiki?curid=999799", "title": "Mecenášský klub Národního divadla", "text": "Mecenášský klub Národního divadla\n\nMecenášský klub Národního divadla byl založen v roce 2009 při Národním divadle v Praze. Navazuje na tradici mecenášství českého národa a vlasteneckého úsilí o vybudování a podporu českého národního divadla v 19. století . \n\nSnahou Národního divadla bylo vytvoření společenství, které by umožňovalo členství široké veřejnosti. Hlavním účelem bylo získat další zdroje financování Národního divadla a jeho aktivit, a to výhradně na jedinečné projekty, na něž se z běžného rozpočtu nedostává. V souladu s tím propojuje Národní divadlo s okolním světem a svým členům umožňuje skutečnou účast na životě první scény.\n\nIdeu založení Mecenášského klubu ND výrazně podpořil tehdejší ředitel Národního divadla PhDr. Ondřej Černý, který umožnil jeho ustavení a začlenění do organizační struktury Národního divadla. Klub pracuje oficiálně od ledna 2010 a již si vybudoval pevnou základnu dárců. Členem se může stát fyzická osoba, která věnuje roční příspěvek v minimální výši 2.500 Kč. \n\nVýznamným příznivcem myšlenky založení spolku podporovatelů divadelního umění při české první scéně byla také filantropka a podnikatelka prof. Dr. Dadja Altenburg-Kohl, která aktivně podporovala Národní divadlo ještě před vznikem Mecenášského klubu. Od počátku existence klubu se pak stala jeho právoplatnou členkou a zároveň předsedkyní Výboru.\nVýbor Mecenášského klubu je poradním orgánem ředitele Národního divadla. Tvoří ho zástupci všech donátorských skupin a zástupci vedení Národního divadla.\n\nMecenášský klub ND sdružuje milovníky divadla, kteří se rozhodli vyjádřit své sympatie k historii a současné tvorbě Národního divadla poskytnutím dobrovolné finanční podpory. Za prvních 5 let existence klubu byly získány příspěvky ve výši téměř 5.500.000 Kč. Každým rokem se podaří získat mecenášské dary zhruba ve výši 1–1,5 mil.Kč. Získané příspěvky jsou Výborem klubu rozdělovány na podporu realizace vybraných projektů. \n\nJako poděkování za podporu věnovanou divadlu mohou členové klubu využít řady benefitů v jednotlivých osmi skupinách.\n\nV základní skupině \"Přítel\" patří mezi benefity např. bezplatná návštěva generální zkoušky a pravidelné pozvánky na setkání s umělci, v dalších skupinách přibývají benefity typu přednostní rezervace vstupenek na vybrané představení, komentované prohlídky divadelních domů, pozvánky na tiskové konference až po volné vstupenky na všechny premiéry ND s pozváním na číši vína s inscenačním týmem a volné vstupenky na představení hostujících souborů (ve skupině \"Zlatý mecenáš\" a \"Diamantový mecenáš\" ). Členové klubu mají také možnost navštívit klubem organizované zájezdy za kulturou na zahraniční scény , seznámit se na organizovaných akcích klubu se zákulisím divadla či s umělci, apod.\n\nPříspěvky získané od mecenášů jsou používány na financování nebo spolufinancování řady projektů v rámci Národního divadla, které by v rámci rozpočtu Národního divadla ve většině případů nemohly ani vzniknout. Za dobu existence klubu byly kromě jiného realizovány nebo se právě realizují následující projekty:\n\n\n\n\n\nAmbasadory Mecenášského klubu jsou členové souborů ND:\n\n\nÚkolem ambasadorů je propagace klubu. Ambasadoři jsou zároveň tvářemi klubu, mimo jiné se na akcích klubu osobně setkávají a besedují se členy.\n\n\n\n"}
{"id": "999803", "url": "https://cs.wikipedia.org/wiki?curid=999803", "title": "MOST Pro Tibet", "text": "MOST Pro Tibet\n\nMOST Pro Tibet je organizace zabývající se pomocí tibetským exilovým komunitám v Indii a v Tibetu. \n\nOrganizace vznikla v roce 2004 jako občanské sdružení M.O.S.T., od roku 2013 působila pod názvem MOST, o. p. s., od roku 2017 se jmenuje MOST Pro Tibet. Organizace je samostatný právní subjekt - nestátní nezisková organizace. Každoročně se podílí na organizování Festivalu ProTibet, který vznikl už v roce 2001.\n\nOd roku 2010 je členem Českého fóra pro rozvojovou spolupráci.\n\nProjekt prostřednictvím českých dárců pomáhá konkrétním lidem\n\nNa přelomu let 2006/2007 založil MOST Pro Tibet projekt Kmotrovství na dálku. \n\nV roce 2011 založil MOST Pro Tibet v tibetské exilové vesnici v Ladaku chráněnou šicí dílnu. Jejím smyslem je vzdělávat a zvýšit zaměstnanost chudých Tibeťanek. V roce 2012 se pod vedením MOSTu proškolilo 13 žen a 2 muži. V dílně se vyrábí tradiční oděvy a šijí textilní doplňky. Tibeťanky-nomádky tkají také tašky i koberce. Látky, ze kterých se textilie šijí, byly ručně utkány v tibetských dílnách u města Dehrádún. Tímto způsobem podporuje i další tibetské dílny. Výroba i další prodej všech výrobků je založen na bázi fair trade. Všechny tyto výrobky je možné zakoupit v e-shopu, přičmž zisk se používá pro financování rozvojových a vzdělávacích projektů.\n\nOd roku 2011 MOST Pro Tibet ve spolupráci s Tibetskou exilovou vládou podporují nejchudší rodiny tibetských nomádů u hranic s Tibetem, kterým hrozí přesídlení. V této oblasti žije přes 1 500 nomádů. V současné době se podporuje přes 50 rodin ze čtyř vesnic: Sumdho, Henle, Ňoma a Puga.\n\nKaždý rok daruje MOST Pro Tibet rodinám potřebné množství koz, aby dále mohly pokračovat v tradičním způsobu života a také byla pro jejich kozy v případě sněhových kalamit vytvořena potravinová banka. Z darovaných koz se stalo velké stádo čítající přes 388 koz. Patronkou projektu je herečka Bára Hrzánová.\n\nJedním z nejdůležitějších cílů MOSTu Pro Tibet je podpora vzdělávání dětí i dospělých, což napomáhá zvýšit gramotnost a zlepšuje šance při hledání práce. Projekt Škola ProTibet zahrnuje pět velkých škol v Tibetu a Indii s kapacitou více než 900 dětí. Budované a podporované školy leží v odlehlých oblastech i nad 4 000 m n. m. \n\n"}
{"id": "999808", "url": "https://cs.wikipedia.org/wiki?curid=999808", "title": "Pegnitz (město)", "text": "Pegnitz (město)\n\nPegnitz je město v bavorském zemském okresu Bayreuth v Německu.\n\nMěsto se nachází východním okraji Franského Švýcarska, 50 km severovýchodně od Norimberku a 27 km jižně od Bayreuthu. Přímo v centru města je pramen řeky Pegnitz, která je po několika metrech posílena vodou Fichtenohe, jež je někdy uváděna jako její horní tok. Západně od města se zdvihá vrch Schloßberg, severovýchodně pak Zipser Berg.\n\nNa místě města Pegnitz se historicky nacházely dvě osady. První z nich, \"Begenz,\" je zmíněna v zakládací listině kláštera Michelfeld z 6.5.1119. V roce 1293 je pak použito jméno \"Begniz\" a od roku 1329 pak současný název \"Pegniz\". Ve letech 1347-1355 založila zemská hrabata z Leuchtenbergu hrad a v jeho podhradí vyrostlo \"Nové Město\" Pegnitz, jemuž v roce 1355 udělil císař Karel IV. městská práva. Až po několika staletích došlo k propojení s druhou osadou, se \"Starým Městem\". V roce 1357 prodali Ulrich a Johannes, hrabata z Leuchtenbergu, město Pegnitz Karlu IV., který je začlenil do českého království, k němuž pak patřilo až do roku 1402, kdy je Václav IV. zastavil Norimberským purkrabím z Hohenzollernu. V majetku Hohenzollernů pak Pegnitz zůstal po staletí, neboť k vyplacení zástavy nikdy nedošlo.\n\nCelé zachované historické jádro města je památkově chráněno jako celek.. K pamětihodnostem patří :\n\n\nMěsto Pegnitz se skládá z 26 městských částí :\n"}
{"id": "999809", "url": "https://cs.wikipedia.org/wiki?curid=999809", "title": "Ikona Nejsvětější Trojice", "text": "Ikona Nejsvětější Trojice\n\nIkona Svaté Trojice (také jen „Trojice“) je jedna z nejproslulejších ikon na světě. Namaloval ji v 1. čtvrtině 15. století Andrej Rublev, nejvýznamnější ikonopisec ruského středověku. \n\nV polovině 20. let 15. století pozval igumen Trojicko-sergijevské lávry Nikon Andreje Rubleva do Sergijeva Posadu, aby se podílel na malířské výzdobě jeho nového kamenného chrámu sv. Trojice. Práce spočívala nejenom v malbě fresek, ale také ve vytváření velkého množství ikon pro vysoký ikonostas chrámu. Nejpravděpodobnější dobou vzniku ikony je rok 1411, kdy byl nad hrobem Sergije Radoněžského vybudován dřevěný chrám. Stejně jako kamenná stavba, která jej později nahradila, byl zasvěcen sv. Trojici. \n\nIkonu Trojici vytvořil Rublev na vrcholu tvůrčích sil. Byla namalována k poctě sv. Sergije Radoněžského na objednávku jeho žáka a nástupce igumena Nikona ve velmi politicky a společensky nestabilní době (osvobozování Ruska z moci Tatarů, vyplenění Vladimíru, hlavního města Staré Rusi), kdy byla země zmítána strachem a nenávistí. Poselství ikony nachází východisko z této situace. Andrej Rublev vložil do ikony myšlenku pokoje a harmonického souladu tří duší. \n\nPodle záznamů Trojicko-sergijevské lávry byla ikona v roce 1575 na přání Ivana Hrozného obložena zlatem. V roce 1600 věnoval ikoně nový, ještě drahocennější obklad car Boris Godunov. \n\nZákladem ikonografie je biblický příběh, který vypráví, jak se u starého Abraháma objevili tři krásní mládenci a jak je Abrahám spolu se svou ženou Sárou hostil ve stínu dubu v Mamre v domnění, že jde o ztělesněné tři osoby Trojice. Ačkoliv byzantští a východokřesťanští malíři zpracovávali tento námět obvykle s velkou důkladností, Rublev se od takového výkladu vědomě distancuje. Vše, co je na ikoně druhořadé a nepodstatné, ponechává stranou: vypuštěni jsou Abrahám a Sára, chybí epizoda se zabíjením telete, odpadla jídla, pod nimiž se prohýbal stůl. Zůstaly pouze tři postavy andělů, stůl, eucharistická mísa, dub z Mamre, dům a skála. Figury andělů byly pojaty jako symbol trojjediného božství a jako předobraz eucharistie. \n\nPozornost je v ikoně soustředěna na tři anděly, kteří v naprostém mlčení sedí na nevysokých stolicích kolem oltáře. V jeho středu je umístěna eucharistická místa s hlavou obětního telete, které je starozákonním předobrazem novozákonního Beránka (tzn. Krista). Ruka levého a prostředního anděla žehnají kalich. Tato dvě gesta jsou klíčem k rozluštění složité symboliky kompozice. Prostřední anděl představuje Krista. V zádumčivé soustředěnosti sklání hlavu k levé straně a žehná kalich. Vyjevuje tím odhodlání a připravenost vzít na sebe oběť vykoupení člověka z hříchu. K tomuto činu ho povzbuzuje Bůh Otec, představovaný levým andělem, z jehož tváře vyzařuje hluboký smutek. Duch svatý, zobrazený pravým andělem, je tu přítomen jako věčně mladý a inspirující princip. Tak se zde zobrazuje akt podle křesťanského učení největší oběti lásky: Otec obětuje svého Syna jako výkupnou oběť za svět. Rublev však zachycuje také akt nejvyšší poslušnosti Syna, projevujícího ochotu trpět a obětovat sebe sama za svět. Andělé drží v ruce tenké berly – znamení moci. Skloněná berla pravého anděla ukazuje na úpatí hory, vzpřímenější hůl prostředního anděla směřuje ke stromu a vertikálně stojící berla levého anděla navazuje na přímky architektury. Berla každého anděla tak ukazuje na jeho znamení. \n\nV pozadí za anděly se objevují symboly, které přispívají k identifikaci jednotlivých osob. Za prostředním andělem se nachází strom, který symbolizuje nejenom dub z Mamre (pod nímž byli andělé přijati praotcem Abrahámem), ale také „strom pokušení“ v ráji a dřevo kříže, na kterém nás Kristus svou smrtí vykoupil z hříchů. Nad levým andělem se tyčí budova, která může být považována nejen za Abrahámův příbytek, ale i symbol Krista-Hospodáře (Domostrojitěl) a symbolem mlčení, tj. dokonalé poslušnosti vůči vůli Otcově. Za třetí osobou je zobrazena skála nebo hora, což je starodávný symbol všeho vznešeného. V Bibli se hora obvykle vykládá jako obraz „nadšení Ducha“. Proto v ní také všechny obzvlášť významné události probíhají na hoře. Například, když Mojžíš přijal desky s přikázáními na hoře Sinaj, Proměnění Páně na hoře Tábor atd. \n\nNejpozoruhodnější je na Rublevově ikoně patrně její kolorit. Barevná kompozice ikony je určována trojnásobným zazněním blankytné modři. Tato barva, která byla nejdrahocennější a vysoce ceněná středověkými malíři, se opakuje na himatiu (horní plášť) prostředního anděla, na chitónech (spodní oděv) obou krajních andělů a pod ohbím křídel všech tří andělů a vyjadřuje společné božství andělů. Umělec přitom dává této modři různě silný odstín. Figura středního anděla je zvýrazněna nejen intenzitou modři, ale také tónem tmavě višňového chitónu, se kterým malíři ikon zobrazují Krista Pána během jeho pozemského života. Oblečení postranních andělů je vymalováno lehčími barvami. Levý anděl má himation stříbřitě hnědý a jakoby průhledný a pravý anděl má stříbřitě zelený horní plášť. Stolice a andělská křídla jsou intenzivně zlatožluté. Tlumily původně přechod od výrazných barev oděvů ke zlatému pozadí, které je dnes téměř úplně ztraceno. Zlatavý nádech mají i tváře andělů.\n\n"}
{"id": "999810", "url": "https://cs.wikipedia.org/wiki?curid=999810", "title": "Svetlana Janotová", "text": "Svetlana Janotová\n\nSvetlana Janotová (* 21. září 1986 Nitra), rozená Svetlana Slováková, je slovenská divadelní herečka.\n\nSvé dětství prožila v Bratislavě. Pochází z herecké rodiny. Roku 2009 dostudovala brněnskou JAMU a od 1. června 2009 je členkou souboru Městského divadla Brno. V sezóně 2012/2013 získala ocenění diváků jako nejlepší herečka v anketě \"Křídla\" a také zabodovala v anketě portálu i-divadlo.cz. Jako první muzikálová herečka byla nominována na Cenu Alfréda Radoka za Ženský herecký výkon v sezoně 2013 za roli Alexandry Owensové v muzikálu Flashdance.\n\n\n"}
{"id": "999811", "url": "https://cs.wikipedia.org/wiki?curid=999811", "title": "Internazionali BNL d'Italia 2014 – mužská dvouhra", "text": "Internazionali BNL d'Italia 2014 – mužská dvouhra\n\nDo soutěže mužské dvouhry na tenisovém turnaji Internazionali BNL d'Italia 2014 nastoupilo padesát šest hráčů. Z kvalifikace postoupilo sedm tenistů po výhrách ve dvou kolech a jeden hráč jako šťastný poražený po odstoupení Japonce Nišikoriho.\n\nDvojnásobným obhájcem titulu byla španělská světová jednička Rafael Nadal, která ve finále nestačila na druhého hráče žebříčku Novaka Djokoviće po třísetovém průběhu 4–6, 6–3 a 6–3. Srbský tenista tak Španěla porazil počtvrté za sebou, naposledy předtím na březnovém Miami Masters 2014. Djoković si připsal sedmé finálové vítězství v řadě, když jej naposledy v boji o titul zdolal právě Nadal na US Open 2013. Celkově se jednalo o jeho 44. singlovou trofej na okruhu ATP Tour a 19. turnajovou výhru v rámci série ATP Masters 1000.\n\nOsm nejvýše nasazených mělo volný los do druhého kola.\n\n\n\n"}
{"id": "999813", "url": "https://cs.wikipedia.org/wiki?curid=999813", "title": "Dolní Dobrá Voda (Rychnov u Jablonce nad Nisou)", "text": "Dolní Dobrá Voda (Rychnov u Jablonce nad Nisou)\n\nDolní Dobrá Voda je malá vesnice, součást obce Rychnov u Jablonce nad Nisou v Libereckém kraji v okrese Jablonec nad Nisou. Leží na jižním úpatí vrchu Hradešína v nejsevernější části katastrálního území Rychnov u Jablonce nad Nisou.\n\nPřesná doba vzniku Dolní Dobré Vody není známá. Na mapě prvního vojenského mapování, z let 1764 – 1768 ještě vesnice není. Je zde zakreslena pouze hájovna, která dodnes stojí na okraji lesa pokrývajícího Hradešín, ale která patří do katastrálního území obce Rádlo.\n\nNa indikační skice stabilního katastru z roku 1843 již můžeme napočítat 17 domů, postavených především při polní cestě do Vrkoslavic. Osada však nemá samostatný název a je označena jménem vedlejší obce Kokonín (\"Kukan\").\n\nNěkdy od poloviny 18. století se datují snahy využít pro lázeňské účely pramen, který vyvěral blízko vrcholu Hradešína na jeho severní straně. Na katastrální mapě Rádla z roku 1843 jsou lázně zakresleny a označeny jako \"Badehaus\". Osada u lázní rovněž nemá samostatný název, ale je opět označena jako část obce Kokonín (\"Kukaner Gränze\"). Pro lázně se však začal užívat název \"Gutbrunn\" (Dobrá Studnice), jak o tom svědčí mapa druhého vojenského mapování\n\nPojmenování Gutbrunn pak postupně začali používat lidé z okolních obcí jak pro osadu na vrcholu při prameni, tak pro osadu ležící na úpatí Hradešína a oddělenou od první hustým lesem. Na tzv. speciální mapě 1:75 000, (27. vydání s českým názvoslovím a zeleným přítiskem lesů), která vychází z třetího vojenského mapování, má dnešní Dolní Dobrá Voda název \"Dobrá Studnice\". Kolem roku 1900 měla osada již 19 domů.\n\nDolní Dobrá Voda je od roku 1960 součástí (ZSJ) města Rychnov u Jablonce nad Nisou. Vesnice se rozkládá podél silnice III/2878, která odbočuje východním směrem ze silnice I/65 a přes Dolní Dobrou Vodu stoupá několika serpentinami na Dobrou Vodu, a Vrkoslavice. Přestože osada nemá přímé autobusové spojení, vzhledem ke krátké dojezdové vzdálenosti do okresního města Jablonec nad Nisou se staví v Dolní Dobré Vodě nové domy a roste počet obyvatel. Zatímco v roce 1991 zde žilo 35 obyvatel, v roce 2011 je ve vesnici již 99 stálých obyvatel.\n\nOsada je zásobována vodovodem z Kokonína. Vodovod je v majetku Severočeské vodárenské společnosti (SVS) a.s., provozovatelem jsou Severočeské vodovody a kanalizace (SČVK) a.s. Zdroj pitné vody v obci s vydatností 0,1 l/sec i vodojem jsou v současné době odstaveny a nepoužívají se.\n\nNa jižním okraji Dolní Dobré vody je druhé zastavení Naučné stezky manželů Scheybalových se zajímavým příběhem z doby stanovování katastrálních hranic jednotlivých obcí.\n"}
{"id": "999824", "url": "https://cs.wikipedia.org/wiki?curid=999824", "title": "Attilio Hortis", "text": "Attilio Hortis\n\nAttilio Hortis (13. března 1850 Terst – 23. února 1926 Terst) byl rakouský historik a politik italské národnosti, na přelomu 19. a 20. století poslanec Říšské rady. V meziválečném období italský senátor.\n\nVystudoval Padovskou univerzitu a Univerzitu Štýrský Hradec. Roku 1871 získal titul doktora filozofie. Byl ředitelem knihovny v Terstu. Působil jako historik.\n\nV 90. letech 19. století se zapojil i do celostátní politiky. Ve volbách do Říšské rady roku 1897 získal mandát v Říšské radě (celostátní zákonodárný sbor) za všeobecnou kurii, obvod Terst. Za týž obvod obhájil mandát ve volbách do Říšské rady roku 1901. Profesně byl k roku 1897 uváděn jako městský knihovník. V září 1905 nabídl složení mandátu. Rezignace na mandát souvisela s nedůvěrou, kterou mu (a několika dalším terstským poslancům) vyjádřilo místní italské sdružení \"Associazione Patria\". Podle rejstříku poslanců ale si ale nakonec poslanecké křeslo udržel až do konce funkčního období.\n\nJe zachycen na fotografii, publikované v květnu 1906 (ovšem pořízené cca v roce 1904), mezi 18 členy poslaneckého klubu Italské sjednocení (\"Italienische Vereinigung\") na Říšské radě.\n\nV roce 1919 se stal italským senátorem.\n"}
{"id": "999825", "url": "https://cs.wikipedia.org/wiki?curid=999825", "title": "Senovážné náměstí (Praha)", "text": "Senovážné náměstí (Praha)\n\nSenovážné náměstí (dříve v různých obdobích Havlíčkovo náměstí, Soukupovo náměstí, náměstí Maxima Gorkého, německy Heuwaagsplatz) je náměstí v Praze, v obvodu a městské části Praha 1 a ve čtvrti Nové Město.\n\nNáměstí je rozděleno pomyslným pokračováním Dlážděné ulice a tramvajovou tratí na dvě části odlišného charakteru. Zatímco plocha západní části je celá dlážděná, ve východní jsou komunikace jen podél front domů, střed je parkově upraven a je zde fontána s plastikami Anny Chromy.\n\nNa náměstí je kolejový trojúhelník spojující tramvajové tratě v ulicích Jindřišská, Dlážděná a Bolzanova, zastávka zde není. V minulosti existovalo i napojení na dočasně existující trať v ulici Opletalově.\n\nSeverozápadní cíp náměstí je uzavřen budovou Plodinové burzy, jihozápadní cíp Jindřišskou věží.\n\nDům č. 31, 32 (jižní fronta západní části náměstí) je kubisticko-klasicistní stavba tzv. Cukrovarnického paláce, postavená pro Asekurační spolek průmyslu cukrovarnického podle projektu architektů Josefa Zascheho a Theodora Fischera, zdobená plastikami Franze Metznera. Dnes je palác v držení rakouských majitelů, kteří mají záměr udělat z bývalého sídla IPB luxusní pětihvězdičkový hotel.\n\n\n"}
{"id": "999826", "url": "https://cs.wikipedia.org/wiki?curid=999826", "title": "Friedrich Jaksch von Wartenhorst", "text": "Friedrich Jaksch von Wartenhorst\n\nFriedrich Jaksch von Wartenhorst (26. listopadu 1846 Praha – 27. listopadu 1908 Vídeň) byl rakouský právník a politik, na konci 19. století poslanec Říšské rady.\n\nJeho otcem byl lékař Anton Jaksch von Wartenhorst. Bratr August Jaksch von Wartenhorst byl historikem, další bratr Rudolf Jaksch von Wartenhorst proslul jako lékař, internista. Friedrich byl profesí právníkem. Působil jako dvorský a soudní advokát ve Vídni.\n\nV 70. letech 19. století se zapojil i do celostátní politiky. V doplňovacích volbách roku 1878 získal mandát v Říšské radě (celostátní zákonodárný sbor) za velkostatkářskou kurii, obvod Čechy. Slib složil 22. října 1878. Mandát zde pak obhájil i v řádných volbách do Říšské rady roku 1879, volbách do Říšské rady roku 1885, volbách do Říšské rady roku 1891, volbách do Říšské rady roku 1897 a volbách do Říšské rady roku 1901. Profesně byl k roku 1897 uváděn jako advokát a statkář.\n\nPoliticky patřil mezi ústavověrné poslance. Na Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\"). Od roku 1881 patřil do klubu Sjednocené levice, do kterého se spojilo několik ústavověrných proudů německých liberálů. Za tento klub uspěl i ve volbách roku 1885. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice. Po volbách roku 1897 se uvádí jako ústavověrný velkostatkář.\n"}
{"id": "999833", "url": "https://cs.wikipedia.org/wiki?curid=999833", "title": "Thomas Harris", "text": "Thomas Harris\n\nThomas Harris (* 11. dubna 1940) je americký spisovatel a scenárista, který se nejvíce proslavil svou sérií knih vyobrazující celosvětově známou postavu Hannibala Lectera. Všechny jeho práce o této postavě byly zfilmovány, mezi nejslavnější filmový snímek patří \"Mlčení jehňátek\" podle stejnojmenné knihy, v seriálovém světě je to pak seriál \"Hannibal\", který se začal vysílat v roce 2013 na americké stanici NBC.\n\n"}
{"id": "999840", "url": "https://cs.wikipedia.org/wiki?curid=999840", "title": "Ťing-ti (Chan)", "text": "Ťing-ti (Chan)\n\nŤing-ti (; 188 př. n. l. – 141 př. n. l.), vlastním jménem Liou Čchi (), plným posmrtným jménem Siao-wen chuang-ti ( byl šestý císař dynastie Chan, vládl v letech 157–141 př. n. l.\n\nLiou Čchi nastoupil po otci roku 157 př. n. l. Jeho vláda pokračovala v umírněné hospodářské politice otce a císařovny Lü, udržovala nízké daně a podporovala ekonomický rozvoj.\n\nSnahy o omezení moci lenních knížat vyprovokovaly jejich vzpouru, tzv. povstání sedmi knížat. Poprava Čchao Cchuoa, ministra prosazujícího protiknížecí politiku, nepomohla a nezbylo než povstalce zlikvidovat silou. Následné posílení centrální moci využil Ťing-tiho syn a nástupce Wu-ti k další centralizaci správy říše.\n\nRoku 153 př. n. l. byl následníkem trůnu jmenován nejstarší Ťing-tiho syn Liou Žung, po třech letech byl však sesazen a nahrazen desátým synem Liou Čchem, pozdějším císařem Wu-tim.\n"}
{"id": "999845", "url": "https://cs.wikipedia.org/wiki?curid=999845", "title": "Kostel svatého Václava a svaté Anežky České", "text": "Kostel svatého Václava a svaté Anežky České\n\nKostel svatého Václava a svaté Anežky České je římskokatolický chrám ve městě Hustopeče, okres Břeclav. Kostel podle návrhu architekta a výtvarníka Ludvíka Kolka byl postaven v letech 1992–1994. Nahradil původní pozdně gotický kostel svatého Václava, zbořený v roce 1962.\n\nJde o farní kostel farnosti Hustopeče u Brna.\n\nRaně gotický kostel na dnešním Dukelském náměstí pravděpodobně vznikl již se založením města ve 2. polovině 13. století. První dochovaná písemná zmínka o něm je z roku 1324. Původní stavba byla během 14. století rozšířena přístavbou nové lodi o rozměrech zhruba 22×11 m. Současně došlo k vybudování věže na severní straně lodi. Na konci 14. století ještě vznikla přístavba u severní zdi lodě. Poslední větší úpravy prodělal kostel na přelomu 15. a 16. století. Na severní straně kostela vznikla nová kaple svatého Jana, která nahradila předchozí přístavbu. Během let 1512–1517 byl vybudován mohutný pozdně gotický presbytář, zaklenutý síťovou klenbou. Také kostelní loď byla nově zaklenuta, a to křížovou klenbou. Kostel tímto získal téměř definitivní podobu, pozdější úpravy se týkaly především interiérů a věže. Ta byla v 16. století upravena renesančně, později pak ještě částečně přebudována roku 1858 a 1903, spolu s novogotickou úpravou kostela. Přestavby a zvyšování věže (dosáhla výšky 74 m) postavené na nestabilním podloží však již koncem 19. století způsobily její naklonění.\n\nNa konci druhé světové války byl kostel poškozen během bojů o Hustopeče. Po jejím skončení neproběhly žádné opravy a kostel dále chátral. Roku 1953 se na věži objevily trhliny. Narušená statika věže a otřesy působené narůstající automobilovou dopravou (kolem kostela probíhala původní státní silnice Brno–Bratislava) způsobily její zřícení v noci na 26. února 1961. Přitom byla zničena také velká část lodě. Tehdejší úřady posléze rozhodly o demolici celého kostela, včetně nedotčeného presbytáře s architektonicky cennou síťovou klenbou. Přes protesty kulturní veřejnosti byla demolice nakonec provedena v září 1962.\n\nZachráněno bylo pouze vnitřní vybavení a část architektonických elementů. Bohoslužby se nadále prováděly v těžko přístupné kapli svatého Rocha nebo v prostorách fary, kde byla v roce 1980 vybudována kaple.\n\nPrvní úvahy o stavbě nového kostela se objevily již v letech 1970–1971, avšak uskutečnění těchto plánů bylo možné teprve po změně režimu v roce 1989. Základní kámen nového hustopečského kostela byl spolu s dalšími posvěcen 22. dubna 1990 na Velehradě papežem Janem Pavlem II. při jeho první návštěvě Československa.\n\nNa návrh podoby nového kostela byla uspořádána soutěž, do níž se celkem přihlásilo dvacet architektů. V zadání investora byl požadavek na stavbu pro 250 až 300 osob, včetně zázemí pro vedlejší aktivity. Po několika výběrových kolech byl nakonec zvolen návrh brněnského výtvarníka Ludvíka Kolka, který byl také autorem několika dřívějších hustopečských realizací (interiéry kaple ve farním dvoře a kaple svatého Rocha). Kolkův návrh měl podobu dvoupodlažní stavby ve tvaru spirály s navazující věží.\n\nGeologický průzkum náměstí proběhl v červenci 1990, v dubnu 1991 byl pozemek posvěcen a v dubnu 1992 došlo k zahájení stavebních prací. Projektovou dokumentaci vypracoval Ing. Špatný z Brna a později brněnský ateliér Ing. Čecha. Stavební práce provedla brněnská firma Moravostav. Kostel byl dokončen během 2 a půl let, Slavnostní vysvěcení kostela provedl 25. září 1994 Mons. Vojtěch Cikrle. V roce 1995 byly pořízeny 4 nové zvony, roku 1997 nové varhany.\n\nCelkové náklady na výstavbu dosáhly 27,5 milionů Kč. Část finančních prostředků byly získána státním příspěvkem, další prostředky pak formou sponzorských darů a příspěvků od věřících z Česka i ze zahraničí, především z Německa a Rakouska. Značnou zásluhu na realizaci měl i hustopečský farář a děkan P. Václav Fišer.\n\nKostel svatého Václava a svaté Anežky České je dvoupatrová stavba s půdorysem otevřené spirály. V jejím středu se nachází podzemní kaple svaté Anežky České, která leží na místě mariánské kaple původního kostela. Severní polovina vnější spirály tvoří půlkruhovou kostelní loď. Lavice pro věřící seskupené do podoby amfiteátru se svažují k půlkruhovému kněžišti. Menší, jižní část spirály obsahuje sakristii, klubovny a učebny. Kromě toho se v suterénu nacházejí další prostory farního centra (sál, jídelna, učebna a další).\n\nBudova kostela je postavena z cihlového zdiva s betonovými částmi. Střecha, sestavená z betonových panelů krytých měděným plechem, stoupá spirálovitě až k věži, umístěné u západní strany kostela. Věž samotná je sestavena z vertikálních betonových částí. na jejím vrcholu se nachází kříž, pod ním je umístěna kovová kruhová plastika ve tvaru koruny svatého Václava.\n\nAutorem liturgického vybavení a kostelních lavic je Ludvík Kolek, který také vytvořil vitráže do kopií gotických oken původního kostela. Ta jsou umístěna v dělicí stěně vpravo od kněžiště. Dvoumanuálové varhany, sestavené firmou Doubek a syn z Jihlavy pocházejí z roku 1997. V kostele se dále nachází většina nejcennějších uměleckých památek z vybavení zbořeného kostela.\n\nNa věži kostela je umístěno celkem osm zvonů. Čtyři z nich pocházejí z původního kostela, nejstarší je z roku 1501. Čtyři nové zvony odlila firma Josefa Tkadlece z Halenkova. Tyto zvony, nesoucí jména Cyril a Metoděj, Anežka, Jan Sarkandr a Zdislava posvětil 24. září 1995 apoštolský nuncius Mons. Giovanni Coppa.\n\n"}
{"id": "999848", "url": "https://cs.wikipedia.org/wiki?curid=999848", "title": "Siungnuové", "text": "Siungnuové\n\nSiungnuové () byl starověký kočovný kmenový svaz žijící severně od Číny na území dnešního Vnitřního a Vnějšího Mongolska. Původ a jazyková a etnická příslušnost Siungnuů je předmětem diskuzí, většina historiků se přiklání k názoru o jejich turkickém původu, navrhována je však i příslušnost k národům jiných jazykových skupin: mongolské, tunguzské, uralské či íránské.\n\nHistorie Siungnuů je známa především z čínských zdrojů. Podle nich žili severně od Číny v Ordosu a přilehlých stepích. Roku 215 př. n. l. je armáda čínské říše Čchin vytěsnila z Ordosu na sever do Mongolska. O několik let později siungnuského vládce, šan-jüa Tchou-mana svrhl jeho syn Mo-tu (vládl 209–174 př. n. l.), který se stal zakladatelem siungnuské říše, když si podrobil kmenový svaz východních Chuů ve východním Mongolsku a Mandžusku, jihosibiřské Ting-lingy a Jüe-č’y v Kan-su a Tarimu. Siungnuové tak získali převahu v stepích mezi Sibiří a Čínou. S čínskou říší Chan (206 př. n. l. – 220 n. l.) měli složité vztahy, kolísající mezi mírovým soužitím a obchodem podepřeným diplomatickými dohodami, chanskými pokusy o podrobení si Siungnuů a siungnuskými nájezdy do Číny.\n\nV 1. století př. n. l. byli součástí siungnuských kmenů nejen kočovní pastevci, ale i početné skupiny rolníků pěstujících proso, ječmen a pšenici, a řemeslníků, vyrábějících zbraně a nástroje ze železa a bronzu. Vládcem Siungnuů byl šan-jü, níže stáli moudrý princ nalevo (následník trůnu) a napravo, a poté celá řada hodnostářů, vždy zleva a zprava (postupně princ \"lu-li\", maršál, vojenský velitel oblasti, majordomus, kníže \"ku-tu\"; ještě níže pak náčelníci 24 siungnuských kmenů a velitelé tisíců, stovek a desítek.\n\nŘíše Chan získala v dlouhých válkách, především za císaře Wu-tiho (vládl 141–87 př. n. l.) nad Siungnuy převahy a ti se od poloviny 1. století př. n. l. stali na Chanech závislými. V souvislosti z občanskou válkou v Číně na přelomu letopočtu (Wang Mang) se Siungnuům podařilo získat nezávislost, ale od poloviny 1. století se rozpadli na severní a jižní, přičemž jižní Siungnuové se usadili podél čínských hranic a stali se chanskými vazaly. Počátkem 4. století se zamíchali do bojů v severní Číně a založili několik z tzv. „šestnácti barbarských států“ (Severní Chan, Rané Čao, Severní Liang, Sia) existujících v severní Číně ve 4. a 5. století.\n\nSeverní Siungnuové podlehli v bojích se svými sousedy a ustoupili do Džungarska, mongolské stepi poté ovládli Sienpiové. V polovině 2. století odešli i z Džungarska. Část se usadila v Sedmiříčí, kde založili stát Jüe-pan, v 80. letech 5. století zničený Teleuty. Jiná skupina patrně odešla dále na západní Sibiř, kde smíšením s ugrickými kmeny dali vznik Hunům.\n"}
{"id": "999852", "url": "https://cs.wikipedia.org/wiki?curid=999852", "title": "Anton Durcovici", "text": "Anton Durcovici\n\nMons. Anton Durcovici (17. května 1888, Bad Deutsch-Altenburg – 10. prosince 1951, Sighetu Marmației) byl rumunský katolický duchovní a biskup.\n\nNarodil se 17. května 1888 v Bad Deutsch-Altenburgu v Rakousku. Po nějakém čase odešel se svou ovdovělou matkou a svým bratrem Franzem, do Rumunského království, kde se usadili v městě Jasy. Své základní vzdělání a lyceum dokončil v Jasy a Bukurešti a roku 1906 vstoupil do Římskokatolického semináře. Tohoto roku pokračoval ve studiu v Římě, kde navštěvoval Vysokou školu Svatého Tomáše (v současné době je to Papežská univerzita Svatého Tomáše Akvinského).\nNa kněze byl vysvěcen roku 1910. Poté se vrátil zpět do Rumunska. Působil jako učitel v Bukurešťském semináři a farní administrátor v Tulcei. Když Rumunsko vstoupilo do 1. světové války na straně spojenců, byl poslán do internačního tábora jako rakouský občan. Poté byl propuštěn na příkaz krále Ferdinanda I. Rumunského.\nRoku 1924 se otec Durcovici stal rektorem semináře v Bukurešťi a tuto funkci zastával do dubna 1948. Dne 5. dubna 1948 byl vysvěcen na biskupa diecéze Jasy z rukou Geralda Patricka Aloysiuse O’Hary a spolusvětiteli byli Alexandru Cisar a Marco Glaser.\n\nJako katolický kněz se po 2. světové válce stal protivníkem komunistů. Roku 1947 začal byl hlídán a 26. června 1949 byl zatčen tajnou policií, zatím co byl na návštěvě kongregace v Popești-Leordeni.\n\nByl držen v Jilavě, a pak byl převezen do Sighetu Marmației, spolu se svými duchovními spolupracovníky Áronem Mártonem a Alexandrem Cisarem. Byl terčem mučení a deprivace. Nahý byl vystavěn krutému zimnímu počasí, a bylo mu odepřeno jídlo a voda. Durcovici zemřel 10. prosince 1951 na důsledky mučení. Byl pohřben v neoznačeném hrobě. Komunisté se pokusili vymazat všechny důkazy o jeho pobytu ve vězení, a většina dokumentů byla zničena.\n\nProces blahořečení začal 28. ledna 1997. Proces v diecézní fázi trval od 25. března 1997 do 11. září 1999. Dekret o mučednictví byl podepsán dne 31. října 2013 papežem Františkem. Blahořečen byl 17. května 2014.\n"}
{"id": "999853", "url": "https://cs.wikipedia.org/wiki?curid=999853", "title": "Zima v kaňonu", "text": "Zima v kaňonu\n\nZima v kaňonu (1972, Canyon Winter) je dobrodružný román pro mládež, který napsal od americký spisovatel Walt Morey. Román vypráví příběh patnáctiletého chlapce, který je po havárii letadla nucen strávit zimu ve srubu osamělého lovce v kaňonu Skalistých hor. Podle poznámky autora jsou místa děje fiktivní, ale pro jejich popis je použit Pekelný kaňon, kterým protéká Hadí řeka.\n\nHlavním hrdinou románu je patnáctiletý syn bohatého průmyslníka Petr Grayson. Ten koncem listopadu letí firemním letadlem za svým otcem na ranč vysoko v horách. Letadlu však vysadí motor a zřítí se. Petr havárii přežije, ale pilot zahyne. Protože se při letu letadlo vychýlilo asi o dvacet mil z plánované trasy, Petr pochopí, že zůstal sám a bez pomoci v opuštěné divočině v podhůří Skalistých hor. Vyhladovělý a unavený nalezne po dvou dnech bloudění srub samotáře Omara Picketta, který již padesát let žije osaměle v krásném kaňonu s panenským lesem.\n\nOmar se zpočátku nechová k Petrovi nijak vlídně, protože má podezření, že Petr patří k lidem od Zemské dřevařské společnosti, která chce v kaňonu kácet pro zisk metodou holoseče a proměnit tak kaňon v pustinu. Když však zjistí, že tomu tak není, s Petrem se spřátelí, a protože z kaňonu není do jara úniku, stane se jeho učitelem v poznávání přírody a v umění, jak přežít v divočině.\n\nJednoho dne se Omar nachladí při záchraně srny, dostane horečku a po krátké nemoci zemře. Petr zůstane odkázán sám na sebe, ale je od Omara dobře vycvičen. Když se na jaře vrátí do civilizace, zasadí se za záchranu lesa před výborem senátu ve Washingtonu.\n\n"}
{"id": "999867", "url": "https://cs.wikipedia.org/wiki?curid=999867", "title": "Skrjabin", "text": "Skrjabin\n\nSkrjabin (rusky \"Скрябин\") je ruské příjmení, Skrjabina (rusky \"Скрябина\") je pak \"ženská podoba\" příjmení.\n\n"}
{"id": "999869", "url": "https://cs.wikipedia.org/wiki?curid=999869", "title": "Okrasná zahrada", "text": "Okrasná zahrada\n\nOkrasná zahrada je rozšířený název pro typ zahrady, která neslouží hlavním účelem k pěstování ovoce a zeleniny ale k rekreaci nebo reprezentaci. Jako okrasná zahrada tak může být označena i předzahrádka. Slouží jako dekorace. Vytváření okrasných zahrad se někdy zabývají zahradníci nebo zahradní architekti, ale většinu okrasných zahrad zakládají upravují a udržují majitelé. Úpravami okrasných zahrad se zabývá obor zahradní architektura.\n\nOkrasné zahrady mohou být vytvořeny z mnoha druhů rostlin a jejich celkový vzhled může být zcela odlišný. Jsou rozlišovány zahradní styly které jsou děleny podle způsobu uspořádání prvků a použití těchto charakteristických úprav k vyznění celku.\n\nVzhledem k tomu, že keře, stromy a květiny kvetou v různých obdobích roku může být design zahrady uspořádán pro kvetení v průběhu měnících se ročních období. Květinové zahrady mohou kombinovat rostliny různých taxonomických druhů, textur, výšky růstu, barvy olistění i kvetení, a vůně vytvářet kompozice zdůrazňující některé rostliny jako objekty zvláštního zájmu. Okrasná zahrada může zahrnovat a obvykle zahrnuje i jiné prvky než květiny, například keře, stromy, stavební prvky apod.\nVzhled zahrad je námětem, nebo zmiňován v lidové tvořivosti i v uměleckých pracích, které jsou považovány za objekty významné kulturní ceny. Vzhledově se zahrady, které jsou považovány za krásné, mohou lišit, nebo být dokonce charakterizovány zcela opačnými vlastnostmi.\nOkrasné zahrady mohou ale nemusí tvořit:\n\nÚpravy malého městského pozemku jsou obvykle provedeny podle formálního stylu a založeny na čistě geometrických linkách. Jsou zde přímé chodníky a pravoúhlé nebo kruhové oblasti trávy nebo rostlin. \n\nPokud jsou terasy nezbytné, jsou upraveny tak, že jejich linie tvoří část hlavního rámce. Živé ploty zde bývají přísně zastřižené, nacházejí se zde pravidelně upravené květinové záhony (pokud nějaké) a další doplňky. \n\n„Dobrý vkus při založení a úpravě zahrady bude přinášet svému vlastníku stejně mnoho potěšení jako dobrý vkus v architektuře, literatuře nebo hudbě. A právě tak, jako někdo kultivuje dobrý vkus v literatuře bez úmyslu stát se někdy spisovatelem, tak jiný může řádně vytříbit svůj smysl pro zahradní architekturu bez naděje stát se někdy zahradním architektem.“ \n\n„Zahradnické umění nabízí velké výhody pro své milovníky: Mohou jej použít všude, a to s poměrně malými výdaji, které mohou splatit z jejich vlastního rozpočtu. Chudá pradlena která má stěží čas na to, podívat se na sochu George Washingtona v městském parku, a stěží dost hotovosti aby si koupila nejlevnější barvotisk, je schopna pěstovat muškáty ve svých oknech a mít pěkný záhon měsíčků a floxů ve dvoře. Příležitost kultivovat smysl pro tento druh umění, záleží všechna na nás. Jen několik málo uměleckých galerií a výstav nabízí vstup zdarma. Pohled kolemjdoucích do zahrad může být snadno procházkou takovou galerií.“\n\n„Květinomilovný amatér chce všechno co uvidí ve školkařském katalogu. Taková touha je požehnáním, jen když pořádně zdrženlivá. Možná to bude lépe přijatelná rada říci, že více věcí může být pěstováno s vkusným uspořádáním uvnitř malého aranžmá hustou výsadbou bylin nebo letniček a trvalek v nepravidelných záhonech než nějakým systémem výsadby do záhonů nebo skupin tak, jak je to obvykle provedeno na malých plochách.“ \n\nStudie ze Švýcarska ukazují, že druhově chudé a nudné zahrady jsou obecně považovány za estetické. Nikdo nepovažuje za krásné zcela chaotické zahrady. Hodnocení krásy je často závislé na mínění sousedů a návštěvníků, mínění širšího okolí a prioritách, hodnotovém řebříčku celé společnosti. Někteří lidé si snadno vytvářejí své představy o kráse v závislosti na mínění okolí nebo se kromě svých příbuzných nechají řídit přímo pokyny takové osoby jako je „arbiter elegantum“, „kulturtrégra“ nebo „módní policie“ bez ohledu na své potřeby. Při tvorbě zahrad se ale lze často setkat s potřebou napodobovat sousední zahrady, nevybočovat.\n\nZahrady slouží obvykle k těmto účelům : \n\n\n"}
{"id": "999870", "url": "https://cs.wikipedia.org/wiki?curid=999870", "title": "Prajzština", "text": "Prajzština\n\nPrajzština, též hlučínské nářečí, je nářečí češtiny, respektive podtyp lašských nářečí, užívaný na Hlučínsku.\n\n11. června 1742 byl uzavřen Vratislavský mír mezi Marií Terezií a pruským králem Friedrichem II., čímž je ukončen pruský výboj o rakouské dědictví. Marie Terezie odstoupila Prusku Kladsko a téměř celé Slezsko (s výjimkou Niska, části Opavska, Krnovska a Těšínska). Novými hranicemi Hlučínska se tak stávají řeky Opava a Odra. Obyvatelé, kteří žijí za řekou (na území Hlučínska) se stávají Prusy (\"prajzaci\"), zbytek území zůstává ve vlastnictví císařovny (\"cisaraci\"). Ztrátu Slezska potvrzuje i Drážďanský mír (25. prosince 1745), který je uzavřen po druhém útoku Pruska proti Habsburské monarchii.\n\nTento stav přetrvával až do roku 1918.\n\nNa území Hlučínska vzniklo specifické nářečí. \"Prajzština\" má vlivy tří jazyků: češtiny, polštiny a němčiny. Starší obyvatelé zcela samozřejmě vkládají do své mluvy germanismy nebo nebo dokonce celé německé věty. \n\nV hlučínském nářečí publikuje místní autorka Lidie Rumanová. \n\n\n\nMěla tak čisto, že by se dalo z dlažky ješč. \n/\"Měla tak uklizeno, že by se dalo jíst ze země\"./\n\nIdu do doktora. \n/\"Jdu k lékaři\"./\n\nHledži ani huš do šklenky. \n/Hledí jako husa do flašky./\n\nZadarmo i do buta. \n/\"Když je to zdarma, bereme všechno\"./\n\nŽaden něni ušity do mustra. \n/\"Nikdo není 100%\"./\n\nMiž či tlušči schudnu,či chudži budu pod zelenum. \n/\"Než ti tlustí zhubnou, hubení budou mrtví\"./\n\nMa srco v galatach. \n/\"Má strach\"./\n\nJe s ostudum jedna ruka. \n/\"Dělá ostudu\"./\n\nNa Mutertag se v Kravařu dorty honcuju. \n/\"Na svátek matek se v Kravařích pečou dorty\"./\n\nMaryka čapni, fliger leči. \n/\"Marie dřepni si, letí letadlo\"./\n\n\n"}
{"id": "999872", "url": "https://cs.wikipedia.org/wiki?curid=999872", "title": "Ernesto Geisel", "text": "Ernesto Geisel\n\nErnesto Beckmann Geisel (3. srpna 1907 – 12. září 1996 Rio de Janeiro) byl brazilský vojevůdce a politik, který se stal prezidentem Brazílie v období mezi roky 1974 a 1979.\n\nErnesto Geisel se narodil v Bentu Gonçalves, Rio Grande do Sul. Jeho otec byl Guilherme Augusto Geisel (rozený Wilhelm August Geisel), německý učitel z Herbornu, který v roce 1883 imigroval do Brazílie (v 16 letech). Jeho matka, Lydia Beckmannová, se narodila v Brazílii (Teutônia) do německé rodiny pocházející z Osnabrücku. V Bento Gonçalves, kde vyrůstal, byly pouze dvě rodiny německého původu - Geiselova a Dreherova. Hlavní složkou tehdejšího obyvatelstva byli totiž italští přistěhovalci. V dětství byl v kontaktu s italskými přistěhovalci a pozoroval kulturní kontrasty mezi vzděláváním, které měli jeho němečtí rodiče ve srovnání se svobodným a více uvolněným způsobem života, který jeho italští přátelé měli. Geisel vyrůstal v luteránské rodině (jeho děda byl kněz), která spadala do nižší střední třídy. Doma mluvil Geisel německy stejně tak, jako portugalsky, protože jeho otec uměl portugalsky tak dobře, že začal tento jazyk vyučovat a nechtěl tedy, aby jeho děti mluvily portugalsky s cizím přízvukem. Jako dospělý rozuměl němčině, ale ne na úrovni pokročilých a složitějších rozhovorů.\n\nGeisel spolu s jeho bratrem, Orlandem (1905–1979), který se později stane ministrem armády Médicejské vlády, vstoupil do armády a úspěšně dokončil střední vojenskou školu ve městě Porto Alegre (hlavní město) roku 1925. V roce 1928 absolvoval Escola Militar a mohl se přiřadit k dělostřeleckým jednotkám. Geisel byl svědkem a účastníkem nejdůležitějších okamžiků brazilské historie ve 20. století, jako byla revoluce v roce 1930 a vojenský převrat roku 1964, který svrhl levicového prezidenta Joãoa Goularta. V této vojenské intervenci hrál Geisel důležitou roli a stal se vojenským náčelníkem štábu prezidenta, kterým se stal Humberto de Alencar Castelo Branco.\n\nRoku 1964 se stal generálporučíkem a roku 1966 čtyřhvězdičkovým generálem. V roce 1969 byl jmenován prezidentem Petrobrasu, státní společnosti v Brazílii.\n\nV roce 1940 se oženil Lucy Markusovou, dceru plukovníka armády. Měli dceru, Amálii Lucy, která se později stala profesorkou na univerzitě, a syna Orlanda, s jehož smrtí roku 1957 (při železniční nehodě) se Geisel nikdy nevzpamatoval. Příčiny nehody nebyly dosud zjištěny. Vdova Lusy Geiselová zemřela při dopravní nehodě v roce 2000.\n\nV roce 1973 Geisel byl jmenován prezidentem Emílio Garrastazu Médici a dalšími vojenskými veliteli jako kandidát na předsednictví National Renewal Alliance Party (ARENA). V té době byl prezident Brazílie vybírán armádou a následně schválen Kongresem s cílem poskytnout dojem svobodných voleb. Geisel byl zvolen velkou většinou a byl slavnostně uveden do funkce dne 15. března 1974 na pětiletý mandát.\n\nMezi lety 1968 a 1973 rostla brazilská ekonomika tempem více než 10 % ročně (nejrychleji na světě). Ale vzhledem k ropné krizi (1974) se vývoj snížil na 5–6 % ročně, a tak paliva musela být dovážena, a proto začala stoupat brazilský státní dluh.\n\nV roce 1970 byli členové radikální levice mučeni a někteří dokonce zavražděni v situaci, která se podobala občanské válce, zatímco tisk byl cenzurován. Během roku 1974 byly umlčeny všechny aktivity partyzánské činnosti.\n\nPoté, co byly výše uvedené aktivity zastaveny, Geisel a jeho náčelník štábu, ministr Golbery do Couto e Silva, vymyslel plán postupné, pomalé demokratizace, který by uspěl i přes veškeré hrozby opozice.\n\nHlavní nástroj vojenského režimu byla cenzura, Pátý Institucionální Akt, který dal vládě diktátorské pravomoci. Roku 1978 se zřekl prezident Geisel této aktivity (myšlen Pátý Institucionální Akt).\n\nV pěti letech jeho vlády, Geisel přijal mnoho z pragmatické zahraniční politiky. Přestože byl konzervativní a přesvědčený antikomunista, významně se přiblížil ke komunistickému bloku.\n\nBěhem Geiselova funkčního období navázala Brazílie diplomatické styky s Čínskou lidově demokratickou republikou a Anglou, což začalo signalizovat \"vzdalování\" Brazílie a Washingtonu. I když obě země zůstaly spojenci, Geisel spojenectví a obchodní příležitosti hledal i v jiných částech světa. Zejména pak v Africe a Asii.\n\nRoku 1978 jmenoval Geisel generála Joãoa Baptisty de Oliveira Figueiredoa jako nástupce. Svůj úřad opustil 15. března 1979.\n\n"}
{"id": "999873", "url": "https://cs.wikipedia.org/wiki?curid=999873", "title": "Josef Kořínek (fotbalista)", "text": "Josef Kořínek (fotbalista)\n\nJosef Kořínek (24. prosince 1937 Golčův Jeníkov – 1. března 2017) byl český fotbalista, trenér a funkcionář.\n\nNarodil se v Golčově Jeníkově, kde začal s fotbalem v devíti letech. Po příchodu do Prahy hrál za dorost Bohemians, seniorskému týmu ve svých 21 letech pomohl k postupu do 1. ligy. Poté hrál za pražský Motorlet a všimla si ho pražská Sparta, do jejíhož rudého dresu zamířil. V roce 1959 nastoupil vojenskou službu v ligové Dukle Pardubice, po jejím skončení v sezóně 1961/1962 se vrátil do Sparty a odehrál zde dvě ligová utkání, Ale za několik týdnů se na východ Čech vrátil. Oženil se zde a usadil natrvalo, hrál v druholigovém týmu VCHZ Pardubice, se kterým v roce 1968 vybojoval postup do první ligy. Patřil ke stálicím sestavy a za VCHZ nastupoval do roku 1971. V nejvyšší soutěži odehrál 43 utkání a vstřelil dvě branky.\n\nPo skončení hráčské kariéry se stal trenérem VCHZ Pardubice v době jeho působení ve 2. lize, zastával také různé funkcionářské pozice. Byl předsedou Výboru fotbalového svazu Českého ústředního výboru ČSTV, předsedou Komise delegátů Řídící komise fotbalu v Čechách a například také předsedou Pardubického krajského fotbalového svazu, a to až do roku 2009. V dubnu 2012 získal za svou záslužnou práci Cenu Václava Jíry.\n\n\n"}
{"id": "999875", "url": "https://cs.wikipedia.org/wiki?curid=999875", "title": "Alois Rzach", "text": "Alois Rzach\n\nAlois Rzach (16. listopadu 1850, Pacov – 27. srpna 1935, Praha) byl sudetoněmecký klasický filolog, historik a vysokoškolský pedagog.\n\nNa Karlo-Ferdinandově univerzitě v Praze v letech 1869–1872 vystudoval klasickou filologii, germanistiku, dějepis, hebraistiku a arabistiku, studoval pod vedením Jana Kvíčaly. Po studiích nastoupil jako učitel do německého gymnasia v Praze na Malé Straně. Po doktorátu (1873) se habilitoval na univerzitě v oboru klasické filologie (1876).Po rozdělení univerzity na českou a německou byl od roku 1883 zprvu soukromým neplaceným profesorem, od roku 1887 řádným profesorem. Ve školním roce 1895-1896 byl zvolen děkanem filozofické fakulty a 1904–1905 rektorem Německé univerzity v Praze. Od roku 1906 byl jmenován dvorním radou a roku 1923 byl penzionován, přesto ještě působil jako honorární profesor.\n\nOženil se s Hedvikou Polákovou (*1853), která byla po matce z italského rodu Ferdinandi. S manželkou vyženil malostranský domek na Maltézském náměstí. Jejich syn Otto sloužil v armádě, dcera Hedvika Sauerová (1875–1953) se vdala za rakouského germanistu Augusta Sauera. Věnovala se publicistice, lyrice a sběratelství umění. Byla v kontaktu s Marií von Ebner-Eschenbach a s básníkem Rainerem Mariou Rilkem.\n\nZkoumal klasická díla řecké literatury (Homérovu Iliadu, díla Hésiodova, Sibylské věštby (orákula)). Napsal řadu popularizujících článků. V roce 1918 patřil k zakládajícím členům Společnosti pro rozvoj německé vědy, literatury a umění v Čechách (\"Gesellschaft zur Förderung deutscher Wissenschaft, Literatur und Kunst in Böhmen\"), roku 1892 v Praze založil \"Deutsche Gesellschaft für Altertumskunde\".\n\n"}
{"id": "999878", "url": "https://cs.wikipedia.org/wiki?curid=999878", "title": "Český Superpohár 2014", "text": "Český Superpohár 2014\n\nČeský Superpohár 2014 byl historicky pátý ročník každoročně pořádané jednozápasové soutěže zvané Český Superpohár, který se odehrál v typickém termínu týden před zahájením ligové soutěže. Účastníci Superpoháru byli dva – protagonisté dvou hlavních soutěží pořádaných Fotbalovou asociací ČR. Vítězem 1. české fotbalové ligy za sezonu 2013/14 se stal tým AC Sparta Praha, který zároveň triumfoval i v českém fotbalovém poháru za sezónu 2013/14. Jeho soupeřem v Superpoháru se stal tudíž druhý celek Gambrinus ligy sezóny 2013/14 a poražený finalista poháru – FC Viktoria Plzeň.\n\nVítězem Superpoháru 2014 se stal klub AC Sparta Praha.\n\nAčkoli Sparta byla prakticky celý zápas lepším týmem, do vedení mohla jít Plzeň po faulu Costy na Milana Petrželu v pokutovém území. Avšak Jan Kovařík trefil z penalty jen břevno. První gól vstřelil v 10. minutě David Lafata, který tak navázal na veleúspěšné vystoupení ve druhém předkole Ligy mistrů UEFA 2014/15 proti FC Levadia Tallinn, kde soupeři nasázel pět branek (15. července, výhra 7:0). V tomto případě si dokázal najít místo ve vápně a míč se odrazil ještě od bránícího hráče Koláře za záda Kozáčika. Hrálo se ve více než třicetistupňovém vedru, proto sudí nařídil v utkání dvě občerstvovací přestávky. Druhý gól přidal Ladislav Krejčí, který uplatnil důraz ve vápně a nezadržitelně skóroval k tyči. Po přestávce se malátná Plzeň poněkud vzchopila a připravila si několik příležitostí, které ale její hráči nevyužili. Třetí branku vstřelil v závěru střetnutí při své premiéře za pražský klub střídající Michal Breznaník. Sparta vyhrála rozdílem třídy 3:0 a získala druhý Superpohár.\n"}
{"id": "999880", "url": "https://cs.wikipedia.org/wiki?curid=999880", "title": "Josef Kareis", "text": "Josef Kareis\n\nJosef Kareis (14. února 1837 Semice – 21. května 1913 Vídeň) byl rakouský elektrotechnický odborník a politik německé národnosti z Čech, na konci 19. století poslanec Říšské rady.\n\nVystudoval pražskou polytechniku, kde získal titul inženýra. Nastoupil pak do státních služeb v Tyrolsku. Absolvoval telegrafistickou školu v Prešpurku a od roku 1858 byl telegrafním úředníkem na různých místech monarchie, od roku 1859 v Praze, kde se věnoval dalšímu studiu elektrotechniky. Roku 1881 ho vláda vyslala na první světovou výstavu elektrotechniky v Paříži. Potom pracoval v elektrotechnickém oddělení ministerstva obchodu a roku 1883 organizoval elektrotechnickou výstavu ve Vídni. Od roku 1894 zastával funkci vrchního stavebního rady a předsedy technického oddělení poštovního a telegrafního ředitelství v Praze. V roce 1883 spoluzakládal Elektrotechnický spolek ve Vídni a byl jeho místopředsedou. Popularizoval elektrifikaci a zasadil se o zřízení odborného pracoviště pro elektrotechniku při vídeňské technické škole. Byl aktivní i politicky. Od roku 1890 zasedal ve Vídeňské obecní radě.\n\nV 90. letech 19. století se zapojil i do celostátní politiky. Ve volbách do Říšské rady roku 1897 získal mandát za městskou kurii, obvod Vídeň, II. okres. Profesně byl k roku 1897 uváděn jako dvorní rada.\n"}
{"id": "999881", "url": "https://cs.wikipedia.org/wiki?curid=999881", "title": "Koruška americká", "text": "Koruška americká\n\nKoruška americká (též \"kalifornský losos\", \"Thaleichthys pacificus\") je migrující oceánská ryba, která se vyskytuje podél pacifického pobřeží Severní Ameriky od severní Kalifornie po Aljašku.\n\nVyznačuje se velkými špičáky na radliční kosti a 18 až 23 paprsků na řitní ploutvi. Má jako lososi a pstruzi tukovou ploutvičku, ta je ve tvaru srpu. Ústa sahají až za úroveň oka. Hřbetní ploutev je nasazena až za úrovní břišních ploutví. Dospělí mohou dosáhnout maximální délky 30 cm, ale většina dospělých jedinců je dlouhá mezi 15 až 20 cm.\n\nŽiví se především planktonem, stejně jako rybími jikrami, larvami hmyzu a malými korýši. Tvoří důležitou součást jídelníčku mnoha mořských živočichů a slouží jako významný zdroj potravy pro lidi, kteří žijí v blízkosti potoků, kde se třou.\n\n"}
{"id": "999882", "url": "https://cs.wikipedia.org/wiki?curid=999882", "title": "Alois Karlon", "text": "Alois Karlon\n\nAlois Karlon (1. února 1835 Trofaiach – 9. února 1902 Štýrský Hradec) byl rakouský římskokatolický kněz a politik, na konci 19. století poslanec Říšské rady.\n\nJeho bratrem byl novinář Johann Karlon. Alois vystudoval v letech 1855–1858 teologii na Univerzitě ve Štýrském Hradci. V letech 1856–1864 vyučoval na nově zřízeném arcibiskupském semináři ve Štýrském Hradci. Na kněze byl vysvěcen roku 1858. V období let 1864–1867 byl kaplanem při německém kostele v Římě při areálu Collegio Teutonico di Santa Maria dell’Anima. Potom působil ve vedení semináře ve Štýrském Hradci. V roce 1901 se stal proboštem.\n\nByl aktivní veřejně i politicky. Již v roce 1867 se podílel na založení listu \"Grazer Volksblatt\". V roce 1869 inicioval svolání prvního katolického sjezdu ve Štýrském Hradci a v důsledku jeho úspěchu pak ve Štýrsku vzniklo během několika let cca 100 katolických spolků. V roce 1870 zároveň zaznamenala ve Štýrsku velký úspěch v zemských volbách katolická konzervativní strana, za níž nastoupilo na Štýrský zemský sněm deset katolických poslanců, mezi nimi i Karlon. Zastupoval zde venkovské obce v okrese Leibnitz.\n\nV 70. letech 19. století se zapojil i do celostátní politiky. Ve volbách do Říšské rady roku 1873 získal mandát za kurii venkovských obcí, obvod Leibnitz, Deutsch-Landsberg atd. Za týž obvod mandát obhájil i ve volbách do Říšské rady roku 1879 a volbách do Říšské rady roku 1885. Rezignace na poslanecký mandát byla oznámena na schůzi 11. října 1887. Opětovně byl ale do parlamentu zvolen ve volbách do Říšské rady roku 1891 a volbách do Říšské rady roku 1897, stále za svůj tradiční volební obvod.Profesně byl k roku 1897 uváděn jako prelát a kapitulár v Seckau.\n\nV Říšské radě zastupoval Hohenwartův klub. V listopadu 1881 přešel do nově utvořeného Liechtensteinova klubu (oficiálně Klub středu), který byl více katolicky, sociálně reformně a centristicky orientovaný. Později zastupoval Katolickou lidovou stranu. Patřil mezi nejlepší parlamentní řečníky.\n"}
{"id": "999884", "url": "https://cs.wikipedia.org/wiki?curid=999884", "title": "Kohoutovické lesy", "text": "Kohoutovické lesy\n\nKohoutovické lesy obklopují téměř ze všech stran městskou část Brno-Kohoutovice. Zůstalo zde také zachováno několik fragmentů lesního porostu, které se nachází uprostřed zástavby sídlišť panelových a rodinných domů. Nejedná se o dodatečně uměle vysazenou městskou zeleň, ale pozůstatky poměrně přírodě blízkých lesů. Tyto plochy lesního porostu, úzce sousedící se zástavbou městské části, nacházející se na jejím okraji či přímo uprostřed ní, mají společného majitele, kterým je společnost majitelů lesa Singularisté. \n\nSpolečenství majitelů lesů v Kohoutovicích neoficiálně fungovalo již v dobách, kdy Kohoutovice byly vesnicí tvořenou několika selskými usedlostmi. Tehdy existovalo 16 vlastníků kohoutovických lesů, přičemž bylo ze zákona zakázáno vlastnictví dělit na několik podílů; pozemek lesa vždy zdědil pouze jeden, většinou nejstarší z potomků gruntu.\n\nPo druhé světové válce se povinnost pevného počtu vlastníků začala uvolňovat a majetek lesa byl tak postupně rozdrobován. Zanedlouho však došlo k nástupu komunistické strany k moci a tyto soukromé pozemky lesa byly zestátněny. Během 40 let komunistického režimu patřily kohoutovické lesy pod správu organizace Zeleň města Brna. Po roce 1989 byly lesy v rámci majetkových restitucí opět vráceny do rukou Singularistů, avšak ve značně poškozeném stavu. Za vlády komunismů s jeho materialistickým přístupem k přírodnímu kapitálu bez ohledu na trvale udržitelný stav byly kohoutovické lesy využívány především k produkci dřevní hmoty. Lesy byly tedy vytěžené, poškozené a znečištěné. Nedbalo se prý příliš na jejich stav. V 70. letech 20. století započala výstavba kohoutovického sídliště a pro možnost jeho rozšíření bylo vykáceno cca 10 ha kohoutovických lesních porostů z původních 43 ha. V prostoru zbylých 33 ha vznikaly prý na mnoha místech skládky stavebního materiálu či odpadu.\n\nPo majetkových restitucích se vlastnictví lesů „rozdrobilo“ mezi větší počet pozůstalých dědiců a při každém odkázání majetku se stále více dělí. Nyní existuje 33 podílníků, přičemž každý vlastní jinak velkou část pozemků. \n\nKohoutovické lesy jsou pověřeny mimoprodukčním posláním, jímž jsou míněny funkce půdoochranné, vodohospodářské, hygienické, klimatické, rekreační atd. Konkrétně se řadí mezi kategorii s označením Lesy příměstské a lesy se zvýšenou funkcí rekreační. U těchto lesů je dle Ministerstva zemědělství veřejný zájem na zlepšení a ochraně životního prostředí. Se zhoršováním životního prostředí roste potřeba a význam lesních porostů, obzvláště těch přirozených a přírodě blízkých, mezi než lze zařadit i lesy kohoutovické, jakožto ekologického stabilizátora přírodního prostředí a trvale udržitelné podoby krajiny.\n\nV horní etáži kohoutovických lesů se nachází vysokokmenný les (kmenovina). Negativní stránkou věci však je, že se jedná o věkové monokultury, tedy porosty, kde byly stromy vysázeny přibližně ve stejný čas. Věkové monokultury jsou následkem pasečného způsobu hospodaření, který lesní porosty mýtí a následně obnovuje plošně. Existuje několik forem pasečného mýcení, avšak z ekologického hlediska nejsou příliš vhodné, neboť více zatěžují ekologickou stabilitu lesa. Kohoutovické lesy jsou tvořeny několika oddělenými lesními útvary, přičemž tyto lesní porosty mají odlišný průměrný věk. Nejjižnější lesní porost Hrubá Zmola tvoří kohoutovický lesopark. Zde roste poměrně mladá 40letá čistá kmenovina borovice černé (Pinus nigra), jež sem byla vysazena v 70. letech po výstavbě zdejšího sídliště. Největší část lesoparku však, stejně jako části Lesík a Kradruby, tvoří vysokokmenný les starý asi 90 let. Přibližně stejně velkou rozlohu zabírají útvary nazývané Žlíbky a Zadlouží u Zabitého s věkem stromů okolo 100 let. Plošně největší jsou cca 60leté porosty s názvem Zadlouží a Sekerky. Všechny rozlehlejší útvary Kohoutovických lesů tvořeny kmenovinou (ač věkově víceméně stejnorodou) pouze ve své horní etáži. Ve spodní etáži se v posledních dvou desítkách let stále více rozmáhá nízký les zvaný pařeziny – tedy výmladkový způsob obnovy. To také naznačuje druhové složení těchto porostů, porost výmladkový a tedy i sdružený dokážou vytvořit pouze listnaté dřeviny s výmladnou schopností (tzn. schopností obrážet pařezy). Jedněmi z nich je také dub letní (Quercus robur), který v kohoutovických lesích převažuje v příměsi habru obecného (Carpinus betulus) a javoru mléče (Acer platanoides).\n\nPoslední listnaté kmenoviny byly v Kohoutovických lesích zakládány cca před 50 lety. Po roce 1989 k výsadbě nových mladých stromků již nedocházelo z důvodu nedostatku financí. V dnešní době jsou tyto lesy obhospodařovány způsobem výmladkovým.\n\nPrincip pěstování pařezin spočívá v tom, že dřeviny jsou káceny, seřezávány a osekávány blízko u země a z pozůstalých pařezů, popř. kořenů pak vyráží nové výmladky neboli vlky. Ty vzrostlé se pak dále prořezávají a periodicky kácí. Jde tedy o vegetativní (čili nepohlavní) samostatnou obnovu lesa, což znamená, že veškeré potřebné zásahy ze strany lesního hospodáře spočívají pouze prořezávkách, probírkách apod. Tento způsob hospodaření je tedy technicky, časově, ale především finančně nejméně náročný. Což je právě důvodem jeho aplikace v kohoutovických lesích, kde má v nynější době vlastnická společnost Singularistů velmi omezené možnosti obnovy lesa. Obecně je výmladkový hospodářský tvar lesa spojen se soukromým vlastnictvím lesů malé výměry. \n\nRelativní technická, časové a finanční nenáročnost není jedinou předností, kterou má výmladkový les neboli pařezina. Další výhodou (avšak ekologicky ne tolik významnou) je i poměrně rychlá produkce, daná relativně krátkou dobou obmytí, což je teoreticky stanovená plánovaná produkční doba lesa, tedy střední věk porostu, ve kterém je možné a smysluplné provést těžbu. Ten dále stanovuje obmytí u dubových pařezin, které jsou v kohoutovických lesích nejčastější, na cca 40 let, přičemž dubová kmenovina se obvykle mýtí až za 140 let. Důvodem je čerpání velkého množství živin přímo z živých pařezových a kořenových systémů. Avšak získané dřevo má značně sníženou jakost, je sukovité a spodní část kmene bývá velmi zakřivená. Z tohoto důvodu je možné jej využívat jako palivové dříví, které je hůře zpeněžitelné. Kohoutovické lesy však nejsou primárně určeny k výdělku produkce dřeva a z tohoto hlediska zde tedy není pařezinové hospodaření na závadu. Hlavním pozitivum nízkého lesa však spočívá především v ekologickém přínosu, který je pro jeho roli zeleně v trvale udržitelné podobě města mnohem podstatnější.\n\nNízké lesy mají i přírodní základ, neboť stromy s výmladkovou schopností se touto cestou přizpůsobují nestabilnímu substrátu, pravidelným polomům či okusu býložravci. S pomocí hospodaření člověka se pařeziny vyskytují ve střední Evropě již od neolitu. Díky krátké době obmytí je pařezina často prořezávána, mýcena a tedy prosvětlována a tak v průběhu času nabízí na různých místech světlé fáze lesa, které jsou vhodným přírodním prostředím a životním prostorem pro fotofilní (světlomilné) lesní druhy rostlin i živočichů. Díky zaměření na kmenovinu kvůli produkci řezivového dříví a převodům pařezin, které se pozvolna dějí od 18. století, nejvíce pak však ve století 20., byl zaznamenán úbytek jistých druhů rostlin a rostlin, které jsou na výmladkový les a jeho stanoviště vázány. Kupříkladu světlinoví motýli se vyskytují v čerstvě smýcených plochách a pozdější těžko prostupná houština je zase typickým prostředím pro druhy ptáků žijící v křovinách. Díky celkově menšímu zástinu je bohatě rozvinuto bylinné patro. Oproti kmenovinám jsou nízké lesy obecně druhově mnohem pestřejší. Pro zvýšení biodiverzity a zachování specifických druhů flóry a fauny je tedy pařezinové hospodaření zásadní. \n"}
{"id": "999886", "url": "https://cs.wikipedia.org/wiki?curid=999886", "title": "Julie Halardová-Decugisová", "text": "Julie Halardová-Decugisová\n\nJulie Halardová-Decugisová (* 10. září 1970 Versailles) je bývalá francouzská profesionální tenistka a světová jednička v ženské čtyřhře, když na čele světové klasifikace v roce 2000 strávila čtrnáct týdnů. Ve své kariéře vyhrála na okruhu WTA Tour dvanáct singlových a patnáct deblových turnajů. V rámci okruhu ITF získala dva tituly ve dvouhře a dva ve čtyřhře.\n\nNa žebříčku WTA byla ve dvouhře nejvýše klasifikována v únoru 2000 na 7. místě a ve čtyřhře pak v září téhož roku na 1. místě jako první Francouzka v otevřené éře tenisu. Od roku 1989 ji trénoval Arnaud Decugis.\nNa nejvyšší grandslamové úrovni si připsala titul v ženské čtyřhře US Open 2000, když spolu s Japonkou Ai Sugijamovou ve finále porazily zimbabwsko-ruskou dvojici Cara Blacková a Jelena Lichovcevová poměrem 6–0, 1–6 a 6–1. Stejný rok odešly jako poražené finalistky ze wimbledonské čtyřhry po porážce od sester Sereny a Venus Williamsových 3–6 a 2–6.\n\nVe francouzském fedcupovém týmu debutovala v roce 1990 utkáním Světové skupiny proti Tchaj-wanu, v němž vyhrála dvouhru nad Su-lin Laiovou a dopomohla k francouzské výhře 3:0 na zápasy. Pětkrát – v letech 1993, 1994, 1995, 1996 a 1998, byla členkou družstva, které se probojovalo do semifinále Fed Cupu. V soutěži nastoupila k devatenácti mezistátním utkáním s bilancí 13–10 ve dvouhře a 9–3 ve čtyřhře.\n\nFrancii reprezentovala na barcelonských Hrách XXV. olympiády, kde v ženské dvouhře v roli patnácté nasazené překvapivě prohrála ve druhém kole s nizozemskou kvalifikantkou Nicolou Munsovou-Jagermanovou po dvou nezvládnutých tiebreacích. O osm let později se zúčastnila také Letních olympijských her 2000 v Sydney, kde z pozice náhradnice došla v singlové soutěži do třetího kola, kde ji zastavila rakouská turnajová dvanáctka Barbara Schettová. V ženské čtyřhře vytvořila favorizovaný, první nasazený pár, s Amélií Mauresmovou. Na turnaji hrála jako úřadující deblová světová jednička. Ve čtvrtfinále však Francouzky skončily na raketách pozdějších olympijských vítězek Sereny a Venus Williamsových.\n\nZemi galského kohouta také dvakrát zastupovala na Hopmanově poháru s celkovou bilancí utkání 2–3 ve dvouhře a 3–1 ve smíšené čtyřhře. Poprvé se účastnila po boku Henriho Leconta v roce 1992, kde po výhře nad Švédskem odešli poraženi ve čtvrtfinále s Německem 1:2. Podruhé přijela do Perthu na Hopman Cup 1995 v páru s Jeanem-Philippem Fleurianem. Tým postoupil po vyřazení Nizozemska a Španělska do semifinále, kde byli nad jeho síly opět němečtí reprezentanti poměrem 1:2 na zápasy.\n\nV juniorském tenisu vyhrála dvouhru na French Open 1988, když zdolala Američanku Andreu Farleyovou, 6–2, 4–6 a 7–5. Z boje o titul ve Wimbledonu 1987 pak odešla jako poražená finalistka poté, co ji zastavila sovětská reprezentantka Nataša Zverevová.\n\nDo profesionálního tenisu vstoupila v červnu 1987. Triumfem na travnatém rosmalenském turnaji 1998 se stala dvacátou tenistkou otevřené éry, která vyhrála singlové tituly na všech površích. „Double“ – vítězství ve dvouhře i čtyřhře, dosáhla na thajském Pattaya Women's Open 1998. Mezi elitní světovou desítku žebříčku WTA pronikla poprvé v srpnovém vydání 1999, a to jako pátá Francouzka v historii po Françoise Dürrové, Mary Pierceové, Nathalie Tauziatové a Sandrine Testudové. Během sezóny 1999 získala dva vavříny, a to na aucklandském ASB Classic a travnatem DFS Classic v Birminghamu. Od 15. listopadu do 9. ledna 2000 byla s krajankami Nathalií Tauziatovou, Amélií Mauresmovou a Mary Pierceovou součástí elitní světové desítky, což znamenalo první účast čtyř francouzských hráček v Top 10 současně.\n\nS profesionální kariérou se rozloučila v sezóně 2000. Podruhé v kariéře se probojovala do čtvrtfinále Australian Open, kde z pozice deváté nasazené uhrála na pozdější vítězku Lindsay Davenportou jen tři gamy. Bodový zisk ji v únoru vynesl na kariérní maximum, když figurovala na 7. příčce světové klasifikace. V červnu získala druhou trofej z události Tier II na travnatém International Women's Open v Eastbourne. Na wimbledonském pažitu pak se Sugijamovou prošly do finále čtyřhry žen, v níž nestačily na sestry Williamsovy.\n\nV den 30. narozenin vybojovala svůj jediný profesionální grandslamový titul, když po boku Japonky Ai Sugijamové opanovaly US Open 2000. Jednalo se o její poslední grandslam v kariéře. Devět dalších vyhraných turnajů ze čtyřhry v sezóně 2000 (pět se Sugijamovou), a čtvrtfinálové účasti na Australian Open a French Open, znamenaly, že se po newyorském majoru 11. září stala novou deblovou světovou jedničkou – první Francouzkou v otevřené éře.\n\nNa obou říjnových turnajích konaných v Tokiu se probojovala do svých závěrečných finále kariéry. V prvním z nich na Tokyo Princess Cupu podlehla favorizované Sereně Williamsové. Navazující týden porazila na Japan Open Tennis Championships americkou obhájkyni titulu Amy Frazierovou, když dokázala odvrátit tři mečboly. Na této události získala druhý „double“ poté, co se Ai Sugijamovou triumfovaly i ve čtyřhře.\n\nVe dvouhře odehrála čtyři a ve čtyřhře tři ročníky Turnaje mistryň.\n\nV singlové soutěži ji v roce 1991 na úvod deklasovala nejvýše nasazená Jugoslávka Monika Selešová 6–0 a 6–1. Roku 1994 v prvním kole překvapivě porazila turnajovou dvojku Arantxu Sánchezovou Vicariovou až v tiebreaku rozhodující sady, aby poté nenašla recept na Gabrielu Sabatiniovou. Potřetí se kvalifikovala jako osmá nasazená na ročník 1999, kde ji však v úvodním duelu hladce zastavila Němka Anke Huberová po setech 1–6 a 2–6. Roku 2000 pak v prvním kole skončila na raketě Švýcarky Martiny Hingisové.\n\nDeblovou soutěž si poprvé zahrála s krajankou Nathalií Tauziatovou v roce 1994, kde prohrály s americkým párem Patty Fendicková a Meredith Mcgrathová. Se stejnou spoluhráčkou nestačily v roce 1995 na argentinsko-nizozemskou dvojici Gabriela Sabatini a Brenda Schultzová. V roli turnajových jedniček pak po boku Ai Sugiajomové přijížděly na šampionát v ročníku 2000, kde je však v prvním kole vyřadil belgický pár Els Callensová a Dominique Van Roostová. Ve čtyřhře nevyhrála na této události žáfné utkání.\n\nNarodila se roku 1970 ve Versailles do rodiny lékaře Jacquese a hospodyně Nicole Halardových. Má dva starší bratry. Tenis začala hrát v sedmi letech. V první fázi profesionální kariéry žila v La Baule odkud se později přestěhovala do švýcarského Pully.\n\nZa osobního trenéra Arnauda Decugise se vdala 22. září 1995. Od sňatku používá dvojité příjmení Halard-Decugis. Manžel je vzdáleným příbuzným, prasynovcem, osminásobného šampióna French Open Maxe Decugise. Do manželství se narodila dcera Camille (nar. 10. února 2002) a  druhý potomek přišel na svět v červenci 2003.\n\nV době několikaměsíčního zranění se věnovala především malbě. Stala se také iniciátorkou jmenování Yannicka Noaha do funkce nehrajícího kapitána francouzského fedcupového týmu. Na této pozici působil v letech 1997 a 1998. Po skončení kariéry komentovala televizní tenisové přenose.\n\n"}
{"id": "999889", "url": "https://cs.wikipedia.org/wiki?curid=999889", "title": "Sociálně aktivizační služby pro rodiny s dětmi", "text": "Sociálně aktivizační služby pro rodiny s dětmi\n\nSociálně aktivizační služby pro rodiny s dětmi patří mezi sociální služby dle zákona o sociálních službách. \n\nZajišťují podporu rodinám s jedním nebo více dětmi do 18 let, u kterých je jejich vývoj ohrožen kvůli dlouhodobě nepříznivé sociální situaci (špatné bytové podmínky, nezaměstnanost, dluhy apod.). Tento stav nejsou rodiče schopni sami bez pomoci překonat a jeho důsledky navíc ohrožují vývoj dětí.\n\n\n\n\n\nSociálně aktivizační služby pro rodiny s dětmi mohou být poskytovány buď ambulantně, nebo především terénně v přirozeném prostředí rodiny. Tu se pracovníci snaží motivovat a aktivizovat ke změně v tíživém období. Snaží se rodiče podporovat v jejich kompetencích, zůstávají v roli průvodce a usilují, aby se rodiče na řešení problému spolupodíleli a zodpovědnost za řešení situace zůstala na jejich straně.\n\nSlužby jsou určeny pro rodiny s dětmi, které jsou sociálně vyloučeny nebo jsou sociálním vyloučením ohroženy. Klienti z této cílové skupiny zpravidla „nedosáhnou“ na běžně dostupné služby. A to především proto, že o nich neví, nebo je nedokážou využít. Někteří navíc splňují i další kritéria sociálního vyloučení, mezi jehož hlavní znaky patří nezaměstnanost, nízký nebo žádný příjem, závislost na dávkách, malá sociální mobilita a obtíže při kontaktu s institucemi. Tato neschopnost ovlivňuje rodiče v jejich péči o děti a ohrožuje jejich vývoj. Rodina není schopna tyto situace sama překonat.\n\nSlužby nejsou určeny rodinám bez dětí nebo s dětmi staršími 18 let.\n\nDle vyhlášky Ministerstva práce a sociálních věcí č. 505/2006 Sb. se základní činnosti sociálně aktivizačních služeb pro rodiny s dětmi dělí a zajišťují takto: \n\na) výchovné, vzdělávací a aktivizační činnosti: \n\nb) zprostředkování kontaktu se společenským prostředím: \n\nc) sociálně terapeutické činnosti: \n\nd) pomoc při uplatňování práv, oprávněných zájmů a při obstarávání osobních záležitostí: \n\nPrvotním plánem sociálně aktivizačních služeb pro rodiny s dětmi je zabránit zhoršování nepříznivé životní situace. Hlavním záměrem pak je dosáhnout zlepšení životní úrovně rodiny a to také díky zvýšení sociálních dovedností jejich jednotlivých členů. Cílem je dosáhnout toho, aby rodina byla samostatně schopná zvládat problémy každodenního života a zajistit tak svým dětem v rámci svých možností odpovídající prostředí k jejich všestrannému vývoji.\n\nSlužba se také efektivně osvědčila jako prevence „odebírání dětí“ a šetří tak náklady spojené s ústavní výchovou. \n\n\n\nNěkteří poskytovatelé sociálně aktivizačních služeb v České republice:\n\n\n\n\n"}
{"id": "999894", "url": "https://cs.wikipedia.org/wiki?curid=999894", "title": "Rozhledna na Pekelském vrchu", "text": "Rozhledna na Pekelském vrchu\n\nRozhledna na Pekelském vrchu je plánovaná stavba, kterou zvažuje vybudovat stejnojmenné občanské sdružení na Pekelském vrchu (487 m n. m.). Vrchol se nachází severovýchodně od města Raspenava ve Frýdlantském výběžku Libereckého kraje na severu České republiky. Inspirací k vybudování stavby měl být amfiteátr, nacházející se v těchto místech před první světovou válkou. Ten se využíval k pořádání kulturních programů a byl z něho líbivý výhled na Jizerské hory.\n\nObčanské sdružení oslovilo studenty Fakulty architektury a umění na Technické Univerzitě v Liberci se žádostí o vytvoření projektu pro stavbu rozhledny. Vítězný návrh ze sedmi předložených vybírala komise, v níž pod vedením jejího předsedy Jána Stempela zasedli Jiří Suchomel, Jan Suchánek, Lidie Vajnerová (náměstkyně hejtmana Libereckého kraje), Pavel Lžíčař (starosta Raspenavy), Zdeněk Kerhart (předseda občanského sdružení „Rozhledna Pekelský vrch“), Petr Stolín (architekt), Petr Suske (architekt) a starosta Lázní Libverda Jan Pospíšil. Z návrhů zvolili dílo vytvořené studentem druhého ročníku Otou Černým ze Dvora Králové nad Labem. Náklady na vybudování rozhledny, jejíž výška by měla dosahovat 35 metrů, by podle odhadů předsedy spolku „Rozhledna Pekelský vrch“ Zdeňka Kerharta uveřejněných v roce 2010 neměly přesáhnout částku pěti milionů korun českých.\n\nZvolená podoba stavby ovšem rozdělila veřejnost v názoru na ni a sdružení se proto rozhodlo výběr zopakovat. Prostřednictvím místního časopisu Raspenavského zpravodaje nechalo v nové volbě rozhodnout pouze občany zdejšího regionu.\n\nSpolek ovšem nemá zajištěné finance na výstavbu rozhledny. Plánuje je získat i z fondů Evropské unie.\n\n"}
{"id": "999897", "url": "https://cs.wikipedia.org/wiki?curid=999897", "title": "Zmlazování", "text": "Zmlazování\n\nZmlazování je zahradnická operace, radikální řez, kterým se sleduje obnova vitality růstu, kvality habitu a prodloužení životnosti dřeviny.\nU mnoha dřevin je zmlazení velmi důležitým a vhodným biologicky zdůvodněným pěstitelským zásahem. Lze jím zlepšit celkový vzhled přestárlých, nepěkných, odspodu holých nebo proschlých dřevin. Zmlazení je občas nutné, nelze li z jakéhokoliv důvodu používat pravidelný průklest. Při úplném zmlazení se odříznou všechny větve těsně u země nebo se ponechají nejvýše 5 cm dlouhé čípky. Za rok po zmlazení se odstraní z nově vytvořených výhonů všechny slabé a přebytečné. Vhodné výhony se ponechají a zkrátí tak, aby vytvořily polokulovitý až široce kuželovitý tvar. V dalších letech se ponechávají keře opět přirozenému vývoji. \n\nZmlazení je nutno opakovat vždy po více (u běžných stromů přibližně deseti, u keřů podle způsobu růstu) letech, když jsou nadzemní části dřevin zase přestárlé a nepěkné. Ve skupinách je doporučeno zmladit nejdříve keře v pozadí kompozice a teprve po jejich částečném obnovení (za 2-3 roky) se seříznou ostatní rostliny. Zmlazování, které je prováděno postupně, tedy každý rok je zmlazena část dřeviny, je ohleduplnější, snižuje riziko některých nevhodných reakcí dřevin avšak někdy omezuje pozitivní regenerační efekt a tedy může být spíše nevhodné. Proto je třeba posoudit před zmlazením jak charakteristiku druhu, odrůdy, tak dosavadní růst dané dřeviny, vlastnosti stanoviště, zdravotní stav dřeviny a na základě zkušenosti rozhodnout pro vhodný postup ve vhodném ročním období.\n\nNěkdy se dává přednost před zmlazením hlubokému řezu, kdy se část dřeviny zmladí a část je ponechávána a jen se silněji prořeže.\n"}
{"id": "999904", "url": "https://cs.wikipedia.org/wiki?curid=999904", "title": "Seznam odrůd angreštu", "text": "Seznam odrůd angreštu\n\nSeznam odrůd angreštu je ovocnářským souhrnem pěstovaných jedlých variet některých druhů rodu meruzalka neboli rybíz (\"Ribes\"), zařazených jako druh srstka angrešt. Varieta Josta není považována za „rybíz“ ačkoliv jde o mezidruhového křížence v rámci rodu, je ovocnářsky řazena mezi angrešt.\n\n\n\n"}
{"id": "999907", "url": "https://cs.wikipedia.org/wiki?curid=999907", "title": "Katenace", "text": "Katenace\n\nKatenace je (bio)chemický proces, který je katalyzovaný topoizomerasou I, v jehož důsledku vzniká řetězcová struktura, tzv. katenát. Při katenaci se vzájemně provlékne několik dvouřetězcových kružnicových molekul deoxyribonukleové kyseliny.\n"}
{"id": "999917", "url": "https://cs.wikipedia.org/wiki?curid=999917", "title": "Miloš Trapl", "text": "Miloš Trapl\n\nMiloš Trapl (* 15. ledna 1935, Hustopeče) je český historik a spisovatel. Specializuje se na novodobé české dějiny a moravský historický místopis.\n\nPo maturitě na brněnském gymnáziu studoval dějepis a češtinu na Vysoké škole pedagogické v Olomouci. Postupně pracoval na krajské archivní správě ministerstva vnitra, v olomouckém Vlastivědném ústavu a v Kabinetu regionálních dějin Filozofické fakulty Univerzity Palackého. V roce 1993 založil při katedře historie Centrum pro československá exilová studia, jehož je dodnes ředitelem. Jeho rozsáhlé dílo zahrnuje práce o politickém katolicismu v Československu a o poválečném exilu a také publikace věnované dějinám a vlastivědě Moravy, jimž vévodí mnohosvazkový opus historického místopisu. Je členem (někde též ve vedení) řady vlastivědných společností, vědeckých kolegií a redakčních rad a rovněž komturem Olomoucké komendy Vojenského a špitálního řádu svatého Lazara Jeruzalémského. V roce 2005 obdržel Cenu města Olomouce v oblasti historie.\n\nJeho otcem byl významný sociolog a historik Miloslav Trapl.\n\n\n\n"}
{"id": "999918", "url": "https://cs.wikipedia.org/wiki?curid=999918", "title": "Hradisko Radslavice", "text": "Hradisko Radslavice\n\nHradisko Radslavice (někdy též\"„Hrad Dolní Melice\" nebo \"hrad Pustiměř\") leží na Drahanské vrchovině u východního okraje území obce Radslavice v těsném sousedství se silnicí spojující obce Pustiměř a Zelenou Horu.\n\nZ lokality byly známy četné nálezy z období eneolitu ještě před zahájením výzkumu. Během archeologického výzkumu se zde nalezly předměty z paleolitu, neolitu, eneolitu, doby bronzové i únětické kultury. Také tu byly zaznamenány nálezy zbytků keramiky, železné ostruhy a háčky ze slovanského osídlení. Po vykopávkách byly patrné široké středověké hradební zdi a základy různých staveb, postavené na starším opevnění, které bylo zničeno velkým požárem.\n\nV první polovině 13. století získalo hradisko olomoucké biskupství a postavilo na něm kamenný hrad, který se připomíná roku 1277. Pro svoji velikost a nákladnost na údržbu byl hrad v 1. polovině 14. století opuštěn a sídlo správy zdejších statků bylo přesunuto na nově postavený hrad Melice.\n\nLokalita se nachází v trojúhelníku, jehož základna má 150 m. Hrad měl na svou dobu moderní systém obrany. Díky sondážím bylo zjištěno, že poloválcové věžice zajišťovaly boční postřel – flankování. V současné době zůstaly z hradu pouze výrazné terénní stopy. Jeho zbytky jsou chráněny jako kulturní památka České republiky.\n\n"}
{"id": "999923", "url": "https://cs.wikipedia.org/wiki?curid=999923", "title": "Theodor Kathrein", "text": "Theodor Kathrein\n\nTheodor Kathrein (25. března 1842 Salorno – 1. října 1916 Innsbruck) byl rakouský právník a politik, na konci 19. a počátkem 20. století poslanec Říšské rady (v roce 1897 krátce i předseda Poslanecké sněmovny Říšské rady), počátkem 20. století zemský hejtman Tyrolska.\n\nPocházel ze starousedlé tyrolské rodiny. Vystudoval práva na Innsbrucké univerzitě. Již v té době byl redaktorem konzervativního listu \"Tiroler Stimmen\". Během válek v roce 1859 a 1866 se podílel na tyrolských zeměbraneckých jednotkách. Po studiích byl advokátním koncipientem ve Vídni a v jihotyrolském Kaltern. V roce 1871 získal titul doktora práv. Roku 1878 si otevřel vlastní advokátní kancelář v Hall in Tirol. Byl aktivní veřejně i politicky. Od roku 1880 byl obecním radním v Hallu a od roku 1881 poslancem Tyrolského zemského sněmu. V období let 1895–1904 zastával funkci starosty Hallu.\n\nPatřil ke Katolické konzervativní straně. Jako politik dokázal na tyrolské politické scéně udržovat korektní vztahy mezi katolickými konzervativci a Křesťansko sociální stranou. Snažil se i o smírnou politiku vůči etnickým Italům na jihu Tyrolska. Společně s Karlem Grabmayrem, který reprezentoval liberální politický tábor, patřil mezi hlavní osobnosti zemské politiky a společně se snažili prosadit projekt italské autonomie na jihu země.\n\nV 80. letech 19. století se zapojil i do celostátní politiky. V doplňovacích volbách roku 1884 získal mandát v Říšské radě za kurii venkovských obcí, obvod Bruneck, Brixen, Lienz, Ampezzo atd. Slib složil 22. ledna 1884. Za týž obvod mandát obhájil i v řádných volbách do Říšské rady roku 1885. Ve volbách do Říšské rady roku 1891 uspěl za kurii venkovských obcí, obvod Innsbruck, Sterzing atd., stejně jako ve volbách do Říšské rady roku 1897 a volbách do Říšské rady roku 1901.Profesně byl k roku 1897 uváděn jako advokát a starosta Hallu. Od roku 1885 byl členem rozpočtového výboru Říšské rady a od roku 1890 jeho předsedou. V roce 1893 byl zvolen prvním místopředsedou Poslanecké sněmovny Říšské rady a v roce 1897 se stal i předsedou sněmovny. Na funkci ovšem rezignoval v rámci opozičního hnutí proti vládě Kazimíra Badeniho.\n\nV roce 1884 na Říšské radě přistoupil ke konzervativnímu Hohenwartově klubu (tzv. Strana práva).\n\nPo odchodu ze sněmovny usedl v roce 1908 do Panské sněmovny (horní, jmenovaná, komora Říšské rady). V roce 1904 byl zvolen zemským hejtmanem Tyrolska a funkci zastával až do své smrti roku 1916. Roku 1910 byl povýšen do šlechtického stavu.\n"}
{"id": "999927", "url": "https://cs.wikipedia.org/wiki?curid=999927", "title": "Třída Róisín", "text": "Třída Róisín\n\nTřída Róisín je třída oceánských hlídkových lodí irského námořnictva. Celkem byly objednány dvě jednotky této třídy. Jejich hlavním úkolem je ochrana výlučného námořního ekonomického pásma Irska a operace ve vodách Atlantiku. Základnou obou plavidel je Cork.\n\nPlavidla byla postavena podle projektu PV 80 kanadských loděnic STX Canada Marine. Obě dvě jednotky třídy postavila anglická loděnice Appledore Shipbuilders v Appledore v Devonu. První jednotka byla objednána roku 1997 a druhá roku 2000.\n\nJednotky třídy \"Róisín\":\n\nTrup plavidel je zhotoven z oceli. Elektroniku tvoří například vyhledávací a navigační radary Kelvin Hughes a optotroniku Radamec 1500. Výzbroj tvoří jeden 76mm kanón OTO Melara, dva 20mm kanóny Rheinmetall Rh 202 a dva 12,7mm kulomety. Osobní zbraně posádky tvoří pistole ráže 9 mm a kulomety ráže 7,62 mm. Plavidla nesou tři rychlé inspekční čluny RHIB – dva o délce 6,5 m a jeden o délce 5,4 m. Pohonný systém tvoří dva diesely Wärtsilä 16V26 o výkonu 5000 kW. Lodní šrouby jsou dva. Nejvyšší rychlost je 23 uzlů. Dosah je 6000 námořních mil při rychlosti 15 uzlů.\n\n"}
{"id": "999931", "url": "https://cs.wikipedia.org/wiki?curid=999931", "title": "Kakariki rudočelý", "text": "Kakariki rudočelý\n\nKakariki rudočelý (\"Cyanoramphus novaezelandiae\") je malý druh papouška z Nového Zélandu. Tento druh byl dříve spojován s několika dalšími druhy papoušků z odlehlých ostrovů Nového Zélandu, Nové Kaledonie a Norfolkského ostrova. Je jedním ze tří novozélandských druhů papoušků kakariki (\"kākāriki\" v jazyce prvních obyvatel, Maorů, nejspíše znamená malý papoušek).\n\nPapoušek kakariki se živí plody (semeny, ovocem, bobulemi, ořechy) a dalšími částmi rostlin.\n\nPapoušci kakariki jsou celkově zelení, ve spodních partiích se barva mění od světle zelené až po žlutavou. Temeno, čelo a pásky přes oči jsou karmínově červené (odtud české pojmenování \"kakariki rudočelý\" a anglické pojmenování \"Red-fronted Parakeet\"). Barva zobáku modrošedá, přecházející do tmavošedé špičky, nohy hnědošedé a duhovka červená. Vnější prapory letek jsou fialovomodré.\nPapoušci kakariki měří na délku 27 až 29 cm a váží 43 až 113 g.\n\nSamci se od samic neliší zbarvením. Samice má menší hlavu, avšak samec je svou postavou celkově mohutnější.\n\nKakariki rudočelý byl kdysi rozšířený po všech ostrovech a celé pevnině (tj. obou hlavních ostrovech) Nového Zélandu. Obýval lesy ve všech nadmořských výškách. Byl velmi hojný v 80. letech 19. století. Pod tlakem civilizace a invazních savčích predátorů se však počet kakariků v přírodě prudce snížil a v minulosti býval označován za téměř ohroženého.\n\nKakariki hnízdí na nejrůznějších místech od dutin ve stromech, přes trsy trávy až po opuštěné králičí nory. Samička snáší 5–9 vajec, sedí na nich 19–21 dní a mláďata krmí 5 týdnů. Mimo hnízdo pečuje samička o svá mláďata ještě další 3 týdny.\n\nPapoušek kakariki je u chovatelů poměrně běžný. Existuje několik barevných mutací, například \"žlutá\", \"skořice\" a \"straka\". Aktuálně se stává populární „modrá“ mutace \"blue\", uváděná správněji jako \"parblue\" .\nPojmenování mutace \"parblue\" pochází z anglického „partial blue“ – částečně modrá. Mutace \"parblue\" bývá nazývána také jako tyrkysová, zelenomodrá a holandská modrá. \n\n\n\n"}
{"id": "999934", "url": "https://cs.wikipedia.org/wiki?curid=999934", "title": "Římskokatolická farnost Pustiměř", "text": "Římskokatolická farnost Pustiměř\n\nŘímskokatolická farnost Pustiměř je územní společenství římských katolíků v Pustiměři a okolí, s farním kostelem svatého Benedikta.\n\nDo farnosti náleží území těchto obcí:\n\nPrvní Kostel svatého Benedikta byl založený 15. září 1395. Tato středověká stavba s gotickým presbytářem byla dostavěna až koncem 16. století. V roce 1635 celý vyhořel a následně byl obnoven. Koncem 19. století se začaly na klenbě kostela objevovat trhliny. V roce 1896 musel tak být uzavřen a posléze stržen i se samostatně stojící zvonicí. Stavba nového kostela byla započata v únoru roku 1900. To vše pod patronací olomouckého arcibiskupa prof. ThDr. Theodora Kohna. Stavba kostela trvala necelé dva roky. Nový kostel byl hotov a předán v červenci roku 1901 a v neděli 24. července jej benedikoval rajhradský prelát Benedikt Jan Karel Korčian.\nV těsné blízkosti za kostelem jsou pozůstatky románské rotundy sv. Pantaleona z roku 1085. I když první věrohodná zmínka o existenci rotundy je z roku 1232. Při založení kláštera v roce 1340 byla rotunda z počátku kostelem klášterním a to do doby než byl postaven nový kostel.Podle písemných zpráv zde byl pohřben v roce 1351 zakladatel pustiměřského kláštera olomoucký biskup Jan Volek. K rozebrání rotundy došlo kolem roku 1821 a dodnes se dochovalo nepatrné torso z její lodi. Zbytky rotundy jsou dnes situované nad dnešní kaplí svaté Anny a jsou součástí poutního místa.\n\nKaple svaté Anny je třetí církevní stavba na nezvykle malém prostoru, která byla postavena ve 14. století, pravděpodobně biskupem Janem Volkem. Kaple v roce 1635 vyhořela a obnovena byla ještě za kardinála Františka z Ditrichštejna. Kaple je postavena na základech starší stavby na půdorysu řeckého kříže. V roce 1694 měla společnou sakristii s rotundou. Dnešní podobu má kaple z roku 1820. Na přelomu 19. a 20. století kaple sloužila po 6 let jako farní kostel.\nFarářem je k září 2018 Dr. Josef Beníček.\n\nFarnost se pravidelně zapojuje do akce Tříkrálová sbírka. V roce 2018 se při ní v Pustiměři vybralo 35 625 korun.\n\n\n"}
{"id": "999937", "url": "https://cs.wikipedia.org/wiki?curid=999937", "title": "Josef Ladislav Jandera", "text": "Josef Ladislav Jandera\n\nJosef Ladislav Jandera ( \"Joseph Ladislaus Jandera\"; 19. února 1776 Hořice – 27. července 1857 Praha) byl katolickým knězem, teologem a profesorem matematiky na pražské Karlově univerzitě, jejímž rektorem se stal v roce 1828. Byl členem premonstrátského řádu.\n\nNavštěvoval jezuitskou školu v Hradci Králové a poté začal studovat teologii. V roce 1800 vstoupil do premonstrátského řádu v Praze na Strahově. Roku 1802 byl vysvěcen na kněze. Věnoval se dále studiu filosofie a matematiky na Karlo-Ferdinandově univerzitě, kde roku 1804 promoval jako doktor filosofie. Roku 1805 byl jmenován nástupcem svého učitele Stanislava Vydry na katedře matematiky. Na počest jeho předchůdce se konala 20. července 1816 vzpomínková slavnost s Janderovým proslovem „\"Rede zur Gedächtnissfeyer des hochwürdigen Herrn Stanislaus Wydra\"“, jejíž text byl otištěn v témže roce v pražském nakladatelství Gottlieb Hasse. V akademickém roce 1828 zastával Jandera funkci rektora Karlovy univerzity.\n\nZa své vědecké a pedagogické úspěchy získal Jandera mnoho ocenění a vyznamenání. Kromě jiného byl členem i Královské české společnosti nauk. Město Praha jej jmenovalo v roce 1855 svým čestným občanem.\n\n\n\n\n"}
{"id": "999940", "url": "https://cs.wikipedia.org/wiki?curid=999940", "title": "Paměťový proces", "text": "Paměťový proces\n\nPaměťový proces se odehrává v mozku. Mozek v rámci metabolismu informací shromažďuje, zpracovává a uchovává informace – podněty zvnějšku i zevnitř. K těmto podnětům patří všechny vjemy, které nás obklopují. Ty jsou v mozku kódované jako \"elektrochemický signál\".\n\nMozek tvoří dva typy buněk. Prvním typem jsou neurony. V těch se odehrávají základní nervové pochody, které vedou k vyšším psychickým funkcím včetně myšlení. Druhým typem je satelitní gliová buňka. Jsou pomocné, zajišťují bezproblémový chod metabolismu neuronů. Jsou nezbytné pro správné fungování mozku. Například pohlcují draslíkové ionty z mimobuněčných prostor, čímž uvolňují cestu novým podnětům a stimulům. Neuronů v mozku máme 10 až 15 miliard, vyživovacích gliových buněk je zhruba 10× více, 100 až 150 miliard.\n\n„Všechny neurony jsou navzájem propojeny komplikovanou sítí \"synapsí\". Každý neuron je schopen navázat spojení s tisícem až pěti tisíci neurony a mimo to je také ještě v těsném kontaktu s gliovými buňkami. Vzájemné propojení neuronů není pevné, ale je vytvářeno pomocí synapsí, což znamená, že vždy je mezi dendrity a tělem neuronu nebo jeho axonem určitá mezera, kde probíhá výměna sodíkových, draslíkových a dalších iontů, které rozhodují o stavu klidu, nebo podráždění neuronu.“\n\nKaždý neuron je bioelektricky aktivní. Jeho napětí je asi \"minus 75 milivoltů\". Výměna iontů draslíku, sodíku, vápníku a chloru na synapsích vytvoří podráždění a změnu napětí z původního klidového záporného náboje. Neuron změní svůj elektrický náboj ze \"záporných 75 milivoltů\" na \"55 kladných milivoltů\", tedy celkem o +130 milivoltů. Z toho plyne, že návrat neuronu ke klidovému stavu je náročný z energetického hlediska, že spotřebovává energii. V rámci tohoto procesu zklidňování neuronu dochází k formování naší osobnosti a našeho myšlení.\n\nJakýkoliv impulz na synapsi uvolní tisíce molekul \"neurotransmiterů\". Díky nim dojde k zesílení nebo oslabení bioelektrických signálů. Reakce ale nejsou pouze zesílení a oslabení, ano-ne. Neurony se chovají jako živé organizmy. Tytéž podněty při různých příležitostech spouští různé reakce. Neurony se učí. Opakující se stimuly buď začnou ignorovat, nebo se k nim stanou více citlivé. Frekventované cesty jsou dobře průchozí a umožňují snazší průběh bioelektrického potenciálu při příští stimulaci. Často používané synapse se \"větví, zesilují, a zakřivují\", takže vzruchy putují po těchto nervových dráhách rychleji a lépe. Synapse, které nejsou využívané, postupně degenerují. Pokud jde o intenzitu podnětů, pro naše myšlení nejsou vhodné žádné extrémní situace. Nedostatek podnětů i zahlcení vede k vážným zdravotním poruchám.\n\nZ obecné informace se při vstupu do mozku stane podnět. Při zpracování podnětu se z původní informace, z hodnotově neutrální suroviny, stává podnět, který se dále přeměňuje na poznatek, který již hodnotu má. Při zpracování tohoto podnětu v kontextu, při jeho porovnání s naším osobnostním fondem, vzniká znalost, která dále ovlivňuje nás i naši osobnost. Tento proces zpracování informací, které nás obklopují, je naprosto nezbytný pro náš život i pro náš osobní a pracovní vývoj. Umožňuje nám nejen přežít, ale i uplatnit se, v něčem vynikat a v neposlední řadě i začlenit se do společnosti.\n\nZa jednu sekundu se na vstupní receptory naší centrální nervové soustavy dostane 10 bitů informací. Tyto informace naše receptory zaregistrují, ale my si to neuvědomujeme. Na základě zmíněného endoceptu a s pomocí filtru dojde k nutné redukci. Z původního bilionu informací přejde do vědomí pouze 10 bitů/s – desetimiliontina, pouze 10 bitů/s si krátkodobě uvědomíme a jen 10 bitů/s (což je jedna informace za sekundu) se zaznamená dlouhodobě. Z toho vyplývá, že mezi fyziologickou a psychologickou úrovní dojde ke ztrátě 10 bitů/s.\n"}
{"id": "999941", "url": "https://cs.wikipedia.org/wiki?curid=999941", "title": "Silnice II/123", "text": "Silnice II/123\n\nSilnice II/123 je silnice II. třídy v trase: Nosetín (odpojení od silnice II/121) – Květuš – Nadějkov – Petříkovice – Slabov – Zvěstonín – Jistebnice (krátké napojení na silnici II/122) – Pazderna – Udiny – Vlásenice – Černý Les – Balkova Lhota – napojení na silnici I/19 – Všechov – podjezd pod silnicí II/603 – Čekanice (odpojení ze silnice I/19) – Tábor – napojení na silnici II/603.\n\nDo Tábora přichází Stránského ulicí a na křižovatce s ulicemi Vožická a Zavadilská se napojuje na silnici II/137. Na kruhovém objezdu na křižovatce s Chýnovskou ulicí se odděluje a pokračuje Chýnovskou ulicí směrem doprava. Tuto ulici sleduje až k mimoúrovňové křižovatce, kde se napojuje na silnici II/603.\n\nU Balkovy Lhoty vede přes Raštský potok.\n"}
{"id": "999942", "url": "https://cs.wikipedia.org/wiki?curid=999942", "title": "Silnice II/205", "text": "Silnice II/205\n\nSilnice II/205 je komunikací II. třídy. Začíná odbočkou ze silnice I/20 v osadě Nová Hospoda (obec Nevřeň) směrem na sever. Prochází obcemi Nekmiř, Tlučná a v obci Loza se křižuje se silnicí II/204. Dále směřuje přes Dražeň do obce Vladměřice, kde se spojí se silnicí II/201. Vedou společně do města Manětín. Tady II/205 odbočí na sever do obce Stvolny. V této obci odbočuje směrem na východ silnice II/206. II/205 vede dále do obcí Močidlec a Kolešov u Žlutic. Po přejezdu trati 161 a za mostem přes řeku Střelu\nse spojí se silnicí II/226 a vedou do města Žlutice. II/226 tady končí, avšak II/205 dále směřuje na sever. Asi 2 km za obcí Veselov pak končí napojením na tzv. karlovarku, tj. silnici I. třídy I/6.\n\nNa trase jsou čerpací stanice ve městech Manětín a Žlutice. Celková délka silnice je zhruba 45 km.\n"}
{"id": "999946", "url": "https://cs.wikipedia.org/wiki?curid=999946", "title": "LÉ Eithne (P31)", "text": "LÉ Eithne (P31)\n\nLÉ Eithne (P31) je oceánská hlídková loď a vlajková loď irského námořnictva. Hlavním úkolem plavidla je ochrana výlučného námořního ekonomického pásma Irska. V době svého zařazení služby to byla největší irská válečná loď. \"Eithne\" roku 1986 jako první irská válečná loď přeplula Atlantik, aby navštívila americká města Hamilton, New York a Boston.\n\nPlavidlo postavila irská loděnice Verlome Dockyard v Corku. Do služby byla zařazena 7. prosince 1984.\n\nElektroniku tvoří radar Decca TM1229C, AC 1629C, DA-05 a sonar PM S-26L. Výzbroj tvoří jeden 57mm kanón Bofors (systém řízení palby LIOD) a dva 20mm kanóny Rheinmetall Rh 202. Osobní zbraně posádky tvoří pistole ráže 9 mm a kulomety ráže 7,62 mm. Plavidlo nese rychlé inspekční čluny RHIB. Na zádi je vybaveno přistávací plochou a hangárem pro jeden vrtulník Dauphin. Pohonný systém tvoří dva diesely Ruston 12RKC. Lodní šrouby jsou dva. Nejvyšší rychlost dosahuje 18 uzlů. Dosah je 7000 námořních mil při rychlosti 15 uzlů.\n"}
{"id": "999948", "url": "https://cs.wikipedia.org/wiki?curid=999948", "title": "Silnice II/207", "text": "Silnice II/207\n\nSilnice II/207 je komunikací II. třídy v kraji Karlovarském. Začíná ve městě Toužim. Uvnitř města vychází ze silnice II/198 směrem na východ. Prochází postupně obcemi Radyně, Smilov, Brložec, Lažany a Štědrá, aby po přejezdu přes Trať 161 u obce Borek skončila napojením na silnici II/193. Čerpací stanice jsou pouze v Toužimi, ne však na trase silnice. Délka silnice je poměrně krátká – zhruba 13 km.\n"}
{"id": "999950", "url": "https://cs.wikipedia.org/wiki?curid=999950", "title": "Silnice II/120", "text": "Silnice II/120\n\nSilnice II/120 je silnice II. třídy v trase: odpojení od silnice II/105 (u dvora Klimětice) – Rudolec – Jesenice – Doublovičky – Dobrošovice – Měšetice – Sedlec – Prčice – Brandíra – Přestavlky – Vrchotice – Libenice – Sychrov – Borotín – Sudoměřice u Tábora (krátké napojení na silnici II/603) – podjezd pod dálnicí D3 – Nemyšl – Úlehle – Horní Střítež – Nová Ves u Mladé Vožice – Zhoř u Mladé Vožice – Mladá Vožice (napojení na silnici II/124).\n\nV Sedlci a v Prčicích se napojuje silnice II/121 a u Libenic silnice II/122.\n\nU Jesenice (a opět mezi Sedlcem a Prčicemi) vede přes Sedlecký potok a v Sudoměřicích u Bechyně přes Černý potok. U Vrchotic prochází okolo Prostředního rybníka a mezi Úlehlí a Horní Stříteží okolo Střítežského rybníka.\n"}
{"id": "999952", "url": "https://cs.wikipedia.org/wiki?curid=999952", "title": "Silnice II/149", "text": "Silnice II/149\n\nSilnice II/149 je necelých 8 km dlouhá silnice II. třídy v trase: Lásenice (odpojení od silnice I/34) – Novoveský Dvůr – Bílá – napojení na silnici II/128 (u Číměře).\n\nV Bílé vede přes Sedelský potok.\n"}
{"id": "999953", "url": "https://cs.wikipedia.org/wiki?curid=999953", "title": "Doložka národního zacházení", "text": "Doložka národního zacházení\n\nDoložka národního zacházení může být obsažena v mezinárodní smlouvě. Jde o ustanovení, kterým si smluvní strany dohodnou, že poskytnout takové zacházení cizímu obchodnímu partnerovi jako je zaručeno domácímu obchodnímu partnerovi.\n\nPomocí doložky národního zacházení je uplatňován nediskriminační princip, který je vyžadován Světovou obchodní organizací (WTO). Napomáhá tak spolu s doložkou nejvyšších výhod k odstraňování bariér v mezinárodním obchodu. Tento princip je zakotven v GATT, GATS i TRIPS, ačkoliv v každé dohodě je uveden v trochu jiné podobě. To tedy znamená, že doložka národního zacházení se vztahuje na zboží, služby i duševní vlastnictví. Doložka národního zacházení se použije tehdy, až zboží, služba či položka duševního vlastnictví vstoupí na daný trh. Proto uvalení cla na dovoz není porušením doložky národního zacházení.\n\nNárodní režim se řadí, stejně jako doložka nejvyšších výhod, mezi relativní režimy zacházení. Relativní proto, protože výhody, které budou poskytnuty členským státům závisí na rozsahu poskytování výhod v domácím státu. V případě národního zacházení rozsah poskytnutých výhod pro vstupující stát závisí na úrovni zacházení v domácím státu.\n\nCílem doložky národního zacházení je zabránit, aby vnitřní daně nebo jiné předpisy byly použity jako náhrada za celní opatření. Problémem tohoto typu doložky, stejně tak jako doložky nejvyšších, je pojem obdobný výrobek. Doložky, které mají za cíl odstraňovat diskriminaci v mezinárodním obchodě, se použijí pouze v případě, že se jedná o stejné nebo obdobné výrobky. Tento pojem je velmi problematický a je předmětem několika sporů.\n\nPři aplikaci národního zacházení je třeba identifikovat 3 základní kroky, které rozhodnou o použití doložky národního zacházení. Nejprve je teda nutné najít obdobný výrobek, službu či položku duševního vlastnictví, se kterým bude srovnáváno přiznané zacházení. Dalším krokem je identifikace méně výhodného zacházení uděleného zahraničnímu státu, které bude srovnáno se zacházením v hostitelském státu u obdobného výrobku, služby či položky duševního vlastnictví. Posledním krokem je zvážení výjimek z národního zacházení v rámci GATT, GATS a TRIPS a uznání, zda měl či neměl hostitelský stát oprávněné důvody k přiznání rozdílného zacházení.\n\nPrincip národního zacházení je v GATT uveden v článku III, který zrovnoprávňuje zboží pocházející z členského státu se zbožím vyrobeným na domácím území a zajišťuje mu tak stejné zacházení.\n\n\n„\"Smluvní strany uznávají, že vnitřní daně a ostatní vnitřní dávky, jakož i zákony a jiné předpisy, ovlivňující prodej, nabízení na prodej, nákup, dopravu, distribuci nebo používání výrobků a vnitřní množstevní úpravy, předpisující míchání, zpracování nebo používání výrobků v určitých množstvích nebo v určitých poměrech, nemají být uplatňovány na dovážené či domácí výrobky způsobem, jímž by se poskytovala ochrana domácí výrobě.\"“\n\nV odstavci 2 je následně stanoveno, že žádná smluvní strana neuloží přímo či nepřímo vyšší vnitřní daně ani jiné dávky, jimž podléhá obdobné domácí zboží. K odstavci 2 se váže odstavec 3, který stanoví výjimku z použití odstavce 2.\n\n\n„\"Pokud se týče kterékoli existující vnitřní daně, která je v rozporu s ustanoveními odstavce 2, která však je výslovně povolena v obchodní dohodě, platné dne 10. dubna 1947, v níž dovozní clo na zdaněný výrobek je vázáno proti zvýšení, smluvní strana, jež daň ukládá, nemusí na tuto daň použít ustanovení odstavce 2 do té doby, dokud nebude vyvázána ze závazků plynoucích z takové dohody tak, aby jí bylo umožněno zvýšit dovozní clo v rozsahu potřebném k vyrovnání odstraněné ochranné části této daně.\"“\n\nV odstavci 4 článku III je stanoveno, že bude zacházeno s výrobky pocházejícími z území kterékoli smluvní strany stejným způsobem jako s domácími výrobky. Konkrétně je stejné zacházení stanoveno při prodeji, nabízení na prodej, nákup, dopravu, distribuci nebo používání na vnitřním trhu. \n\nOdstavec 5 článku III se týká míchání, zpracování a používání výrobků. Výslovně zakazuje stanovování jakýchkoli poměrů či množstevních předpisů, které by nařizovaly, že určitý poměr výrobku musí být dodáván z domácích zdrojů. Výjimky k tomuto odstavci jsou uvedeny v následujícím odstavci. Výjimky se tedy vztahují na vnitřní množstevní předpis platný na území kterékoli smluvní strany ze dne 1. července 1939, 10. dubna 1947 nebo 24. března 1948 podle volby dotyčné smluvní strany. K problematice míchání, zpracování a používání výrobků v určitých množstvích se ještě vyjadřuje odstavec 7 článku III. Tedy zakazuje stanovení takového vnitřního množstevního předpisu, který by toto požadované množství přiděloval mezi různé zahraniční dodavatele. \n\nOdstavec 8 článku III uvádí výjimku z použití doložky národního zacházení. Doložka národního zacházení nebude použita na opatřování těch výrobků veřejnoprávními subjekty, jež jsou nakupovány pro vládní účely a nikoliv k dalšímu prodeji nebo použití na výrobu zboží k prodeji. Nicméně tento článek nezabraňuje tomu, aby byly vypláceny subvence výhradně domácím výrobcům a subvence poskytované ve formě vládních nákupů domácích výrobků.\n\nOdstavec 10 článku III stanovuje, že smluvní strany mohou mít zavedeny vnitřní množstevní předpisy týkající se osvětlených kinematografických filmů, pokud tyto předpisy vyhovují požadavkům článku IV.\n\nDalší výjimky z použití doložky národního zacházení jsou uvedeny v článku XVI, který se podrobněji zabývá problematikou veřejných podpor. Je zde uveden požadavek na omezení subvencí na vývoz základních výrobků. Článek XIX připouští výjimky v rámci nouzových opatření při dovozu některých výrobků, v článku XX jsou uvedeny všeobecné výjimky a článek XXI připouští bezpečnostní výjimky. Tyto výjimky jsou obdobné jako výjimky uvedené u doložky nejvyšších výhod.\n\n\n\n\n"}
{"id": "999954", "url": "https://cs.wikipedia.org/wiki?curid=999954", "title": "The Glitch Mob", "text": "The Glitch Mob\n\nThe Glitch Mob je tříčlenná americká hudební skupina z kalifornského Los Angeles, která hraje elektronickou hudbu. Aktuálně sestává ze tří členů: edIT (Edward Ma), Boreta (Justin Boreta) a Ooah (Josh Mayer).\n\nKapela vznikla v roce 2006, původně jako čtyřčlenný útvar čítající kromě současné sestavy i Matthewa Kratze, známého pod jeho uměleckým jménem Kraddy. Tito zakládající členové se dali dohromady poté, co se potkali na různých hudebních akcích a zjistili, že jejich styl hudby je podobný. Začali tedy vystupovat spolu jako \"tag team\" pod názvem The Glitch Mob. Často byli spojováni se jmény jako Daedelus, Flying Lotus nebo Samiyam. Po dvou letech hraní začali nahrávat různé remixy. V roce 2009 kapelu opustil Kraddy, jeden ze zakládajících členů. Rok na to (2010) vydala kapela své první studiové album \"Drink The Sea\". Po čtyřech letech (2014) vydala své druhé album, \"Love Death Immortality\". Typické pro jejich vystoupení je časté užívání laptopů a také MIDI kontrolerů.\n\nHudební styl The Glitch Mob se postupně měnil. V raných začátcích své existence používali zvukové efekty s cílem napodobit zvuk, který vydávají stroje nebo počítače když u nich nastane nějaký technický problém – anglicky se tomuto jevu říká \"glitch\". V době vydání svého prvního alba od používání těchto efektů upustili, a začali se ubírat jinými hudebními směry, např. House nebo Trance.Ve svých skladbách často používají vokály od různých zpěváků a zpěvaček. Jejich první album bylo přirovnáváno k albu Planisphere od francouzského elektronického dua Justice. Jejich nové album je rychlejší a agresivnější a více se blíží klasickému trendu EDM. Mezy typické znaky charakterizující The Glitch Mob patří takzvaný \"D.I.Y\" přístup – z anglického \"Do It Yourself\", tedy \"Udělej Si Sám\" – svou hudbu vydávají sami skrz jimi vlastněné a provozované hudební vydavatelství Glass Air Records.\n\nJelikož The Glitch Mob hrají elektronickou hudbu, byli ovlivnění různými experimentálními elektronickými žánry. Mezi další hudební směry, které měly vliv na jejich hudbu, patří hip-hop nebo rock. Sama kapela však nezapadá do žádného konkrétního stylu a časem si vytvořila vlastní futuristický taneční zvuk. Z řad umělců, kteří měli na jejich hudbu vliv, jsou uváděni například Pharell Williams nebo Roots Manuva.Sami členové kapely v rozhovoru pro rádio WXJM uvedli, že nejdůležitějším vlivem jsou pro ně sami fanoušci, kterými se často nechají inspirovat.\n\nKapela má se svými příznivci velice dobrý vztah. Kromě toho, že fanoušky uvádí jako svoji hlavní motivaci a inspiraci, snaží se jejich podporu odměnit také jinak než pouze pomocí hudby. The Glitch Mob si během svého působení vytvořili četnou online komunitu, zejména na Facebooku a Twitteru. Kapela skrz tato internetová média sděluje svým posluchačům různé informace a dělí se o své názory. Často také svým fanouškům odepisují na různé zprávy a dotazy, a celkově se s nimi snaží co nejvíce komunikovat, což je pro kapelu s tak četnou fanouškovskou základnou nezvyklé.\n\nThe Glitch Mob jsou známí pro svá kvalitní a intenzivní živá vystoupení. Jejich koncerty jsou často doprovázeny světelnými efekty a laserovou show.Na svých turné navštívili kluby a festivaly v USA, Kanadě, Evropě a Austrálii. Nejčastěji hrají ve své rodné zemi a do zahraničí vyráží hlavně v období turné. Od roku 2012 do roku 2014 přestali vystupovat, aby se soustředili na práci na albu \"Love Death Immortality\". Mezi země, které navštívili na evropském turné, patří mimo jiné i Velká Británie, Francie, Nizozemsko, Polsko, Německo, Rakousko a Česká republika.\n\n\n\n\n\n"}
{"id": "999955", "url": "https://cs.wikipedia.org/wiki?curid=999955", "title": "Somálská kočka", "text": "Somálská kočka\n\nSomálská kočka patří mezi dlouhosrstá plemena kočky domácí. Má pružné, svalnaté a elegantně tvarované tělo. Dospělý jedinec váží v průměru 3,5 - 5,5 kg. Kočka má různá zbarvení srsti - od sorrel (červené) přes divoké (rezavé) zbarvení po modrou, stříbrnou a lilu, které byly postupně vyšlechtěny. Je výborným společníkem a oddaným plemenem s přátelskou povahou.\n\nHistorie somálské kočky spadá do poloviny 20. století. Vychází z plemene habešská kočka. Když se těmto kočkám narodila dlouhosrstá koťata, majitelé je dali vykastrovat a prodávali je jako mazlíčky. Habešské kočky se takto dostaly do Austrálie a do USA. V 60. letech 20. století byla v Kanadě vyšlechtěna první somálská kočka a byla ustavena první chovná linie. Ačkoli jméno kočky může mást, toto plemeno nemá nic společného se Somálskem ani s Afrikou. Jméno dostala podle příbuznosti a podobnosti s habešskou kočkou. V obličeji jsou zřetelné orientální rysy a majestátní výraz.\n\nJe středně velká, má pružné a svalnaté tělo a širokou hlavu. Oči jsou mandlového tvaru a mají zlatou nebo zelenou barvu bez ohledu na barvu srsti. Nad očima má pozůstatek kresby - krátkou svislou černou linku vedoucí od horního víčka k uchu. Její velké uši jsou daleko od sebe a směřují dozadu. Na špičkách uší má štětičky, podobně jako rys. Nohy má dlouhé, štíhlé a zakončené malými tlapkami s huňatou srstí. Má středně dlouhou hustou srst s mírně vyklenutým hřbetem. Ocas je dlouhý, hustý a u kořene se slabě zužuje.\n\nRůzné barevné varianty kočky somálské se jmenují v různých zemích jinak. Například divoce zbarvená somálka ve Velké Británii se v USA jmenuje rezavě červená. Neobvyklé pojmenování \"sorrel\", dříve známé jako červená, je dnes v Británii spolu s divoce zbarvenou somálkou nejběžnější. V Severní Americe je běžná také modrá, plavá, a chovatelé navíc vyšlechtili i stříbrnou a lilovou (levandulovou) odrůdu. Typický znak pro somálskou kočku je tzv. ticking, neboli přítomnost tří až dvanácti pruhů (většinou černých) na každém chlupu. Ticking se objevuje u koťat zhruba od 18 měsíců. Různé barevné varianty mají i odlišné barvy tlapek a spodní strany těla.\n\nSomálská kočka má nespoutaný temperament, vyžaduje pozornost a při nedostatečné péči může trpět sociální depresí. Nejlépe se jí žije v domácnosti, kde si má každý den s kým hrát, a dobře se snáší s další kočkou, a dokonce i se psem. Vyznačuje se také vysokou inteligencí a hravostí. Potřebuje aktivní pohyb a dostatek míst k běhání, šplhání a prolézání. Kromě lidské pozornosti je dobré jí také pořídit různé kočičí hračky, kterými se může zabavit, když je o samotě.\n\nIdeální podmínky pro chov kočky somálské jsou dostatečný prostor - možnost chodit v létě ven a mít teplé přístřeší na zimu. Jejich hebká srst nevyžaduje speciální péči, i když se počítá mezi dlouhosrstá plemena, většinou se její srst nezacuchává a stačí ji pouze občas vykartáčovat. Pokud má dostatek možností na škrábání, není nutno jí zkracovat a upravovat drápy. Samozřejmostí je pravidelné čištění uší a kontrola srsti a prevence napadení klíšťaty a blechami. Normální velikost jednoho vrhu jsou tři až čtyři koťata. Cena za koupi somálské kočky se pohybuje v rozmezí 6 000 - 15 000 Kč. Výstavní a šlechtěné kočky však mohou stát mnohem víc. Celkové náklady na chov a péči jsou přibližně stejné jako u většiny běžných plemen.\n\n"}
{"id": "999956", "url": "https://cs.wikipedia.org/wiki?curid=999956", "title": "Anton Keil", "text": "Anton Keil\n\nAnton Keil (3. června 1854 Salzburg – 21. listopadu 1926 Salzburg) byl rakouský římskokatolický kněz a politik, na konci 19. století poslanec Říšské rady; od roku 1919 titulární biskup dardanský a pomocný biskup salzburské arcidiecéze.\n\nV roce 1876 byl vysvěcen na kněze. Vyučoval pak u voršilek a působil na náboženském gymnáziu Borromaeum v Salzburgu. Od roku 1892 byl farářem a děkanem v Sankt Georgen bei Salzburg.\n\nV 90. letech 19. století se zapojil i do celostátní politiky. Ve volbách do Říšské rady roku 1897 získal mandát za kurii venkovských obcí, obvod Salzburg, Golling atd.Profesně byl k roku 1897 uváděn jako děkan a farář v Sankt Georgen.\n\nV roce 1901 se stal kanovníkem a městským děkanem. Roku 1919 byl jmenován titulárním biskupem dardanským a pomocným biskupem salzburské arcidiecéze. Biskupské svěcení přijal 17. srpna 1919. Roku 1921 se stal generálním vikářem. Roku 1923 mu byl udělen titul čestného doktora teologie. Od roku 1924 byl proboštem.\n\n"}
{"id": "999959", "url": "https://cs.wikipedia.org/wiki?curid=999959", "title": "Denis Kindl", "text": "Denis Kindl\n\nDenis Kindl (* 4. srpen 1992 Šumperk) je český hokejista. Hraje na postu útočníka. Momentálně (2019) hraje za tým HC Dynamo Pardubice.\n\nStatistiky Denise Kindla\n\n"}
{"id": "999960", "url": "https://cs.wikipedia.org/wiki?curid=999960", "title": "Primera División 2013/14", "text": "Primera División 2013/14\n\nSoutěžní ročník Primera División 2013/14 (podle sponzora zvaný taktéž Liga BBVA 13/14 nebo Liga Nacional de Fútbol Profesional, LFP), byl 83. ročníkem nejvyšší španělské fotbalové ligy Primera División. Soutěž byla započata 17. srpna 2013 a poslední zápas se odehrál 18. května 2014. Soutěže se zúčastnilo celkem 20 týmů. Sedmnáct jich postoupilo z předchozího ročníku a spadnuvší týmy nahradily 3 nové ze Segunda División.\n\nObhájcem mistrovského titulu z ročníku 2012/13 byla FC Barcelona, která po roční pauze sesadila z nejvyšší příčky Real Madrid. Tyto dva kluby byly v posledních letech prakticky jedinými favority na titul a nejinak tomu mělo být i v této sezóně.\n\nV každoročním Superpoháru Supercopa de España, kde se utká vítěz Primera División a vítěz Copa del Rey, se v ročníku 2013 utkaly týmy Atlético Madrid, jako vítěz Copa del Rey 2012/13 a FC Barcelona, jako vítěz Primera División 2012/13. Oba zápasy skončily remízou, v Madridu se hrálo 1–1, v Barceloně 0–0, první trofej sezony tak získala FC Barcelona díky vstřelenému gólu na hřišti soupeře.\n\nV lize se sice v popředí dle očekávání pohybovaly hned od počátku Real Madrid a FC Barcelona, ovšem všemi prognózami důkladně zamíchalo Atlético Madrid. Od počátku se drželo v těsném závěsu za vedoucí Barcelonou. Poprvé se dostalo do čela tabulky v 22. kole, avšak jen na krátko. Podruhé opanovalo tabulku v 29. kole a až do konce už před sebe nikoho nepustilo. Liga měla dramatický závěr, před posledním kolem vedlo Atlético před Barcelonou o tři body, ovšem zajíždělo právě do Barcelony, jíž by vítězství zajistilo obhajobu titulu. Klíčový zápas skončil 1–1 a Atlético Madrid tak mohlo slavit svůj 10. ligový titul, na který si počkalo 18 let.\n\nPoznámky:\n\nTrofeo Pichichi je udělována deníkem \"Marca\" hráči, který vstřelí nejvíce branek v sezóně.\nZdroj: pichichi.es\n\n"}
{"id": "999962", "url": "https://cs.wikipedia.org/wiki?curid=999962", "title": "Tádžikové", "text": "Tádžikové\n\nTadžikové (před 20. stoletím nazýváni Sartové) jsou persky mluvící etnikum žijící hlavně na území Tádžikistánu, Afghánistánu a Uzbekistánu. Menší skupiny lze nalézt v Íránu, Kazachstánu, Kyrgyzstánu, Rusku, Turkmenistánu a na Ukrajině. Celková populace je odhadována kolem 20 milionů. Do 20. století se obyvatelstvo dělilo do dvou skupin podle způsobu života – kočovná a usedlá skupina. Rozdělení Střední Asie do 5 sovětských republik v roce 1920 uměle označilo regiony, ačkoliv obyvatelé sami sebe na různé národy nerozdělovali.\n\nÚředním jazykem je tádžičtina. Dalším významným jazykem je ruština, která je mnohdy používána pro obchod. Považuje se za mezietnický jazyk. Třetím neoficiálním prvkem jsou jazyky pamírské. Poslední skupinou jsou jazyky jednotlivých etnik, která na území žijí.\n\nTádžičtinou dnes hovoří kolem 4 380 212 lidí. Z hlediska klasifikace se tadžičtina řadí mezi indoevropské jazyky pod větev perské jazyky. Dělí se dále do čtyř skupin dialektů – severní (samarkandsko-bucharský, západoferganský, východoferganský, uratjubinský, pendžikentský, varzobsko-gissarský), centrální (matčinský, falgarský), jižní (vachánsko-karateginský, kuljabský, kuljabsko-gissarský, rogský, badachšánský) a jihovýchodní (darvazský, vančský).\n\nCo se týče psaného písma, tádžikové používají ruskou azbuku, která je doplněná o další čtyři znaky. Původní obyvatelé Tádžikistánu používali arabské písmo, v roce 1930 přešli na latinku, kterou azbuka vystřídala po roce 1940.\n\nK islámu se hlásí až 90 % obyvatel. Většina tádžiků jsou sunnitští muslimové, ale v odlehlých horských oblastech jsou šíité. Zbylých 10 % se hlásí k ostatním náboženstvím. Přibližně 230 tisíc z nich jsou křesťané – největší skupinou je ruská pravoslavná. Dále zde jsou novokřtěnci, římští katolíci, Adventisté sedmého dne, protestanti, luteráni a Svědkové Jehovovi. Další náboženské menšiny jsou Bahá'í, Zoroastristi, Hare Krišna, a také Židovství.\n\nOdívání Tádžiků je velmi ovlivněno způsobem života. Muži nosí dlouhé vesty bez límečku, opasek a za chladného počasí kabáty z ovčí kůže. K tradičnímu oblečení patří také vysoké klobouky z jehněčí kůže, které jsou lemované černým sametem a ozdobnou výšivkou. Klapky mohou být staženy dolů, aby chránily před větrem a sněhem. Ženy nosí šaty, vdané pak zástěry. Jak muži, tak ženy nosí plstěné punčochy a vysoké boty z ovčí kůže.\n\nV jednom domě tradičně žijí tři generace, přičemž muž je hlavou rodiny. Ženy nemají právo dědit a jsou zcela kontrolovány muži. O manželství rozhodují rodiče. Po zásnubách chlapcova rodina předloží dary. Slavnosti trvají tři dny, dokud nevěsta neodloží svůj závoj.\n\nVelkou událostí je narození dítěte. Pokud je to chlapec, pořádá se slavnostní střelba – tři výstřely (nebo tři hlasité výkřiky). Dívce se pod polštář ukládá koště, aby byla dobrou hospodyní. Příchozí hosté s gratulacemi posypou dítě moukou ve znaku přání všeho dobra.\n\nV Tádžikistánu žije 7 768 385 obyvatel, z toho 79,9 % jsou Tadžikové. Na rozdíl od většiny středoasijských národů se zde nevyskytuje žádné dělení na kmeny, ačkoliv se tádžikové mohou dělit na 3 skupiny podle dialektu – Sogdijskou, Chaltonskou a Gornobadachšánskou. Z tradičních uznávaných institucí si dodnes zachoval význam mašvarat (schůze obecních stařešinů), džamomad (schůze mužů) a avlod (rodová skupina). Základní jednotkou společnosti je ovšem rozšířená rodina.\n\nNa území Uzbekistánu tvoří Tádžikové kolem 4 % obyvatel této republiky. Žijí hlavně v údolích řek Zeravšánu, Širabad-Darji, Soch, Suchran-Darji a Kaška-Darja.\n\nTadžiků je na území Afghánistánu asi 3,5 milionu, čímž tvoří druhou nejpočetnější etnickou skupinu v zemi. Žijí převážně v Herátském údolí, na sever od Kábulu a v provincii Badachšán.\n\nKolem 76 000 příslušníků žije na území Íránu, v provincii Chorásán. Jedná se o původní obyvatelstvo.\n\nVe východní části Pamíru v oblasti Sin-ťiang (Xinjiang) se nachází autonomní oblast Tašikurgan (Taxkorgan), která je od roku 1950 domovem pro přibližně 41 tisíc Tádžiků. Většina žije právě v Tašikurganu, ale zbytek je rozptýlen přes oblasti v jižním Sin-ťiangu, včetně Ša-čche, Ce-pchu, Jie-čcheng a Pchi-šan.\nTádžikové jsou zemědělci – pěstují hlavně plodiny nenáročné na teplo (ječmen, hrách, ale i pšenici). Živí se také chovem dobytka. Vedou polokočovný život – přes jaro a léto vyženou stáda do hor, na zimu se vracejí do údolí.\n"}
{"id": "999963", "url": "https://cs.wikipedia.org/wiki?curid=999963", "title": "Patrik Schick", "text": "Patrik Schick\n\nPatrik Schick [patrik šik] (* 24. ledna 1996, Praha) je český fotbalový útočník a reprezentant, od léta 2019 je na hostování v německém klubu RB Leipzig. Za rok 2016 zvítězil v české anketě Fotbalista roku v kategorii Talent roku.\n\nSvoji fotbalovou kariéru začal v pražské Spartě. V sezoně 2013/2014 nastřílel v starším dorostu Sparty 22 gólů ve 29 zápasech a přes juniorské mužstvo a rezervu se propracoval do prvního týmu. V 1. české lize debutoval 3. května 2014 ve 27. kole proti FK Teplice (prohra Sparty 1:3), když v 84. minutě vystřídal Josefa Hušbauera. V sezóně 2013/14 slavil se Spartou Praha zisk ligového titulu již ve 27. kole 4. května 2014. 17. května 2014 získal se Spartou double po výhře 8:7 v penaltovém rozstřelu ve finále Poháru České pošty proti Viktorii Plzeň, i když ve finálovém duelu nenastoupil. Nastoupil v prvním utkání semifinále proti FK Baumit Jablonec 16. dubna 2014 (porážka 1:3).\n\nV evropských pohárech debutoval 18. září 2014 v prvním utkání základní skupiny I Evropské ligy 2014/15 proti italskému týmu SSC Neapol (porážka 1:3).\n\nV červnu 2015 odešel na hostování do Bohemians 1905. V sezóně 2015/16 Synot ligy nastoupil k 27 zápasům a vstřelil v nich 8 gólů.\n\nV červenci 2016 se zrealizoval za 4 miliony eur jeho přestup ze Sparty do italského prvoligového klubu Sampdoria Janov. Premiérový gól v Serii A vstřelil 26. října 2016 v utkání proti Juventusu (porážka 1:4). V Itálii se během prvního půlroku dobře uvedl a začaly se o něj zajímat další celky Serie A. V červnu 2017 byl blízko přestupu do Juventusu Turín, neprošel však zdravotními testy. Dalším zájemcem byl Inter Milán, o hráče se zajímaly i kluby AS Řím, Paris Saint-Germain FC, AS Monaco, Borussia Dortmund a SSC Neapol.\nKoncem srpna 2017 se Sampdoria dohodla s jiným italským prvoligovým klubem AS Řím na prodeji hráče. Nejprve odešel za 5 milionů eur na roční hostování, které se poté změnilo díky povinné opci v přestup za dalších 33 milionů eur (celkem 38 milionů eur, cca 988 milionů Kč). Tím se Schick stal nejdražší posilou AS Řím v historii (překonal přestupový rekord 36 milionů eur Argentince Gabriela Batistuty z roku 2000) a po Pavlu Nedvědovi druhým nejdražším českým fotbalistou.\n\nPrvní gól sezony vstřelil 11. listopadu proti svému bývalému klubu Sampdorii. Během podzimní části se AS zranil hlavní ofenzivní hráč Edin Džeko a Patrik Schick tak dostával více příležitostí, odehrál i 5 zápasů základní části Ligy mistrů, proti Realu Madrid a Plzni dokonce v základní sestavě. Povedené utkání zažil Schick 26. prosince proti Sassuolu. Na začátku utkání zařídil pro AS Řím penaltu, kterou vzápětí proměnil Perotti a ve 23. minutě sám zvyšoval na 2:0. Schick si málem vstřelil vlastní gól, ale míč o necelý milimetr nepřešel celým objemem přes brankovou čáru. V osmifinálovém utkání Coppa Italia sestřelil dvěma góly třetiligový Virtus Entella.\n\nNový trenér AS Řím Paulo Fonseca příliš se Schickem nepočítal, začalo se tedy mluvit o Schickově hostování. Největšími zájemci byli anglický Newcastle nebo německé celky Borussia Dortmund a RB Leipzig. Schick nakonec odešel na roční hostování do RB Leipzig, s možností uplatnění opce v případě postupu Lipska do Ligy mistrů. Vinou zranění debut odehrál až 5. října proti Leverkusenu, hrál závěrečných 27 minut. Následovala reprezentační pauza, během které se ovšem Schick opět zranil.\n\nSchick prošel mládežnickými reprezentacemi ČR od kategorie U16. S 10 vstřelenými góly se stal králem střelců v kvalifikaci na Mistrovství Evropy hráčů do 21 let 2017. Trenér Vítězslav Lavička jej v červnu 2017 zařadil do 23členné nominace na evropský šampionát v Polsku. Český tým obsadil se třemi body 4. místo v základní skupině C.\n\nV A-mužstvu Česka debutoval pod trenérem Pavlem Vrbou 27. května 2016 v přípravném utkání na EURO 2016 v rakouském Kufsteinu proti reprezentaci Malty (výhra 6:0). Nastoupil na hřiště v 66. minutě a při svém debutu vstřelil gól.\n\nJeho starší sestra Kristýna Schicková (* 1996) je modelka, v roce 2013 byla finalistkou České miss.\n\n"}
{"id": "999964", "url": "https://cs.wikipedia.org/wiki?curid=999964", "title": "Digitalizace textu", "text": "Digitalizace textu\n\nDigitalizace je „…převod vybraných měřitelných fyzikálních veličin objektu do numerických hodnot…“ Mezi fyzikální veličiny u textového dokumentu může patřit velikost písma, druh písmo, font, stylistický formát. Digitalizovat lze knihy, časopisy, lékařské snímky, mapy, zvuky, videa, televizní vysílání nebo také 3D objekty. Laicky řečeno znamená digitalizace převod dokumentu do nul a jedniček, které se následně snažíme zobrazit pro lidské oko. To se uskutečňuje skrze odpovídající počítač a jeho zobrazovací zařízení (monitor), či jiná zařízení jako mobilní telefon nebo tablet. \n\nNejjednodušším způsobem převedení textu do digitální podoby z hlediska zařízení je přepis na klávesnici. Takovýto převod je náročný na pracovní sílu, je zdlouhavý a při převodu vznikají chyby. Je využíván nejčastěji k soukromým účelům, v paměťových institucích, kde je nutné digitalizovat velké objemy knih, není využitelný.\n\nDruhým způsobem je naskenování stránky dokumentu, kdy se dokument pouze naskenuje a dále se grafický záznam nepřevádí na znaky. K tomuto způsobu digitalizace je již zapotřebí i příslušný skener. \n\nTřetím způsobem digitalizace je skenování stránek, kde následuje převod grafických znaků na písmena. Kromě skenování a ručního přepisu existuje ještě možnost digitalizace písma, obrazu prostřednictvím digitálního fotoaparátu. Tento způsob digitalizace není příliš vhodný, protože většinou není nasnímaný dokument dostatečně čitelný.\n\nProces digitalizace textu (především digitalizace knižních předloh) může způsobit destrukci originálu. V průběhu digitalizace může dojít k jejich opotřebení například přitlačováním skenovacího zařízení, nebo dokonce k nevratnému poškození originálu v důsledku jeho rozřezání (je-li pro digitalizaci nezbytný).\n\nKe skenování se využívá skener. Jedná se o zařízení, které slouží ke snímání předlohy do počítače. Pracuje na principu digitalizace odstínu barvy na předloze procházející pod snímacím prvkem. „Skenerem rozumíme vstupní zařízení počítače, které technologií laserového nasvícení předlohy převádí grafickou předlohu (text, obraz) do elektronické podoby čitelné počítačem. Účelem tohoto převodu je další zpracování na odpovídajícím zařízení schopné pracovat s digitálními daty (PC) či zhotovení kopie předlohy na tiskovém přístroji (tiskárna).“ Skenerem snímáme předlohu (fyzický objekt) do počítače a dále s ním pracujeme.\n\nSkenovací zařízení se odlišují například podle umístění, vlastností, funkcí, velikosti nebo podle toho, jaké vytváří výstupní formáty digitalizování.Mezi základní druhy skenerů patří skenery ruční, stolní, samostatně stojící, knižní, profesionální skenery a 3D skenery. \n\n\nMezi samostatně stojící skenery patří i skenery knižní, které jsou přímo určeny ke skenování knih. Snímací zařízení bývá zpravidla umístěno nad prostorem k digitalizaci.“ \n\nDalší pro digitalizaci důležité vlastnosti skeneru jsou:\n"}
{"id": "999965", "url": "https://cs.wikipedia.org/wiki?curid=999965", "title": "Karlovo náměstí (Polná)", "text": "Karlovo náměstí (Polná)\n\nKarlovo náměstí je tvořeno bývalým židovským městem na jihozápadním okraji centra města Polná v okrese Jihlava. Židovské město bylo založeno roku 1680. Karlovo náměstí tvoří dvě části – horní je bývalé Židovské náměstí, obklopené trojúhelníkovým blokem domů, a dolní je bývalý Rabínský plácek, který vznikl rozšířením ghetta v roce 1740. Obě části propojuje jedna průchod skrz rabínský dům, jednak průchod mezi synagogou a školou. V 18. a 19. století židovské město při několika požárech vyhořelo ((v letech 1712, 1734, 1823 a 1863), přesto se dochoval původní gotický půdorys, na něm stojí na 32 většinou patrových domů přestavěných v novodobém stylu. Historický Bělohlávkův dům čp. 538 s rokokovou fasádou se nachází na jižní straně Rabínského plácku. V domě čp. 530 poblíž synagogy se nacházela židovská lázeň mikve. Na náměstí stávala kamenná kašna, která byla odstraněna v polovině 20. století.\n\nHlavní vchod do židovského města je u bývalé východní, Horní brány města Polná, u křižovatky ulic Varhánkova, Palackého, Indusova, Feltlova a Třebízského. Židovské město zde mělo vlastní vstupní bránu. Druhá vstupní brána stávala mezi vinopalnou a obytným domem na přístupové cestě od jihu, z dnešní Indusovy ulice na Rabínský plácek – tato brána je dosud chráněna jako kulturní památka, přestože již neexistuje a v registru kulturních památek má uvedenou chybnou adresu.\n\nRabínský dům a synagoga, o jejichž záchranu usiloval Klub za Historickou Polnou, byly roku 1994 městem věnovány Federaci židovských obcí v Praze. V prostorách zdejší synagogy se nyní nachází Regionální židovské muzeum s expozicemi Historie židovského města a Případ Leopolda Hilsnera.\n\nPrvní židovské rodiny se usídlily v polovině 16. století v údolí Šlapanky na Dolním městě, v oblasti dnešního židovského hřbitova. Roku 1682 vrchnost židům povolila postavit si vlastní židovské město, tvořené v první fázi 16 dřevěnými domky, synagoga pak byla postavena na základě smlouvy židovské obce s vrchností ze 14. srpna 1684.\n\nŽidovské město bylo založeno v roce 1680. Stojí zde i židovský obecní dům tzv. „Rabínský“, v němž během největšího rozmachu židovství v Polné fungovala tzv. zimní modlitebna pro třicet věřících, říkalo se jí též „malá synagoga“. Dochoval se původní trojúhelníkový půdorys gotické zástavby. V dobách největšího rozmachu se zde nacházelo až 32 domů a žilo tu několik set obyvatel. V roce 1830 žilo v Polné židovských 128 rodin, které tvořily 12 % obyvatel města Polné. Již v 19. století začal význam Polné upadat, na konci 19. století postavení Židů zkomplikovala hilsneriáda, roku 1921 odešel poslední rabín a dojížděl sem rabín z Kolína. Holocaust přežili pouze tři židovští obyvatelé Polné, ani jeden se sem však už nevrátil.\n\n\n"}
{"id": "999970", "url": "https://cs.wikipedia.org/wiki?curid=999970", "title": "Luhanská lidová republika", "text": "Luhanská lidová republika\n\nLuhanská lidová republika (LLR, , ), je samozvaná republika na východě Evropy uznaná pouze sesterskou Doněckou lidovou republikou a Jižní Osetií. Vyhlášena byla v dubnu 2014 na území ukrajinského regionu Luhanská oblast. Fakticky však kontroluje pouze část svého území, většina zůstala Ukrajině a spravují ho orgány Luhanské oblasti.\n\nLLR byla součástí Svazu lidových republik (později přejmenovaného na Novorusko – svazu lidových republik), mezinárodně neuznaného nezávislého konfederativního státu, který vznikl na části východního území Ukrajiny dne 24. května 2014 dohodou Doněcké lidové republiky s republikou Luhanskou. V listopadu 2014 byla činnost parlamentu konfederace zmražena.\n\nI během existence konfederace fungovala Luhanská lidová republika jako samostatný stát. Svou deklaraci nezávislosti na Ukrajinské republice vyhlásila 27. dubna 2014. Pro nezávislost se vyslovili obyvatelé tehdejší Luhanské oblasti v referendu 11. května a dne 12. května byla vyhlášena samostatnost. S Doněckou republikou to byl jeden ze dvou samostatných států, který v těch dnech vznikl okupací východu ukrajinského území.\n\nUkrajina si nárokuje území Luhanské lidové republiky a považuje ji za teroristickou organizaci, která prosazuje odtržení východní části Ukrajiny od země.\n\nPředstavitelé Luhanské lidové republiky mají ukrajinský režim za „kyjevskou juntu“ páchající válečné zločiny proti obyvatelstvu.\n\nPodle oficiálních údajů žije na území Luhanské lidové republiky 1,45 milionu obyvatel. Při sčítání lidu z roku 2001 se v tehdejší Luhanské oblasti přihlásilo k ukrajinské národnosti 58 % obyvatel, k ruské národnosti 39 % obyvatel.\n\nÚředními jazyky v republice jsou ruština a ukrajinština. Fakticky orgány republiky úřadují v ruštině, jazyku naprosto převažujícím i u obyvatelstva. Oficiální název republiky je , v českém přepisu Luganská lidová republika, resp. , v českém přepisu Luhanská lidová republika . Česká média dávají u názvu republiky přednost přepisu z ukrajinštiny.\n\nDne 6. dubna demonstranti obsadili budovu tajné služby SBU v Luhansku a ozbrojili se zde nalezenými zbraněmi. Vedl je „Sjednocený štáb armády Jihovýchodu“. Požadovali osvobození politických vězňů, amnestii policistů účastnících se událostí na Majdanu a provedení referenda v Luhanské oblasti o sebeurčení regionu. O několik dní později žádali po Luhanském oblastním sovětu vyhlášení Luhanské lidové republiky a referenda, ve kterém by obyvatelstvo rozhodlo o tom, zda má Luhanská republika být součástí Ukrajiny nebo Ruska.\nNakonec 27. dubna 2014 aktivisté vyhlásili Luhanskou lidovou republiku a současně vypsali referendum, v němž dali obyvatelstvu právo na potvrzení nebo odmítnutí jejich činů, a od 29. dubna začali úřadovat v budově Luhanské oblastní administrace.\n\nV referendu 11. května se obyvatelé tehdejší Luhanské oblasti vyslovili pro nezávislost Luhanské lidové republiky, podle údajů volebního výboru pro ni hlasovalo 96,1 procent hlasů při 81% účasti. Na základě vůle obyvatelstva úřady republiky následující den, 12. května, vyhlásily samostatnost. Byl to jeden ze dvou samostatných států, který v těch dnech vznikl na východě ukrajinského území.\n\nVedoucí představitelé obou lidových republik předběžně jednali o spojení v jeden stát. Jednání zahájili na základě výsledků neuznaných referend o nezávislosti, v nichž se většina lidí vyjádřila pro samostatnost. Dne 24. května 2014 podepsali v Doněcku Alexandr Jurjevič Borodaj, předseda doněcké vlády, a Alexej Karjakin, předseda luhanského parlamentu, dohodu o sloučení Doněcké a Luganské republiky do Svazu lidových republik. Název republiky odkazoval na území tzv. Nového Ruska. Později, v listopadu 2014, byla činnost parlamentu konfederace zmražena, což jeho předseda Carjov v květnu 2015 motivoval neslučitelností s minskými dohodami. Česká média pozastavení činnosti novoruského parlamentu dezinterpretovala jako zrušení konfederace.\n\nDne 2. listopadu 2014 proběhly v Luhanské lidové republice volby hlavy státu a parlamentu (Lidové rady). Voleb se účastnilo 68,7 % voličů. Na místo hlavy státu kandidovali dosavadní hlava státu Igor Plotnickij, předseda Federace odborů LNR Oleg Akimov, ministryně zdravotnictví Larisa Ajrapetjanová a podnikatel Viktor Penner. Zvítězil Igor Plotnickij s 63 % hlasů.\n\nDo Lidové rady kandidovaly volební strany Mír Luganštině (), Luganský ekonomický svaz () a Lidový svaz (). Mír Luganštině získal 69,4 % hlasů, Luganský ekonomický svaz 22,2 %, Lidový svaz 3,8 %. Poslanců získal Mír Luganštině 37, Luganský ekonomický svaz 13, třetí strana nepřekonala pětiprocentní bariéru a nezískala žádného poslance.\n\n\nOd nejnovější po nejstarší (zleva doprava).\n\n"}
{"id": "999971", "url": "https://cs.wikipedia.org/wiki?curid=999971", "title": "Sezimovo náměstí", "text": "Sezimovo náměstí\n\nSezimovo náměstí se nachází v centru města Polná v okrese Jihlava. Je pojmenováno podle zdejšího mecenáše, Jana Sezimy z Rochova. Jeho trojúhelníkový půdorys ústí do gotické dolní brány a patří k původnímu osídlení pod hradem.\n\nSezimovým náměstí prochází ulice Třebízského. Nadmořská výška stoupá od západního okraje, kde u Dolní brány dosahuje 479 metrů, k východnímu cípu s kostelem Nanebevzetí Panny Marie, který je ve výšce 488 metrů. Ze západní části směřuje pod Dolní branou ulice Nerudova a na jihovýchod ulice Poděbradova.\n\nNachází se zde novogotický kostel svaté Anny, v jehož sousedství stojí Husova knihovna a špitál Sezimovy nadace. V domě čp. 68, kde se narodila spisovatelka Vlasta Pittnerová, se nachází Apartmán Pod kostelem.\n\nPrvní osada Polná pravděpodobně stála právě v místech Sezimova náměstí. Tvořilo ji deset (maximálně 20) menších nadzemních i polozahloubených obydlí srubové či kůlové konstrukce s dalším hospodářských příslušenstvím. Podle archeologických nálezů lze usuzovat, že zdejší osídlení je starší. Byl zde nalezen hrnec zdobený na podhrdlí rytou vlnovkou, který pochází z přelomu 12. a 13. století. Dříve se nazývalo „Rosmark\". V roce 1977 byla za domem čp. 2 nalezena římská mince ze 3. století n. l.\n\n"}
{"id": "999973", "url": "https://cs.wikipedia.org/wiki?curid=999973", "title": "Pavol Penksa", "text": "Pavol Penksa\n\nPavol Penksa (* 7. listopadu 1985, Spišská Nová Ves, Československo) je slovenský fotbalový brankář, od ledna 2018 hráč klubu ŠKF Sereď. Mimo Slovensko působil na klubové úrovni v Rakousku, Česku, Maďarsku, Skotsku a na Kypru.<br>\nJeho otcem je bývalý fotbalový brankář Milan Penksa, bratrancem fotbalový záložník Marek Penksa.\n\nSvoji fotbalovou kariéru začal na Slovensku v klubu FK Spišská Nová Ves, kde hrál od třetí do sedmé třídy za žáky. V roce 1999 odešel studovat do Rakouska, kde zároveň chytal v místním klubu SV Horn. Vedl jej zde Ondrej Singer, bývalý trenér mládeže 1. FC Košice. S týmem vyhrál mistrovství Dolního Rakouska. V roce 2000 se vrátil na Slovensko do Spišské Nové Vsi, kde chytal za starší žáky a poté za mladší dorost.\n\nV roce 2001 přestoupil do MFK Ružomberok, odkud v sezóně 2004/05 hostoval v týmu MFK Stará Ľubovňa. V sezóně 2005/06 oblékal dres českých druholigových Kunovic a Tatranu Prachatice, pak se vrátil do Ružomberku. V letech 2007–2008 hostoval v mužstvu FK Slovan Duslo Šaľa.\n\nV srpnu 2011 podepsal smlouvu s kyperským týmem Anagennisi Deryneia. V sezoně 2012/13 oblékal dres maďarského týmu Zalaegerszegi TE. V roce 2013 se vrátil do Ružomberku. V létě 2014 přestoupil do FC DAC 1904 Dunajská Streda, kde na jaře téhož roku hostoval. V únoru 2015 odešel na půlroční hostování do FO ŽP ŠPORT Podbrezová.\nZačátkem září 2015 přestoupil z DAC do klubu TJ Iskra Borčice, tehdejšího nováčka slovenské druhé nejvyšší ligy.\nV roce 2016 působil v českém druholigovém týmu MFK Frýdek-Místek a poté ve východoslovenském prvoligovém mužstvu 1. FC Tatran Prešov.\n\nV březnu 2017 jej angažoval do konce sezóny 2016/17 skotský druholigový klub Raith Rovers FC z města Kirkcaldy, který musel akutně řešit brankářskou otázku, neboť přišel o všechny 3 brankáře na soupisce. Penksa debutoval v lize 8. března 2017 proti St. Mirren FC a vychytal výhru 2:0.\n\nV lednu 2018 se dohodl na angažmá s druholigovým slovenským klubem ŠKF Sereď.\n\n"}
{"id": "999974", "url": "https://cs.wikipedia.org/wiki?curid=999974", "title": "Java Servlet", "text": "Java Servlet\n\nServlet (anglická výslovnost [ˈsəːvlit]) je program napsaný v jazyce Java, který je nástrojem pro tvorbu webových aplikací. Funguje na principu zpracování HTTP požadavků a generování HTML stránek. Tvoří vrstvu mezi HTTP požadavkem od webového klienta a databází nebo aplikací na jiném serveru. Servletem je každá Java třída, která implementuje interface javax.servlet.Servlet. Protože ale z praktického hlediska má smysl uvažovat pouze servlety obsluhující protokol HTTP, je důležitější vědět, že HTTP servletem je každá třída, která je potomkem třídy javax.servlet.http.HttpServlet.\n\nZákladní použití servletů:\n\nJava Servlety často slouží ke stejnému účelu jako programy realizované pomocí Common Gateway Interface ( CGI). Ale Servlety nabízejí několik výhod ve srovnání s CGI:\n\nTechnicky vzato je servlet třída z Java EE, která je v souladu se Java Servlet API. To je standard pro implementaci Java tříd, které reagují na HTTP požadavky a najdeme jej v balíčcích javax.servlet a javax.servlet.http. Servlety by v zásadě mohli komunikovat přes libovolný protokol typu klient-server, ale nejčastěji jsou používány s protokolem HTTP. Běžně generovaný dynamický obsah je HTML, ale může se jednat i o jiné jazyky například XML. Servlety mohou udržovat stav relace pomocí HTTP cookies nebo přepisováním URL.\n\nTřída typu Servlet v naprosté většině případů rozšiřuje (klíčové slovo extends) třídu HttpServlet. Dále je nutné přepsat (klíčový pojem @Override) metodu doGet(), která bere parametr typu HttpServletRequest a HttpServletResponse a nevrací žádnou návratovou hodnotu, aby pro nás Servlet vytvořil HTML stránku. Metoda musí propouštět (throws [θrəus]) nebo zpracovávat výjimku IOException. Třída neobsahuje metodu main(), protože všechny metody jsou volány kontejnerem. V případě, že bychom nepřepsali metodu doGet(), museli bychom přepsat jinou metodu, například doPost(). Pro vypsání textu na stránku je nutno vytvořit objekt třídy PrintWriter a přiřadit do našeho objektu volání metody getWriter() na parametru typu HttpServletResponse metody doGet(). Poté jen zavoláme nad objektem typu PrintWriter metodu println() s parametrem typu String, který obsahuje text ve formátu HTML. \nKód by mohl vypadat nějak takto:\n\nPovinností třídy rozšiřující třídu HttpServlet je přepsat minimálně jednu metodu, která zpracovává příchozí HTTP dotaz. Nejvyužívanějšími metodami jsou právě metody doGet() a doPost().\nPředpis obou metod je velice podobný:\nTyto metody se liší ve způsobu, jakým zasílají data. Metoda doGet() posílá data pomocí parametrů uvedených na konci URL adresy. Tento způsob není vhodný při vkládání dlouhých textových řetězců a způsobuje opětovné posílání dat při obnově stránky. Metoda doPost() posílá data uvnitř HTTP dotazu. Díky tomu je nám umožněno posílat textové řetězce téměř neomezené délky. Nejsme ovšem schopni přečíst data zvenku, což může být výhodou. Pokud metodu použijeme korektně, tak nedojde k opakovanému posílání dat.\n\nServletový Filtr je třída implementující Java třídu Filter a primárně slouží ke sledování žádostí a odpovědí odeslaných resp. přijatých Servletem. Filtr se používá například pro autentizaci uživatele. Naproti tomu Servletový Listener sleduje události ve webovém kontejneru a nějakým způsobem na ně reaguje. Událostí může být například spuštění nebo ukončení aplikace. Příkladem Listeneru může být třída implementující Java třídu HttpSessionListener nebo ServletContextListener.\n\nJava Server Pages alias JSP jsou textové soubory s příponou .jsp, umístěné ve webové aplikaci, které jsou při prvním požadavku na zobrazení automaticky převedeny servletovým kontejnerem na servlet (.java) a přeloženy do Java třídy (.class). Servlety vzniklé z JSP stránek jsou tedy mapovány na URL původního textového souboru. JSP neboli Java Server Pages jsou v podstatě servlety. Jedná se soubory s příponou .jsp, které jsou serverem (nejčastěji Apache Tomcat) přeloženy na zdrojový kód servletu s příponou .java. Server následně načte přeložený .java soubor, který je již servletem a předá mu HTTP požadavek. Psaní kódu v JSP souboru je velmi podobné psaní kódu v PHP skriptovacím programovacím jazyce. Hlavní výhodou JSP je množství napsaného kódu, které je násobně menší, než kdyby byl kód napsán ve třídě Servletu.\nV případě, že se rozhodneme využívat JSTL, množství napsaného kódu se ještě více zredukuje, protože není nutné psát kód v jazyce Java, ale jen používáme tagy z JSTL knihovny. JSTL je knihovna usnadňující časté operace pomocí již vytvořených značek. Pracuje s cykly, vyhodnocováním, formáty či databází (práce s databází z JSP by ale porušila MVC).\"\n\nPro použití servletů je potřeba mít webový server, který se také někdy označuje jako servlet kontejner. Nejčastěji se servlety zabalí do WAR archívu a provede se jejich nasazení (deploy) na server. Mezi webové servery patří například Apache Tomcat. Webový server v sobě obsahují i aplikační servery jako GlassFish, JBoss nebo Web Logic.\n\nPro životního cyklu servletu jsou zásadní 3 metody. Jsou to metody init(), service() a destroy(). Jsou implementovány každým servletem a jsou vždy volány v určitý okamžik jeho životního cyklu.\nVyužití metod je patrné v následujícím scénáři.\n\nAčkoli je možné pomocí servletů generovat HTML, tak se to kvůli přehlednosti a členění kódu nedělá. Dříve se v MVC návrhu používala pro zobrazovací vrstvu technologie Java Server Pages ( JSP), ale dnes spíše převažuje novější technologie Java Server Faces ( JSF). Nad samotnými servlety jsou pak vytvořeny frameworky, které se v dnešní době takřka výhradně používají. Jsou jimi Enterpise Java Beans ( EJB) nebo třeba také Spring.\n"}
{"id": "999977", "url": "https://cs.wikipedia.org/wiki?curid=999977", "title": "Les Sables-d'Olonne", "text": "Les Sables-d'Olonne\n\nLes Sables-d'Olonne je francouzská obec v departementu Vendée v regionu Pays de la Loire. V roce 2011 zde žilo 14 165 obyvatel. Je centrem arrondissementu Les Sables-d'Olonne.\n\n\"Počet obyvatel\" \n\n\n"}
{"id": "999986", "url": "https://cs.wikipedia.org/wiki?curid=999986", "title": "Julius Kink", "text": "Julius Kink\n\nJulius Kink (21. dubna 1848 Bregenz – 25. ledna 1909 Vídeň) byl rakouský podnikatel a politik, na přelomu 19. a 20. století poslanec Říšské rady.\n\nJeho otec Martin Kink byl průmyslníkem, stejně jako strýc Franz Kink. Průmyslovému podnikání se věnoval i bratranec Anton Kink. Další bratranec Rudolf Kink byl právníkem a historikem. Julius vystudoval vysokou technickou školu ve Štýrském Hradci a v vysokou školu technickou v Curychu. Pracoval pak v cementárně v Kufsteinu. Od roku 1875 byl podílníkem v papírenské firmě, kterou založil jeho otec (roku 1908 se proměnila na akciovou společnost). V roce 1872 se podílel na vzniku \"Svazu rakousko-uherských papírenských průmyslníků\" a v letech 1888–1904 byl jeho předsedou. Byl členem vedení dolnorakouského živnostenského spolku. Od roku 1885 byl členem dolnorakouské obchodní a živnostenské komory, od roku 1904 jejím prezidentem. V roce 1892 spoluzakládal \"Ústřední svaz rakouských průmyslníků\".\n\nV 90. letech 19. století se zapojil i do celostátní politiky. Ve volbách do Říšské rady roku 1897 získal mandát za kurii obchodních a živnostenských komor, obvod Vídeň. Za týž obvod byl zvolen i ve volbách do Říšské rady roku 1901.Profesně byl k roku 1897 uváděn jako majitel papírenské továrny a člen dolnorakouské obchodní a živnostenské komory. Na Říšské radě se zaměřoval na témata související s podnikáním a průmyslem.\n\nV roce 1907 usedl do Panské sněmovny (jmenovaná horní komora Říšské rady).\n"}
{"id": "999987", "url": "https://cs.wikipedia.org/wiki?curid=999987", "title": "Troglodyt (hudební skupina)", "text": "Troglodyt (hudební skupina)\n\nTroglodyt je českobudějovická undergroundová kapela založená na přelomu sedmdesátých a osmdesátých let. Kvůli normalizační politice zůstala po celá osmdesátá léta v podzemí. Od roku 2013 vystupuje v novém složení.\n\nV roce 1978 se seznámil Jirka \"Pastor\" Zikeš s Petrem \"Terym\" Tajrychem a Ivanem \"Matkym\" Hricukem. V roce 1979 se připojil Tom Losenický a tak vznikla kapela Troglodyt. V roce 1980 vznikla rocková opera Ab Incunabulis. První vystoupení kapely se odehrálo ve Srníně na setkání tamní základní školy. V roce 1993 kapela naposledy vystoupila v budějovickém rockovém klubu Lucerna.\n\nV roce 2012 kapela znovu začala zkoušet od roku 2013 vystupuje v plné síle ve složení: Jirka \"Pastor\" Zikeš (kytara, zpěv), Tom Losenický (basová kytara), Pepa \"Koki\" Dvořák (bicí souprava), Karolína Zikešová (klávesy) a Jirka Zikeš Junior (sólová kytara).\n\n"}
{"id": "999996", "url": "https://cs.wikipedia.org/wiki?curid=999996", "title": "Selegas", "text": "Selegas\n\nSelegas je italská obec v provincii Sud Sardegna v oblasti Sardinie.\n\nV roce 2012 zde žilo 1 417 obyvatel.\n\nGesico, Guamaggiore, Ortacesus, Senorbì, Suelli\n\nZdroj: \n\n"}
{"id": "1000028", "url": "https://cs.wikipedia.org/wiki?curid=1000028", "title": "Maria Sibylla Merianová", "text": "Maria Sibylla Merianová\n\nMaria Sibylla Merianová (2. dubna 1647 Frankfurt nad Mohanem – 13. ledna 1717 Amsterdam) byla německo-švýcarská malířka a entomoložka. Proslavila se kresbami rostlin a hmyzu.\n\nJejím otcem byl švýcarský mědirytec a vydavatel Matthäus Merian. Zemřel, když Marii byly tři roky. Po jeho smrti se Mariina matka roku 1651 znovu provdala, a to za malíře Jacoba Marella, který pak učil nevlastní dceru malovat. Už jako malou ji fascinoval svět rostlin a hmyzu. Tajně hmyz sbírala a měla i vlastní herbář, což nebylo tehdy u dívek obvyklé. Začala podle svých sbírek malovat obrázky. Dlouho jen jako soukromou kratochvíli, ale ve 28 letech vydala svůj první herbář \"Neues Blumenbuch\" tiskem. Následovala kniha \"Der Raupen wunderbare Verwandelung und sonderbare Blumennahrung\" (\"Nádherný přerod housenek a jejich zvláštní květinová potrava\"), jímž vstoupila již i na pole vědy, a který rovněž bohatě ilustrovala. Měla dceru Johannu Hellenu, která se provdala za obchodníka Jacoba Herolta. Ten čile obchodoval s holandskými koloniemi v Surinamu, a díky tomu se do Surinamu dostala roku 1699, ve svých třiapadesáti letech, i Maria Sibylla. V Surinamu dva roky studovala tamní hmyz a rostliny. Díky tomu vydala knihu \"Metamorphosis Insectorum Surinamensium\" (\"Metamorfózy surinamského hmyzu\"), která z ní učinila jednu z nejslavnějších entomoložek své doby. Do Evropy se musela vrátit, když se nakazila malárií.\n\nJejí výtvarné dílo bylo doceněno a znovuobjeveno ve 20. století. Její portrét byl na pětisetmarkové německé bankovce.\n\n\n"}
{"id": "1000031", "url": "https://cs.wikipedia.org/wiki?curid=1000031", "title": "C. k. četnictvo", "text": "C. k. četnictvo\n\nČetnictvo a C.K. četnictvo byl vojensky organizovaný sbor určený k udržování veřejného pařádku a bezpečnosti, který působil v letech 1815 - 1867 v Rakouském císařství a v letech 1867 - 1918 v Rakousko-Uhersku. První jednotkou četnictva v Rakousku byl četnický pluk v Lombardii. která připadla po Vídeňském kongresu Rakousku. Tento pluk byl spolu s ostatními vojenskými jednotkami zařazen do rakouské armády. C. k. četnictvo vzniklo císařským nařízením z 8. června 1849.\n\nDo jeho čela byl postaven generální inspektor Jan Kempen z Fichtenstammu .\n\nPodle vyhlášky ministerstva vnitra z 18. ledna 1850 bylo vytvořeno 16 četnických pluků. Každý pluk měl asi 1000 mužů.\n\nV roce 1854 byl navýšen počet pluků na 19. Důvodem byla příliš velké zatížení pluků 4, 5 a 6. Území kde tyto pluky působily bylo rozděleno a druhá část přidělena novým plukům 17, 18 a 19.\n\nV roce 1859 kdy Rakousko ztratilo Lombardii byl zrušen pluk číslo 14. V roce 1866 pak byly pluky reorganizovány na zemská četnická velitelství. \nRoku 1860 byl četnictvo reorganizováno. Počet pluků byl snížen na 10. Početní stav byl snížen z 19000 na 8000.\n\nV roce 1863 přešla Vojvodina pod působnost 6. pluku.\n\n1849–1859 - Johann Franz Kempen von Fichtenstamm  \n\n1859–1865 - Karl svobodný pán von Steininger  \n\n1865–1868 - Adolf sv. p. z Schönbergeru   \n\n1868–1871 - Jan rytíř z Greiplu  \n\n1871–1894 - Heinrich Karl Giesl von Gieslingen   \n\n1894 - 1903 - Johan Edler von Horak\n\n1903 - 1907 - Johan Döller von Wolframsberg\n\n1907 - 1917 - Michael Tišljar von Lentulis\n\n1917 - 1918 - Franz Kanik\n\n1918 - Eduard z Tunku\n1815 - 1849 Oberste Ludwig Rivaira\n\n1850 - Obstlt. Josef Kronenberg\n\n1859 - Obstlt. Eduard Rottée von. Romaroli\n\n1850 - Obstlt. Franz Reichardt\n\n1859 - Obstlt.Franz Verrette\n\n1860 Oberst Erwin Stainhauser von Treuberg\n1860 - 1866 Oberst Rudolph Severus von Laubenfeld\n\n1866 - Oberst Erwin Stainhauser von Treuberg\n\n1866–1867 - Petr rytíř Lammer z Castell-Rombalda \n\n1867–1873 - Antonín Sabranský z Thalbrücku  \n\n1873–1880 - Adolf Polivka z Treunsee  \n\n1880–1885 - Jindřich John \n\n1885–1891 - Antonín Galina \n\n1891–1897 - Engelbert z Grosslu  \n\n1897–1900 - František šl. Polak  \n\n1900–1902 - Jindřich Hawel z Heidsee  \n\n1902–1905 - Ludvík Eppich  \n\n1905–1912 - Jan Herold ze Stody  \n\n1912–1912 - Bedřich Vranex (zatímní)  \n\n1912–1914 - Gustav Gautsch z Frankenthurnu \n\n1914–1918 - Leopold Trummer z Tronningenu  \n\n1918–1918 - Karel Straube \nOběžníkem z roku 1908 bylo předepsáno, že pokud se jednalo o velitele stanic a okresní velitele, měly jako znamení malý zlatý knoflík s císařským monogramem.\n"}
{"id": "1000033", "url": "https://cs.wikipedia.org/wiki?curid=1000033", "title": "Seznam rakouských hudebních skladatelů", "text": "Seznam rakouských hudebních skladatelů\n\nTento seznam zahrnuje hudební skladatele jakkoli spjaté s Rakouskem.\n\nHistoricky vzato je jen zčásti správné jmenovat zde jen německé skladatele, kteří mají jakou svou zemi původu na území dnešního Rakouska. Lze totiž také rozlišovat mezi německojazyčnými a cizojazyčnými skladateli klasické hudby působící v Rakousku, aniž bychom brali v potaz národnost skladatelů. \n\nV historickém kontextu tvořila dnešní Rakouská republika jen malou část území habsburského Rakouského císařství resp. Rakouska-Uherska, i když Němci v habsburské monarchii, jako např. Rakouští Němci, byli dominantní složkou obyvatelstva mnohonárodnostního státu. Rakušany se myslí jen ti Němci, jejichž mateřským jazykem je němčina. V tomto smyslu jsou zde tedy uvedeni také někteří rakouští skladatelé, kteří jsou zároveň uvedeni v seznamu \"německých skladatelů klasické hudby\".\n\nPodobná hesla:<br>\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1000038", "url": "https://cs.wikipedia.org/wiki?curid=1000038", "title": "Langue", "text": "Langue\n\nLangue (franc. jazyk) je ve strukturální lingvistice protějšek pojmu parole. S výkladem těchto pojmů poprvé přišel Ferdinand de Saussure ve svém díle \"Kurs obecné lingvistiky\" (Course de linguistique générale, česky 1989 v překladu Františka Čermáka).\n\nJazyk (\"langue, systém\") je abstraktní systém jazykových jednotek znakové povahy a současně se také jedná o pravidla jejich užívání, a to včetně normy a modelů tohoto užívání. Jednoduše se tedy jedná o systém jazyka, který je uložený v mysli každého jedince.\n\nJazyk je komplexní a tvoří ho tyto rysy:\n\nFerdinand de Saussure přirovnává jazyk k šachové hře. Obecná pravidla a hodnoty figurek odpovídají \"jazyku\" a konkrétní situace figurek na desce odpovídá \"parole\".\n\nUvnitř určitého jazykového stavu je základní distinkcí rozdíl mezi langue (jazykem) a parole (mluvou). V dnešní době se můžeme setkat také se synonymními pojmy \"systém-text\", Chomského dichotomie \"kompetence-performance\" nebo u Hjemsleva s pojmy \"systém-proces\".\n\nDichotomii \"langue-parole\" můžeme skutečně vnímat pouze tehdy, pokud přihlížíme i ke třetímu, nejobecnějšímu saussurovskému pojmu langage (řeč). Pod pojmem \"řeč\" rozumíme obecnou schopnost jazyka, která nám umožňuje realizaci mluvy.\n\n\"Jazyk\" je systémem arbitrárních znaků a stejně tak v sobě nese i pravidla jejich používání (tedy jejich realizací v \"parole\"). Systém nemůžeme chápat pouze jako výčet jmen pro příslušné objekty, ačkoliv tento původem aristotelský přístup můžeme v některých dílčích přístupech nalézt. Pojem \"systém\" rozumíme jako uspořádanou síť vztahů, která je ucelená v komplex. Principem uspořádání těchto znaků je opozice. Opozicí zde rozumíme vztah mezi členy paradigmatu, případně také vztah vůči jiným paradigmatům. Systém obsahuje pouze rozdíly (opozice) tudíž v něm není nic pozitivního. Vše, co znak odlišuje, ho zároveň s tím i vytváří.\nOpozicemi se velmi zabývala Pražská škola a to především v oblasti fonologie. U hlavních čtyř typů opozic je důležité zohlednit jejich vztah k rozdílu \"langue-parole\". Každý foném je v systému vymezený vždy více opozicemi, ale jeho konkrétní zapojení klade důraz pouze na některou.\n\nV případě \"d:t\" se jedná o opozici znělosti/neznělosti, v případě \"d:p\" se jedná o vztahy \"alveolární/labiodentální\" a současně také \"znělá/neznělá\", přitom obě opozice mají ještě vlastnost \"okluzívní\". Bilaterální opozice se vyskytuje pouze mezi jednou dvojicí fonémů, multilaterální se vyskytuje mezi více fonémy.\nIzolovaná opozice se vyskytuje pouze u jednoho páru, zatímco proporcionální se naopak vyskytuje u více párů. V příkladu \"d:t : b:p : g:k\" se jedná o opakování znělý/neznělý.\n\nFonémy \"p:b\" jsou opozicí v tomto případě pouze v některých pozicích. Tento druh opozice už není pouze systémovým, ale přechází už do \"parole\" a dal vzniknout principu neutralizace.\n\nOpozice ovšem můžeme nalézt ve všech rovinách (např. gramatická opozice mezi \"aktivum-pasivum\" nebo lexikální mezi \"chytrý-hloupý\"). V takových případech ovšem systém opozic není příliš rozpracovaný. Někdy lze použít typ opozic známých z fonologie:\n\n\n"}
{"id": "1000042", "url": "https://cs.wikipedia.org/wiki?curid=1000042", "title": "František z Magni", "text": "František z Magni\n\nFrantišek z Magni (1598 – 7. prosince 1652), psán též František Magnis ze Strážnice, \"Magno\", z \"Magnii\". Původem italský šlechtic, později říšský hrabě a polní maršál, v letech 1640–1641 jeden z trojice moravských zemských hejtmanů. Byl diplomatem ve službách císaře Ferdinanda III. Habsburského na dvoře Vladislava IV. Vasy a majitelem panství Strážnice, kam přivedl řád piaristů. Proslul výjimečnou diplomatickou ochranou panství Strážnice před švédským vojskem ve třicetileté válce.\n\nPocházel z italského katolického rodu Magnisů, jeho otcem byl Konstantin Magnis. František se v Čechách usadil již v předbělohorské době a jako císařský plukovník a jeden z vítězných velitelů Bitvy na Bílé Hoře si dále budoval vojenskou kariéru. V letech 1628-1629 dokončil zakoupení poddanského panství Strážnice, což mu umožnila jak smrt bývalého vlastníka Jana Jetřicha ze Žerotína, který byl zkompromitován stavovským povstáním, tak dlouhodobě trvající zadluženost panství a odhadnutá nízká cena kvůli zpustošení. Ke změně majitele nakonec došlo tzv. postupnou konfiskací. Tato změna majitelů panství namísto rodu Žerotínů měla trvání pro dalších více jak 300 let, rod Magnisů totiž sídlil ve Strážnici s malými výjimkami až do roku 1945.\n\nFrantišek Magnis byl nejen úspěšný voják, ale ve třicátých letech také aktivní diplomat - působil mj. jako spojka mezi panovníkem českých zemí, císařem Ferdinandem III. Habsburským a polským králem Vladislavem IV. Vasou. Jeho kariérní postup byl relativně rychlý a hlavně vytrvalý: v roce 1633 získal titul barona, o 2 roky později titul říšského hraběte a ještě v témže roce se stal c. k. podkomořím na Moravě. V roce 1640 je již náměstek moravského hejtmana, později samotným moravským zemským hejtmanem a v září 1644 mu císař uděluje hodnost císařského polního podmaršálka (něm. \"Feldmarschall-Leutnant\").\n\nCo se týká zajištění hospodářské prosperity, o kterou měl eminentní zájem, ve Strážnici např. dává obnovit vodní mlýn o celkem 15 stupách, pro což zajistil v roce 1635 potřebná stavidla na toku Moravy až na sousedním panství Veselí nad Moravou. S příchodem nového majitele začala spolu s obnovou města Strážnice a panství zejména plánovaná rekatolizace obyvatel, v čemž mu byl nápomocen jeho bratr Valerián Magni, mnich kapucínského řádu a mj. rádce pražského arcibiskupa Arnošta Vojtěcha z Harrachu. Oba bratři však ve svém životě konali mnohá rozhodnutí a důležité diplomatické kroky společně a nově příchozím katolickým řádem se tedy nestali jezuité, jak bylo v té době obvyklé, ale v lednu 1633 piaristé, protože Valerián byl osobně spíše protivníkem jezuitů a zastáncem mírnějšího přístupu vůči nekatolíkům. Řád piaristů přinesl na panství samozřejmě i slíbené vzdělání, což zde ovšem předtím činila s úspěchem i českobratrská jednota se svojí školou, kterou navštěvoval také Jan Amos Komenský. Zhruba 20 let po příchodu piaristů, v letech 1651 a 1652, vyvíjeli snahu o usazení ve Strážnici také jezuité z Uherského Hradiště, ze strany Magnise ovšem nebyl zájem.\n\nFrantišek Magnis se roku 1641 zasloužil také o dnešní postavení Brna jako metropole Moravy namísto tehdy stejně silného postavení Olomouce. Na základě jeho doporučující zprávy rozhodl císař Ferdinand III. o sjednocení soudů i zemské rady v Brně a další rok zde již bylo sídlo všech hlavních královských i zemských úřadů.\n\nJeho ženou byla Johanna Františka Prisca, rozená Pergerová z Pergu, se kterou se oženil roku 1627. Jejich manželství bylo bezdětné, proto panství zdědil syn jeho bratra Filipa, hrabě František Štěpán z Magni.\n\nRok 1645 je označován jako nejhorší rok švédské okupace Českých zemí a pro Moravu zřejmě i nejničivější rok celé třicetileté války. Došlo k obsazení měst jako Jihlava, Hustopeče, Mikulov či Břeclav a cíl Švédů zůstával jasný: postupovat k Vídni a obsadit ji. Magnis se předtím stal jedním ze tří zemských správců Moravy a svého času byl právě při okupaci Švédů jediný zemský úředník na Moravě, který zde zůstal, na čemž později stavěl svoji obhajobu.\n\nMagnis začal tušit hrozbu pro své výnosné panství a po důvěrné dohodě s polským králem Vladislavem IV. Vasou, pro kterou mu byl nápomocen bratr Valerian Magni, byla sepsána fingovaná smlouva bez právní moci, kterou mu své panství zdánlivě prodal. Politická situace byla totiž taková, že švédský panovník se ucházel o přízeň polsko-litevského státu. Tím Magnis pro svůj majetek zajistil před Švédy ochranu a sám byl jmenován administrátorem. Přístupové cesty na panství byly označeny hraničními kameny nebo dřevěnými sloupy v červenobílých polských barvách.\n\nKdyž v dubnu 1645 Švédové obsadili blízký Uherský Brod a Veselí nad Moravou, měl už Magnis vystaven první z ochranných listů, tzv. Salvu Guardii, a to přímo od polského krále. Ten v něm nařizoval veliteli švédských vojsk Torstenssonovi, aby vzal strážnické panství pod svoji ochranu a současně jmenoval Magnise plukovníkem polské armády. Když došlo k příchodu Švédů, ochrana polského krále měla takovou autoritu, že je odradila od útoku a navíc Magnis obdržel dočasnou vojenskou ochranu švédské posádky. Ochranný list si nechal vystavit také od švédského vojevůdce a vojenskou elitu hostil na zámku. Později na panství nezaútočil ani sedmihradský generál Bakoš Gábor, přestože trval na tom, že žádné takové instrukce od svého knížete Rákocziho neobdržel. Salvu Guardii si tedy v červenci 1645 nechal Magnis vystavit také od Jiřího I. Rákocziho.\n\nMezi tehdejšími hrůzami třicetileté války se situace strážnického panství jevila jako zázrak, proto bylo území označováno termínem „Terra Felix“, tj. latinsky šťastná země, což bylo tehdy známo ve spojení s chráněným panstvím Albrechta z Valdštejna v oblasti severních Čech.\n\nKdyž tyto události vešly ve známost na vídeňském dvoře, byl Magnis obviněn ze zrady. Obhajoval se císaři obranným spisem a za argumenty mu sloužilo, že na Hradišťsku chránil majetek svůj i císařský jako jediný zemský úředník, že se Švédy jednal jen v nutné míře, nebo že působil jako azyl i pro další šlechtice atd. Magnisova pozice se ale začala otřásat a v listopadu 1645 byl zbaven všech svých úřadů. Byl vyzván, aby zradu vysvětlil a očistil své jméno. Započala intenzivní korespondence mezi Magnisem a oběma panovníky i Magnisova osobní obhajoba u císařského dvora. Magnis se písemně hájil, že se snažil o předběžný souhlas s císařem osobním prostřednictvím svého bratra Valeriána, ten se však s císařem nesetkal, což Magnis nevěděl. Hrabětem Magnisem se zabývala speciální komise, uvažovalo se i o jeho uvěznění, ale ten nakonec svým diplomatickým uměním z obvinění vyvázl a obdržel zpět své úřady.\n\nPo několikerých jednáních a intervencích ze strany polského krále vystavuje císař v Linci dne 5. února 1646 dekret, kterým nakonec Magnise osvobozuje od všech obvinění k době švédského vpádu a ponechává mu jeho dosavadní úřady. Situace tím však zcela neskončila. František Magnis měl jako vysoce postavená osobnost na Moravě dost nepřátel, v roce 1647 vyvstala nová obvinění týkající se Magnisových intenzívnějších služeb v Polsku a opět následovaly obhajoby i zastání nového polského krále. Poslední svoji obhajobu loajálnosti císaři uvedl i ve svém testamentu. František Magnis zemřel na cestě do Prahy ve věku 54 let a pohřben byl na své přání v kostele sv. Tomáše v Brně.\n\n"}
{"id": "1000046", "url": "https://cs.wikipedia.org/wiki?curid=1000046", "title": "SLIP", "text": "SLIP\n\nSLIP ( ) je jednoduchá metoda zapouzdření datagramů protokolu IP navržená pro komunikaci pomocí sériových portů a modemových spojení. SLIP je popsán v vydaném v roce 1988, ale vlastní protokol byl implementován začátkem 80. let 20. století a rozšířil se poté, co byl v roce 1984 implementován do 4.2BSD Unixu. U osobních počítačů byl SLIP z větší části nahrazen protokolem Point-to-Point Protocol (PPP), který je lépe navržený, má více vlastností a nevyžaduje přiřazení IP adresy před navázáním spojení. Protokol SLIP je však oblíbený na jednočipových počítačích díky své velmi malé režii.\n\nSLIP pro přenos upravuje standardní TCP/IP datagramy:\n\n\nSLIP vyžaduje sériový port nastavený na přenos osmibitových slabik bez parity s hardwarovým řízením toku dat nebo v CLOCAL režimu (3-drátový nullmodem) USART.\n\nSLIP neposkytuje detekci chyb, kterou musí zajistit protokol protokol vyšší vrstvy. Proto fungování samotného protokolu SLIP není uspokojivé při přípojení pomocí vytáčeného připojení přes linky s vysokou chybovostí. SLIP je však stále užitečný pro testování odezvy operačního systému při zátěži (sledováním statistik při záplavovém posílání ping paketů).\n\nSLIP se také používá pro komunikaci mezi Bluetooth moduly a hostitelské počítače v BlueCore Serial Protokol.\n\nCSLIP ( ) je protokol SLIP s kompresí TCP hlaviček. Je použita Van Jacobsonova komprese TCP hlaviček; nemá žádný vliv na vlastní data přenášená protokolem TCP ani na UDP datagramy (User Datagram Protocol) a je nezávislý na případné komprimaci, kterou může poskytovat modem. CSLIP zkracuje hlavičku Transmission Control Protocol (TCP) z 20 na 7 bytů.\n\n\n"}
{"id": "1000047", "url": "https://cs.wikipedia.org/wiki?curid=1000047", "title": "Josef Kopp", "text": "Josef Kopp\n\nJosef Kopp (13. dubna 1827 Vídeň – 22. ledna 1907 Vídeň) byl rakouský právník a politik, jedna z hlavních postav rakouskoněmeckých liberálů, v závěru 19. století poslanec Říšské rady.\n\nV letech 1845–1849 vystudoval Vídeňskou univerzitu. Během revoluce roku 1848 bojoval ve studentské legii. V roce 1854 získal titul doktora práv. V letech 1862–1902 působil jako dvorní a soudní advokát ve Vídni. Byl aktivní veřejně i politicky. V období let 1869–1870 zasedal ve výboru dolnorakouské advokátní komory, v letech 1872–1875 v její disciplinární komisi. Od roku 1867 byl členem Vídeňské obecní rady a od téhož roku zasedal i jako poslanec Dolnorakouského zemského sněmu, kde v období let 1870–1897 zastával post referenta pro obecní a ústavní záležitosti v zemském výboru. Zasloužil se o vybudování moderní zemské péče o chudé. V roce 1869 založil Deutscher Verein, který se později vyvinul v Deutscher Schulverein, organizaci, která podporovala německé školství v jazykově smíšených oblastech monarchie. Po 15 let zasedal v čele této organizace, která počátkem 70. let byla hlavním mocenským bodem mladoněmeckých liberálů.\n\nV 70. letech 19. století se zapojil i do celostátní politiky. Ve volbách do Říšské rady roku 1873 získal mandát za městskou kurii, obvod Vídeň, VI. okres. Za týž obvod byl zvolen i ve volbách do Říšské rady roku 1879. Rezignaci na mandát oznámil na schůzi 29. dubna 1884, ale již 4. prosince 1884 složil slib jako poslanec, nyní za I. vídeňský okres. Ve volbách do Říšské rady roku 1885 zde mandát obhájil, stejně jako ve volbách roku 1891, volbách roku 1897 a volbách roku 1901 a setrval zde až do své smrti roku 1907.Profesně byl k roku 1897 uváděn jako dvorní a soudní advokát. Podílel se na přípravě nového trestního zákoníku a stal se členem stálého parlamentního výboru pro trestní zákoník. Zasadil se též o reformu tiskového zákona.\n\nPoliticky patřil mezi německé liberály (tzv. Ústavní strana). V říjnu 1879 je zmiňován na Říšské radě coby člen mladoněmeckého Klubu sjednocené Pokrokové strany (\"Club der vereinigten Fortschrittspartei\"). Náležel mezi zakladatele a předáky Pokrokového klubu na Říšské radě. V roce 1870, 1871 a 1873 předsedal stranickým sjezdům v době přípravy ústavních změn a zavádění přímých voleb do Říšské rady. Předsedal i sjezdům v roce 1879 a 1880. Od roku 1881 byl členem klubu Sjednocené levice, do kterého se spojilo několik ústavověrných (liberálně a centralisticky orientovaných politických proudů). Za tento klub uspěl i ve volbách roku 1885. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice. Ve volbách roku 1897 se do parlamentu dostal jako kandidát Německé pokrokové strany.\n"}
{"id": "1000051", "url": "https://cs.wikipedia.org/wiki?curid=1000051", "title": "Grumpy Cat", "text": "Grumpy Cat\n\nGrumpy Cat (4. dubna 2012, Morristown, Arizona – 14. května 2019, Morristown, Arizona) byla kočka, která se stala všeobecně známou internetovou celebritou. Svou slávu získala především díky svému nevrlému (z anglického ) výrazu, kterým se výrazně lišila od běžných koček. Narodila se ve městě Morristown v Arizoně. Její majitelkou byla Tabatha Bundesen. Zemřela na komplikace po infekci močových cest ve věku 7 let.\n\nKočka se původně jmenovala \"Tardar Sauce\". Původní jméno jí vymyslela Chyrstal (dcera paní Bundesenové). Srst kočky jí připomínala tatarskou omáčku (). Díky tomu vznikla zkomolenina \"Tardar Sauce\". Jméno \"Grumpy Cat\" vzniklo až po uveřejnění fotografií a videí na sociálních sítích. Ačkoliv se ke jménu \"Grumpy Cat\" hlásila spousta lidí, není známo, kdo jej navrhl jako první.\n\nGrumpy Cat stále slyšela na obě jména, ovšem původní jméno Tardar Sauce už téměř nikdo nepoužíval a samotní majitelé jí často oslovovali jednoduše Grumpy.\n\nSvou popularitu Grumpy Cat získala takřka přes noc. 23. září 2012 umístil bratr Tabathy Bundesen na internet několik fotografií kočky s naštvaným výrazem. Na internetu okamžitě vznikly spekulace, že fotografie byly upraveny a nejsou skutečné a kočka s takovým výrazem jednoduše nemůže existovat. Jako nezpochybnitelnou odpověď Bryan Bundesen proto umístil na YouTube několik krátkých videí, které zachycovaly výraz Grumpy Cat. Videa se stala okamžitě internetovou senzací a během několika hodin se rozšířila po celém světě.\n\nPopularitu rychle získala také na dalších sociálních sítích. Na Facebooku měla v květnu 2019 více než 8,5 milionů fanoušků. Velmi známá je také na sociální síti 9GAG, kde členové této komunity často používají její fotografie pro vytváření memů.\n\nO původu nevšedního výrazu této kočky je na internetu spousta spekulací. Zvláštní tělesné proporce Grumpy Cat měla, podle informací od její majitelky, na svědomí porucha zvaná nanismus. Ta se kromě zkrácení končetin projevil u Grumpy Cat údajně také v jejím obličeji. Její postižení také mohlo za téměř neustále třesoucí se nohy.\n\nPřestože se Grumpy Cat proslavila především pro svou mrzutost, ve skutečnosti se jednalo o velmi hravou kočku.\n\nMěla také sourozence, který se jmenoval Pokey. Trpěl stejnou poruchou jako Grumpy.\n\nNa oficiálních stránkách Grumpy Cat mají možnost její příznivci vybírat z širokého množství předmětů s jejím vyobrazením.\n\nV únoru 2014 se začal prodávat nápoj pod značkou Grumppuccino a zrnková káva Grumpy Cat Coffee.\nNa konci prosince 2015 internetové stránka drinkgrumpycat.com přestala tyto produkty prodávat a Twitterový účet spojený se značkou se odmlčel.\n\n23. července 2013 vydala společnost Chronicle Books knihu pod názvem \"Grumpy Cat: A Grumpy Book\". Tato kniha se během dvou týdnů dostala na první pozici prodaných knih ve své kategorii v internetovém obchodu Amazon. Společnost Chronicle Books vydala také kalendář s tematikou Grumpy Cat.\n\nGrumpy Cat se objevila v několika reklamních spotech značky Friskies s názvem „\"Will Kitty Play With It?\"“ a několika hudebních videoklipech. Jedno z těchto videí – píseň „\"Hard To Be a Cat at Christmas\"“ – získalo na YouTube přes 3 500 000 zhlédnutí, než bylo spolu s ostatními na přelomu let 2017 a 2018 odstraněno z kanálu Friskies.\n\n30. května 2013 bylo uveřejněno na Hollywoodské stránce Deadline, že společnost Broken Road Productions získala práva pro natočení rodinné komedie o Grumpy Cat. Film dostal na starost Todd Garner, který oznámil, že film bude animovaný a Grumpy Cat v něm ztvární podobnou roli jako kocour Garfield ve stejnojmenném filmu. Z natáčení filmu sešlo. \n\n29. listopadu 2014 vyšel na stanici Lifetime hraný televizní film „\"Grumpy Cat's Worst Christmas Ever\"“ s vánoční tématikou. Herečka Aubrey Plaza namluvila hlavní kočičí roli.\n\nV roce 2012 byla Grumpy Cat jmenována MSNBC jako Most Influential Cat.\n\nV roce 2013 získala Grumpy Cat ocenění BuzzFeed's Meme of the Year Award na předávání cen Webby.\n\nV roce 2013 získala také ocenění Lifetime Achievement Award udělované společností Friskies.\n\nGrumpy Cat je registrovaná obchodní značka, jejíž autorská práva patří společnosti Grumpy Cat Limited.\n\nGrumpy Cat měla i svého manažera. Byl jím Ben Lashes, který mimo jiné reprezentuje i Nyan Cat, která se taktéž stala internetovým memem.\n\n"}
{"id": "1000055", "url": "https://cs.wikipedia.org/wiki?curid=1000055", "title": "Andouillette", "text": "Andouillette\n\nAndouillette je tradiční uzenářský výrobek francouzské kuchyně. Jsou to nepravidelné válečky o váze okolo 150 gramů vyráběné z vepřových vniřností (střeva, dršťky), vína, cibule a koření. Vyznačují se specifickým aromatem a chutí. Podávají se nejčastěji grilované, s dijonskou hořčicí, smaženými bramborami a vínem. Svými andouillettes je vyhlášené město Troyes; zmiňuje se o nich už Alexandre Dumas starší ve svém \"Velkém kuchařském slovníku\". O kvalitu tohoto pokrmu dbá sdružení kulinářských odborníků \"Association amicale des amateurs d'andouillette authentique\", založené v roce 1970.\n\n\n"}
{"id": "1000057", "url": "https://cs.wikipedia.org/wiki?curid=1000057", "title": "Irské námořnictvo", "text": "Irské námořnictvo\n\nIrské námořnictvo (\"an tSeirbhís Chabhlaigh\") je součástí irských obranných sil. Jádro tohoto malého námořnictva tvoří oceánské a pobřežní hlídkové lodě. Mezi jeho hlavní úkoly patří pobřežní obrana, hlídkování v teritoriálních vodách a ochrana rybolovu. V roce 2008 námořnictvo tvořilo 1000 příslušníků a 450 rezervistů. Hlavní základnou irského námořnictva je ostrov Haulbowline v hrabství Cork.\n\nSoučástí jména irských válečných lodí tvoří prefix LÉ, zkratka označení irská loď – \"Long Éireannach\".\n\nModerní irské námořnictvo vzniklo roku 1946. Ve stejném roce země zakoupila trojici korvet třídy \"Flower\" – LÉ \"Macha\" (01), LÉ \"Maev\" (02) a LÉ \"Cliona\" (03). \"Cliona\" a \"Macha\" přitom byly v letech 1966–1967 přestavěny na lodě pro ochranu rybolovu. Jejich náhradou se roku 1971 staly tři britské minolovky třídy \"Ton\" – LÉ \"Banba\" (CM11), LÉ \"Fola\" (CM12) a LÉ \"Grainne\" (CM10), které byly vyřazeny do konce 80. let. První válečnou lodí postavenou v domácích loděnicích se roku 1972 stala LÉ \"Deirdre\" (P20), která se tsala první oceánskou hlídkovou lodí určenou k ochraně výlučné námořní ekonomické zóny irska, jejíž hranice se posunula z 12 na 200 mil od pobřeží. Na \"Deirdre\" přitom navázaly tři jednotky vylepšené třídy \"Emer\" (LÉ \"Emer\" (P21), LÉ \"Aoife\" (P22) a LÉ \"Aisling\" (P23)). K výcviku byla v 70. letech zakoupena loď LÉ \"Setanta\" (A15), kterou po jejím sešrotování v polovině 80. let nahradila cvičná loď LÉ \"Ferdia\" (A16).\n\n\n\n\n"}
{"id": "1000058", "url": "https://cs.wikipedia.org/wiki?curid=1000058", "title": "Włodzimierz Kozłowski-Bolesta", "text": "Włodzimierz Kozłowski-Bolesta\n\nWłodzimierz Kozłowski-Bolesta, \"v německojazyčných pramenech též\" Wladimir Kozłowski-Bolesta (8. prosince 1858 Krzywcza – 1917 Lvov), byl rakouský právník a politik polské národnosti z Haliče, v závěru 19. století a počátkem 20. století poslanec Říšské rady.\n\nVystudoval Jagellonskou univerzitu v Krakově. Roku 1884 získal titul doktora práv. V zahraničí pak studoval národohospodářství. Od roku 1889 byl poslanec Haličského zemského sněmu.\n\nV 80. letech 19. století se zapojil i do celostátní politiky. V doplňovacích volbách roku 1888 získal mandát na Říšské radě za velkostatkářskou kurii, obvod Halič. Slib složil 12. května 1888, rezignace oznámena na schůzi 17. května 1888, 30. ledna 1889 opětovně složil slib. Mandát obhájil v řádných volbách do Říšské rady roku 1891, volbách do Říšské rady roku 1897 a volbách do Říšské rady roku 1901. Rezignoval 10. června 1902, nová rezignace proběhla 16. října 1902 po opětovném zvolení. Opět do parlamentu nastoupil 24. března 1905 místo Eugeniusze Abrahamowicze. Zvolen byl rovněž v řádných volbách do Říšské rady roku 1907, konaných poprvé podle všeobecného a rovného volebního práva (obvod Halič 67). Za týž obvod uspěl i ve volbách do Říšské rady roku 1911. Ztratil mandát 30. května 1917 na základě rozsudku okresního soudu ve Lvově zakazujícího veřejné vystupování. Do parlamentu pak místo něj usedl Edmund Galik.Profesně byl k roku 1897 uváděn jako statkář v obci Zabłotce.\n\nPatřil do východohaličské konzervativní skupiny (tzv. Podolacy). V červenci 1911 po volbách byl zvolen za člena organizačního výboru tohoto uskupení. V parlamentu patřil do střechové poslanecké skupiny Polský klub. Byl aktivní v hospodářském výboru sněmovny. Prosazoval federalistické uspořádání státu a autonomii Haliče. Odmítal ukrajinské národní hnutí v Haliči. Institutu Ossolineum odkázal značné sbírky historických artefaktů.\n"}
{"id": "1000062", "url": "https://cs.wikipedia.org/wiki?curid=1000062", "title": "Beadweaving", "text": "Beadweaving\n\nBeadweaving (česky šitý šperk) je technika tvorby šperků z korálků (různých barev, tvarů i velikostí). \n\nŠperky jsou šity pomocí jehly a nitě. Při šití těchto šperků lze použít i různé typy stehů. Dalším doplňkem mohou být kabošony (kabošon je hladký kámen bez fazet, na jedné straně rovný a na druhé vypouklý. Obvykle se jedná o polodrahokam nebo drahokam, i když stejným termínem mohou být označeny i nekamenné materiály, jako např. perly, sklo a dokonce i plasty. Kabošony se buď kalibrují na celou řadu velikostí a tvarů, jako např. oválné, kulaté či čtvercové, nebo mohou mít naopak různé amorfní tvary. ) či rivoly např. od Swarovski .\n\nVelkou výhodou šitých šperků je, že se v nich nemusí použít žádný kovový komponent, na který by mohl člověk mít alergii. Dá se ušít i zapínání, ať už náramku či náhrdelníku. Jednoduše to lze očkem s korálků, které se zapne pomocí většího korálku přišitého na protější konec náhrdelníku nebo náramku. Další variantou je tzv. zapínání OT, kdy se ušije kroužek a tyčinka z rokajlu, které fungují jako klasické americké zapínání.\n\nNevýhodou šitého šperku se může zdát jeho křehkost, i když nevypadá. Korálky i ty nejmenší jsou ze skla, proto stačí špatné ťuknutí a korálek může prasknout a rozpadnout se, čímž se odkryje nit. A i když se šitý šperk nešije z klasických nití, pořád jsou to nitě a nevydrží vše. Stejně tak nitím nedělá dobře voda. Proto každý šitý šperk potřebuje jemné zacházení a správné uskladnění. Nejlépe mu je samozřejmě na krku, ruce či uších.\n\nPro vlastní výrobu šitého šperku je potřeba velmi tenká jehla, nit (nymo, s-lon) a velkou spoustu korálků různých tvarů, velikostí a materiálů. Při šití klasických stehů rokajlem je výhodou, když jsou korálky pravidelných tvarů. Proto je lepší vybírat korálky od japonských výrobců - TOHO nebo Matsuno. Česká Preciosa se dá také ještě použít, ale už není tak pravidelná. Ale pozor na čínský rokajl, ten opravdu pravidelný není. Mezi českými korálky se objevila novinka Matubo, což jsou mačkané korálky a díky tomu jsou velmi pravidelné. Barvy je lepší udržet v jednom odstínu, tón v tónu. Šperk, který je barevně přeplácaný působí lacině.\nJednou z forem šitých šperků je freeform. Jak už sám název napovídá, jde o techniku, kde je vše možné. Tvůrce není omezený žádnými pravidly v podobě stehů, materiálu, barev, atd. Může propojit různorodé materiály pomocí různých stehů, vše záleží na vkusu autora.\n\nPřesný návod na techniku freeform zřejmě nenaleznete. Prostě neexistuje. Určitě najdete několik přibližných návodů, kter vám možná poskytnou inspiraci a základní postupy, ale návod, kde by byl freeform popsán skutečně \"krok po kroku\" nebo \"korálek po korálku\" nenaleznete. Neexistuje. Nemůže existovat.\n\nKorálková výšivka také nepodléhá mnoha pravidlům. Jediný rozdíl mezi freeformem a výšivkou je, že se korálky přišívají na podklad. Většinou se korálky přišívají tak, že každým korálkem projde nit alespoň dvakrát, tím se mohou korálkové výšivky zdát pevnější a s delší životností na rozdíl od klasického šitého šperku. Touto technikou vznikají nádherné velké náhrdelníky, brože, náramky i náušnice. Oproti klasickému freeformu se lépe udržuje představovaný tvar šperku. Vytvoří se předem tvar z podkladu na který se přišívají korálky. Podklady se vytváří dva, protože tím druhým při dokončování šperku zakryjeme stehy a tím vznikne krásný, zahlazený šperk. \n\n"}
{"id": "1000063", "url": "https://cs.wikipedia.org/wiki?curid=1000063", "title": "Cape Coral", "text": "Cape Coral\n\nCape Coral je město na západním pobřeží Floridy, které bylo založeno roku 1954. Někdy se také nazývá “americké Benátky”, protože je městem s největší sítí kanálů na světě (640 km), jak sladkovodních, tak i mořských. Je častým cílem milovníků lodí a vodních skútrů. Tento poloostrov se nachází na strategickém místě pod Tampou a Orlandem a v blízkosti nejnavštěvovanější metropole Floridy, Miami. Je obklopen mnoha exotickými ostrůvky jako je např. Sanibel a Captiva, kde se můžete setkat s množstvím volně žijících delfínů, želv, ještěrek a leguánů, kteří nejsou člověku nebezpeční. Na Floridě se můžete setkat také s několika druhy hadů a volně žijících panterů (přes 80 kusů). Pro oblast typičtí jsou kapustňáci, vodní obři, někdy označovaní jako “mořské krávy“ (\"sea cow\"), protože se krávě nejen podobají, ale jsou to také býložravci. V „kapustňákových zónách“ (\"manatte zone\") se motorové čluny nesmí pohybovat rychleji než 10 mil/h, aby se předešlo zraněním těchto vodních tvorů.Jelikož je Cape Coral přímořské letovisko setkáte se zde se spoustou vyhlášených restaurací, kde vám připraví čerstvé mořské plody. Tyto restaurace naleznete v okolí přístavu. Doporučuje navštívit také restaurant “Fordovy garáže”, kde můžete ochutnat přes 150 druhů piv a pokochat se stylovým vybavením inspirovaným dobou americké prohibice. Další zajímavou návštěvou je zajisté i “Edison Ford museum”, ve kterém se seznámíte s životem těchto dvou amerických vynálezců, Thomase Edisona a Henryho Forda a pokocháte se jejich vynálezy.\n\nV Cape Coral si můžete také výhodně pořídit značkové oblečení především na ulici Del Prado a Pine Island. V blízkém okolí však na vás útočí velká obchodní centra jako je např. EDISON MALL s obchodními domy Macys, Deallards, Seats a JC Penney a nebo o něco dál v centru Miromaru se nachází promenády se značkovými obchody jako je Guess, Converse, Nike, Puma, Ralph Lauren, Swarovski atd.\n\nInfrastruktura je zde vybudovaná především pro seniory a turismus. Není zde žádný průmysl, vše je specializováno na služby. Bylo zde vybudováno mnoho parků, cyklistické stezky, seniorské areály se zázemím a na každém místě zde naleznete golfová hřiště. Pro děti, která mají ráda zvířata, doporučujeme navštívit „Pet Kingdom“, kde se můžete podívat, popřípadě se pomazlit s různými druhy zvířat. Jedná se o takový útulek pro zvířata.\n\nCape Coral leží v oblasti Lee County nedaleko Fort Myers, kam se z Cape Coralu dostaneme pouze přes most a nebo lodí po moři. Ve Fort Myers můžete navštívit mnoho golfových a minigolfových hřišť, ale především se zde rozkládají nejvyhlášenější pláže této oblasti, kde to opravdu žije a pokud máte u sebe nějaký dolar, tak si můžete užít i řadu vodních hrátek. Pláže jsou díky opravdu pozvolnému klesání vhodné i pro rodiny s dětmi. Jediné nebezpečí, které tu v letních měsících hrozí je nakažení mikrobem, který se vyskytuje na pobřeží v mělkých vodách, při vysokých teplotách a může člověka usmrtit. Jedná se o bakterii Zlatý stafylokok, infekce MRSA, která je nebezpečná zejména pro lidi s otevřenými ránami po úrazech a těžkých operacích či s vážnými poruchami imunity.\n\nKrize na trhu nemovitostí v této oblasti způsobila velmi dramatický pokles jejich cen. Díky tomu se Cape Coral stal velmi zajímavou oblastí pro investice na Floridě. Zájemci o tuto oblast většinou chtějí propojit vlastnictví domu na Floridě s možností jachtingu za velmi přijatelné ceny.\n\n"}
{"id": "1000064", "url": "https://cs.wikipedia.org/wiki?curid=1000064", "title": "Ústav pedagogických věd Filozofické fakulty Masarykovy univerzity", "text": "Ústav pedagogických věd Filozofické fakulty Masarykovy univerzity\n\nÚstav pedagogických věd Filozofické fakulty Masarykovy univerzity (ÚPV FF MU) se kromě výuky pedagogiky věnuje i sociální pedagogice, andragogice a přípravě na učitelství pedagogiky pro střední školy. Vydává vlastní časopis \"Studia paedagogica\".\n\nPedagogický seminář byl původně určen jako univerzitní vzdělání pro učitele středních škol, které v době jeho vzniku bylo značně nedostatečné. Stal se součástí jedné z nejstarších fakult Masarykovy univerzity – fakulty filozofické. \n\nTak jako při snaze o založení jakéhokoliv nového semináře, stála před iniciátory otázka, kdo obsadí místo ředitele. Tato otázka byla velice problematická, protože kandidát musel být na úrovni jak vědecky, pedagogicky, tak i organizačně. Pedagogika byla v tomto období mladým oborem a většina odborníků působila na pražské Karlově univerzitě (Gustav Adolf Lindner, František Drtina). V roce 1920, kdy se začalo o založení semináře jednat, přicházel v úvahu především Otokar Chlup. S jeho jmenováním mimořádným profesorem však řada profesorů filozofické fakulty nesouhlasila, a to především pro jeho levicové smýšlení. Vznik pedagogického semináře byl nakonec urgován i posluchači filozofické fakulty.\n\nVznik Pedagogického semináře je spojen se začleněním Otokara Chlupa do profesorského sboru dne 6. prosince 1922. Toto datum je spojováno se vznikem Pedagogického semináře. Budování Pedagogického semináře je především spojeno s jeho jménem. Během svého působení na fakultě se mu podařilo vybudovat seminář po stránce formální a vytvořit z něj instituci. K tomu sloužily \"Stanovy pedagogického semináře při Masarykově univerzitě v Brně\", které Chlup vytvořil a byly roku 1932 přijaty Ministerstvem školství a národní osvěty. Ve Stanovách vyzdvihl hlavní (tj. příprava studentů k samostatné vědecké práci) i vedlejší úkol semináře (příprava ke státní zkoušce) a i další náležitosti, jako např. obsah jednotlivých seminářů, popis přijímacího řízení. \n\nVelkou roli v jeho působení ve funkci ředitele semináře také hraje zřízení knihovny. Protože studiu knih přikládal velký význam, snažil se pro fakultu získat veškerou významnou literaturu. Z velké části se jeho snahy naplnily. Kromě knihovny při fakultě zřídil také poradnu pro studenty středních škol. Chtěl seminář vybudovat na dvou základních pilířích – pedagogické klinice a výzkumném pracovišti. \n\nNeméně důležité při vzniku jakéhokoliv semináře je nepochybně získání kvalifikovaného učitelského sboru. Tento nelehký úkol se profesoru Chlupovi podařil splnit také, a tak mohl Pedagogický seminář zahájit svou dlouholetou pedagogickou i vědeckou činnost.\n\nOtokar Chlup, společně se svými kolegy Janem Uhrem, Stanislavem Velinským a Josefem Dvořáčkem, dokázal vybudovat významné středisko, které značnou měrou ovlivnilo brněnskou i mimobrněnskou pedagogiku v první polovině 20. století a významnou roli hraje v české pedagogice i současnosti.\n\n"}
{"id": "1000070", "url": "https://cs.wikipedia.org/wiki?curid=1000070", "title": "John Flanagan (atlet)", "text": "John Flanagan (atlet)\n\nJohn Jesus Flanagan (9. ledna 1873 Kilbreedy – Kilmallock) byl americký atlet původem z Irska, trojnásobný olympijský vítěz v hodu kladivem.\n\nVyrůstal v Irsku, v roce 1896 emigroval do USA. Jako reprezentant této země startoval na olympiádě v Paříži v roce 1900, kde zvítězil v soutěži kladivářů a mezi diskaři skončil sedmý. O čtyři roky později na olympiádě v St. Louis obhájil vítězství mezi kladiváři, kromě toho byl druhý v hodu břemenem a čtvrtý v hodu diskem. Třetí olympijské vítězství v soutěži kladivářů vybojoval v Londýně v roce 1908. Zlepšil přitom svůj osobní rekord (a neoficiální světový rekord) na 51,92 m. V letech 1895 až 1905 Celkem čtrnáctkrát vylepšil nejlepší světový výkon v hodu kladivem – nejdále na 56,19.\n\nV letech 1903 až 1910 pracoval jako policista v New Yorku, poté se vrátil do Irska, kde později zemřel\n"}
{"id": "1000072", "url": "https://cs.wikipedia.org/wiki?curid=1000072", "title": "Arnold Lobel", "text": "Arnold Lobel\n\nArnold Stark Lobel (22. května 1933 v Los Angeles – 4. prosince 1987 v New Yorku) byl americký autor knížek pro děti, které sám i ilustroval.\n\nDo češtiny byly přeloženy hlavně příběhy dvou žabáků Kvaka a Žbluňka (orig. Frog and Toad), které se dočkaly několika vydání. Jeho postavy zažívají obyčejné příběhy s téměř dětskou naivitou, avšak svým bezelstně přátelským chováním a na dětskou literaturu nezvykle bohatou škálou pocitů (smutek, strach, osamělost, ale i naopak touha po samotě, vzájemná starost, leč třeba i pocit trapnosti) vzbuzují jednoznačné sympatie. Svou prostou moudrostí tak mohou oslovit i dospělé.\n\n"}
{"id": "1000073", "url": "https://cs.wikipedia.org/wiki?curid=1000073", "title": "Ivar Otruba", "text": "Ivar Otruba\n\nIvar Otruba (*18. srpna 1933) je český krajinářský architekt 20. a začátku 21. století. Profesor krajinářské architektury, je autorem návrhů krajinářských staveb v ČR i v zahraničí a autorem odborné literatury a učebnic pro výuku zahradní a krajinářské architektury. Je autorem architektonické úpravy Botanické zahrady a arboreta Mendelovy univerzity a úprav Botanické zahrady Přírodovědecké fakulty MU v Brně. Dlouhodobě působil na Mendelově univerzitě (dříve MZLU Brno) v Lednici a v Brně jako pedagog. V současnosti působí na Ústavu zahradní a krajinářské architektury MENDELU v Brně. Žije v Brně, v městské části Soběšice.\n\nV roce 1999 obdržel ocenění Cena města Brna za architekturu a urbanismus a roku 2019 byl oceněn Poctou České komory architektů, udělovanou osobnostem, které se významně zapsaly do moderní historie české architektury.\n\nNarodil se 18.8.1933 v Kyjově. V Brně absolvoval Vysokou školu zemědělskou, zahradnický obor (se zaměřením na projektování krajinářských staveb). Praktické zkušenosti v oboru získával na státním statku v Želešicích od roku 1958. V roce 1965 nastoupil jako odborný asistent na VŠZ v Lednici, kde působil do roku 1970. Po vynucené přestávce v pedagogické práci, která trvala do roku 1989, se vrátil na MZLU v Lednici jako odborný asistent, později získal titul docent a roku 1995 profesor v oboru krajinářská architektura.\n\nZa nejdůležitější část jeho díla je považována jeho praktická tvorba, která dosahuje až stovky prací. Ivar Otruba je jedním z architektů, kteří své návrhy sami také pomáhali skutečně technicky realizovat. Cennou částí jeho prací je brněnské arboretum s úpravami napodobujícími přirozené biotopy, zajímavé jsou ukázky použití hornin a stavebního materiálu a využití mnoha kultivarů okrasných rostlin. \n\nJeho knihy z první dekády 21. století (např. \"Krásy anglických zahrad\") provázející klasikou evropské zahradní architektury jsou určeny spíše obdivovatelům zahrad a barevných fotografií. Své písemné práce a příspěvky v časopisech obohacuje o úvahy nad smyslem krajinářské architektury a přínosem pro uživatele i o praktické životní zkušenosti, čímž přesahuje pouhou řemeslnou stránku věci.\n\n\n\n\n\n"}
{"id": "1000074", "url": "https://cs.wikipedia.org/wiki?curid=1000074", "title": "Matt McGrath", "text": "Matt McGrath\n\nMatthew John „Matt” McGrath (18. prosince 1877 Nenagh, Irsko – 29. ledna 1941 New York) byl americký atlet původem z Irska, trojnásobný olympijský medailista v hodu kladivem.\n\nNarodil se v Irsku, v mládí emigroval do USA. Zde pracoval jako policista v New Yorku a současně se věnoval různým sportovním disciplínám, zejména hodům. Do světové špičky v hodu kladivem se dostal ve svých 27 letech. Poprvé startoval na olympiádě v Londýně, kde vybojoval mezi kladiváři stříbrnou medaili. O čtyři roky později ve Stockholmu v roce 1912 zvítězil v novém olympijském rekordu 54,74 m. Jeho nejslabší měřený pokus byl přitom o více než čtyři metry lepší než nejlepší výkon druhého závodníka v pořadí. Ve sportovní kariéře pokračoval i po první světové válce. Na olympiádě v Antverpách v roce 1920 skončil mezi kladiváři pátý. Třetí olympijskou medaili, tentokrát stříbrnou, získal v soutěži kladivářů v Paříži v roce 1924 ve svých 49 letech. Jeho osobní rekord v hodu kladivem byl 57,10 m.\n\n"}
{"id": "1000076", "url": "https://cs.wikipedia.org/wiki?curid=1000076", "title": "Franz Kupelwieser", "text": "Franz Kupelwieser\n\nFranz Kupelwieser (14. září 1830 Vídeň – 5. srpna 1903 Pörtschach am Wörther See) byl rakouský metalurgický odborník, vysokoškolský pedagog a politik, na konci 19. století poslanec Říšské rady.\n\nJeho otec Leopold Kupelwieser byl malíř a grafik, bratr Karl Kupelwieser působil jako právník, další bratr Paul Kupelwieser byl průmyslníkem. Synovec Hans Kupelwieser působil coby zoolog. Franz vychodil gymnázium a přípravný kurz na vídeňské polytechnice v zimním semestru 1850/1851. Dále absolvoval dvouletý odborný kurz na báňské akademii v Leobenu. Zde setrval ještě čtyři roky po jejím absolvování. Pak nastoupil roku 1856 jako vedoucí inženýr s titulem huťmistra do železáren v Reșița v Banátu. Díky zkušenostem nabytým při zahraničních cestách se mu podařilo zlepšit hospodaření podniku. Později se vrátil jako učitel na odbornou školu do Leobenu. V roce 1862 zde byl jmenován docentem pro hutnictví. V roce 1866 byl jmenován profesorem. V letech 1875–1877 byl ředitelem školy, později v letech 1895–1897 jejím rektorem. V říjnu 1899 odešel do penze. V období let 1872–1894 zastával funkci tajemníka obchodní a živnostenské komory v Leobenu.\nV 90. letech 19. století se zapojil i do celostátní politiky. V doplňovacích volbách roku 1895 získal mandát za kurii obchodních a živnostenských komor, obvod Leoben. Nastoupil 22. října 1895 místo Alexandra Peeze. Za týž obvod byl zvolen i v řádných volbách do Říšské rady roku 1897.Profesně byl k roku 1897 uváděn jako vrchní horní rada a profesor na hornické akademii v Leobenu.\n"}
{"id": "1000077", "url": "https://cs.wikipedia.org/wiki?curid=1000077", "title": "Samojská ragbyová reprezentace", "text": "Samojská ragbyová reprezentace\n\nSamojská ragbyová reprezentace (známá jako \"Manu Samoa\"), která reprezentuje Samou na turnajích v rugby union. Do přejmenování země v roce 1997 byla známá jako ragbyová reprezentace Západní Samoy. Je součástí Pacific Islands Rugby Alliance. Ragby je v tomto ostrovním státě sport číslo jedna: ačkoli nemá ani dvě stě tisíc obyvatel, je ve 120 klubech 5000 registrovaných hráčů. Nejlepší Samojci působí v novozélandských, anglických a francouzských klubech. K 11. listopadu 2019 se samojská reprezentace nacházela na 15. místě žebříčku Mezinárodní ragbyové federace.\nTým byl založen v roce 1924 misionáři z kongregace maristů, téhož roku sehrál v Apii dva zápasy s Fidžijci, v nichž prohrál 0:6 a vyhrál 9:3. Dvakrát hrál ve čtvrtfinále mistrovství světa v ragby, s jedenácti vítězstvími je nejlepším účastníkem soutěže Pacific Tri-Nations, kde kromě nich hrají Fidži a Tonga, dvakrát vyhráli IRB Pacific Nations Cup. Největším úspěchem byla výhra 32:23 na půdě Austrálie 17. července 2011.\n\nSamojská ragbyová reprezentace se objevila ve filmu \"\".\n\n"}
{"id": "1000078", "url": "https://cs.wikipedia.org/wiki?curid=1000078", "title": "Osívka kulatoplodá", "text": "Osívka kulatoplodá\n\nOsívka kulatoplodá (\"Erophila spathulata\") je nízká, časně z jara rozkvétající, efemérní, poměrně vzácná rostlina. Je to jeden ze dvou druhů rodu osívka, které se v České republice vyskytují. Osívka kulatoplodá je někdy považována za synonymum osívky jarní.\n\nDruh vyrůstá hlavně v jižní a východní Evropě, ve střední, západní a severní se vyskytuje jen řídce. Rozšířen je dále v jihozápadní a střední Asii. V Česku se řídce až vzácně vyskytuje jen ve středních Čechách a na jihu Moravy.\n\nJe to velmi málo konkurence schopný druh, a proto roste většinou na nezapojených a málo úrodných plochách, které bývají kamenité nebo písčité. Vyžaduje dostatek světla, tepla a suchá místa se zásaditou půdou.\n\nJen 5 až 10 cm vysoká jednoletá nebo ozimá bylina s jednou až třemi přímými nebo vystoupavými lodyhami. Ty vyrůstají z úžlabí listové růžice rostoucí z tenkého, nedlouhého kořene. Bezlisté lodyhy jsou v horní části holé a ve spodní jsou hustě porostlé chlupy vidlicovitými, do kterých jsou vmíšené chlupy jednoduché nebo trojramenné. Hustě vidlicovitě chlupaté listy přízemní růžice jsou kopisťovité nebo kopinaté, na bázi zúžené do řapíku, na vrcholu mají tupou nebo ostrou špičku a jejich okraje jsou celistvé nebo ojediněle zubaté.\n\nNa koncích lodyh vyrůstají stopkaté, oboupohlavné, asi 5 mm velké květy, které v počtu 3 až 8 vytvářejí květenství hrozen. Jejich čtyři vejčité kališní lístky 1 až 1,5 mm dlouhé jsou zelené a dokola blanitě olemované. Čtyři bílé, obvejčité,1,5 až 2,5 mm dlouhé korunní lístky jsou dvoudílné, mají zářez odshora sahající do poloviny až dvou třetin délky lístku. Všech šest čtyřmocných tyčinek se žlutými prašníky je kratších než pestík se široce vejčitým semeníkem a 0,2 mm dlouhou čnělkou s plochou bliznou. Kvete od března do dubna.\n\nPlody jsou široce eliptické až kulovité, 3 až 5 mm dlouhé šešulky vyrůstající na krátkých odstávajících stopkách. Obsahují větší počet okolo 0,4 mm velkých semen.\n\nPro svůj poměrně řídký výskyt a klesající početnost byla v \"Červeném seznamu cévnatých rostlin České republiky: třetí vydání\" zařazena mezi druhy téměř ohrožené (C4a), které nutno nadále sledovat a případně zamezit možnému zhoršení situace.\n\n\n \n"}
{"id": "1000080", "url": "https://cs.wikipedia.org/wiki?curid=1000080", "title": "Chaja Hararit", "text": "Chaja Hararit\n\nChaja Hararit (: , v anglickém přepisu \"Haya Harareet\"; * 20. září 1931, Haifa) je izraelská herečka, jejíž nejvýznamnější rolí byla postava Ester v oscarovém velkofilmu \"Ben Hur\" (1959), v němž ztvárnila partnerku Charltona Hestona.\n\nNarodila se v Haifě v britské mandátní Palestině (od roku 1948 součást Izraele). Hereckou kariéru zahájila v roce 1955 ve snímku \"Giv'a 24 Eina Ona\". O tři roky později se objevila v italském filmu \"Žena, o které se mluví\". Její nejvýznamnější rolí se stala postava Ester ve velkofilmu \"Ben-Hur\" (1959), který získal celkem 11 Oscarů.\n\nV 60. letech se objevila v šesti dalších snímcích. Její filmová kariéra však byla krátká a skončila již roku 1964. Jejím manželem byl britský filmový režisér Jack Clayton, který zemřel v únoru 1995. Ona sama žije v hrabství Buckinghamshire ve Spojeném království.\n\n\n"}
{"id": "1000082", "url": "https://cs.wikipedia.org/wiki?curid=1000082", "title": "Právo stavby", "text": "Právo stavby\n\nPrávo stavby je věcné právo k věci cizí a umožňuje stavebníkovi na cizím pozemku nebo pod povrchem pozemku postavit svou stavbu. Samotné právo stavby je nemovitou nehmotnou věcí podléhající zápisu do katastru nemovitostí. Právo stavby je tedy předmětem vlastnického práva a lze s ním disponovat - převádět, zatížit jej, použít jako zástavu a je součástí pozůstalosti.\n\nObčanský zákoník účinný od roku 2014 znovu zavedl římskoprávní zásadu superficies solo cedit, tedy že „stavba je součástí pozemku“. Podle této zásady není stavba samostatnou věcí, ale součástí pozemku, na kterém stojí. Právo stavby umožňuje tuto zásadu prolomit – stavba se nestává součástí pozemku, ale práva stavby.\n\nTento institut se u nás objevuje již z dob Rakouska, a to ve všeobecném zákoníku občanském z roku 1811 a následně i v dalších úpravách (zákon č. 86/1912 ř. z., o stavebním právu, a zákon č. 88/1947 Sb., o právu stavby), komunistickým režimem bylo právo stavby roku 1950 zestručněno a úplně zrušeno vydáním občanského zákoníku z roku 1964. V současné úpravě se objevuje po nabytí účinnosti nového občanského zákoníku. Stavby, které byly zřízeny na pozemku, který je ve vlastnictví osoby odlišné od vlastníka pozemku, se po nabytí účinnosti nového občanského zákoníku v roce 2014 nestaly součástí pozemku ani práva stavby, ale zůstaly samostatnou věcí.\n\nPrávo stavby lze nabýt smlouvou, vydržením nebo rozhodnutím orgánu veřejné moci na základě zákona. Je vždy zřízeno dočasně, maximálně na dobu 99 let, přičemž poslední den doby, na kterou je právo stavby zřízeno, musí být patrný z katastru nemovitostí.\n\nPrávo stavby lze vydržet jako jakoukoliv věc nemovitou, buď řádným vydržením za 10 let, nebo mimořádným vydržením za 20 let. Takto vzniklé právo se nabývá na dobu 40 let, přičemž tuto dobu může soud ze spravedlivých důvodů zkrátit nebo prodloužit.\n\nZřízení práva stavby smluvním způsobem vyžaduje dva kroky. Prvním je platná smlouva, která musí být písemná a stvrzená podpisy stran na jedné listině. Druhým krokem je pak zápis do katastru nemovitostí, který je konstitutivní – se zápisem samotné právo stavby vzniká jako samostatná nemovitá věc. Smlouva musí obsahovat označení stran, vymezení stavby a pozemku, vymezení doby trvání práva stavby a údaj o úplatnosti či bezúplatnosti práva stavby.\n\nPrávo stavby sjednané na dobu kratší než 99 let lze vzájemnou dohodou stran prodloužit. Délka prodlouženého práva stavby nesmí přesáhnout 99 let ode dne jeho vzniku. Existují-li však na pozemku další zatížení váznoucí v pořadí za právem stavby, je možné toto právo prodloužit jen se souhlasem osob oprávněných k těmto zatížením.\n\nJe-li právo stavby zřízeno úplatně, úplata se nazývá stavebním platem. Zpravidla se jedná o peněžité plnění, ale není vyloučeno ani plnění nepeněžité povahy. Je-li ujednáno plnění stavebního platu jako opakované, zatěžuje právo stavby jako reálné břemeno – právo na úhradu stavebního platu vázne na věci a vlastník pozemku může plnění požadovat po každém vlastníkovi práva stavby. Ve smlouvě musí být určena výše stavebního platu a jeho splatnost, případně aspoň způsob určení výše stavebního platu. Výši stavebního platu je možné sjednat jako změnitelnou v průběhu času, nesmí však záviset na nejisté události (vývoj ceny nemovitostí v oblasti apod.). Výjimkou je inflační doložka – stavební plat může být ovlivněn vývojem zhodnocování a znehodnocování měny.\n\nExistence práva stavby nemůže být závislá na nejisté budoucí události. Ve smlouvě proto nesmí být sjednána rozvazovací podmínka a byla-li sjednána, je nicotná a nepřihlíží se k ní. Je možné smluvně zavázat stavebníka k určitým povinnostem, ale k těmto povinnostem není možné vázat zánik práva stavby – opět by se jednalo o nepřípustnou rozvazovací podmínku.\n\nPrávo stavby je věcí, vlastník práva stavby má stejná práva jako vlastník jakékoliv jiné nemovité věci. Je možné převést právo na jiného, zatížit jej, a přechází na právního nástupce (typicky děděním). Pro právo stavby však existují určitá omezení. Vlastník pozemku a vlastník práva stavby mají vůči sobě navzájem předkupní právo. Vlastník práva stavby má práva poživatele na pozemek, na kterém stavba stojí. Pozemek může užívat a může si brát plody pozemku. Vzájemné předkupní právo i požívací právo vlastníka práva stavby je možné smluvně vyloučit, popřípadě upravit jinak.\n\nStavebník má ze zákona povinnost udržovat stavbu v dobrém stavu. Ve smlouvě si strany mohou sjednat další práva a povinnosti.\n\n"}
{"id": "1000083", "url": "https://cs.wikipedia.org/wiki?curid=1000083", "title": "Kokedama", "text": "Kokedama\n\nKokedama (japonsky \"\" ) v doslovném překladu mechová koule, je speciální způsob pěstování rostlin, pocházející z Japonska. V češtině se pro slovo kokedama používá rod ženský.\n\nKokedamy se vyvinuly z bonsají. Na rozdíl od bonsají, jejichž historie sahá až do japonského Heianského období (794–1185), historie kokedam není tak stará. Kokedama (苔玉) v doslovném překladu znamená mechová koule. Jde o rostlinu v kulatém balu zeminy, který je obalený mechem. Tradičně se kokedamy umísťují na talířek či misku mohou se ale také zavěšovat do prostoru.\n\nPůvod kokedam není úplně objasněn, existuje ale obecně přijímaná teorie, že kokedamy pochází z bonsají ve stylu \"nearai\", který byl v Japonsku populární během období Edo (1603–1867). Nearai bonsaje byly pěstovány tak, aby jejich kořenový systém vytvořil v nádobě kompaktní pevnou strukturu a po vyjmutí z nádoby si zachoval její tvar. Bonsaje s takto pevným balem pak byly z nádob vyjmuty a umístěny na podstavec, kde se nechaly porůst mechem. Byla tak zvýrazněna jejich přirozená krása.\n\nKokedamy jsou jednoduchou alternativou k bonsajím, snadno se pěstují. Péče o kokedamy se moc neliší od péče o běžné květiny v květináčích, vždy záleží hlavně na druhu rostliny. Odlišný je hlavně proces zalévání, kdy se mechový bal nechá nasáknout vodou v misce.\n\nČetnost zálivky záleží na druhu rostliny a také na podmínkách prostředí, v kterém je kokedama zavěšena. Potřeba zálivky se nejlépe odhaduje podle váhy mechového balu. Nejjednodušší je kokedamu potěžkat a zjistit, zda už není mechový bal příliš lehký – vyschlý. V době vegetace je vhodné rostlinu přihnojit přidáním tekutého hnojiva do zálivky.\n\nKokedamy se vyrábí ze speciální směsi substrátů, jehož hlavní složkou je japonský černý lepivý jíl ketotsuchi. Do základního jílu se pak přimíchávají další složky (např. akadama, zeolit, pemza, písek atd.) podle nároků konkrétního druhu rostliny na vlastnosti substrátu. Kořenový bal rostliny se zabalí do vlhkého rašeliníku a obalí se směsí substrátu do tvaru koule. Po té se kulatý bal obalí mechem a zajistí provázkem či nití.\n\n"}
{"id": "1000085", "url": "https://cs.wikipedia.org/wiki?curid=1000085", "title": "Tim Roth", "text": "Tim Roth\n\nTim Roth (* 14. května 1961 Londýn, Anglie), narozený jako Timothy Simon Smith, je anglický herec a režisér známý především z filmů režiséra Quentina Tarantina. Mezi jeho nejznámější filmové role patří ztvárnění Pumpkina ve filmu Pulp Fiction, Vincenta Van Gogha ve filmu Vincent a Theo nebo role Archibalda Cunninghama ve filmu Rob Roy, za kterou získal v roce 1995 cenu The British Academy of Film and Television Arts (BAFTA) za vedlejší roli a za kterou byl nominován na Oscara 1995 a Zlatý globus 1995. Český fanoušek ho mohl vidět v roce 1998 na Mezinárodním Filmovém Festivalu v Karlových Varech, kde spolu s režisérem Michaelem Di Jiacomem uvedli film Zvířátka.\n\nTim Roth se narodil v jižním Londýně do rodiny malířky a učitelky Ann Rothové a novináře a malíře Ernieho Rotha. Před nástupem do školy, se jeho rodiče rozvedli a vzhledem k těžké ekonomické situaci, která v jeho rodině nastala byl nucen nastoupit na Strand School v Tulse Hill, kde byl každý den obětí šikany za to, že měl odlišný přízvuk než jeho spolužáci. To bylo způsobeno tím, že jeho otec měl irské kořeny. Díky těmto nepříjemnostem se malý Tim rychle svého přízvuku zbavil.\n\nJako mladistvý se chtěl stát misionářem, ale od svého rozhodnutí ustoupil a začal navštěvovat London College of Art, kde studoval sochařství. Jeho zájem o tento obor ale netrval dlouho a proto se částečně z recese, přihlásil na konkurz muzikálové verze Stokerova hororu Draculi. Ke svému vlastnímu překvapení získal hlavní roli a díky tomu se začal primárně věnovat herectví. Svoji hereckou kariéru začal ve sborech Glasgow Citizen's Theatre, The Oval House a v londýnském divadle Royal Court.\n\nTim Roth debutoval ve svých jednadvaceti letech, v televizním filmu Made in Britain (1982), kde ztvárnil hlavní roli mladého skinheada Trevora. Na tomto filmu spolupracoval s režisérem Alanem Clarkem, který Rotha později inspiroval k režijnímu debutu War Zone (1999), za který posbíral mnoho ocenění, zejména pak Evropskou filmovou cenu za nejlepší film 1999. Po roli ve filmu Made in Britain hrál mladého, retardovaného Colina ve filmu Meantime (1984), kde předvedl svůj herecký talent v plné síle. Následovala role ve filmu The Hit (1984), za kterou dostal prestižní cenu Evening Standard za nejlepšího nového herce a role ve filmu The Cook the Thief His Wife & Her Lover (1989). V roce 1990 ztvárnil titulní roli Vincenta Van Gogha ve filmu Roberta Altmana Vincent a Theo (1990). S dalšími mladými anglickými herci, jako je Gary Oldman se kterým hrál ve filmu Rosencrantz & Guildenstern Are Dead (1991), Colin Firth, Daniel Day-Lewis, Bruce Payne a Paul McGann získali přezdívku The Brit Pack a navzdory upadajícímu anglickému filmovému průmyslu, odcestovali hledat novou práci za oceán.\nV USA dlouho Roth nemohl najít práci, bránil mu jeho silný anglický přízvuk. Až do roku 1992, kdy ho obsadil režisér Jeff Stanzler do role Mannyho ve filmu Jumpin' at the Boneyard (1992). Režisér Stanzler se Tima ujal a sehnal specialistu, který Timovi pomohl zbavit se jeho přízvuku. V té době si ho všiml Quentin Tarantino, kterého učaroval zejména rolí Guildensterna, a nabídl mu roli pana Oranžového ve filmu Reservoir Dogs (1992). V té době ještě neznámý Tarantino oslovil Rotha v baru, kdy mu na kusu ubrousku představoval scénář k filmu, opilý Roth přikývl. Touto rolí si Tim Roth otevřel dveře ke hvězdné kariéře v Hollywoodu a jeho spolupráce s Quentinem Tarantinem pokračovala dnes již legendárním oscarovým snímkem Pulp Fiction (1994). V Pulp Fiction ztvárnil roli zloděje Pumpkina. O rok později spolu znovu spolupracovali, tentokrát na snímku Four Rooms (1995). Ve stejném roce hrál Roth zákeřného angličana Archibalda Cunninghama ve filmu Rob Roy (1995). Tato role mu vysloužila nominaci na Oscara za nejlepší vedlejší roli, nominaci na Zlatý Globus a vyhrál cenu BAFTA. V roce 1996 si zahrál ve filmu Woodyho Allena Everyone Says I Love You (1996), dále Animals (1997), s Tupacem Shakurem si zahrál ve filmu Gridlock'd (1997) dále pak The Legend of 1900 (1998). V roce 1999 se Tim Roth představil jako režisér se snímkem War Zone (1999), která byla filmová verze stejnojmenného kontroverzního románu Alexandera Stuarta. Tento film měl premiéru na festivalu v Sundance a byl uveden na prestižních filmových festivalech v Cannes a v Torontu. V roce 2001 hrál k nepoznání namaskovaný Tim Roth v nové adaptaci filmu Planet of the Apes (2001) od Tima Burtona, kterému dal přednost před rolí Severuse Snapea v sérii filmů o čarodějnickém učni Harry Potterovi. Za zmínku také stojí jeho role ve filmech Invincible (2001), The Beautiful Country (2004), Youth Without Youth (2007), Funny Games U.S. (2007), Skellig (2009), role ve filmu Broken (2012) za kterou dostal cenu na Stockholmském filmovém festivalu nebo zatím jeho poslední film Grace of Monaco (2014).\n\n\n"}
{"id": "1000086", "url": "https://cs.wikipedia.org/wiki?curid=1000086", "title": "Štefan Šáro", "text": "Štefan Šáro\n\nProf. RNDr. Štefan Šáro, DrSc. (10. prosince 1933 Békéscsaba – 28. května 2013) byl slovenský jaderný fyzik a vedoucí oddělení jaderné fyziky na Fakultě matematiky, fyziky a informatiky Univerzity Komenského v Bratislavě.\n\nPodílel se na objevu chemických prvků darmstadtium, roentgenium a kopernikium na lineárním urychlovači UNILAC v Centru pro výzkum těžkých iontů GSI Darmstadt. Působil i v SÚJV Dubna (Ruská federace). V rámci soutěže významných slovenských vědců, technologů a mladých výzkumníků ze všech oblastí vědy „Vedec roka SR“ získal v roce 1998 ocenění Uznání za výzkum v SR. )\n\n"}
{"id": "1000087", "url": "https://cs.wikipedia.org/wiki?curid=1000087", "title": "Sergej Usačev", "text": "Sergej Usačev\n\nSergej Usačev (15. prosince 1926, Brno – 8. prosince 1996, Bratislava) byl slovenský fyzik českého původu.\n\nMaturoval na gymnáziu v Martině v roce 1946. Přírodovědeckou fakultu SU ukončil v roce 1952. Od roku 1953 působil jako pedagog na Přírodovědecké a později Matematicko-fyzikální fakultě UK. Prošel cestou od asistenta až po děkana fakulty ( 1976–1980) a prorektora UK ( 1980–1983). Jako děkan Přírodovědecké fakulty stál v roce 1980 u zrodu Matematicko-fyzikální fakulty UK. Dlouhé roky byl ředitelem Ústavu fyziky a biofyziky Univerzity Komenského. Jméno prof. Usačeva zůstane navždy spojeno s katedrou jaderné fyziky, jejíž vznik v roce 1961 je z velké části jeho dílem. Na jejím čele stál plných 20 let a přispěl k započetí výchovy jaderných fyziků na Slovensku.\n\nPlodná je jeho vědecko-výzkumná činnost. Bibliografie prof. Usačeva obsahuje 200 záznamů, jsou mezi nimi vysokoškolské učebnice, skripta, množství vědeckých prací, výzkumných zpráv i popularizačních článků. Zpočátku se věnoval studiu vlastností halogenových plynových GM počítačů, nejvýznamnější je však jeho přínos k rozvoji fyziky nízkých aktivit. Z této oblasti je i jeho doktorská disertace, kterou obhájil v roce 1977. Vedl mnoho výzkumných úkolů, orientovaných hlavně na výzkum znečištění životního prostředí radionuklidy.\n\nProfesor Usačev dosáhl téměř všech ocenění vědecké i pedagogické práce. Byl členem vědeckých rad a kolegií na fakultě, Univerzitě Komenského, v České i Československé akademii věd, předsedou a členem komisí pro obhajoby kandidátských a doktorských disertačních prací. Byl držitelem pamětní zlaté medaile Matematicko-fyzikální fakulty UK, Zlaté plakety SAV D. Štúra za zásluhy o rozvoj přírodních věd, Zlaté čestné plakety SAV D. Ilkoviče a medaile J. A. Komenského. Dostalo se mu i mezinárodního uznání: pamětní medaile Akademie věd SSSR – Interkosmos a Spojeného ústavu jaderných výzkumů v Dubně.\n"}
{"id": "1000093", "url": "https://cs.wikipedia.org/wiki?curid=1000093", "title": "Kostel svaté Anežky České", "text": "Kostel svaté Anežky České\n\nKostelů zasvěcených svaté Anežce České je více:\n\n\nSvaté Anežce České je i spoluzasvěcováno:\n"}
{"id": "1000095", "url": "https://cs.wikipedia.org/wiki?curid=1000095", "title": "James R. Beniger", "text": "James R. Beniger\n\nJames R. Beniger (16. prosince 1946 – 14. dubna 2010) byl profesor komunikace a sociologie na USC Annenberg School for Communication and Journalism a Princetonské univerzitě. Je autorem vysoce oceňované studie o ekonomickém a technologickém původu informační společnosti s názvem \"The Control Revolution\".\n\nJames R. Beniger se narodil v Sheboygan, ve státě Wisconsin. Studoval obor historie na Harvardově univerzitě, který absolvoval s vyznamenáním. Na Harvardu byl také editorem The Harvard Crimson. Dále během svého studia na univerzitě pracoval jako kritik umění na volné noze (externista) pro The Boston Globe a také psal články pro The Wall Street Jurnal v Chicagu. Studoval statistiku a sociologii na University of California, kde také získal v roce 1978 titul Ph.D. Po absolvování univerzity učil historii, angličtinu a tvůrčí psaní na mezinárodní vysoké škole v Beirutu, v Libanonu a na střední škole v Kolumbii. Díky práci procestoval 40 zemí na pěti kontinentech. Od roku 1986 do roku 1993 pracoval jako zástupce šéfredaktora. Communication Research. Roku 1996 byl zvolen jako 53. prezident americké asociace výzkumu veřejného mínění (AAPOR).\n\nByl ženatý s Kay Ferdinandsenovou a měli spolu dvě dcery, Ann a Katherine.\n\nPodle profesora A. Michaela Nolla – bývalého děkana USC Annenberg School, měl Beniger \"„nejvyšší standardy, velkou péči o studenty a vždy je intelektuálně podporoval”.\"\nZemřel ve svých 63 letech na Alzheimerovu chorobu.\n\nPrvní monografie Jamese Benigera má název Trafficking in Drug Users: Professional Exchange Networks in the Control of Deviance a byla vydaná v roce 1983. Beniger se v ní zabýval sítí organizací a profesí, které se v 60. letech zkoordinovaly, aby vyřešili problém drog, jenž se v té době vyskytoval. <br> <br>\n\nBenigerova druhá práce The Control Revolution: Technological and Economic Origins of the Information Society (Hardvard University Press, 1986) je jeho životním dílem. Jedná se o brilantní analýzu technologických a ekonomických kořenů informační společnosti, která měla vliv v různých společensko-vědních oblastech. <br>\n\nInformační společnost bývá nazývána různými jmény, ale je populární označovat ji za věk, jenž začal až po druhé světové válce s komerčním vývojem počítačových a elektronických komunikací. Ale James Beniger se ve svém díle ohlíží mnohem dále do minulosti, jelikož pokládá za základ informačního průmyslu již Remingtonův psací stroj, pokladnu od společnosti NCR, Burroughsův sčítací stroj a Hollerithův děrný štítek – všechno inovace na zpracování informací, které byly vynalezeny téměř o šedesát let dříve než vznikl elektronický počítač. <br>\n\nBeniger tedy tvrdí, že informační společnost je hluboce zakořeněna již v průmyslové revoluci, kdy byly vynalezeny nejdůležitější informační a komunikační technologie. V knize Beniger popisuje, jak rapidní rozvoj výroby a distribuce (využití parní energie a uhlí při výrobě, železnice) způsobil krizi kontroly („crisis of control“), což například znamenalo, že se kvůli nedostatku komunikačních technologií na železnici stávaly různé nehody a celkový přínos nebyl efektivní, protože nebylo možná organizace a pozorování. To změnil vynález elektrického telegrafu, který umožnil bezpečné a efektivní fungování vlaků. Podobné problémy převládaly i ve výrobě, která se s pomocí páry a uhlí stala masová. Výrobci museli vymyslet strategie, aby tak velké množství produktů byli schopní prodat, Beniger to nazývá: „revolučními novými technologiemi pro kontrolu spotřeby: národní propagace značkového produktu přímo pro domácí trh.“ A právě tento obrat od nepořádku k organizaci nazval Beniger revolucí v kontrole, kterou popsal následovně: „komplex rychlých změn v technologickém a ekonomickém uspořádání, díky kterým jsou informace shromažďovány, uchovávány, zpracovávány a sdělovány, a jejichž prostřednictvím mohou mít formální nebo naprogramované rozhodnutí vliv na sociální kontrolu.“ Výsledky krize revoluce přetrvávají až dodnes s tím, jak se vyvíjí stále nové technologie, které potřebují další zpracování informací a další kontrolu.\n\nJames Beniger byl významný především díky své monografii The Control Revolution: Technological and Economic Origins of the Information Society, ve které (jak vyplývá z názvu) se věnoval technologických a ekonomickým kořenům informační společnosti. Svým názorem na počátky informační společnosti vyvrátil tvrzení, že informační společnost vznikla až se zrodem počítačů, ale zasadil její původ již do průmyslové revoluce v 19. století. Beniger nám ukázal sled událostí, které vedly ke vzniku informační společnosti, a zároveň nám naznačil cestu, po které můžeme pokračovat v dalších výzkumech.\n\nMonografie\n\nČlánky\n\n"}
{"id": "1000096", "url": "https://cs.wikipedia.org/wiki?curid=1000096", "title": "Trojzubec", "text": "Trojzubec\n\nTrojzubec je kopí se třemi hroty. Název je kalk z latinského \"tridens\". V minulosti byl používán především k lovu ryb a mořských savců, ale i při sběru mořských hub. Někdy byl také užíván jako zbraň, například v Koreji, kde byl znám jako \"dangpa\", byl oblíbenou zbraní mistrů bojového umění a palácových stráží. Známé je hlavně jeho využití v gladiátorském cirku v době Římské říše, kdy jim býval vyzbrojen gladiátor zvaný \"retiarius\".\n\nZ využití při lovu ryb pochází trojzubec jako atribut mořského boha Poseidóna. V hinduistické mytologii je trojzubec, nazývaný \"trišura\", symbolem boha Šivy. Ukrajinský státní znak používá zvláštní verzi trojzubce ukrajinsky zvanou \"tryzub\". Trojzubec je i na barbadoské vlajce. Stylizovaný trojzubec, inspirovaný Neptunovou kašnou v Bologni má ve znaku italská automobilka Maserati.\n"}
{"id": "1000102", "url": "https://cs.wikipedia.org/wiki?curid=1000102", "title": "Christophe Moyreau", "text": "Christophe Moyreau\n\nChristophe Moyreau (6. dubna 1700, Orléans – 11. května 1774, Orléans) byl francouzský hudební skladatel a hráč na klávesové nástroje.\n\nOd roku 1719 působil jako varhaník v Orléansu, z toho od roku 1738 v místní katedrále. Z jeho díla se dochovalo šest knih skladeb pro cembalo \"Pièces de clavecin dédiées à Son Altesse Sérénissime Monseigneur le Duc d’Orléans\", tištěných roku 1753, kdy Moyreau získal privilegium tisku, a věnovaných Ludvíku Filipovi I. Orleánskému.\n"}
{"id": "1000104", "url": "https://cs.wikipedia.org/wiki?curid=1000104", "title": "Příběhy obrácení", "text": "Příběhy obrácení\n\nPříběhy obrácení je šestidílný český televizní dokumentární cyklus představující životy mladých lidí, kteří uvěřili v Boha. Mezi protagonisty jsou zástupci římskokatolické církve (Dan), adventistů sedmého dne (Katka a Karolína), židovství (Peter), islámu (Aiša) a hnutí Hare Krišna (Manuela). Pořad blízký svým charakterem reality show vznikl v dílně tvůrčí producentské skupiny Patricka Diviše. Dramaturgyní je Michaela Rozbrojová, scénář napsal Josef Fišer, režiséry jednotlivých dílů se stali Josef Fišer, Michaela Rozbrojová, Petr Kotrla a Ladislav Cmíral. Pořad byl natáčen v Brně, Adamově a na dalších místech.\n\nV neděli 18. května 2014 od 17:00 proběhla v brněnském Sále Břetislava Bakaly předpremiéra pořadu. Za přítomnosti 5 ze 6 protagonistů byl promítnut jeho 2. a 5. díl. Promítání doprovázela diskuze s přítomnými tvůrci pořadu a odborníky zastupujícími příslušné církve a náboženské společnosti, mj. Bedřichem Jetelinou, Muneebem Hassanem Alrawim a Miroslavem Heroldem.\n\n"}
{"id": "1000106", "url": "https://cs.wikipedia.org/wiki?curid=1000106", "title": "Kuznetsova křivka", "text": "Kuznetsova křivka\n\nKuznetsova křivka představuje graficky vyjádřený vztah mezi ekonomickým růstem a sociální nerovností. Pojmenována je po tvůrci této hypotézy, rusko-americkém ekonomovi Simonu Kuznetsovi (1901–1985), který ji v 50. a 60. letech 20. století odvodil z hospodářských dat zjištěných za předchozí období. \n\nV diagramu se Kuznetsova křivka znázorňuje ve tvaru obráceného písmene U. Má jít o přirozený ekonomický vývoj, v jehož průběhu dochází vlivem tržních sil v souvislosti s růstem nejprve k rozevírání nůžek mezi vysokopříjmovými a nízkopříjmovými skupinami obyvatel, a po dosažení určitého průměrného příjmu se tato nerovnost začne opět zmenšovat.\n\nObecně je koncept interpretován tak, že kapitál soustředěný v rukou bohatších pomáhá ekonomickému růstu, a tím i méně majetným, neboť se s probíhajícím růstem v určité fázi sám přirozeně rozptýlí do širších společenských vrstev a sociální nerovnost se samoregulačními silami zmírní.\n\nNerovnost na ose \"y\" bývá obvykle vyjádřena pomocí Giniho koeficientu, ekonomický růst na ose \"x\" představuje obvykle HDP na osobu.\n\nPříjmovou nerovnost zkoumali už Jean-Jacques Rousseau (v \"Pojednání o původu a příčinách nerovnosti mezi lidmi\", 1773–1774) nebo David Ricardo (1817). Vilfredo Pareto v roce 1897 na základě statistické analýzy dat o italských příjmech zjistil, že 80 % bohatství země drží v rukou přibližně 20 % obyvatel (viz Paretův princip). \n\nNa to navázal Kuznets, když počátkem 2. poloviny 20. století zkoumal vztah rozdělení příjmů k ekonomickému růstu. Dlouhodobě spolupracoval s Národním úřadem pro ekonomický výzkum (NBER) a nashromáždil velké množství statistických dat, s jejichž pomocí usiloval o lepší pochopení ekonomického růstu. Vycházel z amerických daňových údajů za každý rok mezi lety 1913 a 1948 a posuzoval rozdělení příjmů mezi 10 příjmových skupin.\n\nV roce 1953 zjistil, že první 1 % obyvatel USA v meziválečném období získalo 15 % celého národního příjmu a prvních 5 % obyvatel získalo asi 25 až 30 % celkových příjmů. Kromě toho zjistil pokles nerovnoměrnosti příjmů během 2. světové války a po ní. V tom období získalo horní procento populace maximálně 8,5 % příjmů a horních 5 procent maximálně 18 % příjmů. Kuznetsov to vysvětloval hospodářským cyklem. Rovněž zjistil, že zatímco v roce 1910 drželo horních 10 procent obyvatel USA celkem 80 % všeho bohatství země, v 50. letech už to bylo jen přes 60 %, a majetek horního 1 procenta klesl z 45 % na 30 %.\n\nV roce 1955 v tomto směru bádání pokračoval i s pomocí dat z řady jiných zemí. Srovnal údaje z tří vyspělých zemí (Velká Británie, Německo, USA) a tří méně vyspělých zemí (Indie, Srí Lanka, Portoriko). Formuloval tak hypotézu, s níž popsal vztah mezi rovností příjmů pomocí křivky ve tvaru U: Během prvních období ekonomického vývoje rovnost klesá a relativně se zhoršuje postavení chudých obyvatel, v pozdějších fázích pak rovnost roste a nízkopříjmové skupiny si polepšují. \n\nSám Kuznets označil za největší problém při hledání vztahu mezi nerovností a růstem dostupnost potřebných dat. Na prvních třech zkoumaných zemích identifikoval pokles nerovnosti od 20. let 20. století, ale jeho pravděpodobný počátek stanovil už před první světovou válku. Protože vycházel z údajů o příjmech před zdaněním a bez zohlednění státních podpor, předpokládal skutečný pokles nerovnosti ještě výraznější. Dále Kuznets uváděl, že spolu s poklesem nerovnosti rostly příjmy na osobu (u chudších rychleji než bohatých).\n\nKuznets také nabídl vysvětlení příčin zjištěného jevu. Jako hlavní dva faktory způsobující růst nerovnosti v první fázi uvedl soustředění úspor ve vyšších příjmových skupinách a industrializaci s urbanizací (neboť městskou společnost považuje za méně rovnostářskou než venkovskou). Působení těchto vlivů je však podle Kuznetse omezené. Proti efektu koncentrace úspor postavil čtyři faktory:\n\nThomas P. Moran označil Kuznetsovu hypotézu za „jedno z nejtrvalejších a nejvýznamnějších tvrzení v historii sociálních věd“. První, kdo aplikoval data rozložení osobních příjmů v rámci národa, byl v roce 1960 Kuznetsův žák Irving B. Kravis. Data z USA porovnal s údaji z jiných 10 zemí. Kromě potvrzení Kuznetsových argumentů doplnil další, které přispívají k větší rovnosti v příjmech v průběhu ekonomického růstu:\nNásledovala řada dalších vědců, kteří svými teoretickými i empirickými pracemi ověřovali platnost Kuznetsovy křivky. Jedním z výrazných podporovatelů je indický ekonom Montek Singh Ahluwalia.\n\nOd 80. let se objevovaly studie zpochybňující hypotézu obráceného U. Např. čeští ekonomové z Bostonské univerzity Oldřich Kýn a Gustav F. Papánek v roce 1986 upozornili, že příjem je jen jedním z faktorů nerovnosti. Oxfordští výzkumníci Sudhir Anand a Ravi Kanbur v roce 1993 kritizovali absenci jakékoli jiné vysvětlující veličiny kromě HDP, přičemž jiné ukazatele nerovnosti by také mohly dávat odlišné výsledky. Profesor z Illinoiské státní univerzity Rati Ram v roce 1989 shrnul nedostatky dat použitých k empirickým studiím.\n\nKritikům Kuznetsovy hypotézy nahrávaly také empirické studie, které od 70. let poukazovaly na opětovný růst nerovnosti v USA i dalších zemích OECD. Tento fenomén označovaný „the Great U-Turn“ později popsali sociologové ze Severokarolínské univerzity François Nielsen a Arthur S. Alderson. Ekonomové Světové banky Klaus Deininger a Lyn Squire provedli v roce 1996 analýzu Giniho koeficientu a růstu příjmů na obyvatele ve 108 zemích. Kuznetsovu křivku opsal vývoj jen v 5 zemích, ve 4 byl vztah veličin obrácený a v ostatních zemích autoři nenašli statisticky významné vztahy. \n\nJordi Guilera z univerzity v Barceloně v roce 2011 popsal průběh křivky spíše ve tvaru písmene N, kdy ekonomický růst nejprve zvyšuje nerovnost, pak následuje pokles a následně znovu dochází ke zvýšení.\n\nFrancouzský ekonom z Pařížské ekonomické školy Thomas Piketty publikoval v roce 2013 knihu \"Kapitál v 21. století\" (\"Le capital au 21 siècle\"), jejíž anglické vydání se záhy stalo bestsellerem. Piketty zkoumal dlouhodobou historii v rozsahu třech století, během 15letého výzkumu nasbíral data sahající do 18. století. Doložil, že 1. polovina 20. století, na jejíž bázi vznikly empirické podklady pro Kuznetsovu křivku, představovala spíše výjimečné období. K přerozdělení bohatství na americkém i evropském kontinentu dle něho došlo mimořádným vlivem dvou světových válek a ekonomické krize ve 30. letech. Od 70. let zaznamenal opět zvyšující se nerovnost, příjmy bohatších obyvatel rostou rychleji, zatímco příjmy střední a nižší třídy zejména v USA spíše stagnují nebo i reálně klesají. V době Pikettyho výzkumu už opět drželo horních 10 procent Američanů celkem 75 % bohatství země. Autor také dospěl k závěru, že se za posledních 200 let kapitál zhodnocoval průměrně o 5 % ročně, tedy 3× více, než jaký byl ekonomický růst v tomto období.\n\nKromě studií prověřujících platnost Kuznetsovy hypotézy věnovali někteří výzkumníci pozornost jejímu využití na jiné vztahy než jen ekonomický růst – nerovnost. Italští ekonomové z Univerzity v Sieně Simone Borghesi a Alessandro Vercelli se v roce 2001 zabývali vlivem globalizace na nerovnost a chudobu. Liberalizace mezinárodních trhů přispívá k rozvoji zemí, které na nich participují, ale zároveň zvyšuje nerovnost mezi nimi a státy s autarkní hospodářskou politikou (relativně uzavřenými, soběstačnými). Američtí výzkumníci Phillippe Aghion a Peter W. Howitt se v knize \"Endogenous Growth Theory\" (1998) zabývali vlivem nových technologií na nerovnost. Technologické změny dle nich vedou k opětovnému růstu příjmové nerovnosti ve vyspělých zemích – zvyšují poptávku po kvalifikovaných pracovnících, čímž zvětšují rozdíl oproti příjmům nekvalifikovaných. Vzdělání na druhou stranu zvyšuje nabídku kvalifikovaných pracovníků, takže nerovnost snižuje.\n\nEnvironmentální Kuznetsova křivka (v angličtině , EKC) je jednou z modifikací původní hypotézy a popisuje vztah mezi ekonomickým růstem a degradací životního prostředí.\n\nGlobální think tank Římský klub v 70. letech 20. století vydal publikaci \"Meze růstu\" (\"Limits to Growth\"), v níž představil model dávající do souvislosti ekonomický růst, populační růst a vývoj zásob přírodních zdrojů. Tento model se však stal i terčem silné kritiky. Jednou z reakcí byla publikace \"Naše společná budoucnost\" (\"Our Common Future\"), kterou v roce 1987 vydala Světová komise pro životní prostředí a rozvoj a v níž představila koncept trvale udržitelného rozvoje i při zachování významné role ekonomického rozvoje.\n\nRovněž uplatnění Kuznetsovy křivky v této oblasti nabídlo méně pesimistickou hypotézu vývoje, která neklade ekonomický růst do příkrého rozporu s udržitelností přírodních zdrojů.\n\nSamotnou podstatu myšlenky vyjádřil již v roce 1971 americký ekonom z Minnesotské univerzity Vernon W. Ruttan ve svém příspěvku pro American Agricultural Economics Association.\n\nAutorství konceptu environmentální Kuznetsovy křivky se v literatuře přisuzuje různým jménům, převládají američtí ekonomové Gene M. Grossman a Alan B. Krueger, kteří se v první polovině 90. let touto otázkou zabývali. Zjistili, že při nízké úrovni HDP na osobu se s rostoucím příjmem zvyšuje koncentrace oxidu siřičitého a celkových vypouštěných částic, ale po dosažení svého maxima i s nadále rostoucím příjmem znečištění začíná klesat. Opisuje tedy tvar obráceného U. Samotný výraz „environmentální Kuznetsova křivka“ je pak přisuzován pozdějším autorům, nejčastěji kypersko-kanadskému ekonomovi Theodorovi Panayotou.\n\n"}
{"id": "1000107", "url": "https://cs.wikipedia.org/wiki?curid=1000107", "title": "Hejmon", "text": "Hejmon\n\nHejmon, též Hejmor, je horský duch, vládce a ochránce Novohradských hor. Pověsti o něm pocházejí především z Vitorazska. Podle situace, ve které se rozhodl zasáhnout, bere na sebe rozličnou podobu od větru, bouřky a jiných přírodních živlů, přes ptáky a jiných zvířat až po podobu lidskou. Trestá křivdy a páchané zlo, zvláště spadeno má na pytláky. Naproti tomu nezřídka pomáhá potřebným.\n"}
{"id": "1000110", "url": "https://cs.wikipedia.org/wiki?curid=1000110", "title": "Jan Český", "text": "Jan Český\n\nJan Český (25. května 1892 – 5. července 1952) byl český fotbalista, záložník.\n\nV předligové éře hrál za SK Viktoria Žižkov. Vítěz Poháru dobročinnosti 1913 a 1914 a finalista 1912. Populární dlouholetý kapitán Viktorie Žižkov.\n\n\n"}
{"id": "1000123", "url": "https://cs.wikipedia.org/wiki?curid=1000123", "title": "Pamětní síň Alice Garrigue Masarykové a Českého červeného kříže", "text": "Pamětní síň Alice Garrigue Masarykové a Českého červeného kříže\n\nPamětní síň Alice Garrigue Masarykové a Českého červeného kříže v Lánech připomíná život a práci Alice Masarykové, dcery prvního československého prezidenta T. G. Masaryka, zakladatelky a první předsedkyně (1919–1938) Československého červeného kříže. Sídlí v Lánech, je zařízením Muzea T. G. Masaryka Rakovník a spravuje ji jeho lánská pobočka.\n\nDům čp. 200 v ulici Za Školou, ve kterém se pamětní síň nachází, nechala Alice Masaryková vybudovat na vlastní náklady v roce 1928 a věnovala ho místní pobočce Československého červeného kříže jako vzorný sociální dům – poradnu pro matky s dětmi. Tomuto účelu dům sloužil od doby svého vzniku až do roku 1991. Slavnostní zahájení výkopů proběhlo v neděli 27. května 1928 za přítomnosti prezidenta republiky T. G. Masaryka, ministra zahraničí Edvarda Beneše a hostů z USA. V roce 1968 byla na budovu umístěna pamětní deska, která byla slavnostně odhalena za přítomnosti Masarykových vnuček Anny a Herberty.\n\nPamětní síň Alice G. Masarykové a Českého červeného kříže byla otevřena v roce 2002. Pro veřejnost jsou zpřístupněny tři pokoje. V první místnosti se nachází zrekonstruovaný pokoj z bytu Alice Masarykové. Ve druhé je dobová čekárna pro matky s dětmi z období první republiky. Třetí pokoj prezentuje práci Alice G. Masarykové v Československém červeném kříži.\n"}
{"id": "1000124", "url": "https://cs.wikipedia.org/wiki?curid=1000124", "title": "Alexander Wielemans von Monteforte", "text": "Alexander Wielemans von Monteforte\n\nAlexander Wielemans von Monteforte (4. února 1843 Vídeň – 7. října 1911 Dornbach, Vídeň) byl rakouský architekt pozdního historismu.\n\nStudoval na vídeňské Akademii u Eduarda van der Nüll, Augusta Sicarda von Sicardsburg a u stavitele katedrál Friedricha von Schmidt, v jehož ateliéru také až do roku 1874 pracoval. V roce 1888 byl Wielemans jmenován čestným členem Akademie. Od té doby navrhoval, částečně společně se svým spolužákem Theodorem Reuterem, reprezentativní historizující veřejné budovy (např. justiční palác ve Vídni, dokončen v roce 1881, přestavba radnice ve Štýrském Hradci nebo kostely ve vídeňských okresech Josefstadt a Ottakring). Na českém území byly díky jeho projektům postaveny justiční paláce v Olomouci (1886–1902, dnes Okresní soud v Olomouci) a v Brně (1906–1909, dnes Krajský soud v Brně).\n"}
{"id": "1000125", "url": "https://cs.wikipedia.org/wiki?curid=1000125", "title": "Sales contest", "text": "Sales contest\n\nSales contest (soutěž obchodníků) je motivační program, který slouží jako nástroj k motivaci obchodníka nebo obchodního týmu k vynaložení lepších výsledků.\n\nMotivační program podniku představuje důležitou roli v systému práce s lidmi v podniku s relativně vyhraněným zaměřením na pozitivní ovlivňování motivace zaměstnanců. \n\nHlouběji motivační program charakterizuje soubor pravidel, opatření a postupů, jejichž hlavním poslání je dosažení určité pracovní pozice, která je v souladu s cíli podniku. Z toho lze říci, že optimální přístup pracovníků v podniku k práci je zaměřený ve všech aspektech, které z hlediska podniku nabírají na důležitosti. \n\nSoutěž je v tržní ekonomice často spojována s konkurencí buď mezi firmami nebo alespoň jedním dalším podnikem o stejnou skupinu zákazníků. Také se objevuje konkurence uvnitř jedné firmy. Zpravidla to bývá právě mezi obchodními týmy nebo jedinci o dosažení lepších výsledků. Hnacím motorem také bývá dosažení vyšší kvality výrobků nebo služeb, které firma vyrábí. \n\nExistují 3 typy soutěží, které slouží jako vnější motivace k vynaložení lepších výsledků a větších finančních odměn.\n\n\nPokud jednotliví obchodníci navzájem spolupracující a jejich\nvzájemná spolupráce vede ke společným výsledkům, či vyšší spokojenosti\nzákazníků, je vhodné jejich spolupráci podporovat a jejich odměna může být\núměrně rozdělena. V případě menších skupin může být vhodné konstruovat skupinovou\nodměnu za jejich provedené výkony. V případě větších skupiny může být\nodměna rozdělena na individuální a skupinovou. Individuální, vážící se na dosažení\ndo individuálních výkonů a skupinová vážící se na dosažení cílů celé skupiny.\nAvšak individuální a následně skupinová odměna by měla být probrána a\nodsouhlasena se všemi účastníky.\n\nPoskytování finančních odměn, ať to jsou individuální nebo\nskupinové, může být doplněno vzájemným soutěžením jednotlivých obchodníků a\nskupin o získání předem definovaných výhod (zaměstnaneckých). V tomto případě\nse v mnoha případech dokazuje, že vhodnější formou soutěžení je soutěžení\nmezi skupinami. \n\nArmstrong uvádí, že „obecným cílem je podporovat dosažení strategických a krátkodobých cílů organizace tím, že pomáhá zabezpečit kvalifikovanou, oddanou a správně motivovanou pracovní sílu, kterou organizace vyžaduje.\" \n"}
{"id": "1000128", "url": "https://cs.wikipedia.org/wiki?curid=1000128", "title": "Čtyřsložkový model veřejněpolitického cyklu", "text": "Čtyřsložkový model veřejněpolitického cyklu\n\nExistuje více modelů veřejněpolitického cyklu, jednotlivé modely se různě doplňují. Většina analytiků se shodne na čtyřech základních fázích, těmi jsou identifikace a uznání sociálního problému, rozhodnutí ve veřejné politice, implementace veřejné politiky a hodnocení veřejné politiky. \n\nSociální problém je možné definovat jako společenský stav nebo společenskou situaci, který vyrůstá z rozporů mezi existencí jedince ve společnosti a společenskými podmínkami lidské existence. Záleží přitom na interpretaci vzniklé situace jednotlivými sociálními aktéry, na jejich hodnotách, politických ideologiích a programech. \nTeprve v okamžiku, kdy je sociální problém uznán jako veřejný zájem, dochází ke koncipování vhodné veřejné politiky. \n\nVe veřejné politice se na rozhodování podílejí především tři hlavní subjekty, jsou to občané, úředníci a odborníci. Občané se na rozhodování podílejí nepřímo, prostřednictvím delegace své odpovědnosti na volené zástupce. Dále mají možnost se podílet na rozhodování díky účasti v různých občanských organizacích. Role úředníků spočívá v přijímání rozhodnutí a především v samotné implementaci rozhodnutí. Experti ty mají za úkol navrhnout vhodná řešení problémů, jelikož oni jsou ti, kteří se vyznají nejlépe v sociálních problémech. \n\nPři rozhodování o veřejně politických problémech je nutné brát v úvahu nejen zájmy přímo zainteresovaných aktérů, ale i zájmy těch, kteří se rozhodování nemohou zúčastnit. Jedná se zejména o dosud nenarozené generace, které by mohly být rozhodnutím postiženy. \n\nImplementace je proces realizace politického programu, uvádění daného programu do běžného života. Implementace je vše, co nějakým způsobem souvisí s realizací cílů, které byly zformulovány ve fázi koncipování dané politiky, a to včetně výběru způsobů, prostředků, resp. Nástrojů jejich realizace. \nOd fáze rozhodnutí do skutečné realizace daného řešení vede většinou dlouhá cesta, vyvstávají různé nečekané komplikace, a dochází někdy i ke změně představ o žádoucím cíli. Na toto je důležité v průběhu implementace reagovat, ne pouze slepě realizovat určitý sociální program. Zájmy a postoje implementátorů jsou často rozhodující pro úspěch či neúspěch realizace dané politiky. \nV této fázi je také nutné zmínit implementační deficit. Je to nepoměr mezi energií, která byla skutečně vydána na realizaci dané politiky, a energií, kterou by bylo potřeba investovat, aby se podařilo dosáhnout vytyčených cílů. I samotný proces implementace pozměňuje původní obsah a předpokládané efekty veřejné politiky. K tomu přispívá především nejasné vyjádření cílů a obsahu veřejných politik, konfliktní realizační kritéria, protiřečící si instrukce, omezená kapacita řízení. \n\nProces hodnocení se zabývá otázkou, jak se podařilo dosáhnout vytyčených cílů, kolik zdrojů bylo na danou politiku vynaloženo (zvláště ve srovnání s dosaženými cíli), jaké byly nedostatky implementace a pak především, zda byl daný problém pomocí nových řešení vyřešen. \nFáze hodnocení je poslední fází modelu veřejně politického cyklu. V této fázi buď nastává situace, že problém je vyřešen a daná politika splnila cíle, které si vytyčila. Nebo nastává druhá varianta (většinou častější), kdy se dojde k závěru, že problém zcela vyřešen nebyl, že je třeba jej redefinovat a pokusit se znova navrhnout jeho řešení. Nebo dochází k tomu, že se v průběhu vyskytly nové problémy, které je třeba řešit. Většinou tedy fáze hodnocení plynule navazuje opět na první fázi a tak dochází opět k definování sociálního problému a celý proces se opakuje. \nModel politického cyklu naznačuje, jak by měla optimální veřejná politika pracovat, nicméně je to pouze model. Ve veřejné politice ale často narážíme na různá omezení a problémy a veřejná politika se někdy vyvíjí nepředvídatelným způsobem. To je třeba mít na paměti.\n\nWINKLER, Jiří. \"Implementace: institucionální\nhledisko analýzy veřejných programů\". 1. vyd. Brno: Masarykova univerzita,\n2002, 160 s. Studijní texty (Sociologické nakladatelství), 35. sv. ISBN\n80-210-2932-3.\n\nPOTŮČEK, Martin. \"Sociální́\npolitika: institucionální hledisko analýzy veřejných programů\". Vyd. 1. Praha: Sociologické́ nakl., 1995, 142 p.\nStudijní́ texty (Sociologické́ nakladatelství́), sv. 7. ISBN 80-85850-01-X. \n\nPOTŮČEK, Martin. \"Veřejná\npolitika\". Praha: Sociologické nakladatelství (SLON), 2005, 399 s. ISBN\n80-864-2950-4\n"}
{"id": "1000132", "url": "https://cs.wikipedia.org/wiki?curid=1000132", "title": "Louis Brandeis", "text": "Louis Brandeis\n\nLouis Dembitz Brandeis (13. listopadu 1856, Louisville, Kentucky – 5. října 1941, Washington) byl americký právník, který v letech 1916 až 1939 zastával funkci soudce Nejvyššího soudu Spojených států amerických. Stal se jedním z nejznámějších a nejvlivnějších soudců amerického Nejvyššího soudu, a zároveň vůbec prvním židovským soudcem tohoto soudu.\n\nNarodil se v Louisville v Kentucky do židovské rodiny původem z Prahy (příjmení odvozeno od Brandýsa nad Labem, odkud rodina pocházela.), kteří do Spojených států emigrovali po potlačení revoluce v roce 1848. Vychován byl v sekulárním duchu. Studoval právo na Harvard Law School, kterou absolvoval jako dvacetiletý, a to s nejvyšším hodnocením, které bylo v dějinách školy dosaženo.\n\nUsadil se v Bostonu, kde si založil právnickou firmu \"Warren & Brandeis\" (ta je dodnes činná pod názvem \"Nutter McClennen & Fish\"), a díky svému angažmá v případech se sociální problematickou si vydobyl renomé. Pomohl rozvinout koncept „práva na soukromí“, o němž napsal v roce 1890 článek do odborného časopisu \"Harvard Law Review\". Později vydal knihu s názvem \"Other People's Money And How the Bankers Use It\" („Peníze ostatních, a jak je bankéři používají“), v níž navrhl možnosti omezení síly velkých bank a peněžních fondů, což do jisté míry vysvětluje, proč později bojoval proti mocným korporacím, monopolům, veřejné korupci a masovému konzumérství. Byl rovněž aktivní v sionistickém hnutí, které vnímal jednak jako řešení antisemitismu v Evropě a Rusku, ale též jako způsob „oživení židovského ducha“.\n\nKdyž svou rodinu po finanční stránce zajistil, začal věnovat většinu svého času společenským kauzám a problematice, a byl přezdíván jako „obhájce lidu“. Trval na tom, že za své právní služby nedostane zaplaceno, aby měl volnou ruku a mohl se zaměřovat i na související širší společenská témata. Časopis \"The Economist\" jej označil za „Robina Hooda práva“. Mezi významné příklady jeho raných kauz patří boj s železničními monopoly, ochrana pracovních míst a pracovní právo, asistence při vzniku Federálního rezervního systému atd. Uznání dosáhl mimo jiné i tím, že „u soudu intenzivně využíval extralegální znalecké posudky svědčící v jeho prospěch. Z Brandeis Brief, jak byly expertní výpovědi pojmenovány, se stal přelomový precedens založený na prezentování důkazů založených na historických a sociálních reáliích.“\n\nV roce 1916 byl Brandeis prezidentem Woodrowem Wilsonem nominován do funkce soudce amerického Nejvyššího soudu. Jeho nominace však byla ostře napadána, dle soudce Williama O. Douglase z části proto, že „Brandeis byl militantním bojovníkem za sociální spravedlnost, ať byl jeho protivníkem kdokoli. Byl nebezpečný nejen kvůli své genialitě, počínání a odvaze. Byl nebezpečný, protože byl neúplatný … [a] strach establishmentu byl větší, protože se Brandeis měl stát prvním Židem jmenovaným do Nejvyššího soudu.“ Brandeis byl nakonec do funkce potvrzen Senátem při hlasování 1. června 1916 v poměru 47 hlasů pro a 22 proti. Stal se jedním z nejznámějších a nejvlivnějších soudců Nejvyššího soudu.\n\nOd května 1918 byl nápomocen T. G. Masarykovi v Americe při jeho úsilí o samostatnost československého státu a podpoře jeho legionářů, zejména v Rusku.\n\n"}
{"id": "1000135", "url": "https://cs.wikipedia.org/wiki?curid=1000135", "title": "Plakodonti", "text": "Plakodonti\n\nPlakodonti (\"Placodontia\") byl řád primitivních a vysoce specializovaných vodních plazů, žijících v době před více než dvěma sty miliony let (v průběhu triasové periody druhohorní éry). \n\nPlakodonti byli menší vodní plazi, dosahovali délky jednoho až dvou metrů, robustní tělo měli kryto kostěným krunýřem na ochranu před dravci. Vzhledem a způsobem života tak připomínali novodobé želvy, ačkoli s nimi nebyli nijak blízce příbuzní (jejich nejbližšími příbuznými byli zástupci kladu \"Plesiosauria\"). Jejich lebky a kousací aparát byly silně specializované. Plakodonti se neohrabaně pohybovali v mělkých pobřežních vodách a živili se převážně měkkýši. Měli silné zploštělé zuby uzpůsobené na drcení ulit mořských tvorů: odtud také pochází jejich název (\"plakodont\" znamená v řečtině cosi jako \"zub jako pilulka\").\n\n\n\n"}
{"id": "1000137", "url": "https://cs.wikipedia.org/wiki?curid=1000137", "title": "Megaherbs", "text": "Megaherbs\n\nMegaherbs je souhrnné označení pro vytrvalé mohutné byliny, rostoucí na novozélandských Subantarktických ostrovech, kterými jsou Campbellův ostrov, Aucklandův ostrov, Macquarie a Ostrovy Protinožců. \"Megaherbs\" jsou charakteristické svou velikostí, velikostí listů a neobvyklým zbarvením svých květů. Velmi dobře se adaptovaly na nepříznivé povětrnostní podmínky, které na ostrovech panují. Dobře se jim daří i ve větrném, vlhkém počasí s minimálním počtem slunečních dnů a teplotou, která se drží v rozmezí 0°C až 15 °C. V příznivějším podnebí se jim příliš nedaří. Rostlinám nevadí kyselá půda chudá na živiny. Kvetou každý rok, ale jen jednou za 3 roky rozkvetou téměř všechny najednou. Hospodářská zvířata, která na ostrovy vysadili osadníci v 19. století, výrazně snížila populaci těchto rostlin, a to až do té míry, že na konci 20. století rostlinám hrozilo vyhynutí. Poté, co byla v roce 1993 poslední hospodářská zvířata odstraněna, se \"megaherbs\" znovu úspěšně rozšiřují a jejich počet se zvyšuje.\n\nRostliny objevili v roce 1843 členové polární expedice kapitána Jamese Clarka Rosse, když se cestou do Antarktidy v letech 1839 - 1843 vylodili na jednom z jižních Subantarktických ostrovů. Ross tyto rostliny pojmenoval \"megaherbs\". Botanik Joseph Hooker, jeden z účastníků expedice, o nich napsal, že jsou to neobyčejné rostliny s květy podobnými tropickým rostlinám.\n\nNa ostrovech byla vysazována úmyslně domácí zvířata, aby se měli z čeho živit ti, kteří by ztroskotali při cestě mezi Subantarktickými ostrovy Nového Zélandu. Mezi vysazená zvířata patřili především králíci, kozy, prasata, ovce a skot. Tato zvířata se nekontrolovaně množila a spásala zeleň včetně \"megaherbs\", kterým časem hrozilo vyhynutí. S masovým odstraňováním nepůvodních zvířat se započalo v roce 1987 odborem ochrany přírody Nového Zélandu. Nepůvodní druhy zvířat byly zcela odstraněny v roce 1993. Již 3 roky na to bylo zaznamenáno prudké rozšíření \"megaherbs\" do původních míst, kde rostly před příchodem užitné zvěře.\n\nSbírat \"megaherbs\" je zakázáno, legálně sebrané kusy je možné najít jen v botanické zahradě v Invercargillu, kde vegetují velmi špatně, důvodem je potřeba určitých přírodních podmínek, které poskytují Subantaktické ostrovy Nového Zélandu.\n\n\nMegaherby se dají pěstovat nejlépe v rašelinné a trvale vlhké půdě. Nesmějí se vystavovat teplému počasí (nad 20°C) a příliš silným mrazům (pod -5 °C) a vytrvalému slunečnímu svitu. V českém podnebí jsou nepěstovatelné.\n"}
{"id": "1000142", "url": "https://cs.wikipedia.org/wiki?curid=1000142", "title": "Vodovodní baterie", "text": "Vodovodní baterie\n\nVodovodní baterie je zařízení, které slouží k výdeji vody z vodovodu. Vlastností baterie je, že v ní může docházet ke směšování teplé a studené vody. Podle konstrukce jsou baterie např. kohoutkové nebo pákové.\n"}
{"id": "1000146", "url": "https://cs.wikipedia.org/wiki?curid=1000146", "title": "Začít spolu", "text": "Začít spolu\n\nProgram Začít spolu (v mezinárodním označení \"Step by Step\") představuje alternativní pedagogický přístup, který je orientován na dítě. Spojuje v sobě moderní poznatky pedagogické a psychologické vědy s osvědčenými vzdělávacími postupy, k nimž se pedagogika v průběhu svého vývoje dopracovala. Je to velmi otevřený didaktický systém, který umožňuje každé škole a každému učiteli přizpůsobit si jeho konkrétní podobu kultuře, zvykům a tradicím dané země, jejímu vzdělávacímu systému i potřebám konkrétních dětí. \nTento program se začal vytvářet v 90. letech v USA na základě nových poznatků o lidském mozku a procesu učení. Viditelná je zde inspirace školou C. Freineta. V České republice je tento program realizován od roku 1994 v mateřských školách a od roku 1996 na prvním stupni základních škol. V současné době funguje tento program ve více než 30 zemích světa.\n\nProgram využívá projektového učení, integrovanou tematickou výuku a podnětné prostředí ve třídě. Prosazuje a umožňuje inkluzi dětí se speciálními vzdělávacími potřebami (děti s poruchami učení, děti s postižením, děti mimořádně nadané či děti z etnických menšin).\nPro program Začít spolu je typický individuální přístup, který zohledňuje schopnosti, znalosti a zájmy dítěte. Děti dostávají možnost volby takových úkolů, na které stačí. S touto svobodou volby je však spojena také odpovědnost za splnění daného úkolu.\n\n\nTento program prosazuje tzv. Otevřené vyučování, tj. vyučování za účasti rodičů. Je to jeden z hlavních prvků tohoto programu, škola Začít spolu prosazuje začít vzdělávání společně s dětmi a jejich rodiči. Tento program vychází z přesvědčení, že rodiče jsou primárními vychovateli svých dětí a jako takoví mají na výchovu a vývoj svých dětí největší vliv. Dále program vychází z toho, že rodiče a učitelé jsou si rovnocennými partnery a že rodiče nesou odpovědnost za vzdělávání svých dětí a proto mají právo spolurozhodovat o jeho naplňování. Zapojení rodičů do vyučování navíc přispívá k lepšímu rozvoji dítěte, vytváří u rodičů pocit uspokojení, hrdosti a sebevědomí z dobrého plnění své rodičovské role a poskytuje rodičům příležitost hodnotit a ovlivňovat kvalitu vzdělávacího systému.\n\nRysy otevřeného vyučování: \n\nTypická třída ve škole Začít spolu je rozdělena do tzv. center aktivit, kde děti plní různé úkoly. Centra aktivit jsou různá a jsou uspořádána tak, aby se vzájemně nerušila a děti mohly v klidu pracovat. Úkoly v centrech aktivit vždy souvisí s daným týdenním tématem. Děti úkoly plní samostatně a mohou si vybrat, ve kterém centru aktivit budou pracovat. Důležité je však to, že během daného týdne musí splnit úkoly ve všech centrech aktivit. Díky tomuto mají děti svobodu volby, ale zároveň jsou vedeny k odpovědnosti za svou volbu.\n\nVe školách Začít spolu je kladen důraz spíše na zjišťování toho, co děti vědí a umějí, než aby se zaměřovalo na to, co nevědí a nezvládnou. Každý žák má své hodnotící portfolio, které slouží ke shromáždění informací, na jejichž základě je pak možno posoudit žákovy pokroky a stanovit nové výukové cíle. Do tohoto portfolia si žáci dávají všechny splněné úkoly, které dělaly v rámci vyučování. Součástí portfolia je také „Individuální smlouva“, která se sepisuje na konzultacích, kterých se účastní rodič, dítě a třídní učitel. Na těchto konzultacích docházejí všechny tři strany k vzájemné dohodě, které oblasti je potřeba u dítěte posílit a co pro to dítě udělá. Dítě se tak učí sebehodnocení a přebírání odpovědnosti za své učení.\n\nDen v metodě Začít spolu je rozdělen do čtyř částí. Den začíná ranním kruhem, následuje společná práce, po přestávce děti pracují v centrech aktivit a závěr dne je věnován hodnotícímu kruhu.\n\nRáno děti začínají tzv. ranním kruhem, který slouží pro vyjadřování vlastních pocitů, děti se dozví informace o tom, co je daný den čeká, mají možnost říct, co o daném tématu vědí, co by se chtěly naučit apod. Dále si zde děti můžou sdělit své zážitky, říct, jak se cítí, … Učitel se tak seznamuje s pocity dětí a může podle nich volit vhodný způsob jednání. Děti se zde učí vyjadřovat, vybírat, co je podstatné, učí se naslouchat druhým, diskutovat apod.\nSoučástí ranního kruhu je i „ranní zpráva“, která má za úkol seznámení dětí s tím, co je čeká či zopakování učiva (např. gramatiky), může se také vztahovat k určitému ročnímu období apod. Tato zpráva má různé formy, může jít například o doplňování gramatických jevů do textu nebo může děti seznamovat s novým tématem a dávat jim k tématu otázky, které slouží k zamyšlení dětí.\n\nBěhem společné práce můžou děti pracovat samostatně, ve dvojicích či ve skupinách. Důležité pro tuto práci je však to, že všichni pracují na společném zadání. Během skupinové práce se děti věnují matematice, českému jazyku, přírodopisu apod. I při této skupinové práci by měly být děti co nejvíce zapojeny, např. hry, diskuze, zajímavé úkoly.\n\nPo přestávce následuje práce v centrech aktivit. Úkoly v těchto centrech jsou voleny tak, aby rozvíjely znalosti a dovednosti dětí a zároveň vždy souvisí s daným týdenním tématem. Pokud je týdenní téma například živočichové, děti plní v centrech aktivit úkoly, kde se s živočichy nějakým způsobem pracuje. V centru čtení si tak děti čtou například o tom, čím se různá zvířata živí, v centru psaní o zvířatech píší, v centru matematiky se zvířaty počítají, v centru ateliér je zase kreslí...\n\nNa konci dne se děti sejdou společně v komunitním kruhu, kde zhodnotí, jak se jim pracovalo, co je bavilo, co nebavilo, co se naučily, co by se ještě naučit chtěly… Děti si také sdělují své zkušenosti a učí se tak i od sebe navzájem. Ve škole Začít spolu je kladen velký důraz na sebehodnocení žáků, které dítěti umožňuje odhadnout vlastní pokrok a přijmout tak zodpovědnost za proces i výsledek svého učení.\n\n\n"}
{"id": "1000149", "url": "https://cs.wikipedia.org/wiki?curid=1000149", "title": "Ján Šlosiarik", "text": "Ján Šlosiarik\n\nJán Šlosiarik (* 8. února 1940) je bývalý slovenský fotbalista, levý obránce.\n\nV československé lize hrál za Slovan Bratislava a Lokomotívu Košice. Dal 7 ligových gólů. Za juniorskou reprezentaci nastoupil v 6 utkáních.\n\n\n"}
{"id": "1000151", "url": "https://cs.wikipedia.org/wiki?curid=1000151", "title": "Síly působící na hřídel", "text": "Síly působící na hřídel\n\nNa hřídel v libovolném strojním zařízení mohou působit různé síly, lišící se krom velikosti v těchto zásadních aspektech:\n\nSíla působící na hřídel může mít zcela obecný směr, pro strojírenskou praxi jsou ale důležité tyto tři speciální případy:\n\nLibovolná obecná síla, působící na hřídel, se pro výpočetní účely ve strojírenské praxi rozkládá na tyto tři složky vektorovým rozkladem.\nAxiální síla, obvykle značená formula_1, je síla působící ve směru osy hřídele. Axiální síla má tedy tendenci hřídel natahovat či stlačovat, případně posouvat.\nObecný význam slova axiální je „ve směru osy“.\n\nRadiální síla, obvykle značená formula_2, je síla působící kolmo k ose hřídele v rovině procházející osou hřídele. Radiální síla má tedy tendenci hřídel ohýbat.\nTangenciální síla, obvykle značená formula_3, je síla působící kolmo k ose hřídele v rovině neprocházející osou hřídele. Tangenciální síla má tedy tendenci hřídelí otáčet (i ji ohýbat).\nTangenciální sílu je možno nahradit silou radiální stejného směru a velikosti a točivým momentem formula_4, který je možno spočíst ze vztahu:\nformula_5\nKde formula_6 je vzdálenost osy hřídele od působiště síly.\n\nPři záběru kol s přímým ozubením vzniká na bocích dvojice zabírajících zubů normálová síla formula_7, jež je kolmá na boky zubů v místě záběru. Tuto sílu je možno rozložit na radiální sílu formula_2 a tangenciální sílu formula_3.\n\nPři záběru kol se šikmým ozubením vzniká na bocích dvojice zabírajících zubů obecná prostorová síla, kterou je možno rozložit na radiální,tangenciální sílu a axiální. Axiální síla se projevuje tak, že pokud by hřídel nebyla zajištěna vhodným ložiskem, měla by snahu se vysunout ven.\n\nPohon hřídele řemenem či řetězem je příkladem čisté tangenciální síly, jež má tendenci hřídel roztočit.\n\n"}
{"id": "1000152", "url": "https://cs.wikipedia.org/wiki?curid=1000152", "title": "Knihovna Akademie věd České republiky", "text": "Knihovna Akademie věd České republiky\n\nKnihovna AV ČR, v. v. i. (jinak též KNAV), je univerzální vědecká knihovna sídlící v Praze při Akademii věd České republiky. Funguje za účelem podpory vědeckého výzkumu jednotlivých pracovišť AV ČR a poskytování „knihovnických, informačních, výpůjčních, reprografických a digitalizačních služeb“. Na samotné půdě knihovny pak probíhá výzkum v oblasti knihovědy a vědeckých informací.\n"}
{"id": "1000155", "url": "https://cs.wikipedia.org/wiki?curid=1000155", "title": "Listování", "text": "Listování\n\nProjekt LiStOVáNí probíhá od roku 2003 a jeho cílem je představit divákům všech generací zajímavé knihy neotřelou formou tzv. scénického čtení. Jedná se o atraktivní spojení literatury a divadelního představení, často oživené kostýmy, rekvizitami, vizuálními efekty (např. barevným osvětlením) nebo hudebními prvky. Klíčovou součástí představení je kniha – hraje zde důležitou roli nejen jako zdroj příběhu, ale mnohdy také jako jedna z rekvizit. Záměrem autorů je na knihu upozornit jako na neoddělitelnou součást života. Projekt tak zároveň funguje jako nástroj podpory rozvoje čtenářství, obzvlášť u dětských diváků. \n\nOd běžného scénického čtení, jež se obvykle omezuje pouze na dramatickou recitaci textu, se představení projektu LiStOVáNí liší především mírou kreativity, jaká je účinkujícími vynaložena na vizualizaci textu. V závislosti na prostorových možnostech jsou při představení využívány kulisy a výpravné rekvizity, jako např. stoly nebo židle. Kromě knihy, kterou během představení disponují všichni herci, jsou pro oživení často využívány i jiné hrací rekvizity, stejně tak se téměř vždy setkáváme s kostýmy, ilustrujícími příběh. Nedílnou součástí mnoha představení je hudba a pěvecké či taneční vložky. Důležitou součástí představení je interakce s diváky. Účinkující s nimi komunikují, někdy se i některý z diváků dočasně stává členem hereckého souboru a s knihou v ruce se účastní vystoupení.\n\nSvé počátky má LiStOVáNí v Českých Budějovicích, kde v roce 2003 proběhlo v místním knihkupectví jeho první představení. Následovala inscenace v Havlíčkově Brodě, krátce na to se konalo několik předčítání v Praze na Obratníku a v Brně na Skleněné louce. Ta projekt dále trvale hostila až do roku 2007, kdy byl pro narůstající počet diváků přesunut do prostorově lépe vyhovujícího Hadivadla. \nDnes projekt pravidelně působí hned na pěti stálých scénách, a to v Brně (Hadivadlo, Reduta), Praze (Divadlo Minor, Nová scéna), Českých Budějovicích (Jihočeské divadlo), Havlíčkově Brodě a Bratislavě. Kromě toho se také konají četná vystoupení v menších divadlech, ve veřejných knihovnách a na základních a středních školách. Ročně soubor odehraje až 300 představení asi v 80 českých a slovenských městech. \n\nAutory projektu jsou herci Lukáš Hejlík, Pavel Oubram a Věra Hollá. Tato trojice herců společně studovala na Vyšší škole herecké v Praze pod vedením Jana Hartla, Evy Hodinové a Heleny Glancové. Po absolutoriu v roce 2002 společně získali angažmá v Jihočeském divadle v Českých Budějovicích, kde také projekt LiStOVáNí později vznikl. \n\nV současné době zde kromě zakladatelů projektu příležitostně působí kolem třinácti dalších herců, především z brněnských a pražských domovských scén (mj. např. Alan Novotný, Jakub Zedníček nebo Petra Bučková). Jednoho představení se účastní obvykle tři, nanejvýš čtyři účinkující, střídající se v různých rolích podle potřeby. Součástí hereckého \"ansámblu\" se často stává i samotný/a autor/ka literární předlohy. \n\nV repertoáru projektu LiStOVáNí najdeme knihy jak pro děti a mládež, tak i pro dospělé. Účinkující mají snahu repertoár pravidelně obměňovat, aby měli možnost divákům představit co nejvíce knih. Ty jsou vybírány z děl různých žánrů od českých i zahraničních autorů, z těch nejznámějších zde můžeme zmínit např. Roberta Fulghuma, Woodyho Allena nebo Arnošta Lustiga, ze starších děl díky projektu ožily knihy Karla Havlíčka Borovského. V současné době má LiStOVáNí v repertoáru asi 120 knih, a každý měsíc soubor představuje novou. Pozornosti pořadatelů se kromě prozaických děl hojně těší také knihy nebetristických žánrů, jako je populárně-naučná literatura, biografie nebo kuchařky. \n\nKnihy jsou pro potřeby projektu zpracovávány takovým způsobem, aby jejich přečtení zabralo asi hodinu, maximálně hodinu a půl. Představení pro děti pak mohou být kratší (obvykle kolem třiceti minut). \n\nProjekt LiStOVáNí představuje divákům knihy zábavnou a snadno stravitelnou formou. Stává se tak prostředníkem mezi knihovnou a potenciálním čtenářem, jemuž nenásilným způsobem \"doporučí\" zajímavou četbu. Tato funkce projektu má význam především při představeních konaných pro žáky základních škol, mezi nimiž obecně zájem o čtení knih upadá. Při předčitání dětských knih se herci snaží malé diváky zaujmout i jinými divadelními prvky, např. výraznými kostýmy, tancem, hudebními čísly, nebo se je pomocí rozhovorů a her pokouší vtáhnout do děje, a poukázat tak na zábavnou stránku četby. Jejich cílem je u dětí „probudit zájem o čtení a sebevzdělávání\". Vliv projektu na čtenost prezentovaných knih výrazně stoupá také díky možnosti zakoupení těchto děl přímo na místě konání představení. \n\nZa propagaci knižní kultury získal projekt LiStOVáNí v roce 2011 výroční cenu nadace Český literární fond.\n\n"}
{"id": "1000166", "url": "https://cs.wikipedia.org/wiki?curid=1000166", "title": "Kotlářka (Košíře)", "text": "Kotlářka (Košíře)\n\nKotlářka je viniční usedlost v Praze 5 v městské části Košíře. Objekt je památkově chráněný.\n\nJiž v 15. století zde byla založena vinice. V polovině 17. století (1657) koupil původní vinici novoměstský kotlář Melichar Werschauer. Po něm nese pozdější usedlost svůj název. V roce 1735 se místní vinice zvětšily o sousední vinici Kaničkářku. (Ta byla pojmenována podle staroměstského tkaničkáře Kryštofa Štoffa.)\nKvůli válkám ale byly vinice roku 1742 poničeny. Usedlost byla založena až na konci 18. století. a v roce 1801 usedlost dokonce vyhořela. Po požáru v roce 1840 byla usedlost přestavěna ve stylu anglické gotiky (a poté i novodobě upravena), ale původní dispoziční řešení z konce 18. století se však nezměnilo.\n\nUsedlost je tvořena dvěma obytnými a čtyřmi hospodářskými budovami se stodolou. Budovy obklopují dva dvory, které jsou spojeny branou. První obytná budova pochází z konce 18. století. Má otevřené pilířové schodiště se zděným zábradlím a stupňovitým štítem. Druhá obytná budova je o půl století mladší. Má navazující terasu a je symetrická k první obytné budově. Má také stupňovitě upravený štít.\n\nVzhledem k poloze stavby jsou budovy z jižní strany zpevněny pilíři. Hlavní vchod do usedlosti je ze severní strany. Nedaleko usedlosti stojí budova původního viničního lisu z konce 18. století. (Lis byl ale narušen novodobými úpravami.) U usedlosti se zachovaly i vinné sklepy.\n\nOd roku 1964 je Kotlářka památkově chráněna. V roce 1974 byla usedlost zrekonstruována pro středisko ochrany rostlin při Státním statku hlavního města Prahy. V současné době (2014) je Kotlářka komerčně využívána a funguje jako restaurace a penzion.\n"}
{"id": "1000170", "url": "https://cs.wikipedia.org/wiki?curid=1000170", "title": "Praha-Žvahov (železniční zastávka)", "text": "Praha-Žvahov (železniční zastávka)\n\nPraha-Žvahov je železniční zastávka na jednokolejné neelektrifikované železniční trati Praha-Smíchov – Hostivice – Rudná u Prahy. Nachází se v Praze na Žvahově.\n\nV provozu je od roku 1989, kdy nahradila zastávku Praha-Hlubočepy zastávka. Z celkového počtu 2 kolejí jsou obě dopravní.\n\nOd srpna 2017 probíhá na trati v úseku Praha-Smíchov - Hostivice rekonstrukce zabezpečovacího zařízení spolu s obnovou stávajících neprovozovaných železničních stanic včetně zastávky Praha-Žvahov.\n\n\n"}
{"id": "1000171", "url": "https://cs.wikipedia.org/wiki?curid=1000171", "title": "Volba izraelského prezidenta 2014", "text": "Volba izraelského prezidenta 2014\n\nVolba izraelského prezidenta se v Knesetu uskutečnila 10. června 2014. Ve druhém kole v ní zvítězil bývalý předseda Knesetu a poslanec Likudu Re'uven Rivlin, který ve funkci vystřídá dosavadního 90letého prezidenta Šimona Perese, který se rozhodl, že nebude usilovat o druhé funkční období (to stávající legislativa ani neumožňuje; dle zákona vykonává prezident jedno sedmileté funkční období).\n\nPředseda izraelského parlamentu (Knesetu) musí ze zákona oznámit datum konání voleb alespoň tři týdny před jejich konáním. Kandidáti, kteří o prezidentský úřad chtějí usilovat, se následně musí do voleb přihlásit a doložit seznam alespoň 10 poslanců, kteří je podporují (každý poslanec může podpořit pouze jednoho kandidáta). Týden před konání voleb oznámí předseda parlamentu kandidáty voleb.\n\nCelkem se voleb zúčastnila pětice kandidátů, a to (řazeni abecedně):\n\nPůvodně kandidoval rovněž Benjamin Ben Eliezer, poslanec za Stranu práce a bývalý ministr izraelských vlád (mj. ministr obrany). Dne 7. června, tedy 3 dny před volbou, však oznámil, že z voleb odstupuje. Stalo se tak poté, co policie zahájila vyšetřování financování jeho telavivského bytu, které se zařadilo na seznam několika skandálů, které se v souvislosti s jeho jménem v posledních několika týdnech objevily.\n\nPro výhru ve volbách je třeba získat nadpoloviční většinu ve 120členném Knesetu. V prvním kole se nikomu potřebných 61 hlasů získat nepodařilo. Dalia Dorner získala 13 hlasů, Dalia Icik celkem 28 hlasů, Re'uven Rivlin obdržel 44 hlasů, Me'ir Šítrit dohromady 31 hlasů a Dan Šechtman pouhý jeden hlas. Rozhodlo až druhé kolo, v němž Rivlin získal 63 hlasů.\n"}
{"id": "1000177", "url": "https://cs.wikipedia.org/wiki?curid=1000177", "title": "Premier League 2013/14", "text": "Premier League 2013/14\n\nSoutěžní ročník Premier League 2013/14 (podle hlavního sponzora známá jako Barclays Premier League) byl 115. ročníkem nejvyšší anglické fotbalové ligy a 22. ročníkem od založení Premier League. Soutěž byla započata 17. srpna 2013 a poslední kolo se odehrálo 11. května 2014. Svůj čtvrtý titul vybojoval tým Manchester City.\n\nSoutěže se účastnilo 20 týmů, z toho 17 se kvalifikovalo z minulého ročníku. Poslední tři týmy předchozího ročníku, jimiž byly Wigan Athletics, Reading a Queens Park Rangers, sestoupily do Football League Championship.\n\nOpačným směrem putovaly Cardiff City, Hull City (vítěz a druhý tým Football League Championship 2011/12) a Crystal Palace, který ve druhé lize skončil pátý, ale uspěl ve \"Football League Championship play-offs\".\n\n\nNejlepším střelcem tohoto ročníku Premier League se stal uruguayský fotbalista v dresu Liverpoolu Luis Suárez, který nastřílel 31 branek a tabulce střelců dominoval s velkým náskokem.\n\nNejlepším domácím, anglickým střelcem, se stal s 21 trefami Daniel Sturridge, také z Liverpoolu.\n\nNejvíce čistých kont, celkem 16, v tomto ročníku Premier League zaznamenali Petr Čech z Chelsea a Wojciech Szczęsny z Arsenalu.\n\n\n\n\n\n"}
{"id": "1000179", "url": "https://cs.wikipedia.org/wiki?curid=1000179", "title": "Viktor Tichonov (1988)", "text": "Viktor Tichonov (1988)\n\nViktor Tichonov (* 12. května 1988, Riga) je ruský hokejový útočník momentálně hrající v týmu SKA Petrohrad v ruské KHL. Jeho dědečkem byl bývalý ruský hokejista a později i trenér Viktor Tichonov.\n\n\n\n"}
{"id": "1000190", "url": "https://cs.wikipedia.org/wiki?curid=1000190", "title": "Francesca Neri", "text": "Francesca Neri\n\nFrancesca Neri (* 10. února 1964 Trento, Itálie) je italská herečka.\n\nNarodila se v italském Trentu. Před kamerou se poprvé objevila v roce 1986 v televizním filmu \"Fuori scena\". Zahrála si v italských i hollywoodských celovečerních snímcích, mezi něž patří \"Hannibal\", \"Protiúder\", \"Střílej!\" nebo \"Na dno vášně\".\n\nBěhem kariéry byla nominována na 19 ocenění, 6 nominací v cenu proměnila.\n\nOd roku 2010 je provdána za herce Claudia Amendolu, se kterým má syna Rocca.\n\n\n\n\n"}
{"id": "1000200", "url": "https://cs.wikipedia.org/wiki?curid=1000200", "title": "Samsung Galaxy Gear", "text": "Samsung Galaxy Gear\n\nSamsung Galaxy Gear jsou chytré hodinky od společnosti Samsung. Pohání je upravený systém Android ve verzi 4.3. Byly představeny na akci Samsung Unpacked 4. září 2013 v Berlíně spolu s telefonem Galaxy Note 3.\n\nNavazujícím modelem jsou Gear 2 představené 11. dubna 2014.\n\nPrvní chytré hodinky od velkého výrobce představila společnost Sony v roce 2012 na veletrhu CES v Las Vegas. Sony Smartwatch se prodávaly za 3000 Kč. Hodinky spolupracovaly s telefony vybavenými Androidem 2.1 a vyšším. Byly vybaveny barevným dotykovým displejem. Jejich primárním účelem bylo informovat uživatele o přijatých zprávách, emailech, statusech ze sociálních sítí či zobrazit mapu nebo nalézt nejbližší kino. Hodinky trpěly mnoha neduhy, mezi největší patřila velice špatná čitelnost na slunci, krátká výdrž nebo malé rozlišení displeje.\n\nV červnu 2013 se na trhu také objevily hodinky Pebble, jejichž život začal na serveru komunitního financování Kickstarter. Ty se od Smartwatch lišily koncepcí, měly monochromatický nedotykový displej s elektronickým inkoustem a slibovaly výdrž až týden na baterii.\n\nS uvedením hodinek Samsung velmi spěchal, konkurence v této oblasti sílila a již delší dobu sílily spekulace, že na chytrých hodinkách pracuje i největší konkurent Samsungu na poli smartphonů společnost Apple a Samsung chtěl být tím kdo definuje nový segment trhu, jako se to povedlo Applu s iPhonem a iPadem.\n\nV březnu 2013 viceprezident Samsungu pro mobilní telefony Lee Young přiznal, že již delší dobu pracují na konceptu chytrých hodinek. Že to bude ještě týž rok naznačovaly podané patentové přihlášky v srpnu. 1. září pak unikly i snímky prototypu tohoto zařízení. Oficiálně pak byly představeny 4. září 2013 v rámci samostatné představovací akce Samsungu Unpacked v Berlíně. Na hlavních evropských trzích se začaly prodávat již 25. září. Česká republika přišla na řadu například s USA nebo Japonskem 15. října s doporučenou cenou 7699 Kč.\n\nHodinky nebyly prvními na trhu, ale daly by se označit v době představení za nejsofistikovanější. Oproti konkurenci byly vybaveny 1,9 Mpx fotoaparátem s autofokusem, s možností natáčet videa v rozlišení 720p, reproduktorem a mikrofonem, takže s nimi bylo možné telefonovat. Nabídly kvalitnější 1,6 plalce velký Super AMOLED displej s rozlišením 320 x 320 pixelů a dobrou čitelností na slunci. Pohánělo je system-on-chip řešení Exynos taktované na 800 MHz. Vnitřní úložiště nabídlo kapacitu 4 GB a operační paměť 500MB. Ze senzorů byly vybaveny gyroskopem a akcelerometrem.\n\nDesign byl hodnocen jako konzervativní až nezajímavý. Vyráběly se v černé, bílé, bílo-růžové, zelené a oranžové barvě. Kryt okolo displeje byl z hliníku, záda byla plastová a řemínek gumový.\n\nNevyvarovaly se však některým neduhům svých předchůdců. V době představení byla výdrž na baterii jen kolem 25 hodin provozu.\nMěly stupeň krytí jen IP55, což znamenalo odolnost jen proti stříkající vodě. To mělo za následek například kondenzaci vody na vnitřní straně skla fotoaparátu po mytí rukou s nasazenými hodinkami.\n\nNabíjení bylo nutné provádět pomocí speciálního rámečku, do kterého se hodinky uzavřely. Ten disponoval i čipem NFC pro rychlé párování s telefonem. Díky integraci fotoaparátů do pásku a mikrofonu do přezky nebylo možné pásek u hodinek vyměnit.\n\nHodinky nespolupracovaly se všemi telefony s Androidem, ale pouze s vybranými zařízeními z rodiny Galaxy. Při startu prodejů se jednalo jen o telefon Galaxy Note 3 a tablet Galaxy Note 10.1 2014 Edition. S rozšiřováním aktualizace Androidu 4.3 na starší zařízení přibyla podpora pro telefony Galaxy S III, S4, Note 2 Galaxy S 6 a 7, Galaxy Mega.\n\nGalaxy Gear využívají pro svůj běh upraveného systému Android s minimalistickým designem a ovládání pomocí gest. Minimalistické pojetí nejčastěji bílých obrázků a textů na černém pozadí má i funkční vliv na výdrž, jelikož zobrazování černé barvy je méně energeticky náročné.\n\nGesta jsou jednoduchá a snadno zapamatovatelná, spárovaný telefon je uživatele při prvním připojení přístroje naučí. Gesto shora dolů slouží jako zpět, vpravo a vlevo se přesouvá mezi obrazovkami. Vzhled hodin je možné vybrat z přednastavených digitálních a analogových témat nebo využít aplikace Watch Styler a vytvořit si téma vlastní.\n\nZ aplikací od výrobce má uživatel k dispozici kontakty, email, minutku a stopky, události naplánované na aktuální den, informace o počasí, krokoměr, ovladač médií přehrávaných na telefonu, hlasovou poznámku a hlasové ovládaní S Voice. To však stále nerozumí česky.\n\nProblémem je nedostatek aplikací třetích stran, kterých je jen několik desítek a vzhledem k tomu, že nástupce Gear 2 již neběží na Androidu, ale na platformě Tizen, nebude jich ani moc přibývat.\n\nPo pěti vydaných aktualizacích se podařilo optimalizovat spotřebu energie a v současnosti hodinky vydrží okolo 5 dní běžného používání. Dle posledních vyjádření dostanou hodinky aktualizaci na operační systém Tizen. Což by mělo přinést nové aplikace z novější generace hodinek a opět vylepšenou výdrž na baterii.\n\nVzhledem k tomu, že hodinky postrádají nějakou funkci navíc, která by o ně vzbudila široký zájem veřejnosti, byl výrobce nucen dvakrát snížit jejich cenu. Nejdříve zlevnily v listopadu 2013 na doporučenou cenu 5990 Kč a následně se od března 2014 vyprodávaly za 2990 Kč.\n"}
{"id": "1000202", "url": "https://cs.wikipedia.org/wiki?curid=1000202", "title": "Frankie Faison", "text": "Frankie Faison\n\nFrankie Russel Faison (* 10. červen 1949, Newport News, Virginie, USA) je americký herec.\n\nNarodil se do rodiny Carmeny a Edgara Faisonových. Studoval drama na Illinois Wesleyan University, na které později dostal čestný doktorát. Studoval také na New York University.\n\nPřed kamerou se poprvé objevil v roce 1974 v seriálu \"Great Performances\". Světově známým se stal díky filmové trilogii o doktoru Hannibalu Lecterovi, kde ve všech třech filmových zpracováních s Anthonym Hopkinsem hrál roli ošetřovatele Barneyho. Toho si zahrál i v první verzi snímku \"Červený drak\". Českým divákům pak může být znám z několika dalších úspěšných celovečerních filmů. K těm nejznámějším patří snímky jako \"Cesta do Ameriky\", \"Aféra Thomase Crowna\", \"V dobré společnosti\" nebo \"Moje borůvkové noci\".\n\nObjevil se také v jedné z hlavních rolí seriálů jako \"The Wire – Špína Baltimoru\" nebo \"\".\n\nSpolu s hereckými kolegy z filmu \"Třináct rozhovorů o tomtéž\" získal v roce 2003 ocenění FFCC Award.\n\nOd roku 1988 je ženatý s Jane Mandel. Mají spolu tři děti, jmenují se Blake, Amanda a Rachel.\n\n\n\n\n"}
{"id": "1000203", "url": "https://cs.wikipedia.org/wiki?curid=1000203", "title": "Adéla Pohunková", "text": "Adéla Pohunková\n\nAdéla Pohunková je česká začínající modelka a tvář vizuálu pro Czechoslovak TopModel 2013.\n\nPochází ze Vsetína. Studuje na Masarykově gymnáziu ve Vsetíně. Její matka Rita Pohunková byla lokální modelkou. Předváděla módu oděvních firem na Moravě. V roce 1992 se přihlásila do modelingové soutěže Elite Model Look, v níž se dostala až do finále.\n\nVe čtrnácti letech podepsala smlouvu s modelingovou agenturou Czechoslovak Models a od patnácti let se věnuje modelingu. S topmodelkou Simonou Krainovou nafotila vizuál pro Czechoslovak TopModel 2013. Přihlásila se do modelingové soutěže a dostala se do TOP 12.\n\n"}
{"id": "1000205", "url": "https://cs.wikipedia.org/wiki?curid=1000205", "title": "Bojarská duma", "text": "Bojarská duma\n\nBojarský sněm, či bojarská duma, rusky \"Боярская дума\" byl nejvyšší vládní orgán ruského státu, složený ze zástupců feudální aristokracie. Byl pokračováním rozvinutého knížecího sněmu 10.-11. století v nových historických souvislostech ruského státu na konci 14. století. Bez dumy se neobešel žádný ruský panovník, včetně Ivana Hrozného.\n\n"}
{"id": "1000207", "url": "https://cs.wikipedia.org/wiki?curid=1000207", "title": "Tanzanie na Letních olympijských hrách 2008", "text": "Tanzanie na Letních olympijských hrách 2008\n\nTanzanie se účastnila Letní olympiády 2008. Zastupovalo ji 10 sportovců (8 mužů a 2 ženy) ve 2 sportech (atlerika a plavání). Nejlépe se dařilo běžci Fabiana Josepha Naasi v běhu na 10 000 m. Tanzanie nezískala žádnou medaili.\n"}
{"id": "1000208", "url": "https://cs.wikipedia.org/wiki?curid=1000208", "title": "Uganda na Letních olympijských hrách 2008", "text": "Uganda na Letních olympijských hrách 2008\n\nUganda se účastnila Letní olympiády 2008. Zastupovalo ji 12 sportovců (10 mužů a 2 ženy) v 5 sportech. Uganda nezískala žádnou medaili. Nejlepšího výsledku dosáhl Moses Kipsiro, jenž v běhu na 5000 m dorazil na celkovém 4. místě.\n\n"}
{"id": "1000210", "url": "https://cs.wikipedia.org/wiki?curid=1000210", "title": "Zambie na Letních olympijských hrách 2008", "text": "Zambie na Letních olympijských hrách 2008\n\nZambie se účastnila Letní olympiády 2008. Zastupovalo ji 8 sportovců ve 4 sportech. Zambie nezískala žádnou medaili.\n"}
{"id": "1000211", "url": "https://cs.wikipedia.org/wiki?curid=1000211", "title": "IPhone (první generace)", "text": "IPhone (první generace)\n\niPhone \"(neboli také iPhone 2G, původní iPhone či iPhone Original po tiskové konferenci v červnu 2010)\" je smartphone od firmy Apple Inc., který byl po letech spekulací představen 9. ledna 2007 a následně pak uveden na trh 29. června (v USA) téhož roku. Jedná se o první mobilní telefon od této firmy, a první zařízení vůbec, fungující pod operačním systémem iOS (v té době nazývaný \"iPhone OS\").\n\nPřípravu iPhone oficiálně oznámil předseda představenstva Apple Inc. Steve Jobs na Macworld Conference & Expo 9. ledna 2007. Prodej koncovým uživatelům byl v USA zahájen 29. června 2007. Při nákupu se nevyžadovaly žádné osobní údaje, dodatečně bylo ovšem pomocí počítačového programu iTunes nutné uzavřít smlouvu s výhradním operátorem, kterým je pro Spojené státy firma AT&T Mobility (v době lednového představení telefonu ještě nesla název Cingular – toto logo je možné najít na nejstarších snímcích obrazovky). Tento způsob byl pohodlný, ale umožňoval zakoupení telefonu a jeho následné nelegální odblokování. Proto se nyní musí smlouva uzavírat přímo v obchodě.\n\nV některých evropských zemích (Spojené království, Německo, Francie) se iPhone začal prodávat v průběhu roku 2007. V Asii se s prodejem začalo až v roce 2008. iPhone byl uveden na trh promyšlenou reklamní kampaní. Za její součást by se dalo považovat již představení telefonu, které z přístroje udělalo hit už několik měsíců před zahájením jeho prodeje. Podle zprávy Apple se v prvních 30 hodinách po zahájení prodalo 270 000 iPhonů, u AT&T bylo za stejnou dobu zaregistrováno 146 000 přístrojů.\n\nHardwarové specifikace byly v roce 2007 velice nadprůměrné, konkrétně se jednalo o procesor Samsung S5L8900 (412 MHz ARM 1176 procesor, grafický koprocesor PowerVR MBX 3D) a operační paměť o velikosti 128 MB (eDRAM). Pro uživatele bylo připravené integrované flashové úložiště o velikosti 4, 8 či 16 GB.\n\nSamotnou výrobu přístroje prováděla, podobně jako u ostatních výrobků společnosti Apple firma Foxconn.\n\niPhone 2G byl dodáván s předinstalovaným operačním systémem iPhone OS 1.0. Nejvyšší verze, kterou je možné na tento iPhone nahrát, je iPhone OS 3.1.3, z roku 2009.\n\n"}
{"id": "1000227", "url": "https://cs.wikipedia.org/wiki?curid=1000227", "title": "Karel Dvořák (folklorista)", "text": "Karel Dvořák (folklorista)\n\nKarel Dvořák (28. května 1913 Olomouc – 9. června 1989 Praha) byl český literární historik, folklorista a překladatel z němčiny a ruštiny.\n\nKarel Dvořák se narodil v Olomouci, kde také mezi lety 1924-1932 vystudoval reálné gymnázium. Poté odjel za studiemi do Prahy, kde navštěvoval Filosofickou fakultu Univerzity Karlovy. Zde vystudoval slavistiku a germanistiku. Kromě toho navštěvoval komparatistické semináře Václava Tilleho. Od roku 1938 učil na středních školách v Praze a Olomouci, ve 40. letech externě spolupracoval s nakladatelstvím L. Kuncíř. V roce 1949 získal titul PhDr. a v roce 1962 titul CSc.\n\nOd roku 1947 byl odborným asistentem a od roku 1954 docentem dějin české literatury na Pedagogické fakultě Univerzity Karlovy. Po její přeměně na Vysokou školu pedagogickou (1955) byl v letech 1956-58 děkanem Fakulty společenských věd. Od roku 1958 působil na katedře etnografie a folkloristiky Filozofické fakulty Univerzity Karlovy. V té době se katedra osamostatnila a stala se stálým pracovištěm. Karel Dvořák zde byl v letech 1960-69 vedoucím.\n\nMezi lety 1962–1967 byl předsedou Národopisné společnosti československé. Aktivně se účastnil řady domácích i zahraničních konferencí a kongresů, organizačně i vědecky pracoval v domácích i mezinárodních folkloristických společnostech. V roce 1968 byl jmenován profesorem. V roce 1978 odešel do důchodu, ale stále působil jako externista.\n\nOd roku 1934 začal publikovat drobnější studie a přehledy a záhy se zaměřil výhradně na českou literaturu, především na F. L. Čelakovského – vydal jeho Slovanské národní písně, Mudrosloví národu slovanského ve příslovích a Básnické spisy. Statí o něm a K.J. Erbenovi přispěl do vznikajících Dějin české literatury II.\n\nDo jeho oblasti zájmu spadala česká literatura 19. století. Zejména propojení umělecké literatury a folkloru (například soubor studií Mezi literaturou a folklorem, 1994). Jako editor se podílel na vydávání děl F. L. Čelakovského, K. V. Raise, K. H. Máchy nebo bratří Mrštíků.\n\nK folkloru se dostal knihou Humanistická etnografie Čech. Vydával také písňové sbírky např. Písně starodávné lidu obecného českého namnoze nezbedné a pohoršlivé (Praha, 1989). Zájem o folklor se prohluboval a tak vyšla další díla – Pohádky a pověsti našeho lidu (1984), Z národopisných sběrů akademického spolku Slavia (Praha, 1984) nebo Soupis staročeských exampel (1978). Díky práci L. Sochorové, se podařilo vydat výběr jeho prací Mezi folklorem a literaturou: Studie z české a německé folkloristiky (1994).\n\nByl autorem či spoluautorem mnoha učebních textů, pro účely výuky rovněž sestavil několik čítanek.\n\nPřekládal z němčiny, latiny, ruštiny a dalších jazyků básně, prózy a filozofické úvahy, od 30. let je publikoval časopisecky. Překlady básní, próz a filozofických úvah otiskoval v katolicky orientovaných časopisech, odborné studie a recenze uveřejňoval později v Listech pro umění a kritiku, Řádu, Kritickém měsíčníku, České literatuře, Zlatém máji, Českém lidu, ve Věstníku Národopisné společnosti československé při ČSAV, Studia ethnographica i v zahraničních časopisech (Deutsches Jahrbuch für Volkskunde, Berlín; Hessische Blätter für Volkskunde, Marburg; Fabula, Berlín, aj.)\n\n\n"}
{"id": "1000228", "url": "https://cs.wikipedia.org/wiki?curid=1000228", "title": "Etymologická pověst", "text": "Etymologická pověst\n\nEtymologická pověst je pověst snažící se o vysvětlení vzniku nějakého pomístního názvu. K tomuto účelu slouží lidová etymologie, která s tou vědeckou většinou nemá mnoho společného.\n\nPřed vznikem vědecké etymologie existovala lidová etymologie, kdy lidé mnohdy pouze odhadovali původ slova. Člověk si chtěl vysvětlit různé názvy míst vyskytujících se v jeho okolí, a protože neznal vědeckou etymologii, používal k tomu účelu různé vnější podobnosti s rozličnými osobami, s jejich činností či s příběhy, jež se podle jeho obrazivosti mohly stát.\n\nTato svérázná lidová etymologie se stávala odrazovým můstkem k rozvinutí smyšleného příběhu. V různých pomístních názvech se tak spatřovaly nejrůznější události.\n\nEtymologické pověsti ovšem nenalezneme jen v lidovém prostředí.\n\nVe středověké literatuře si nejvíce oblíbil etymologickou pověst Václav Hájek z Libočan, který jimi doslova prošpikoval svou kroniku. Nutno dodat, že tyto pověsti ponejvíce sám vytvářel. Podle něj například:\n\nEtymologické pověsti nemají zpravidla se skutečným jazykovým vysvětlením nic společného, jde však o pozoruhodnou ukázku lidské fantazie a vynalézavosti. Případů, kdy se lidová etymologie shoduje s vědeckou, je opravdu málo.\n\n"}
{"id": "1000229", "url": "https://cs.wikipedia.org/wiki?curid=1000229", "title": "Studna (30 případů majora Zemana)", "text": "Studna (30 případů majora Zemana)\n\n„Studna“ je dvacátá šestá epizoda československého seriálu \"30 případů majora Zemana\". Její děj se odehrává v roce 1969.\n\n\n\nVyrobila Československá televize Praha, Ústřední redakce armády, bezpečnosti a brannosti ve Filmovém studiu Barrandov. Zpracovaly Filmové laboratoře Barrandov 1978.\n\nDěj se odehrává v roce 1969. Jan Zeman po událostech pražského jara již nepracuje jako náčelník pražské kriminálky, nýbrž slouží na žižkovském obvodním oddělení Veřejné bezpečnosti. Podplukovník Žitný jej zde jednoho dne navštíví a požádá jej o přešetření již uzavřené hájnické vraždy. Po objasnění případu šíleného Brůny, který zavraždil sekerou svou manželku a svého syna donutil podřezat se na zápěstí a krku a skočit do studny, se Jan Zeman vrací na své původní místo náčelníka pražské kriminálky.\n\nEpizoda Studna je inspirována skutečným případem, ke kterému došlo v roce 1968 ve středočeských Vonoklasech. Obecně se má za to, že jde o zřejmě skutečnosti nejvěrnější díl z celého seriálu. Přesto se v několika bodech od reálného případu liší.\nZřejmě právě proto, že tento díl je nejméně politický ze tří krizových dílů (Klauni – 1967, Štvanice – 1968, Studna – 1969), vyhnuly se Studně zásadní zásahy ze strany vedení ČST a ÚV KSČ. V červnu 1976 plukovník Kovář z titulu náčelníka tiskového odboru ministerstva vnitra předložil, spolu s díly z let 1967 a 1968, Studnu ke schválení ministru vnitra ČSSR Jaromíru Obzinovi, který na nich zřejmě neshledal nic závadného. V lednu 1977 jej Jiří Procházka mohl předat šéfredaktorovi ÚRABB. Šéfredaktor ÚRABB vědom si politické citlivosti tématu, neboť už to nebyla historie, ale současnost, předložil scénáře k vyjádření řediteli Československé televize. Podle jeho připomínek byl Jiří Procházka posléze donucen upravit scénář Studny. Tvůrcům bylo například doporučeno, aby z jedné scény vystřihli: „V dubnu, ještě tam budou.“ a nahradili ji větou „Duben, ještě tam budem.“ Protože se do poslední chvíle nevědělo, jak o třech krizových dílech bude rozhodnuto, měla dramaturgie v záloze ještě tři jiné scénáře: Hřbitovní kvítí, Akce Dürrer a Úzkost. V srpnu 1977 šéfredaktor ÚRABB formálně scénáře schválil a teprve pak Klauny, Štvanici a Studnu dostala produkce seriálu. 26. díl měl premiéru 27. ledna 1980.\n\nAni Studně se však nevyhnuly drobné propagandistické vložky: Nepřátelé režimu křivě obviňují příslušníky Státní bezpečnosti z vraždy údajného řidiče Jana Masaryka. Téměř na konci se objevuje odkaz na nastupující normalizaci, když major Zeman říká pomocníku VB Maštalířovi: „Jo kamaráde. Dá nám to asi ještě dost práce než uklidíme ten… Ten svinčík po těch loňských nesmyslech a zmatcích. No ale snad to dokážeme, ne?“ V závěrečné sekvenci se Stejskal Zemana ptá, jestli už ví, „Že zasedá ÚV! Dubček padl!“ a major Zeman jej na oplátku posílá na „kádrovku. Chtěj s tebou mluvit.“ Takže normalizace je už v plném proudu.\n\nPřes nutné politické sekvence, kterým se jako součást seriálu vzniklého na objednávku a pod dohledem ministerstva vnitra ani hororová Studna nemohla vyhnout, se Studna dočkala obrovské divácké popularity — cyklus měl vysokou sledovanost i vysoký index hodnocení. O jeho velké popularitě nejen v době předlistopadové svědčí i to, že skupina J.A.R. věnovala tomuto dílu stejnojmennou písničku s originálním klipem, v němž jsou nejznámější sekvence tohoto dílu vtipně zanimované. Vedle Studny byly nejsledovanějšími díly Prokleté dědictví, Kvadratura ženy, Romance o nenápadné paní, Poselství z neznámé země a Mimikry, naopak s nejmenším úspěchem se setkaly díly Třetí housle a Štvanice.\n\nDivácký úspěch seriálu byl skutečně ohromný, o jeho uvedení měly zájem i televize všech socialistických zemí, a dále televize portugalská, švédská, britská, holandská, NSR. Zvlášť vysokého ocenění se tvůrcům cyklu dostalo při oficiální návštěvě Jurije Andropova v Praze koncem srpna 1976. Seriál byl s velkým úspěchem vysílán i v NDR, kde dosáhl ještě většího úspěchu a popularity než u nás. Major Zeman se stal rázem hrdinou pro miliony lidí v NDR, o čemž svědčí nejen divácký a kritický ohlas, ale i Zlaté vavříny, nejvyšší televizní umělecká cena, kterou tvůrci tohoto cyklu za své dílo v NDR dostali.\n\n"}
{"id": "1000230", "url": "https://cs.wikipedia.org/wiki?curid=1000230", "title": "John Everett Millais", "text": "John Everett Millais\n\nJohn Everett Millais (8. června 1829, Southampton – 13. srpna 1896, Londýn) byl anglický malíř, představitel hnutí prerafaelitů.\nNarodil se v bohaté rodině. Začal malovat jako čtyřletý. Rodiče (zejména matka) se rozhodli ho maximálně podporovat a v roce 1840 ho představili prezidentovi Královské akademie v Londýně. Ten uznal talent tehdy jedenáctiletého hocha, udělil výjimku a Millais byl přijat na Akademii jako vůbec nejmladší student v její historii.\n\nMillais byl jedním ze zakladatelů bratrstva Prerafaelitů, bratrstvo bylo dokonce založeno v domě jeho rodičů v Kensingtonu. Dosti pevně se zpočátku držel doktríny tohoto uměleckého hnutí. Prvním jeho prerafaelitánským obrazem byl \"Lorenzo a Isabella\" (1849) namalovaný na motivy Keatsovy básně. Kritika však obraz nepřijala a ani další Milllaisovy obrazy u ní nedošly dobrého ohlasu. Jeden z nich, \"Kristus v domě svých rodičů\" (1850), dokonce vyvolal skandál, který do značné míry rozpoutal Charles Dickens svým plamenným odmítnutím tohoto díla. Nicméně Dickensův článek znamenal pro prerafaelity také velkou reklamu a začalo se o nich hojně diskutovat. Millais byl v těchto diskusích tvrdě napadán. Zatímco v době jeho studií na Akademii byl hvězdou a kritici mu předvídali velkou budoucnost, v první fázi jeho samostatné tvorby ho zavrhli. Vše se zlomilo až roku 1851 díky obrazu \"Lesníkova dcera\". Průlom přišel také za hranicemi, v roce 1855 vystavoval v Paříži a tamní kritika byla nadšena.\n\nRoku 1853 ho pozval kritik John Ruskin, který měl zásadní podíl na Millaisově uznání, na prázdniny do Skotska. Millais zde namaloval známý Ruskinův portrét, avšak také svedl Ruskinovu manželku Effie. Ta manžela nakonec opustila a roku 1855 se za Millaise provdala. Porodila mu osm dětí.\n\nV té době také Millais opustil hnutí prerafaelitů a změnil styl. Nový styl mu přinesl obrovské úspěchy, uznání a majetek (v roce 1885 se mj. stal baronetem, v roce 1896 prezidentem Královské akademie), byť kunsthistorie zpětně oceňuje spíše jeho prerafaelitánskou tvorbu.\n\nPohřben je v St. Paul’s Cathedral v Londýně.\n\n\n"}
{"id": "1000231", "url": "https://cs.wikipedia.org/wiki?curid=1000231", "title": "Bajerovce", "text": "Bajerovce\n\nBajerovce jsou obec na Slovensku v okrese Sabinov. V roce 2013 zde žilo 299 obyvatel. První písemná zmínka o obci pochází z roku 1366.\n\n"}
{"id": "1000232", "url": "https://cs.wikipedia.org/wiki?curid=1000232", "title": "Jakubany", "text": "Jakubany\n\nJakubany ( , , ) jsou obec na Slovensku v okrese Stará Ľubovňa. V roce 2013 zde žilo 2 750 obyvatel.\n\nV roce 1322 se obec poprvé vzpomíná pod názvem \"Stephanishau\", v roce 1408 se ve starých dokumentech dochovaly názvy \"Alsoyacabwagasa\", \"Alsowiacobuagasa\" a \"Felsewiacobuagasa\", v roce 1497 se poprvé objevuje známější jméno \"Jakubiany\". V roce 1808 se obec vzpomíná s více variantami názvu, a to \"Jakubany\", \"Jakubiany\", \"Jakubján\", \"Jakabfalva\", \"Jakobau\" či \"Jakobsau\", roku 1863 jsou známé už jen jména \"Jakabfalva\" a \"Jakubján\", roku 1892 se objevuje název \"Szepesjakabfalva\", v roce 1920 se vrátilo k názvu z roku 1497, tedy \"Jakubiany\" a od roku 1948 se název ustálil v podobě \"Jakubany\", v maďarštině \"Jakabfalva\" nebo \"Szépesjakabfalva\" a v němčině \"Jakobsau\". V uherském administrativním členění se obec zahrnovala do Spišské župy, po zániku monarchie a zrušení starého členění Rakousko-Uherska patřila obec v letech 1923–1928 do Podtatranské župy, v letech 1940–1945 do Tatranské a od roku 1968 je začleněna do okresu Stará Ľubovňa, v letech 1960–1968 patřila do okresu Poprad.\n\nV obci stojí řeckokatolická cerkev svatých Petra a Pavla, která byla postavena podle návrh Jána Bobula ml. v secesním stylu v letech 1904 až 1911. Stejný chrám stojí jen v maďarském Debrecínu.\n\nMária Gulovičová Liu – rodačka, učitelka\n\n"}
{"id": "1000233", "url": "https://cs.wikipedia.org/wiki?curid=1000233", "title": "Hatem Trabelsi", "text": "Hatem Trabelsi\n\nHatem Trabelsi (حاتم الطرابلسي, narozen 25. ledna 1977, Ariana) je bývalý tuniský fotbalista, který hrával na postu pravého obránce. Jako opora tuniské reprezentace se zúčastnil tří světových šampionátů: 1998, 2002, 2006. Byl členem týmu, který na domácí půdě vyhrál Africký pohár národů 2004, v tomtéž roce byl zvolen tuniským fotbalistou roku. S klubem CS Sfaxien vyhrál Pohár CAF 1998 a Pohár mistrů arabských zemí 2000. S amsterdamským Ajaxem se stal dvakrát nizozemským mistrem (2002 a 2004).\n\n"}
{"id": "1000234", "url": "https://cs.wikipedia.org/wiki?curid=1000234", "title": "Žernov (vrchol)", "text": "Žernov (vrchol)\n\nŽernov (277 m n. m.) je vrch v okrese Pardubice Pardubického kraje. Leží asi 2 km severně od obce Horní Ředice na pomezí katastrálních území Horní Ředice a obce Dolní Ředice.\n\nJe to výrazný denudační hřbet ze slínovců a vápnitých jílovců svrchního turonu až coniaku. Vrch je zalesněný dubem a borovicí.\n\nVrch je součástí přírodní rezervace Žernov, která byla vyhlášena 13. června 1995 za účelem ochrany a zachování zdejších dubohabrových lesů, jež spolu s rybníky Šmatlánem a Mordýřem, rákosinami a mokrými loukami tvoří ekologicky stabilní oblast. Vedle zmíněných rybníků, které jsou součástí rezervace, se na úbočí vrcholu nacházejí další dvě vodní plochy, a sice jižně Ředický rybník a východně Smílek. Severovýchodně od vrcholu je vedena silnice I/35.\n\nGeomorfologicky vrch náleží do celku Východolabská tabule, podcelku Pardubická kotlina a okrsku Holická tabule.\n"}
{"id": "1000238", "url": "https://cs.wikipedia.org/wiki?curid=1000238", "title": "IPhone 3G", "text": "IPhone 3G\n\niPhone 3G je v pořadí 2. smartphone od firmy Apple Inc., který byl představen jako nástupce modelu iPhone 2G 9. června 2008 na \"Celosvětové konferenci vývojářů (WWDC 2008)\" v \"Moscone Center\" v San Franciscu.\n\n9. června 2008 byla na Celosvětové konferenci vývojářů představena nová verze iPhonu s označením \"iPhone 3G\". Mezi jeho nové vlastnosti patří podpora UMTS sítí, GPS navigace a drobné změny v hardwaru. Zvýšila se výdrž akumulátoru. Na této akci byla rovněž předvedena finální verze SDK a firmwaru 2.0, který je určen jak pro iPhone 3G, tak pro první model telefonu \"(iPhone 2G)\" a také mezitím uvedený multimediální přehrávač \"iPod Touch\". Seznam zemí, kde se iPhone prodává, se rozšířil na 70; mezi nimi je i Česko. \"iPhone 3G\" v České republice nabízeli všichni 3 GSM operátoři O2, Vodafone a T-Mobile, a stejně jako v dalších zemích „druhé vlny“ se začal prodávat 22. srpna 2008. Při zahájení prodeje telefonu se před obchody tvořily fronty, ovšem výrazně menší oproti uvedení v USA. Mediální pozornost vyvolal polský operátor Orange, který do front angažoval placené herce.\n\nSoučástí reklam na iPhone 3G byl slogan „Twice as fast. Half the price.“ tedy „Dvakrát rychlejší. Za polovinu ceny.“ Obě z těchto tvrzení byla lživá. Když si zákazníci začali stěžovat, právníci firmy Apple tvrdili, že lidé by museli být příliš hloupí, aby věřili reklamám jejich klienta – prohlášení, které k tomu vydali, obsahovalo větu: „Žádný uvážlivý člověk z pozice žalobce by neměl výroky společnosti Apple brát jako tvrzení či fakta“.\n\nStejně jako předchozí generace, má i \"iPhone 3G\" procesor Samsung S5L8900 (412 MHz ARM 1176 procesor, grafický koprocesor PowerVR MBX 3D) a operační paměť o velikosti 128 MB (eDRAM). Pro uživatele bylo připravené integrované flashové úložiště o velikosti 8, či 16 GB. Na rozdíl od \"původního iPhonu\", byl \"iPhone 3G\" dostupný ve dvou barevných provedeních (v černém a bílém). Dále nebyl použit na kryt zadní strany přístroje hliník, ale plast.\n\nSamotnou výrobu přístroje prováděla, podobně jako u ostatních výrobků společnosti Apple firma Foxconn.\n\n\"iPhone 3G\" byl dodáván s předinstalovaným operačním systémem iPhone OS 2.0. Nejvyšší verze, kterou je možné na tento iPhone nahrát, je iPhone OS 4.2.1, z roku 2010.\n\n"}
{"id": "1000239", "url": "https://cs.wikipedia.org/wiki?curid=1000239", "title": "Oběť trestného činu", "text": "Oběť trestného činu\n\nOběť trestného činu je fyzická osoba, které bylo nebo mělo být trestným činem nebo činem jinak trestným ublíženo na zdraví, způsobena majetková nebo nemajetková újma nebo na jejíž úkor se pachatel trestným činem obohatil. Pokud oběť následkem protizákonného jednání vůči své osobě zemřela, považuje se za oběť trestného činu její příbuzný v pokolení přímém, sourozenec, osvojenec, osvojitel, manžel nebo registrovaný partner, druh nebo osoba, které oběť ke dni své smrti poskytovala nebo byla povinna poskytovat výživu, utrpěli-li v důsledku smrti oběti újmu. Za oběť trestného činu se považuje každá osoba, která se sama cítí být obětí trestného činu, pokud nebude prokázán opak. Postavení oběti není nijak ovlivněno ani v případě, kdy není zjištěn nebo odsouzen pachatel.\n\nOběť trestného činu má svá práva, která se v různých členských státech Evropské unie liší. Věda zabývající se oběťmi trestných činů se nazývá \"viktimologie\" (lat. victima – oběť) a je součástí vědy o kriminalitě, \"kriminologie\". Proces, během kterého se jedinec stává obětí nazýváme viktimizací. Oběť trestného činu není totéž, co poškozený.\n\nZa zvlášť zranitelné oběti trestných činů se dle § 2 odst. 4 zákona o obětech trestných činů (zde) považují:\n\nOběť trestného činu má dle zákona o obětech trestných činů následující práva:\n\n\nMezi běžné následky trestného činu v chování oběti patří následující projevy:\n\n\n\nPodle § 48 zákona o obětech trestných činů vede Ministerstvo spravedlnosti ČR veřejný Registr poskytovatelů pomoci obětem trestných činů. Registr je dostupný od července 2014 v elektronické podobě na internetových stránkách Ministerstva spravedlnosti ČR (odkaz zde) a obsahuje aktuální seznam subjektů, které poskytují pomoc obětem trestných činů. Informace o poskytovatelích pomoci jsou v registru rozděleny podle druhů poskytovaných služeb a podle okresů ČR. Do registru jsou na vlastní žádost Ministerstvem spravedlnosti ČR zapisováni advokáti a neziskové organizace na základě udělené akreditace (informace a formulář zde). Psychologické a sociální poradenství jsou oprávněny obětem trestný činů poskytovat jen ty subjekty, které k tomu mají oprávnění na základě rozhodnutí o registraci podle zákona č. 108/2006 Sb., o sociálních službách (§ 39 odst. 2 zákona o obětech trestných činů). Po jedenácti dnech fungování bylo v registru poskytovatelů pomoci obětem trestných činů zapsaných celkem 72 advokátů a 45 neziskových organizací. Tyto subjekty poskytují obětem trestných činů bezplatnou právní, resp. sociální a psychologickou pomoc. Navíc mohou lidé v Registru vyhledávat také mezi 78 středisky Probační a mediační služby, která se snaží zprostředkovat efektivní řešení konfliktů spojených s trestnou činností. \"„Důsledně je k tomu také zapotřebí dbát na dodržování povinností vyplývajících ze zákona o obětech trestných činů, což souvisí i s registrem, neboť o poskytovatelích v něm uvedených mají povinnost oběti informovat nejen advokáti a neziskové organizace v něm zapsaní, ale také Policie ČR, policejní orgány, státní zástupci, soudci, pracovníci Vězeňské služby ČR nebo zaměstnanci zdravotnických zařízení,“\" řekla ministryně spravedlnosti prof. JUDr. Helena Válková, CSc.\n\n\n\nViktimologie vznikla v 50. letech 20. století a stala se samostatným vědním odvětvím kriminologie. Viktimologie se dle profesora JUDr. Jana Musila, CSc. zabývá osobou oběti a jejími vlastnostmi, vztahem mezi pachatelem a obětí, procesem viktimizace, rolí oběti při odhalování, vyšetřování a při soudním projednávání trestného činu, pomocí oběti, způsoby odškodnění a rehabilitace oběti a prevencí. \nViktimnost je soubor osobnostních předpokladů a vnějších okolností ohrožujících jedince, který se pak stává snadněji obětí trestného činu. Jedná se o rizikové chování, vystupování a vzhled osob, které jsou na základě těchto předpokladů více ohroženy trestnou činností. Tyto rizikové skupiny osob můžeme rozdělit podle:\nViktimizace je proces, ve kterém se člověk stává obětí trestného činu. Druhotné poškozování oběti trestného činu se nazývá sekundární viktimizace. Tu mohou oběti způsobit např. orgány činné v trestním řízení (nátlakem na oběť, nevhodnou podezíravostí vůči oběti, únikem informací o oběti, nevhodným taktickým postupem apod.) nebo média (zveřejňováním informací o podrobnostech trestného činu a informací o oběti a jejích blízkých apod.). (podrobněji viz VELIKOVSKÁ, M. Psychologie Obětí trestných činů, Grada, 2015)\n\n\n"}
{"id": "1000243", "url": "https://cs.wikipedia.org/wiki?curid=1000243", "title": "Kao-cu (Chan)", "text": "Kao-cu (Chan)\n\nKao-cu (; 256 př. n. l. – 1. června 195 př. n. l.), vlastním jménem Liou Pang (), zdvořilostním jménem Ťi (), posmrtným jménem Kao chuang-ti ( byl zakladatel a první císař dynastie Chan. Vynikl v povstání proti říši Čchin, po jejím pádu vládl od roku 206 př. n. l. jako král z Chan části západní Číny. Vzápětí zahájil válku proti svému dřívějšímu spolubojovníku Siang Jüovi, kterého v urputných bojích porazil a roku 202 př. n. l. se prohlásil císařem sjednocené Číny.\n\nLiou Pang pocházel z rolnické rodiny žijící v okresu Pchej v komandérii Sishui (泗水郡), na severu současné provincie Ťiang-su (okres Feng v městské prefektuře Sü-čou). Sloužil jako starosta (亭長, \"tching-čang\") osady (亭, \"tching\", skupiny deseti vesnic). Za vlády čchinského císaře Čchin-š’-chuang-tiho měl jednou odvést skupinu vězňů do Li-šanu, cestou vězni dezertovali a Liou Pang ze strachu z trestu také utekl do hor a stanul v čele několikasetčlenné bandy. Po smrti Čchin-š’-chuang-tiho vypuklo povstání proti Čchinům vedené Čchen Šengem. Liou Pang se přidal k rebelům, ovládl rodný okres a přijal titul pána z Pchej (沛公, \"Pchej kung\"). Do svých služeb přijal schopné rádce, především Siao Chea a Cchao Šena. Záhy povýšil mezi generály povstaleckého státu Čchu, v jejichž čele formálně stál potomek čchuských králů Mi Siung-chuaj, král Chuaj z Čchu, a fakticky velitelé armády generál Siang Liang a po jeho smrti Siang Jü.\n\nRoku 207 př. n. l. Liou Pang obsadil se svou armádou vlastní čchinské území (Kuan-čung, Země za průsmykem) včetně hlavního města, musel je však odevzdat Siang Jüovi. Poté Siang Jü krále Chuaje povýšil na císaře a říši rozdělil mezi povstalecké generály, nyní krále, přičemž sám se stal nejmocnějším z nich s titulem král-hegemon Západního Čchu. Liou Pang roku 206 př. n. l. obdržel titul krále z Chan a relativně chudé a zapadlé území (současná prefektura Chan-čung) podél řeky Chan na západě Číny a S’-čchuan). Se svým postavením se nespokojil, vytáhl do Kuan-čungu a obsadil ho a poté zaútočil na Siang Jüa, kterého po dlouhém boji, přes řadu svých neúspěchů, roku nakonec porazil. Liou Pangův úspěch je tradičně přičítán jeho schopnosti získat schopné rádce a generály.\n\nPo skončení válek se začátkem roku 202 př. n. l. prohlásil císařem říše Chan, přičemž přímo vládl v západních a centrálních oblastech Číny, sever, východ a jih rozdělil mezi vazalská království, přičemž postupně pod různými záminkami téměř všechny původní krále – úspěšné vojevůdce z protičchinských a chansko-čchuských válek – nahradil svými syny.\n\nPo porážce Siang Jüa se pokusil silou vyřešit i problémy s kočovnými Siungnuy, kteří ovládali mongolské stepi severně od Číny. Roku 200 př. n. l. byl však se svou armádou obklíčen u Paj-tengu a donucen uzavřít mír.\n\nV zemi zničené válkami obnovoval mírový život. Demobilizoval většinu armády, vyzýval uprchlíky k návratu domů a obdělávání půdy. Snížil pozemkové daně na patnáctinu úrody, omezil státní robotní povinnosti, vybudoval řádnou státní správu v jejímž čele stál jeho vrchní rádce Siao Che, úřady obsazoval konfuciány. Nový zákoník zmírnil čchinské přísné právo.\n\nZemřel roku 195 př. n. l., nastoupil po něm korunní princ Liou Jing (císař Chuej-ti), syn císařovny Lü.\n\n"}
{"id": "1000248", "url": "https://cs.wikipedia.org/wiki?curid=1000248", "title": "Rehabilitace po infarktu myokardu", "text": "Rehabilitace po infarktu myokardu\n\nInfarkt je jednoduše řečeno nekróza srdečního svalu, která je způsobena nedostatečným zásobením krví v dané oblasti srdce. Je nejčastěji vyvolán fyzickou námahou nebo psychickým rozrušením. Mezi příznaky infarktu se řadí typická svíravá bolest v oblasti hrudní kosti, dále dušnost, pocení, pobledlá kůže, nauzea nebo zvracení. \n\nKardiovaskulárními chorobami nazýváme všechny nemoci srdce, cév a celého oběhového systému. Akutní infarkt myokardu z hlediska dělení spadá pod akutní formu ischemických chorob. Ischemické nemoci vznikají zužováním koronárních tepen v důsledku ukládání cholesterolových plátů, tento proces se nazývá ateroskleróza a v 95 % je příčinou ischemie myokardu.\n\nJako prevence se doporučuje dbát na vyhýbání se tzv. \"rizikovým faktorům\", mezi které patří zvýšená hladina cholesterolu v krvi, nesprávná životospráva, kouření, hypertenze, obezita, snížená glukózová tolerance, nedostatek sportovní činnosti a stres. Dále je potřeba zohlednit také věk, pohlaví, lidská rasu a výskyt aterosklerózy v rodině. \n\nFyzioterapie po kardiovaskulárních příhodách napomáhá pacientům navrátit jejich fyziologický, psychologický, sociální a pracovní stav, tak, aby ho byli schopni sami nadále udržovat. Kromě individuálního přístupu k pacientovi a jeho zainstruování, je potřeba do rehabilitačního procesu také zapojit blízkou rodinu nemocného.\n\nRehabilitace je zahájena po určení lékaře, který pacienta zaléčil v prvních chvílích po záchvatu. To spočívá v napojení na EKG monitor, podání medikamentů na zklidnění a tišení bolesti a napojení na kyslík. Poté musí pacient zachovat klid na lůžku na cca 12-24 hodin. Následná péče již je v kompetenci fyzioterapeutů.\n\nPo dobu klidu na lůžku může pacient provádět samostatně osobní hygienu a jíst. Po této době je možné začít s aktivním cvičením po krátkou dobu, kdy provádíme základní pohyby horních a dolních končetin ve všech rovinách – abdukce, addukce, flexe, extenze, rotace. \n\nDělí se do čtyř fází:\n\nV prvních dnech začínáme aktivním cvičením vleže na lůžku základními pohyby horních a dolních končetin jako prevenci proti trombembolickým komplikacím, zlepšení průtoku krve a zabránění snížení svalové síly. Dále pokračujeme s vertikalizací pacienta do sedu na lůžku při osobní hygieně a stravě. Přibližně pátý den pacienta vertikalizujeme do stoje a v následující dny začínáme s chůzí po pokoji, postupně délku chůze prodlužujeme. Pacient může chodit po pokoji ze začátku do 5 minut, 2–3 × denně. Je vhodné zařazovat odpočinek a to jak na lůžku, tak posazením do křesla pro kardiaky. Od šestého dne využíváme nacvičeného stoje a přidáváme cvičení ve stoji, v této době pacient chodí samostatně po dobu 10 minut asi 3x denně. Začínáme také s nácvikem chůze do schodů. Pacient by měl před propuštěním zvládnout samostatnou chůzi do schodů alespoň přes dvě patra. Samotné aktivní cvičení by mělo trvat v poslední fázi 25–30 minut.\n\nPo nemocničním a individuálním léčebném programu je vhodné rehabilitaci doplnit o lázeňskou léčbu.\n\nKaždý trénink by měl obsahovat následující fáze:\n\nObvykle jsou rehabilitační programy koncipovány na dobu 2-3 měsíců přibližně 3x týdně. Je potřeba aby pacient vyvíjel pohybovou aktivitu i v ostatní dny, optimálně 5x týdně odpovídající intenzitou.\n\n\n"}
{"id": "1000251", "url": "https://cs.wikipedia.org/wiki?curid=1000251", "title": "Hanádí Zakaríjá al-Hindí", "text": "Hanádí Zakaríjá al-Hindí\n\nHanádí Zakaríjá al-Hindí (* září 1978, Mekka) je první žena, která se v Saúdské Arábii stala pilotkou. Tato země je přitom jediná na světě, kde ženy nesmějí ani řídit auto.\n\nPilotní zkoušky složila na \"Middle East Academy for Commercial Aviation\" v jordánském Ammánu v červnu 2005. Studium jí zaplatil saúdskoarabský princ Al-Valíd bin Talál, který ve své zemi podporuje ženskou emancipaci. Po absolvování studia ji zaměstnal ve své společnosti Kingdom Holding Company, v níž létala s malými letadly a stala se také jeho osobní pilotkou. \"„Když nemohou Saúdské Arabky řídit na zemi, proč jim to neumožnit ve vzduchu?\"\" komentoval to Valíd bin Talál. \n\nJejí pilotní licence ale neplatila v Saúdské Arábii. Princova podpora jí nakonec umožnila získat potřebná oprávnění i na území její vlasti, stalo se tak ale až devět let poté, co dokončila studia, v roce 2014.\n"}
{"id": "1000252", "url": "https://cs.wikipedia.org/wiki?curid=1000252", "title": "Naréndra Módí", "text": "Naréndra Módí\n\nNaréndra Dámodardás Módí (gudžarátsky \"\"; * 17. září 1950 Vadnagar, unijní stát Gudžarát, Indie) je současným premiérem Indie, který do svého úřadu nastoupil v květnu roku 2014. Je členem hinduistické a nacionálně orientované Indické lidové strany (BJ). V letech 2001 až 2014 byl nejdéle sloužícím předsedou vlády indického svazového státu Gudžarát. Je poslancem za volební obvod Váránasí. \n\nVystudoval politologii na Gudžarátské univerzitě. Je hinduistickým nacionalistou a také členem Národního svazu dobrovolníků (hindsky Ráštríj svajamsévak sangh). Je rodilým mluvčím gudžarátštiny.\n\nNaréndra Módí byl hlavním stratégem strany Bháratíja džantá (BJ) v úspěšných volebních kampaních ve státu Gudžarát v letech 1995 a 1998. Vedl BJ do všeobecných voleb v roce 2014. Výsledkem těchto voleb byla většina pro BJ ve spodní komoře indického parlamentu, což se stalo poprvé od roku 1984.\n\nJe vnímám jako kontroverzní politik, jak v Indii, tak ve světě, a to na základě jeho neochoty zabránit násilným náboženským střetům mezi muslimy a hinduisty ve státě Gudžarát v roce 2002, při kterých zahynulo přes 1000 lidí a 150 000 lidí bylo donuceno opustit své domovy. Je naopak oceňován pro svou ekonomickou politiku, která vytvořila podmínky pro rychlý ekonomický růst v Gudžarátu.\n\nOd svého nástupu do funkce předsedy vlády se aktivně zasazoval o posílení užívání hindštiny oproti angličtině ve státní správě, což se setkalo např. na jihu Indie (tj. ve státě Tamilnádu) s nemalým odporem a kritikou, a to především z důvodu neznalosti tohoto indoevropského jazyka. Nevyvíjí úsilí ve prospěch hindštiny avšak jenom na domácí půdě, nýbrž i při jednání se zahraničními státníky, či při zastupování Indie v zahraničí – např. při setkání s americkým prezidentem Barackem Obamou hovořil, i přestože je jeho angličtina na dobré úrovni, hindsky prostřednictvím tlumočníka, či při projevu v roce 2014 v OSN.\n\n"}
{"id": "1000255", "url": "https://cs.wikipedia.org/wiki?curid=1000255", "title": "Snow (zpěvák)", "text": "Snow (zpěvák)\n\nSnow (* 30. října 1969, Toronto, Kanada), vlastním jménem Darrin Kenneth O'Brien, je kanadský reggae zpěvák a toaster. Proslavil se především singlem \"Informer\" z alba 12 \"Inches of Snow\", která svého času okupovala vrchní příčky hudebních žebříčků.\n\n"}
{"id": "1000256", "url": "https://cs.wikipedia.org/wiki?curid=1000256", "title": "Salsomaggiore Terme", "text": "Salsomaggiore Terme\n\nSalsomaggiore Terme je italská obec v provincii Parma v oblasti Emilia-Romagna.\n\nV roce 2012 zde žilo 19 735 obyvatel.\n\nAlseno (PC), Fidenza, Medesano, Pellegrino Parmense, Vernasca (PC)\n\nZdroj: \n\n"}
{"id": "1000257", "url": "https://cs.wikipedia.org/wiki?curid=1000257", "title": "Kostel svatého Vavřince (Korolupy)", "text": "Kostel svatého Vavřince (Korolupy)\n\nŘímskokatolický farní kostel svatého Vavřince je významnou architektonickou a chráněnou kulturní památkou České republiky v centru obce Korolupy.\n\nNa místě dnešního kostela stávala dříve boží muka, u nichž se každou neděli odpoledne katolické obyvatelstvo Korolup modlilo. Historické prameny uvádí, že obec spadala od nepaměti pod bítovskou farnost. Obec žádala od roku 1786 o zřízení vlastní farnosti, avšak neúspěšně. V roce 1797 započala se stavbou kaple, která byla 2. srpna 1798 dokončena a zasvěcena patronovi sv. Vavřinci (Heilige Laurentius, Levit und Martyrer). První mše svatá se konala až 24. července 1800. Hřbitov se zdobenou barokní bránou (za obcí směrem na Vysočany) vysvětil farář v roce 1806. V roce 1853 proběhlo rozšíření kaple o sakristii. V roce 1860 probíhaly další stavební úpravy. Alois Hrudička uvádí v Topografii diecéze brněnské také opravy z roku 1896. Farnost měla v roce 1861 386 katolíků a z toho 50 dětí školou povinných. V roce 1938 spadala pod Brněnské biskupství, děkanát Vranov č. 4 a farnost sestávala pouze z obce Korolupy.\n\nV roce 1857 daroval v Korolupech narozený Augustin Beer, děkan a farář z Waidhofenu an der Ybbs (zemřel 20. března 1860), na stavbu nové školy, fary a další farní účely 6 000 zlatých. Obec se zavázala z finančního daru postavit školu i s bytem pro učitele a nově postavenou faru udržovat a dotovat: mimo 4 akrů polností (1 acker je 30 - 60 arů) darovala faře také 2 měřice luk, každoročně 8 měřic pšenice, 10 měřic zrní, 15 měřic ovsa, 2 mandele pšeničné slámy a 6 sáhů měkkého dřeva. Dále byl z donace do kostela pořízen 1 tabernákel s oltářem, nad kterým visel na zadní stěně obraz sv. Vavřince a 4 další obrazy s řádovými svatými. Ze zrušeného augustiánského kláštera ve Vratěníně byly v roce 1859 taktéž zakoupeny 4 deskové obrazy, z toho jeden drahocenný stříbrem vyšívaný. \n\nDalší donátor z Korolup daroval 6 dřevěných pozlacených lustrů. Z farních sbírek pan farář Sperka zakoupil v roce 1897 positiv se 4 rejstříky. Dále ze sbírek pocházely: mešní oděvy, celebrovací potřeby, 1 pozlacený stříbrný kalich, 1 pozlacená monstrance (z lat. monstrare „ukázat“) z mědi, 1 lampa ze stříbra a platiny, 2 pozlacené stříbrné konvice a tác, 6 velkých cínových svícnů, 1 ciborium, 3 další deskové obrazy, prádlo, oltářní polštář, bela, mešní a ministranské oděvy. Augustin Beer si z darovaného obnosu 2 100 zl. pro sebe vymínil 1 rekviem, část (37 zl. 50 fr.) měla ročně připadnout farnosti a zbylá část bez testamentu zemřelému faráři Schmiedmayerovi.\n\nV neděli 15. listopadu 1896 proběhlo slavnostní vysvěcení postranního oltáře, který vyrobil a pozlatil společně se soškou Panny Marie lurdské (Maria Lourdes-Statue) znojemský pozlacovač Wenzel Heubl (Znojmo, Schlossergasse čp. 11). Slavnostní průvod sestávající ze školního žactva a učitelů, bíle oděných družiček, dobrovolných hasičů (freiwillige Fenerwehr), duchovenstva, zástupců obce a členů místní školní rady se vydal v půl třetí odpoledně od fary ke kostelu, kde pan farář z Lubnice celebroval slavnostní mši svatou a při které poděkoval nejen dárcům manželům Martinovi a Katharině Blei z Korolup za obdarování kostela novým oltářem a sochou Panny Marie, ale také všem dalším dosavadním donátorům. Po té následovalo odhalení a svěcení pana faráře Martina Sperky z Korolup za asistence duchovních z Bítova a Lubnice. Na závěr žáci pod vedením pana řídícího Ernsta Körnera zazpívali a pan farář Sperka všem požehnal.\n\nFarní budovu čp. 58 (čp. 77 staré číslování) vystavěla obec v roce 1857 jako jednopatrovou budovu se 4 místnostmi a krytou pálenými cihlami. Obec se sice zavázala faru vybavit také nábytkem, ale oba kuráti jej shledali nevhodným a museli si nakonec pořídit za své peníze nábytek nový a značně dražší. V roce 1861 obec dostavěla i slíbenou hospodářskou budovu (stodolu) a dodala ovocnou zahradu o 80 m². Proto také farní zahrada nenavazuje přímo na objekt fary. Dodnes je obehnána kamennou zídkou a přiléhá na budovu původní obecní kovárny (nyní klubovny Mysliveckého sdružení). K faře s předzahrádkou se přicházelo barokní valenou bránou, která byla po válce novoosídlenci zbořena a nahrazena drátěnou. V srpnu 2013 daroval farář Stanislav Kryštof budově fary a hospodářským objektům novou střechu.\n\nMatriky vedli od roku 1751 duchovní na faře v Bítově, po odfaření v roce 1858 na faře v Korolupech. Luteránští Strejnové prodali bítovské panství Fridrichu Jankovskému, ale právo obsazovat bítovskou faru si ponechali. Hrabě Fridrich, ačkoliv katolík, byl velmi tolerantní a ke katolizaci v obci došlo teprve až po úmrtí korolupského protestanského pastora Jana Konečného v roce 1621. Na příkaz kardinála Ditrichštejna byli nekatoličtí kazatelé vyháněni už od roku 1624, ale na bítovskou faru byl investován katolický farář Jan Zagrabinus (Záhřebský) až v roce 1630. Z řad aktivních jezuitů ze Znojma pocházel v roce 1650 Matouš Bedzik a teprve po smrti Hynka Jankovského z Bítova (Jankovští z Vlašimi) v roce 1653 dosadila katolického faráře konzistoř.\n\nDuchovní správci farnosti patřili v obci k váženým osobnostem. Od konce 19. století až do konce druhé světové války se stávali členy obecního zastupitelstva, obecní rady nebo některé z komisí, které v obci fungovaly. Zároveň pomáhali zakládat spolky, jejichž členy se i stávali. Johann Schmiedmayer působil od 29. prosince 1857 jako prvním farář na korolupské farnosti. Před tím sloužil jako cooperator v dolnorakouském Waidhofenu. Narodil se v Českých Budějovicích roku 1820 a jeho vysvěcení proběhlo v roce 1845. Zemřel 30. května 1860. Od 6. srpna 1860 nastoupil farář Joseph Erhard, do té doby sloužící v Lančově a narozený v roce 1817 v Brně.\n\nAnton Pošvář (* Újezd u Moravského Krumlova, † 23. srpna 1924 Korolupy), světský farář (německy Weltpriester) římsko-katolické diecéze v Brně byl v prosinci roku 1885 u c. k. rakouské armády jmenován vojenským kaplanem 2. třídy. V dubnu roku 1887 jej diecéze investovala z Dolní Louky do Břežan (děkanát Olbramkostel), v červenci téhož roku z Břežan do Hostěradic a v září 1887 do Vlasatic. Na faru do Korolup byl investován až v říjnu 1907. Od podzimu roku 1909 působil také jako dojíždějící duchovní správce v Lubnici. Zapojil se do spolku dobrovolných hasičů (Freiwillige Feuerwehr), aktivně pracoval jako předseda v místní školské radě a zveleboval kostel sv. Vavřince.\n\n\n\nPo roce 1945 působili na faře: \n\n \n\nOd roku 2007 působil na farnosti vikář páter Stanislav Kryštof, narozen 21. 12. 1939 v Dubňanech. Jeho vysvěcení proběhlo 26. června 1983 v Brně. Prvním působištěm se mu staly Šlapanice u Brna, o rok později působil na farnosti Křenovice u Slavkova. V roce 1985 nastoupil do Královopolských Vážan a půl roku spravoval blízké Račice. Od podzimu 1992 sloužil v Kdousově (děkanství Velké Meziříčí) a po roce ve Velkém Újezdu a Podolí (1993). Od roku 2002 byl výpomocným duchovním: ve farnostech Velké Meziříčí, Netín, Bory a Uhřínov a posledních sedm let na farnosti v Korolupech. Zde zůstal i po ukončení aktivní služby. Zemřel 8. srpna 2018 v nemocnici ve Znojmě a jeho tělo bylo uloženo do kněžského hrobu na místním hřbitově v Korolupech.\n\nKostel sv. Vavřince je orientovaná (hl. vchod západ - kněžiště východ) pozdně barokní podélná jednolodní stavba s odsazeným kněžištěm a polokruhovým závěrem s přistavěnou sakristií při severní (levé) straně lodi. Loď a kněžiště jsou zastřešeny sedlovou střechou pokrytou pálenými taškami. Kostelu dominuje hranolová věž přistavěná k průčelí kostela s dvěma volutovými štíty, odstupňovaná 2 římsami a završená pozdně barokní valenou římsou a stříškou s oplechovanou makovicí s křížem. V horní části věže je na západní čelní, východní a jižní straně umístěn ciferník hodin, zapuštěný do vzedmuté římsy, a pod ním na třech stranách půlkruhově klenuté obdélné okenní otvory do zvonového patra. Na věži se nachází zvon z roku 1799. Vchod do kostela je situován ve spodní části věže. Nad ním je umístěno obdélníkové okno a mezi dvěma římsami v prostřední části věže malý kulatý otvor osvětlující schodiště do zvonového patra.\n\nHlavním vstupem v západním průčelí se vchází do malé předsíně v hmotě věže a odsud pak původními dřevěnými dveřmi do samotné lodi kostela do podkruchtí s žulovou kropenkou vpravo. V kostelní lodi jsou dochovány jednoduché dřevěné lavice z poloviny 19. století a další zařízení ze zrušeného kláštera augustiniánů ve Vratěníně. Obě strany lodního prostou s lavicemi zdobí obrazy s křížovou cestou. Kněžišti nyní vévodí mramorový oltář z roku 1930 a po levé straně kazatelna. Za ní následuje vchod do patrové sakristie s vchodem na kruchtu s varhany. Do sakristie se vchází i venkovním vchodem na západní straně vlevo od hlavního vchodu kostela. Po pravé straně je umístěn masivní kříž ze žuly, taktéž donace kostelu z roku 1853. Generální opravu číselníku věžních hodin prováděla firma Valla z Vyškova v roce 2003. V roce 2004 proběhla celková oprava fasády i s nátěrem. V roce 2010 při opravě střechy a novém pokrytí byla v makovici věže nalezena zpráva z poslední opravy původním německým obyvatelstvem s dobovými mincemi, která byla do báně vrácena se současnou zprávou a výběrem mincí.\n\nBěhem působení pana faráře M. Sperky proběhla za přítomnosti mnoha farářů z okolí, pana řídícího a spousty farníků 10. prosince 1897 kolaudace nových varhan od varhanáře Karla Neussera/Carl Neusser z Nového Jičína. Varhany dokonale naladil varhaník z kláštera v Gerasu pan Jg. Gärtner a „regenschori” pan Hermann Schmid. Podle protokolu obou pánů byl výsledek jejich snažení „\"velmi příznivý, zejména byla pochválena klidná přesná intonace v závislosti na rejstříku, z registrů mimořádně sladký a zbožně působící Salicional, dokonalá mechanika, roztomilá a stylová skříňka.\"”\n\nNástroj nově naladil v roce 1990 varhanář Richard Stehlík a v roce 2000 varhany opravovala varhanářská firma z Brna. Samotné varhany jsou evidovány na seznamu movitých kulturních památek. Stůl se čtyřmi pilastry je zapuštěn do kruchty. Šedo-oranžová mramorová skříň (z první poloviny 19. století) je zdobena pozlacenými řezbářskými ornamenty. Skříň podpírají dva hranolové pilíře nadnášející bohatou barokní římsu s tympanonem. Taktéž pozdně empírový prospekt je rozčleněn do pilastrů s mohutnou hlavicí a rozevlátým frontonem. Jedná se o malé jednomanuálové varhany s jedním pedálem, pneumatickou trakturou, kuželkovou vzdušnicí se sedmi rejstříky a dvěma pevnými kolektivy. Na varhany se hraje při bohoslužbách.\n\nTónový rozsah manuálu C–f3 a pedálu C–c1 v základní poloze (8 stop):\n\n\n\n"}
{"id": "1000260", "url": "https://cs.wikipedia.org/wiki?curid=1000260", "title": "Tibetan Homes Foundation", "text": "Tibetan Homes Foundation\n\nTibetan Homes Foundation (THF) je registrovaná charitativní organizace založená jeho svatostí 14. dalajlámou brzo poté, co utekl z Tibetu. Po roce 1959 muselo 80 000 Tibeťanů hledat politický azyl v Indii. S nimi odešlo i hodně dětí – sirotků, které zůstaly bez domova. Dne 8. 11. 1962 se zrodilo THF. Indická vláda věnovala tibetskému exilu pozemky. V několika starších pronajatých chatkách v Happy Valley v Mussoorie (horská oblast v 27. indickém státu Uttarakhant) bylo ubytováno prvních 75 malých sirotků. Aby se cítili jako součást velké rodiny, byly tyto chatky pojmenovány jako domov číslo 1, 2 a 3. Pro každou byl ustaven manželský pár, který se o ně staral a fungoval jako náhradní rodiče. Tento model funguje až dodnes. V současné době jsou zde ubytovny pro cca 2400 dětí, lékařská střediska, domovy pro téměř 200 starších obyvatel. \n\nFungování těchto domů je samo o sobě jedinečné. Každodenní práci, která obnáší vaření, praní, úklid vykonávají samy děti vedené rodiči. Je to neoddělitelnou součástí jejich každého dne. Seznamy povinností se dělají tak, aby zapojovaly starší děti do domácích povinností. Pro mladší děti je nalezen sourozenec do páru. Tímto způsobem se o mladší děti stará respektovaný starší bratr nebo sestra. Praní oděvů, koupání, školní úkony a pomoc s domácími pracemi – to jsou některé z věcí, se kterými musí starší děti pomáhat mladším. A proto nazývají své domovy „hnízdečky“ – tibetsky \"khimtsang\".\n\nŠkolní výuka trvá od března do prosince. Skládá se ze 3 semestrů. Většina informací je na nižším stupni předávána v tibetském jazyce. Škola je rozdělena do 3 oddělení : školka, nižší stupeň, vyšší stupeň. \nAby byla zachována a šířena tibetská kultura, existuje zde tzv. kulturní skupina. Jsou v ní jak studenti, tak zaměstnanci. Škola je propojena se střední vzdělávací školou v Dillí. Zde studenti pokračují, aby získali vyšší vzdělání. Pak mohou pokračovat na jakékoliv univerzitě v Indii či jinde. Finančně jim při vzdělávání pomáhají individuální dárci z celého světa a organizované projekty jako např. Adopce na dálku.\n\n"}
{"id": "1000263", "url": "https://cs.wikipedia.org/wiki?curid=1000263", "title": "O Mie", "text": "O Mie\n\n„O Mie“ (česky \"Tisíc\") je píseň moldavské zpěvačky Aliony Moon. Byla jednou z vokalistek Paši Parfenyho na Eurovision Song Contest 2013, píseň složil sám Paša. Autory textu jsou Iuliana Scutaru a Serghei Legheida.\n\nPíseň reprezentovala Moldavsko do Eurovision Song Contest 2013, která se konala ve švédském Malmö. Zazněla v prvním semifinále dne 14. května 2013, kde se utkala o místo ve finále dne 18. května 2013. Píseň se kvalifikovala pro Velké finále, kde se umístila na 11. místě z 26 skladeb, se 71 body.\n\nAnglická verze písně se nazývá \"\"A Million\"\". Videoklip k písni byl zveřejněn na Youtube 3. května 2013.\n"}
{"id": "1000264", "url": "https://cs.wikipedia.org/wiki?curid=1000264", "title": "Třetí muž", "text": "Třetí muž\n\nTřetí muž je černobílý britský thriller (někdy řazený do žánru film noir) z roku 1949, jejž režíroval Carol Reed; v hlavních rolích se objevili Joseph Cotten, Alida Valliová, Orson Welles a Trevor Howard. Scénář napsal Graham Greene, který následně publikoval novelu stejného jména (i když text původně vznikl jen jako „surový materiál“ pro přípravu scénáře). Hudba Antona Karase používá – pro žánr thrilleru netypicky – pouze citeru.\n\nDějištěm je poválečná Vídeň, rozdělená do čtyř okupačních sektorů. Spisovatel šestákových kovbojek Holly Martins (Joseph Cotten) sem přijíždí na pozvání Harryho Limea (Orson Welles), svého přítele z dětství; dozvídá se však, že Harry před několika dny zemřel při dopravní nehodě. Na pohřbu Martins potkává dva členy britské vojenské policie, seržanta Painea (Bernard Lee) a jeho nadřízeného, najora Callowaye (Trevor Howard). Později se Martins seznámí s Annou Schmidtovou (Alida Valliová), jež byla Limeovou milenkou. Martinsovi začnou okolnosti Harryho smrti připadat podezřelé. Postupně zjistí, že Harry, který byl zapleten do pokoutních obchodů s kradeným penicilínem, svou smrt předstíral, aby unikl zájmu policie. Když Martins zjistí, že Harry penicilín nechal ředit a má na svědomí životy řady lidí, souhlasí s tím, že sehraje úlohu policejní volavky. Následuje honička v kanálech pod Vídní, kde nakonec Harry Lime umírá. Po pohřbu Martins doufá, že bude mít možnost promluvit si s Annou, ta jej však neuzná za hodna jediného pohledu a odchází.\nProducent Alexander Korda požádal Grahama Greena, zda by po \"Padlém idolu\" (\"The Fallen Idol\", 1948) mohl napsat pro režiséra Carola Reeda další scénář. Greene mu poslal počátek možného příběhu, který jej napadl o mnoho let dříve:\n\nKorda nebyl s tímto námětem zcela spokojen. Greene poté navrhl změnit dějiště příběhu a místo Londýna použít Řím nebo Paříž. Karl Hartl, před druhou světovou válkou Kordův asistent produkce a nyní ředitel Wien-Film, navrhl přenést příběh do Vídně a natočit film v reálných lokacích.\n\nGreene dostal od Kordy deset tisíc liber a odejel do Vídně, aby tam provedl průzkum a pracoval na návrhu scénáře. Jako inspirace posloužily Greenovi návštěva stok a zpráva britského důstojníka o skupině překupníků penicilinu. Filmovou poradkyní pro Rakousko se stala britská spisovatelka a režisérka Elizabeth Montagu (1909–2002), která s Kordou spolupracovala již dříve při produkci filmu \"Anna Karenina\". V Itálii pak Greene napsal filmovou povídku (\"treatment\"). Jako Greene poznamenal později, byl \"Třetí muž\" určen „ne ke čtení, ale ke sledování“. Následující verze scénáře byla sepsána v úzké spolupráci s Carolem Reedem. V této verzi byla mimo jiné změněna národnost některých postav. Tak se z britského občana Harryho Lima stal Američan a byl vyškrtnut motiv využití jeho kroužku podloudníků k šíření protisovětské propagandy.\n\nAlexander Korda dohodl s ohledem na distribuci filmu v USA koprodukci s Davidem O. Selznickem. Díky tomu mohli být angažováni Joseph Cotten a Alida Valli, kteří byli u Selznicka smluvně vázáni. Na oplátku Selznick dostal práva na veškeré příjmy z amerického trhu a na uměleckou kontrolu nad americkou verzí. Orson Welles se za honorář přesahující 100 000 dolarů ujal role Harryho Lima.\n\nV srpnu 1948 se Reed a Greene setkali se Selznickem, jenž měl právo spolurozhodovat o scénáři, ale žádný ze Selznickových návrhů nebyl přijat. Oproti tomu Reed prosadil svůj názor, že film nemá končit happyendem. Greene později vydal novelu, která byla založena na původním textu a v níž byl šťastný konec zachován. Greene k tomu ještě napsal: „Jeden z velmi mála větších sporů mezi Carolem Reedem a mnou se týkal závěru, a ukázalo se, že měl naprostou pravdu.“\n\nV proslulé scéně se Lime setkává s Martinsem na Obřím kole v Prátru. Lime shlíží na drobné postavičky lidí pod nimi, mluví o nich jako o tečkách a říká, že by bylo lhostejné, kdyby se jedna nebo několik z nich „přestaly hýbat, a to navždy“. Zpátky na zemi Lime poznamená:\n\nTuto poznámku přidal Orson Welles (v publikovaném scénáři byla uvedena v poznámce pod čarou). Greene uvedl (v dopise z 13. října 1977): „Při natáčení \"Třetího muže\" jsme zjistili, že kvůli časování potřebujeme do dialogu přidat větu.“ Welles prý řekl, že text pochází ze „staré maďarské hry“ – v každém případě myšlenka nepocházela od něj, jak Welles vyjádřil frází „co říkal jeden chlápek“. Pravděpodobným autorem myšlenky je malíř James McNeill Whistler.\n\nKniha \"This is Orson Welles\" (1993) cituje Wellese: „Když film vstoupil do kin, Švýcaři mě velmi mile upozornili, že v jejich zemi se nikdy kukačkové hodiny nevyráběly“ (tento druh hodin pochází z německého Černého lesa). Spisovatel John McPhee poukázal na to, že když v Itálii vzkvétala dynastie Borgiů, Švýcarsko mělo „nejmocnější a nejobávanější armádu v Evropě“ a nebylo mírumilovnou neutrální zemí, kterou se mělo stát později.\n\nSedm týdnů trvající natáčení ve Vídni bylo zahájeno v říjnu 1948. Paralelně pracovaly tři filmové štáby, z nichž jeden byl určen výhradně pro noční záběry (kameraman Robert Krasker). Aby noční záběry chodníků a ulic dobře vyšly, byly ulice opakovaně kropeny. V jedné scéně je dokonce vidět v pozadí hasičský vůz a hasiče při práci. Další tým snímal scény ve stokách. Třetí tým (kameraman Hans Schneeberger) pořídil mimo jiné záběry Vídně pro úvodní sekvenci.\n\nOrson Welles pobyl ve Vídni pouze dva týdny, takže mnoho z jeho scén bylo natočeno s dublérem (byl jím Guy Hamilton, tehdy pomocný režisér).\n\nPo dokončení natáčení ve Vídni pokračovaly do března 1949 práce v londýnských filmových studiích Isleworth a Shepperton. Zde vznikly mimo jiné dotáčky scén pronásledování v kanálech.\n\nFilmovou hudbu složil a nahrál na citeru Anton Karas, který byl do té doby téměř neznámým muzikantem hrajícím v místních hospůdkách. Podle časopisu \"Time\"\n\nReed přivezl Karase do Londýna, kde pak Karas bydlel v Reedově domě a šest týdnů společně pracovali na hudbě k filmu.\n\nSvětová premiéra se konala 1. září 1949 v kině Ritz v Hastings ve Východním Sussexu.\n\nVe Spojeném království se \"Třetí muž\" stal nejvýdělečnějším filmem roku 1949. Rakouští kritici nebyli nadšeni a film byl v Rakousku promítán jen pár týdnů. Přesto vídeňský Arbeiter-Zeitung, i když hodnotil zápletku jako „ne příliš logickou“, ocenil „mistrovské“ zobrazení „doby vymknuté z kloubů“ a atmosféru „nejistoty, chudoby a poválečného morálního úpadku“. William Cook v roce 2006 po své návštěvě malého vídeňského muzea věnovaného tomuto filmu napsal: „V Británii je to thriller o přátelství a zradě, ve Vídni tragédie o rakouském problematickém vztahu k minulosti.“\n\nNěkteří kritici vytýkali filmu užití neobvyklých úhlů kamery. C. A. Lejeune v \"The Observer\" zhodnotil Reedův zvyk snímat scény nakřivo jako „velmi rušivý“. Americký režisér William Rey, blízký Reedův přítel, mu poslal vodováhu s poznámkou: „Carole, až budeš točit další film, prostě to postav na kameru, ano?“\n\nPo svém uvedení v Británii a Americe film obdržel převážně pozitivní recenze. Časopis \"Time\" časopis napsal, že film byl „nadupaný kinematografickými rozinkami, na které by mohl být pyšný raný Hitchcock: geniální zvraty a zápletky, jemné detaily, plně vykreslené postavy, atmosférická pozadí, která se stávají podstatnou součástí příběhu, obratné míšení zlověstného se směšným“.\n\nFilmový kritik \"The New York Times\" Bosley Crowther po úvodní poznámce, že film byl natočen pouze „pro vzrušení a zábavu“, napsal, že Reed „skvěle použil celý pytel svých filmových triků,\ncelý rozsah svého tvůrčího génia“ a zmínil režisérův „ďábelsky zlomyslný humor“. Řídkou výjimkou byl britský komunistický list \"The Daily Worker\", který si stěžoval, že „se nešetřilo úsilím, aby sovětské úřady byly vykresleny zlověstně a nesympaticky.“\n\nS odstupem času si film získal pověst mistrovského díla. Kritik Roger Ebert zařadil film do knižního seznamu „The Great Movies“ a napsal: „Ze všech filmů, které jsem viděl, tento nejúplněji ztělesňuje romantiku, pro kterou chodíme do kina.“ Když Ebert ve zvláštní epizodě pořadu \"Siskel & Ebert\" v roce 1994 diskutoval o filmových záporácích, jmenoval Lima jako svého oblíbeného filmového padoucha. Gene Siskel poznamenal, že to byl „kus skvělé filmařiny, který zdůraznil důsledky druhé světové války a postavil je vedle postav s jejich vlastními porušenými životními příběhy.“\n\nFilm má na Rotten Tomatoes 99% hodnocení na základě 79 recenzí s průměrným hodnocením 9,3/10.\n"}
{"id": "1000266", "url": "https://cs.wikipedia.org/wiki?curid=1000266", "title": "Los Altos", "text": "Los Altos\n\nStát Los Altos (\"Estado de Los Altos\", doslova „horský stát“) byl krátce existující státní útvar na jihozápadě dnešní Guatemaly. Hornatá oblast okolo města Quetzaltenango obývaná kmenem Mam vyhlásila 2. února 1838 odtržení od zbytku Guatemaly a stala se novým členským Středoamerické federativní republiky – odtud přezdívka \"„sexto estado“\" (šestý stát, vedle Guatemaly, Salvadoru, Hondurasu, Nikaraguy a Kostariky). Stát byl tvořen třemi provinciemi: Totonicapán, Quetzaltenango a Suchitepéquez-Sololá. Prezidentem byl José María Marcelo Molina Mata. V květnu 1839 se federace rozpadla a Los Altos nadále fungovalo jako de facto samostatný stát. Guatemalský samovládce José Rafael Carrera Turcios zahájil tažení za znovudobytí území Los Altos, 29. ledna 1840 ukončil jeho existenci a v dubnu téhož roku nechal popravit zajaté představitele nezávislého státu. Mexiko využilo situace a anektovalo okres Soconusco, který připojilo ke svému státu Chiapas (dodnes se mu říká \"Los Altos de Chiapas\"). K novému pokusu o odtržení došlo v Quetzaltenangu 5. září 1848, povstání bylo potlačeno 15. května 1849.\n"}
{"id": "1000268", "url": "https://cs.wikipedia.org/wiki?curid=1000268", "title": "Hrobka Haugviců", "text": "Hrobka Haugviců\n\nHrobka Haugviců je místo posledního odpočinku hraběcího rodu Haugviců v městě Náměšť nad Oslavou. Haugvicové pobývali na zdejším zámku v letech 1752–1945. V současné době je tato hrobka součástí kulturní promenády města, neboť se jedná o kulturní památku. Vstup do vnitřních prostor hrobky je možný po domluvě s místním Informačním centrem a za doprovodu jedním z členů centra.\n\nBedřich Vilém Haugvic získal v roce 1752 panství v Náměšti. Haugvicové se rozhodli na zdejším panství usadit. Pod jejich vedením okolí Náměště vzkvétalo, především co se týče kulturní stránky. Problémem pro ně byly pohřby zesnulých členů rodu. Z počátku pochovávali svoje zesnulé do hrobky, která se nacházela pod děkanským kostelem svatého Jana Křtitele. V letech 1761–1763 nechal Bedřich Vilém Haugvic s povolením císařovny Marie Terezie postavit v blízkosti zámku (v Zámecké ulici) kapucínský klášter s rodinnou hrobkou pod ním. Po jeho dokončení v roce 1768 byly ostatky zesnulých Haugviců přeneseny na toto místo. Ovšem v roce 1784 byl tento klášter císařem Josefem II. zrušen a ostatky byly přestěhovány do nedalekého kostela sv. Petra a Pavla v Jinošově. Z klášterní budovy se v roce 1795 stala továrna na sukna. V roce 1805 byl náměšťský hřbitov přemístěn z původního místa u kostela sv. Jana Křtitele do současné lokality na ulici Vítězslava Nezvala. V těsné blízkosti hřbitova si nechali Haugvicové vybudovat vlastní rodinnou hrobku, kam byly umístěny veškeré ostatky zesnulých.\n\nČtvercová stavba o velikosti 15,17 m x 15,17 m a pravoúhlou předsíní byla vystavěna v letech 1822–1825 podle návrhu vídeňského architekta Josefa Kornhäusela, jenž patřil ve své době mezi nejvýznamnější představitele klasicismu. Hrobka je postavena v empírovém stylu, který je silně inspirovaný řeckou, ale i římskou antikou. Tento styl je typický pro většinu staveb na našem území v období první poloviny 19. století. Vliv antiky je značný a velmi dobře viditelný. Fasáda je členěna pásovými římsami a rustikou, nikami, lunetovými okny a střízlivě zdobena sepulkrálními motivy . Sochy v interiéru hrobky, které byly vyrobeny z mramoru, jsou dílem dalšího významného umělce z Vídně, sochaře Josefa Kliebera. Také se zde projevuje zřetelný vliv antiky, který je patrný na řasení oděvu dvou sousoší piet, umístěných ve dvou protilehlých okenních vitrážích, a dále na klasickém tvaru jejich rukou i paží. Antický odkaz podtrhují i olivové věnce na hlavách soch. Tyto dvě alegorie mají představovat Smutek a Loučení.\n\nHrobku nechal vystavět Jindřich Vilém Haugvic. Po jejím dokončení do ní byly přeneseny ostatky příslušníků rodu, které byly dočasně pohřbené v jinošovském kostele.\n\nV posledních dvou desetiletích 20. století se město rozhodlo hrobku opravit. Opravy se měly týkat především střechy objektu, která byla za finančního přispění pana Karla Antonína hraběte Haugvice opravena v roce 1994. Ten také uspořádal slavnost, kam pozval všechny příslušníky rodu Haugviců. Podařilo se mu shromáždit příslušníky rodu zejména z Rakouska, Německa a Kanady. V předvečer slavnosti dne 4. června 1995 ho náhle zasáhl infarkt, kterému podlehl. V témže roce byl pochován v rodinné hrobce po boku svých předků.\n\n\n"}
{"id": "1000269", "url": "https://cs.wikipedia.org/wiki?curid=1000269", "title": "Jan Holinka", "text": "Jan Holinka\n\nAkademický malíř Jan Holinka (30. září 1938 Holice – 15. ledna 2009 Pardubice) byl český sochař a malíř.\n\nVystudoval pražskou Vysokou školu uměleckoprůmyslovou (UMPRUM), ale působil především v Pardubicích. Ve svém díle se věnoval tvorbě prostorové plastiky a také restaurování pamětihodností. Vytvořil například plastiky, jimiž je vyzdoben kulturní dům v Holicích, nebo bustu českého cestovatele Emila Holuba, která je umístěna na cestovatelově rodném domě v Holicích. Spolu s Václavem Prokešem vytvořil holický pomník upomínající na zdejší návštěvu československého prezidenta Tomáše Garrigua Masaryka dne 24. září 1922 (Holinka pomník navrhl a Prokeš spolu se svým synem Lubošem provedl kamenosochařské práce). Na pomníku je text:\n\n"}
{"id": "1000271", "url": "https://cs.wikipedia.org/wiki?curid=1000271", "title": "Řízení e-governmentu", "text": "Řízení e-governmentu\n\nK e-governmentu, stejně jako k jiným prvkům modernizace veřejné správy (dále jen: VS), by nemělo být přistupováno bezhlavě a měl by se považovat za jednu z alternativních cest, jak zlepšit fungování státu a územní samosprávy. V praxi se stále musíme zaobírat prověřenou zkušeností, že technika sama není schopna vyřešit potíže, které si odpovědní pracovníci nepřipouští a neanalyzují, a je pouze nástrojem k umožnění změny (Hughes, 2003, s. 185). \n\nBohužel v praxi vždy neznamená, že to co je moderní a nové, je vždy správné a přínosné. Elektronizace VS za poslední léta ukázala, že ne vždy bylo dosaženo požadovaných efektů a e-government často nedosáhl proklamovaných výsledků, což nevyhnutelně přináší požadavky na větší důkladnost v řízení a hodnocení e-governmentu, tak aby byla zajištěna udržitelnost a konkurenceschopnost projektů (Špaček, 2012, s. 103). Taktéž výzkum Breaking Barriers to e-government odhalil mezery a nedostatky v řízení.\n\nSložitost řízení e-governmentu vyplývá ze specifik veřejné správy a veřejných služeb jako takových a je dána jeho cíli, předpoklady i dosaženými efekty. Problematikou řízení ve VS se zabývá například literatura řízení kvality veřejných služeb, která upozorňuje na požadavky na participativnější proces rozhodování o veřejných politikách, jež mají být založeny na relevantních důkazech a informacích (Špaček, 2012, s. 104). Obdobné přístupy vyžadují systematické řízení, které bude propojovat rozdílné cíle a oblasti, zároveň bude klást důraz nejenom na vysokou úroveň služeb pro zákazníky, ale také na kvalitu interních procesů (Valouchová, 2013, s. 21).\n\nOECD (2003, s. 134-136) upozorňuje na nutnost průběžného přehodnocování předmětu řízení a vyhodnocování, zdůrazňuje komplexnost měřících ukazatelů a důležitost stanovení rámce hodnocení pokud možno ještě před zahájením implementace projektu. Hodnocení projektů a jejich řízení jsou veličiny, které jsou na sobě závislé. Heeks (2006) shledává, že pokud projekty e-governmentu selhávají a jsou špatně hodnoceny, obvykle je to v důsledku špatného managementu a implementace. Vzhledem k tomu že řízení projektů provádějí odpovědní pracovníci, chyba je obvykle u nich a ne na straně technologií, což potvrzuje tvrzení Bakose a Jagera (1995 in Špaček, 2012, s. 104), že počítače produktivitu nezvyšují, přičemž chyba není v technologii, nýbrž v managementu a ve vyhodnocování používání počítačů.\n\nSelhání projektů pravděpodobně představuje největší výzvu v oblasti řízení projektů elektronizace VS. Obecně se chyba objevuje již ve fázi plánování projektů, které jsou často přehnaně ambiciózní a slibují více, než jsou schopny přinést. Na druhé straně nároky na technické vybavení a náročnost implementace projektů bývají podceňovány. Při samotné realizaci projektu se pak objevují nové potřeby uživatelů, o které je nutno projekt vylepšit či upravit, v tomto okamžiku většinou dochází k přečerpání rozpočtů a ke značným časovým zpožděním. Pokud projekt tedy selže, následuje proud analýz, které jsou ovšem často prováděny pouze povrchně a neobsahují vhodná doporučení, která by zajistila, že k dalšímu selhání již nedojde. Heeks (2006, s. 110) rozlišuje tři druhy přístupů k řízení projektů, která se selhání snaží minimalizovat (viz níže).\n\nJedním z možných uchopení řízení projektů je tzv. hard přístup, který se zaměřuje zejména na data, technologie, procesy, řídící struktury, čas a peníze. Zaměstnanci zde jsou chápáni jako jeden ze zdrojů a projekty samotné jsou připodobňovány k podnikům řízeným za pomoci čísel, kontroly a přísných pravidel. Z tohoto způsobu myšlení se vyvinuly Project management methodologies (PMM). Toto paradigma v případě neúspěchu pracuje s větším množstvím měření, kontrol, pravidel a výsledkem analýzy je obvykle závěr, že projekt nebyl dostatečně racionální. Což představuje důvod, proč vlády usilují o větší využívání plánování, měření a větší využívání hard metod v oblasti e-governmentu (Heeks, 2006, s. 110-115).\n\nBehaviorální přístup k projektům e-governmentu je typický pochopením různých jednotlivců a přizpůsobením se jim. Pokud například někomu sdělujeme zprávu, velkou roli hraje, jakým způsobem mu ji sdělíme. Díky využití jednoduchých psychologických metod k charakterizování zúčastněných stran, je možné přizpůsobit komunikaci přesně na míru, podle individuálních vlastností člověka. Získání vyjednávacích schopností a schopnost jejich uplatnění je stále větší součástí řízení projektů e-governmentu (Heeks, 2006, s. 118).\n\nMezi těmito extrémními případy leží varianta jakéhosi hybridního přístupu. Tyto metody řízení schvalují, že projekty musí mít hlavu i srdce a musí v nich probíhat jak logistické operace, tak politické kampaně. Ve veřejném sektoru panuje snaha o prosazení hybridního přístupu v této podobě. Za racionální část je důraz kladen na prosazení základních zásad a určitou flexibilitu. Nejdůležitější součásti projektu jsou obvykle shrnuty na pár stránkovém dokumentu, který obsahuje informace o obchodním problému a obsahu práce, pracovní plán a časový harmonogram, přístup k řízení a personálu, kritéria přijatelnosti a výstupy, rozpočet, podpisy. Behaviorální část zdůrazňuje získávání podpory a poradenství nejen v oblasti ICT, uznání některých lidských a politických problémů, které vznikají v e-governmentu. Koordinační skupiny a řídící výbory zajišťují nutnou komunikaci, podporu a dohled nad projekty. Záměrem hybridních přístupů je umožnit včasnou identifikaci poruch a zajistit mechanismy k rozptýlení informací o úspěchu i selhání (Heeks, 2006, s. 119-120).\n\n"}
{"id": "1000275", "url": "https://cs.wikipedia.org/wiki?curid=1000275", "title": "Žlutý kopec", "text": "Žlutý kopec\n\nŽlutý kopec (330 m n. m.) (německy \"Gelbe berg\") je jedno z návrší v centrální kotlině města Brna, jihozápadně až jižně od sousední Kraví hory a západně od historického jádra a hradu Špilberk. Ze západu a jihu je obtékán Svratkou, do jejíhož údolí nejprudčeji klesá na severozápadě. Zvedá se severně nad brněnským výstavištěm a v nejvyšším bodě dosahuje 330 m nad mořem. Žlutý kopec leží na samé hranici České vysočiny s Vněkarpatskými sníženinami, v celku Bobravská vrchovina.\n\nV prvním vojenském mapování je kopec pojmenován \"Sandberg,\" později jsou polní tratě na kopci pojmenovány \"Sandberg\" a \"Streitberg\". Na Žlutém kopci se nacházel kamenolom označený jako \"Spielberger steinbruch\" (Špilberský kamenolom). Žlutý kopec měl být údajně nazýván také etymologicky nevysvětleným názvem \"Urnberg\", kterým je však na mapách označován vrchol na severozápadě, nebo je takto v literatuře označována Kraví hora. Tímto názvem byla nazvána ulice \"Pod kraví horou\" (\"Urnbergasse\") a \"Tomešova\".\n\nNaprostá většina Žlutého kopce je zastavěná, a to hodnotnou vilovou nebo (výjimečně) nízkou bytovou zástavbou zvanou Masarykova čtvrť. Administrativně náleží do městské části Brno-střed, katastrální území Stránice, obklopené po úbočích k. ú. Staré Brno, Pisárky, Žabovřesky a Veveří. V běžném pojetí se jako \"Žlutý kopec\" chápe především jihovýchodní hrana celého masivu, v okolí Vaňkova náměstí a Masarykova onkologického ústavu, lidově zvaného „Žluťák“. V tomto prostoru se nachází také významný krajinný prvek, rozsáhlý skalní výchoz zvaný \"Helgoland\". Na nejvyšším bodě masivu, na opačném, severozápadním konci, je umístěno Biskupské gymnázium Brno. Západně až severně od něj navazuje lesopark Wilsonův les.\n\nŽlutý kopec je dostupný po ulici \"Lipová\" z pisárecké strany nebo po ulici \"Tvrdého\" ze směru od centra. Zajíždějí sem trolejbusové linky 35, 38 a 39, noční autobusová linka N95 a po severním úbočí vede tramvajová linka 4 a noční autobusová linka N89. Turistické značené trasy tudy nevedou.\n"}
{"id": "1000276", "url": "https://cs.wikipedia.org/wiki?curid=1000276", "title": "Smlouva o dílo", "text": "Smlouva o dílo\n\nSmlouva o dílo je v českém právu smlouva, na jejímž základě vzniká závazkový poměr, jehož předmětem je zhotovení, údržba, oprava nebo úprava určité věci nebo činnost s jiným výsledkem. Smluvními stranami jsou v případě smlouvy o díle zhotovitel a objednatel. Zhotovitel se zavazuje na svůj náklad a nebezpečí pro objednatele provést dílo. Objednatel se zavazuje dílo převzít a zaplatit cenu.\n\n\nObčanský zákoník v § 2586 stanovuje, že odměnou za dílo je cena, kterou je objednatel kupujícímu povinen zaplatit. Podle druhého odstavce § 2589 je cena ujednána dostatečně, pokud je dohodnut alespoň způsob jejího určení, případně je-li určena alespoň odhadem. Pokud není ve smlouvě ujednáno jinak, cenu díla platí objednatel zhotoviteli až po skončení díla.\n\n§ 2599 občanského zákoníku stanovuje, že vlastnictví k dílu nabývá objednatel, pokud se jedná o věc určenou jednotlivě a zároveň je dílo zhotovováno u objednatele, na jeho pozemku, nebo na jeho pozemku nebo na pozemku, který objednatel opatřil, nebo že je hodnota díla stejná nebo vyšší než hodnota objednatelovy zpracované věci. V případě, že je dílo zhotovováno na jiném než na výše uvedeném místě, pak nabývá vlastnické právo k předmětu díla zhotovitel.\n\nNaopak u věci určené podle druhu, k ní nabývá vlastnické právo zhotovitel. Pouze v případě, že zhotovitel zhotovil věc u objednatele, na jeho pozemku nebo na pozemku, který objednatel opatřil; tehdy nabývá vlastnické právo objednatel.\n\nPodle § 2615 odstavce 1 má dílo vady, neodpovídá-li smlouvě. Pro práva z vadného plnění platí obdobně práva z vadného plnění u kupní smlouvy. Zhotovitel je odpovědný za vady, které má dílo v okamžiku jeho předání. Objednatel je povinen oznámit vady zhotoviteli bez zbytečného odkladu poté, co danou vadu zjistil, nebo při náležité pozornosti zjistit měl. Vady díla, které existovaly v okamžiku předání, musí objednatel zhotoviteli oznámit nejpozději do dvaceti čtyř měsíců od předání díla. Smluvně si zhotovitel s objednatelem mohou sjednat i záruku za jakost díla, na kterou se použijí přiměřeně ustanovení o záruce za jakost u kupní smlouvy.\n\nVykazuje-li zhotovené dílo malé vady, může objednatel požadovat slevu nebo odstranění vady. Malé vady jsou takové, které nebrání používat dílo za zamýšleným účelem.\n\nKdyby dílo nebylo dodané v ujednaném množství, ve sjednané jakosti či provedení, bez nutných dokladů, a nemohlo by tak sloužit účelu, ke kterému bylo zamýšleno, mohl by objednatel požadovat dodání nového díla bez vady (popřípadě dodání jen chybějící části), opravu, nebo slevu z ceny. V těchto případech by objednatel dokonce mohl jednostranně odstoupit od smlouvy, stejně jako v případě, kdy by ji zhotovitel podstatným způsobem porušil. \n\nZvláštním druhem díla je zhotovení stavby. V občanském zákoníku je upraveno v § 2623 až 2630. V případě zhotovení stavby pro objednatele nese zhotovitel nebezpečí škody nebo zničení stavby až do jejího předání. Výjimkou jsou pouze případy, že by ke škodě došlo i jinak, zde si můžeme představit případy, kdy je stavba poničena například nepředvídatelnými přírodními událostmi, jako například povodeň. Objednateli náleží právo kontrolovat stavbu v průběhu jejího zhotovování.\n\nObjednatel je povinen převzít stavbu i v případě, že má ojedinělé drobné vady, které samy o sobě ani ve spojení s jinými nebrání užívání stavby funkčně nebo esteticky, ani její užívání podstatným způsobem neomezují. V případě zhotovení stavby je stanovena i delší doba odpovědnosti zhotovitele za vady stavby, nežli u běžného zhotovení díla, a to na 5 let.\n\n"}
{"id": "1000278", "url": "https://cs.wikipedia.org/wiki?curid=1000278", "title": "Barevná televize", "text": "Barevná televize\n\nNa rozdíl od mono televizního vysílání nestačí při barevném televizním vysílání pouze přenášet informace o jasu, ale musí zároveň přenášet informaci o barvách. Každou barvu z barevného spektra lze složit ze tří základních barev. Místo jednoho modulačního signálu se tak přenáší tři, které základním barvám odpovídají. Pro dosažení efektu co největšího rozsahu reprodukovaných barev by tyto barvy měly být syté. Jako tři základní barvy byly zvoleny červená (red, R), zelená (green, G) a modrá (blue, B) - odtud zkratka RGB. Jakákoliv barevná televize musí být oboustranně kompatibilní s televizí monochromatickou. Nelze přenášet informace pouze o základních barvách, je nutné tyto tři různé informace zakódovat.\n\nBarevná mechanická televize byla veřejnosti poprvé představena 3. července 1928. Jejím vynálezcem, „otcem televize“, je skotský inženýr John Logie Baird. Byl to právě on, kdo o dva roky dříve představil také černobílou mechanickou televizi. Baird pak následně 4. února 1938 také poprvé vysílal barevný obraz. S vysíláním se začalo experimentovat v roce 1929 v britské stanici BBC. Vývoj technologie poznamenala druhá světová válka, která dosavadní výzkumy a experimenty přerušila.\n\nPrvní veřejně vysílaný televizní pořad v barvě byl však k vidění ve Spojených státech amerických, a to až v roce 1951 na vlnách stanice CBS po udělení schválení od FCC, americké instituce fungující obdobně jako je česká Rada pro rozhlasové a televizní vysílání, v roce 1950. Prvním pořadem odvysílaným v barvě byl zábavný pořad, ve kterém účinkovaly soudobé celebrity. Během pořadu bylo odvysíláno také dvacet reklamních spotů. Po odvysílání tohoto prvního pořadu začala CBS vysílat pořady v barvě pravidelně. Protože šlo však o mechanickou televizi a její princip nebyl slučitelný s požadavkem na vzájemnou kompatibilitu s černobílou televizí, v roce 1953 FCC svůj souhlas s barevným vysíláním stanice CBS stáhla.\n\nV té době již byl prakticky vyvinut nový, plně elektronický systém modulace barevného televizního signálu slučitelný s černobílým, v podobě televizní normy NTSC (zkratka pro \"National Television System(s) Committee\") a první společností obdrživší souhlas FCC s vysíláním v této normě byla stanice RBA. Přechod k barevné televizi byl ve Spojených státech amerických ukončen v roce 1956, barevné vysílání v téže normě následovalo na Kubě a poté v Japonsku. V Evropě se neprosadila, její výrazné technické nedostatky vedly francouzské inženýry k vynalezení systému SECAM (\"Séquentiel couleur à mémoire\") v roce 1956. Protože však i tento systém trpěl nedostatky v podobě zkreslení některých barev, problémům s elektronickým střihem a podobně, vyvinuli Britové a Němci systém PAL (\"Phase alternating line\"), který v roce 1963 přijala jako jediný standard Velká Británíe, v roce 1967 západní Německo a poté i další státy EHS s výjimkou Francie, jež dlouhá léta setrvávala u SECAMu – stejně jako většina států RVHP, kde se norma SECAM prosadila z důvodu kooperace mezi Sovětským svazem a Francií. \n\nV roce 1972 měla až polovina televizních přijímačů na světě být schopná přijímat barevné vysílání.\n\nPokusy s barevnou televizí podle různých standardů prováděl pražský Výzkumný ústav pro rozhlas a televizi (VÚRT) od poloviny 60. let, přičemž po dlouhodobém testování a konzultacích se zahraničními odborníky byl doporučován systém PAL jako jednodušší a praktičtější. První barevné vysílání na území ČSSR se pak uskutečnilo 14. února 1970, kdy ve Vysokých Tatrách na Slovensku probíhalo mistrovství světa ve sjezdovém lyžování, jehož podmínkou byl barevný přenos pro zahraniční televizní společnosti. Dovezená snímací a přenosová technika tehdy fungovala ve standardu PAL, což vedlo k tomu, že se v tomto standardu začalo koncipovat i samostatné studio experimentálního barevného vysílání tzv. \"Druhého programu Československé televize\" na Kavčích horách, které bylo spuštěno v květnu 1973 u příležitosti 20. výročí zahájení pravidelného televizního vysílání v Československu. Pravidelné barevné vysílání na \"Prvním programu\" bylo spuštěno v roce 1975.\n\nVliv RVHP v období normalizace a výše zmíněné technické dohody SSSR a Francie však vedly k tomu, že pro pozemní distribuci televizního signálu musel být použit systém SECAM (v modifikaci SECAM IIIb). Vznikl tak unikátní kříženec, kdy byly pořady vyráběny a předávány v systému PAL, ale odbavovací pracoviště je pro pozemní vysílání transkódovalo do systému SECAM. \n\nSpolečně s vysíláním přišly také první barevné přístroje. Prvním televizním přijímačem československé výroby byl v roce 1973 model Tesla Color výrobce Tesla Orava (s devíti elektronkami a s obrazovkou typu Delta sovětské výroby o úhlopříčce 59 cm; zpracovávala signál SECAM i PAL), která při průměrném platu 1200 Kčs stála 12.400 Kčs a byla tedy dostupná spíše pro podniky, úřady či kulturní zařízení než pro běžného spotřebitele. Výrazný skok ve spolehlivosti představovala celopolovodičová Tesla Color Univerzál (1978), následovaná modelem Tesla 110 s obrazovkou typu In-line (1980). Zbrusu nová výrobní linka Toshiba na tyto obrazovky v závodě Tesla Rožnov přinesla tak výrazný skok v jakosti obrazovek, že se staly exportním artiklem i pro výrobce ze západní Evropy (Grundig apod.), ovšem na úkor domácího trhu a i přes zavedení nových, hromadně vyráběných modelů na bázi základního modelu Tesla Color 416 (1986) a poměrně vysokou cenu 12 až 18 tisíc korun byly barevné televizory Tesla v Československu nedostatkovým zbožím, které nahrazovaly jak výrobky východoněmecké RFT nebo maďarského Orionu a polské Unitry, tak i výrazně levnější a výrazně nekvalitnější sovětské Elektroniky a Rubíny.\n\nAž v roce 1990 se v Československu přešlo na normu PAL i v distribuci, a to prostým „vypnutím“ transkodérů: v květnu 1990 vznikl program \"OK3\" vysílající pouze v PALu, poté několik týdnů vysílaly národní programy \"ČTV\" a \"STV\" střídavě v SECAMu a PALu, od podzimu 1990 pak pouze v PALu, stejně jako federální okruh \"F1\". Samozřejmě pouze v PALu pak vysílaly i první soukromé televize \"FTV Premiéra\" (1993) a \"Nova\" (1994). Pouze v PALu bylo možné přijímat i vysílání zahraničních stanic přes družicové vysílání (Astra, Eutelsat, Intelsat) – zprvu převážně v němčině a angličtině, po získání některých přenosových pozic českými společnostmi i v českém jazyce. \n\nV současnosti je podle Českého statistického úřadu barevný televizní přijímač součástí 96 % domácností.\n\n"}
{"id": "1000279", "url": "https://cs.wikipedia.org/wiki?curid=1000279", "title": "Staroběloruština", "text": "Staroběloruština\n\nStaroběloruština, staroukrajinština či (stará) západní ruština byl historický východoslovanský jazyk, kterým se mluvilo, psalo a úřadovalo na Litvě před i po roce 1569 ve východní (litevské) části Polsko-litevské unie. Šlo o původní jazyk s uplatněním běloruských, ukrajinských, polských a církevněslovanských vlivů. Jazyk se používal jako alternativa k církevní slovanštině. Vyvinul se ze staroruštiny.\n\nSoudobý název byl \"руски езыкъ\" – ruski ezyk, čili „ruský/rusínský jazyk“. V některých textech se označuje jako \"prosta(ja) mova\", čili „jednoduchý jazyk“. Na Ukrajině je dnes někdy nazýván i \"staroukrajinština\". Zejména litevské a anglofonní texty jazyk od 20. století nazývají \"rutenština/rusínština\" (angl. „Ruthenian“ podle soudobého historického latinského ekvivalentu tehdejšího výrazu „ruski“ – ruský/rusínský).\n\nJak se postupně východní Evropa osvobodila ve 14. století zpod tatarské okupace, nárokovala si čtyři knížata titul velkovévody nad územím. Dva z nich si začali připojovat další východoslovanská území, jeden sídlil v Moskvě, druhý ve Vilniusu. Tyto aktivity měly za následek vznik dvou hlavních států – Moskevského velkoknížectví (z něho se později vyvinulo Rusko) a Litevského velkoknížectví (pokrývalo přibližně území dnešního Běloruska, Ukrajiny a Litvy, později se spojilo s Polskem za vzniku Polsko-litevské unie). V obou státech se navázalo na používání literárního jazyka Kyjevské Rusi, ale (za podpory resp. inspirace polštinou na západě a církevněslovanského vlivu na východě) se vyvinuly dva odlišné jazyky: staroběloruština v Litvě (nadále úřední, nikoliv litevština) a ruština v Moskevské Rusi.\n\nOd vzniku Lublinské unie v roce 1569 se jižní území Litevského velkoknížectví (dnešní Ukrajina) dostala pod přímou správu polské koruny, zatímco sever (dnešní Bělorusko a Litva) si udržel samosprávu. Mělo to za následek rozdíly týkající se statusu staroběloruštiny jako úředního jazyka a velikosti polského vlivu na tento jazyk. Ačkoliv se v obou částech unie obývaných východními Slovany staroběloruština dostala na úroveň lingua francy, byla stále častěji nahrazována polštinou jako jazykem literatury, náboženství a úředních dokumentů, avšak status státního jazyka si zachovala až do roku 1699.\n\nSe začátkem romantismu v 19. století vystoupily do popředí běloruština a ukrajinština, které se vyvinuly z nářečí staré běloruštiny. Mezitím si ruština udržela část vyššího církevněslovanskýého slovníku, takže v současnosti jsou nejvýraznější lexikální rozdíly mezi ruštinou na jedné straně a běloruštinou a ukrajinštinou na druhé straně – ve větším počtu církevněslovanských prvků v ruštině a polonismů v ukrajinštině a běloruštině.\n\nPřerušení literární tradice bylo obzvláště drastické u běloruštiny: v Polsko-litevské unii polština rozsáhle nahrazovala starou běloruštinu v administrativě a literatuře. K tomu během třináctileté války s Moskvou (1654–1667) bylo přibližně 50% Bělorusů vyvražděno. Města a školství byly zničeny. Od té doby běloruština přežívala pouze jako venkovský hovorový jazyk bez písemné literární tradice až do poloviny 19. století.\n\nNa rozdíl od Bělorusů a ostatních Ukrajinců, západní Ukrajinci, kteří žili v Rakousko-Uhersku, si udržovali nejen jméno Ukrajinci a Rusíni, ale měli mnohem více církevněslovanských prvků v jazyce.\n\nOd roku 1800 se ze staroběloruského jazyka vyvinuly tři současné jazyky: běloruština, ukrajinština a rusínština.\n\n"}
{"id": "1000281", "url": "https://cs.wikipedia.org/wiki?curid=1000281", "title": "Trýzel rozvětvený", "text": "Trýzel rozvětvený\n\nTrýzel rozvětvený (\"Erysimum diffusum\") je žlutě kvetoucí, planě rostoucí rostlina která se v České republice nevyskytuje často. Je to jeden z méně rozšířených druhů rodu trýzel.\n\nVyskytuje se ve střední a jihovýchodní Evropě včetně jižního evropského Ruska; zasahuje až na západní Sibiř a do střední Asie. Byl také zavlečen do Severní Ameriky.\n\nJe to nenáročná rostlina která není na typ půdy příliš vybíravá, její ekologická amplituda je velice široká, vyhýbá se jen místům trvale zamokřeným. Roste na kamenitých půdách, nezpevněných píscích, štěrkových náspech okolo cest nebo železnic, na okrajích lesů, na mezích polí a také v xerotermních travnatých porostech. Je teplomilná a vyskytuje se převážně v planárním a kolinním stupni. V Česku se nachází pouze na území střední a jižní Moravy.\n\nDvouletá bylina s jednou nebo více lodyhami vysokými 20 až 120 cm které vyrůstají z dřevnatého bílého až šedého, asi 10 cm dlouhého kořene. Čtyřhranná, trávově až sivě zelená lodyha je jednoduchá nebo rozvětvená a v její dolní části někdy druhým rokem vyrůstají adventní listové růžice. Od spodu je lodyha téměř holá nebo jen řídce porostlá vidlicovitými chlupy které směrem vzhůru houstnou. V růžici i ve spodní části lodyhy jsou listy s řapíky, výše pak listy přisedlé. Všechny jsou stočené, okraje čepelí mají téměř celistvé nebo plytce zubaté a na koncích jsou špičaté a celé porostlé jen vidlicovitými chlupy.\n\nOboupohlavné čtyřčetné květy na stopkách vytvářejí bezlistenná květenství hrozen s hustě chlupatým vřetenem. Kališní lístky jsou zelenavé s tmavými žilkami a po obvodě mají blanitý lem, korunní lístky jsou sírově žluté. Čtyřmocné tyčinky bývají dlouhé 0,6 až 1 cm. Ze svrchního chlupatého semeníku vyrůstá bělavá až medově hnědá trvalá čnělka s kulovitou bliznou. Rozkvétají obvykle od konce května do počátku září.\n\nOdstálé tenké stopky nesou čtyřhranné šešule porostlé pouze vidlicovitými chlupy. Dvoupouzdré šešule obsahují v jedné řadě umístěná nahnědlá semena 0,6 až 1,2 mm velká.\n\nTrýzel rozvětvený se v přírodě vyskytuje v několika cytotypech, byly např. zjištěné diploidní (2n = 2x = 14), tetraploidní (2n = 4x = 28) i oktoploidní (2n = 8x = 56). Morfologicky se od sebe mírně odlišují tvarem listů, velikosti květů i typem ochlupení.\n\nDruh se rozšiřuje hlavně generativně semeny a někdy i vegetativně listovými růžicemi které rostou vespod lodyh a druhým rokem z nich vyrostou nové lodyhy. U tetraploidních rostlin se občas stává, že adventní listové růžice vyrostou i na koncích nekvetoucích větví lodyh nebo v květenství mateřské rostliny.\n\nTrýzel rozvětvený je v \"Červeném seznamu cévnatých rostlin České republiky\" z roku 2012 považován za ohrožený druh (C3).\n\n\n \n"}
{"id": "1000286", "url": "https://cs.wikipedia.org/wiki?curid=1000286", "title": "Stavba roku", "text": "Stavba roku\n\nStavba roku je celorepubliková veřejná neanonymní soutěž staveb, která vznikla roku 1992 za účelem zavedení systému hodnocení a následné prezentace celkové kvality staveb. Pořádá ji ABF – Nadace pro rozvoj architektury a stavitelství za podpory dalších subjektů (například Ministerstvo průmyslu a obchodu).\n\nDlouhodobě stabilní se ukázal systém hodnocení, které soutěž přijala již od svého druhého ročníku. Ten dostal podobu pravidelných prohlídek cca 30 staveb (50 % z přihlášených v každém roce), které postoupily do druhého kola posuzování a ze kterých porota navrhuje 15 Nominací na Titul Stavba roku a 5 samotných Titulů Stavba roku. Přitom nominace i tituly nejsou udělovány s pořadím a nejsou ani děleny na nějaké kategorie. To dlouhodobě umožňuje vybrat každý rok ty nejlepší z dokončených staveb i ocenit stavbu relativně drobnou vedle stavby mnohamiliardové.\n\nStavby může přihlásit kterýkoliv člen stavebního týmu (projektant, dodavatel, investor) dokonce i uživatel, ale po jen dohodě s ostatními členy týmu. Soutěže se mohou zúčastnit stavby dokončené do června aktuálního roku. Původní omezení na dobu dokončení jeden rok bylo zrušeno s ohledem na otevření soutěže účastníkům regionálních soutěží i postupnému dokončování některých staveb. Stavba se však v soutěži nesmí objevit vícekrát.\n\nNásledující výčet představuje pět vítězů soutěže z hlavní kategorie po každý rok konání soutěže Stavba roku. Stavby nejsou umístěny v pořadí. \n\nOceněny byly tyto stavby:\n\nOceněny byly tyto stavby:\n\nOceněny byly tyto stavby:\n\nOceněny byly tyto stavby:\n\nOceněny byly tyto stavby:\n\nOceněny byly tyto stavby:\n\nOceněny byly tyto stavby:\n\nOceněny byly tyto stavby:\n\nOceněny byly tyto stavby:\n\nOceněny byly tyto stavby:\n\nOceněny byly tyto stavby:\n\nOceněny byly tyto stavby:\n\nOceněny byly tyto stavby:\n\nOceněny byly tyto stavby:\n\nOceněny byly tyto stavby:\n\nOceněny byly tyto stavby:\n\nOceněny byly tyto stavby:\n\nOceněny byly tyto stavby:\n\nOceněny byly tyto stavby:\n\nOceněny byly tyto stavby:\n\nOceněny byly tyto stavby:\n\nOceněny byly tyto stavby:\n\n\nOceněny byly tyto stavby:\n\n\nOceněny byly tyto stavby:\n\n\nOceněny byly tyto stavby:\n\n"}
{"id": "1000288", "url": "https://cs.wikipedia.org/wiki?curid=1000288", "title": "Kismet (píseň, Todorova &amp; Jankulov)", "text": "Kismet (píseň, Todorova &amp; Jankulov)\n\n„Kismet“ je píseň, která byla původně vybrána pro reprezentaci Bulharska na Eurovision Song Contest 2013 v Malmö. V národním kole s ní vystoupili Elica Todorova & Stojan Jankulov, kteří se účastní Eurovize již podruhé. Poprvé se na Eurovision Song Contest 2007 v Helsinkách umístili na 5. místě.\n\nDne 11. března 2013 ji Bulharská národní televize (BNT) stáhla kvůli obavám z autorských práv a nahradili ji písní „\"Samo Šampioni\"“.\n"}
{"id": "1000290", "url": "https://cs.wikipedia.org/wiki?curid=1000290", "title": "Kraví hora (Bobravská vrchovina)", "text": "Kraví hora (Bobravská vrchovina)\n\nKraví hora (305 m n. m.), německy \"Urnberg\" či \"Kuhberg\", v hantecu \"Monte Bú\", lidově též \"Kravák\", je jeden z kopců v centrální kotlině města Brna a zároveň městský park. Leží asi kilometr severozápadně od vrchu s hradem Špilberk. Se sousedním Žlutým kopcem je spojena mělkým sedlem. Patří do Bobravské vrchoviny.\n\nAdministrativně patří většina Kraví hory do brněnské městské části Brno-střed, katastrální území Veveří, pouze severozápadní úbočí náleží městské části a k. ú. Žabovřesky. To je zároveň jediná část Kraví hory využitá pro obytnou zástavbu. Zbytek slouží zejména rekreaci, je zde park, několik hřišť a koupaliště Kraví hora, na vrcholu kopce pak Hvězdárna a planetárium Brno a dvojice vodojemů. Severovýchodně od temene se nacházejí areály technického zázemí Masarykovy univerzity a Vysokého učení technického a provozy soukromých firem, níže při úpatí pak stojí Gymnázium Matyáše Lercha a budovy stavební fakulty VUT. Nedaleko koupaliště se při ulici Údolní nachází Centrum léčivých rostlin LF MU. Zbylé plochy na celém východním úbočí kopce pokrývá zahrádkářská osada. Na jihovýchodním konci Kraví hora prudce, téměř kolmo (vysekaným odřezem), spadá do ulic Grohova a Úvoz.\n\nV době první republiky existoval plán vystavět na Kraví hoře brněnský univerzitní kampus. K jeho realizaci však nedošlo a současný kampus stojí v Bohunicích.\n\nNa Kraví hoře mají svá hřiště baseballový a softballový klub VSK Technika Brno a házenkářský klub Draken Brno.\n\nKraví hora je z centra Brna dostupná tramvajovou linkou 4, která má konečnou stanici Náměstí Míru v jejím bezprostředním sousedství. Z druhé strany, ze Žabovřesk, sem zajíždí autobusová linka 68. V noci projíždí přes sousední náměstí Míru linka N89.\n\n"}
{"id": "1000294", "url": "https://cs.wikipedia.org/wiki?curid=1000294", "title": "Ioan Lupul", "text": "Ioan Lupul\n\nIoan Lupul, též Iancu Lupul, v německojazyčných pramenech Johann Lupul (9. září 1836 Vovčinec – duben 1922 Černovice), byl rakouský spisovatel a politik rumunské národnosti, na konci 19. a počátkem 20. století poslanec Říšské rady, zemský hejtman Bukoviny.\n\nJeho bratrem byl spisovatel Tudor Lupul. Ioan působil jako správní úředník. Byl aktivní veřejně i politicky. V letech 1864–1888 zasedal v obecní radě v Černovicích, od roku 1866 byl poslancem Bukovinského zemského sněmu. V období let 1892–1904 působil jako zemský hejtman Bukoviny.\n\nV 80. letech 19. století se zapojil i do celostátní politiky. Ve volbách do Říšské rady roku 1885 získal mandát za kurii venkovských obcí, obvod Černovice, Siret atd. Mandát obhájil i ve volbách do Říšské rady roku 1891, nyní za kurii venkovských obcí, obvod Rădăuți, Suceava atd. a za týž okrsek byl zvolen i ve volbách do Říšské rady roku 1897 a volbách do Říšské rady roku 1901.Profesně byl k roku 1897 uváděn jako zemský hejtman a majitel nemovitostí. V květnu 1906 se uvádí jako jeden z 5 členů poslaneckého Rumunského klubu na Říšské radě.\n\nAčkoliv byl národností Rumun, publikoval knihy v němčině. Stylově navazoval na dílo Heinricha Heineho.\n\nZemřel v dubnu 1922.\n"}
{"id": "1000299", "url": "https://cs.wikipedia.org/wiki?curid=1000299", "title": "Valeriano Malfatti", "text": "Valeriano Malfatti\n\nValeriano Malfatti (20. listopadu 1850 Rovereto – 19. října 1931 Rovereto) byl rakouský politik italské národnosti z Tyrolska, v závěru 19. a počátkem 20. století poslanec Říšské rady. V meziválečném období italský senátor.\n\nVystudoval polytechniku ve Stuttgartu. Byl aktivní veřejně i politicky. V letech 1886–1921 zastával funkci starosty jihotyrolského Rovereta a v letech 1883–1908 byl též poslancem Tyrolského zemského sněmu.\n\nV 80. letech 19. století se zapojil i do celostátní politiky. Ve volbách do Říšské rady roku 1885 získal mandát v Říšské radě (celostátní zákonodárný sbor) za velkostatkářskou kurii, obvod Tyrolsko, druhý voličský sbor. Obhájil mandát ve volbách do Říšské rady roku 1891, nyní za kurii městskou a obchodních a živnostenských komor, obvod Rovereto, Mori atd. Slib složil 13. dubna 1891. Za týž obvod uspěl i ve volbách do Říšské rady roku 1897 a volbách do Říšské rady roku 1901. Uspěl i ve volbách do Říšské rady roku 1907, konaných poprvé podle všeobecného a rovného volebního práva, nyní za obvod Tyrolsko 7. Mandát zde obhájil ve volbách do Říšské rady roku 1911. Během XXI. zasedání Poslanecké sněmovny Říšské rady byl zvolen 23. října 1913 za místopředsedu sněmovny místo Enrica Conciho. Profesně byl k roku 1897 uváděn jako statkář.\n\nPo volbách do Říšské rady roku 1885 se uvádí jako člen Coroniniho klubu, oficiálně nazývaného Klub liberálního středu, který byl orientován vstřícněji k vládě Eduarda Taaffeho. Je zachycen na fotografii, publikované v květnu 1906 (ovšem pořízené cca v roce 1904), mezi 18 členy poslaneckého klubu Italské sjednocení (\"Italienische Vereinigung\") na Říšské radě. Po volbách v roce 1907 usedl do parlamentní frakce Klub liberálních Italů.\n\nBěhem první světové války byl dočasně internován v Linci pro své politické iredentistické názory. Později byl propuštěn. Po válce pracoval jako vedoucí mise pro civilní záležitosti při italské ambasádě ve Vídni. Zakládal spolek Dante Alighieri ve Vídni a byl jeho předsedou. V roce 1920 se stal italským senátorem.\n"}
{"id": "1000301", "url": "https://cs.wikipedia.org/wiki?curid=1000301", "title": "Teorie omezení", "text": "Teorie omezení\n\nTeorie omezení předpokládá, že jakýkoli proces probíhá tak, jak mu určují jeho omezení. Pokud jsme schopni najít omezení, kterých je jen několik, často jen jedno, dokážeme proces řídit působením na tato omezení.\n\nDůkaz platnosti teorie omezení sporem: Pokud by nic nebránilo systému v jeho fungování, dosahoval by nekonečně vysokého výkonu (cíle) v nekonečně krátkém čase. Omezení systému tedy vždy existují.\n\nPracovat se systémem podle teorie omezení znamená postupovat v těchto krocích:\n\n\nAplikace těchto kroků propracoval Eliyahu M. Goldratt pro řízení výroby a řízení projektů. Postupy podle teorie omezení využívají sociologové pro studium a řízení mezilidských vztahů, lidé zabývající se přírodními ději a řada dalších oborů. Teorii omezení může využít každý pro svůj individuální rozvoj.\n\n<br>    český překlad velice čtivého „manažerského románu“ z roku 1984, který lze zájemcům rozhodně doporučit\n<br>    úvod do teorie omezení od jejího autora; rovněž tato kniha, stejně jako předchozí, je napsána formou románu nebo spíše novely\n\nPokročilé plánování (APS)\n"}
{"id": "1000303", "url": "https://cs.wikipedia.org/wiki?curid=1000303", "title": "Ruské menšiny v Pobaltí", "text": "Ruské menšiny v Pobaltí\n\nPobaltské státy jsou si velice blízké a v mnohém podobné. Jedním z těchto podobných znaků je např. velká ruská menšina na území těchto států a vztah k této menšině. Rusové obývající oblasti Litvy, Lotyšska a Estonska se často označují jako Baltští Rusové. Největší příliv Rusů byl po druhé světové válce. A především v tomto období si tyto státy vytvořily velkou averzi vůči Rusku, především kvůli násilné rusifikaci neboli porušťování místních obyvatel. Tato nenávist zůstává v občanech Baltských států dodnes, podobně jako neoblíbenost Němců v České republice. I když je pravdou, že současné vztahy s ruskou menšinou jsou již mnohem lepší. Dokonce bylo jejich urovnání podmínkou pro vstup do Evropské unie. Tyto podmínky byly obsaženy v tzv. kodaňských kritériích.\n\nTabulka znázorňuje velký nárůst ruské menšiny v Estonsku, Lotyšsku a Litvě v období před druhou světovou válkou a po ní. Ve všech případech je tento nárůst více jak dvojnásobný. Důvodem byla vysoká životní a ekonomická úroveň těchto zemí vůči zbytku SSSR. Hlavní skupinu přistěhovalců tvořili dělníci a pak také někteří váleční veteráni a vojenští hodnostáři, kteří se rozhodli po válce zůstat v Pobaltí.\n\nV Lotyšsku byla vyhlášena nezávislost již v roce 1990, k úplnému odtržení však došlo až v roce 1991. Byla obnovena ústava a zákon o občanství z roku 1919, na základě toho obdrželi lotyšské občanství příslušníci státu, kteří měli státní občanství před rokem 1940 a jejich potomci. Také byl obnoven jazykový zákon, který vznikl již v roce 1989. O tři roky později byl lehce poupraven a lotyština získala ještě více podpory ze strany vlády. Stejně jako v Estonsku musí státní zaměstnanci ovládat místní úřední jazyk, zde je to tedy lotyština. Ruská menšina zde ztratila další práva, když bylo Rusům zakázáno volit. Vztahy s Rusy se postupně vylepšují ve všech zemí pobaltských zemích, především díky tlaku Evropské unie, do které státy Lotyšska a Estonska, spolu s Litvou vstoupily v roce 2004, stejně jako do organizace NATO. Důvod byl především strach z Ruska a opětovné nadvlády, ze stejného důvodu odmítly vstup do SNS (Společenství nezávislých států), která nepřímo navazuje na SSSR a hlavní iniciativu v ní má Ruská federace. V současné době je ruská menšina v Lotyšsku opravdu značná, oficiální server „Latvijas Statistika“ uvádí, že v Lotyšsku je 26,9 % Rusů. Koncentrují se především ve městech, v hlavním městě Riga je až 50 % Rusů.\nNezávislé od roku 1991, ve stejném roce v říjnu došlo k obnovení zákona o občanství z roku 1938. Občanství mohly menšiny získat naturalizací, což je proces, který zajistí osobě, bez příslušného státního občanství daného státu, v tomto případě Estonska, získání státní příslušnosti. Člověk tímto procesem získá stejná, nebo podobná práva jako občan, který se v daném státě narodil. Jedním ze základních kritérií pro získání občanství se stala znalost historie a perfektní ovládání estonského jazyka, což mnozí Rusové považují za diskriminaci. Především ve školství se klade velký důraz na estonštinu. Znalost jazyka je nutná i pro výkon funkce ve veřejné správě. Dále byl spolu s novou ústavou přijat i zákon, který dával právo volit pouze občanům s estonským státním občanstvím získaným v roce 1940 a dříve a jejich potomkům. Před rokem došlo k pozitivní motivaci z estonské strany, kdy nabídli místním Rusům možnost prodat jejich nemovitosti na volném trhu, což předtím měli zakázáno, a obdrželi také finanční odměnu, pokud se odstěhují. Mnoho Rusů této příležitosti využilo, nicméně většina neodešla do Ruska, ale do jiných evropských zemí. Od roku 1993 získali právo volit i menšiny, které mají trvalý pobyt pět a více let na území Estonska. V roce 2010 tvořila ruská menšina 25% z celkového obyvatelstva. Největší nárůst byl ovšem zaznamenán v roce 1989, kdy tento poměr dosáhl hodnoty 30,3%.17 V současné době jsou Rusové v Estonsku převážně koncentrováni ve městech, např. v hlavním městě Estonska – Tallinn je přes 37% obyvatel ruské národnosti. Postavení menšin v Estonsku se především díky nátlaku evropských zemí stále zlepšuje. V roce 1998 byl přijat estonskou vládou dokument „Integrace Neestonců do estonské společnosti“, který podporuje zlepšení vztahů mezi estonskou částí obyvatelstva a menšinami. Hlavním cílem je zvýšení loajality menšin k Estonské republice a tolerance kultur menšin. K tomuto účelu přispívá i nadace pro integraci Neestonců, která pro tento účel vznikla. Byl také přijat program pro zlepšení podmínek a zvýšení dostupnosti výuky estonštiny, která je nezbytná pro získání státního občanství. Všem je nabízena výuka zdarma pro účely splnění zkoušek nutných k získání občanství. Stále ovšem nejsou estonsko-ruské vztahy ideální, navzájem se osočují. Estonsko např. naprosto odsuzuje Ruské vojenské aktivity v Čečensku, rusové naopak vytýkají Estonsku odmítnutí participace v SNS a diskriminaci menšin. Typický příklad, který ještě více prohloubil nepokoje, bylo např. přenesení bronzového ruského vojáka z centra na okraj města. Pro Rusy tato socha představovala symbol starých časů a evokuje jim pocit národní hrdosti, naopak pro místní je to symbol utrpení, kdy byli pod nadvládou SSSR a byli to naopak oni, kdo byli nuceni přizpůsobit se Rusku.\nV obou zemích mají ruské menšiny právo na výuku ve svém rodném jazyce, ovšem pouze na základním a středním stupni. Výuka na vysokých školách je vedena výhradně ve státním jazyce dané země, nejedná-li se o specializovanou výuku ruského jazyka. Ruský jazyk je v těchto zemích považován spíše za podřadný a obecně místními obyvateli jazyk neoblíbený a stejně jako ruská menšina považován spíše za druhořadý, ostatně stejně jako estonská menšina v Rusku. Většina obyvatel Pobaltí považuje ruskou menšinu za hrozbu, jelikož si na území jejich států vytváří vlastní kulturu a zvyky, typickým příkladem je třeba folklorní svátek “Dny ruské kultury”. Na uchování ruské kultury se např. podílí i Ruská kulturní asociace, která vznikla v Estonsku nedlouho poté, co Estonsko vyhlásilo samostatnost. Tato asociace se mimo jiné i snaží o ochranu práv menšin v zemi.\n\nRuská minorita se soustřeďuje především do měst a to také z toho důvodu, že v minulosti byli Rusové povoláváni na pozice pracovníku v různých odvětvích průmyslu.\nKoncentrace Rusů v hlavních městech:\nZískání občanství v Lotyšsku a Estonsku je pro menšiny poněkud složitější úkol – občanství se získává na základě principu jus sanguinis a nebo naturalizací. Musí přitom prokázat výbornou znalost národního jazyka a historie.\nNaproti tomu v Litvě jsou podmínky benevolentnější – tam znalost litevštiny není povinností pro udělení občanství. Tato odlišnost v udělování státního občanství je dána především tím, že v Litvě je počet žijících Rusů, jakožto menšiny, nejnižší z Pobaltských zemí.\n"}
{"id": "1000306", "url": "https://cs.wikipedia.org/wiki?curid=1000306", "title": "IPhone 3GS", "text": "IPhone 3GS\n\niPhone 3GS je smartphone od firmy Apple Inc., který byl představen jako nástupce modelu iPhone 3G 8. června 2009 na \"Celosvětové konferenci vývojářů (WWDC 2009)\" v \"Moscone Center\" v San Franciscu.\n\"iPhonem 3GS\" Apple nastartoval tzv. \"tik-tak cyklus\", kdy je zcela nová generace představena (s novým pořadovým číslem) jednou za dva roky \"(iPhone 3G, 2008 - iPhone4, 2010)\", a zbylé roky jsou vyplněny \"S generací\", tj. vylepšeným modelem z předchozího roku, který se liší převážně v technických specifikacích (ve případě designu se jedná o minimální změny).\n\n8. června 2009 byla na \"Celosvětové konferenci vývojářů\" představena inovovaná verze iPhone, nejdříve s označením \"iPhone 3G S\", následně však byla oznámena změna značení na \"iPhone 3GS\". Nově představený model se od předchozího liší rychlejším procesorem, dvojnásobnou velikostí paměti, kvalitnějším grafickým procesorem s podporou OpenGL 2.0, kvalitnějším fotografickým čipem s možností natáčení videa a přítomností magnetometru (digitálního kompasu).Byla také změněna úprava povrchu displeje, aby lépe odolávala mastnotě a dala se lépe čistit.\n\nZa první víkend se prodalo milion kusů \"iPhone 3GS\", čímž byl překonán rekord \"iPhone 3G\" z předchozího roku.\n\n\"iPhone 3GS\" vypadá totožně, jako jeho předchůdce \"iPhone 3G\". Veškeré inovace proběhly uvnitř přístroje.\nV zařízení byl použit procesor Samsung S5PC100 ARMv7 Cortex-A8 833 MHz podtaktovaný na 600 MHz, grafický koprocesor PowerVR MBX Lite 3D a operační paměť byla oproti předchozímu modelu zdvojnásobena na 256 MB (eDRAM). Pro uživatele bylo připravené integrované flashové úložiště o velikosti 8, 16, či nově i 32 GB. Stejně jako jeho předchůdce, byl i \"iPhone 3GS\" dostupný jak v černé, tak v bílé barvě.\nJako první iPhone dokáže nativně natáčet video (bez nutnosti dohrávat aplikaci třetích stran), avšak pouze v rozlišení VGA s 30 fps.\n\nSamotnou výrobu přístroje prováděla, podobně jako u ostatních výrobků společnosti Apple firma Foxconn.\n\n\"iPhone 3GS\" byl dodáván s předinstalovaným operačním systémem iPhone OS 3.0. Nejvyšší verze, kterou je možné na tento iPhone nahrát, je iOS 6.1.6, z roku 2014.\n\n"}
{"id": "1000307", "url": "https://cs.wikipedia.org/wiki?curid=1000307", "title": "Petr Matoušek (cyklista)", "text": "Petr Matoušek (cyklista)\n\nPetr Matoušek (* 19. prosince 1949 Teplice nad Bečvou) je bývalý československý reprezentant v silniční cyklistice a účastník olympijských her.\n\n\n\n"}
{"id": "1000309", "url": "https://cs.wikipedia.org/wiki?curid=1000309", "title": "Damarovník obrovský", "text": "Damarovník obrovský\n\nDamarovník obrovský (\"Shorea robusta\"), zvaný též šála, sál, šálový strom, je mohutný strom z čeledi dvojkřídláčovitých (\"Dipterocarpaceae\").\n\nJe to mohutný, pomalu rostoucí strom. Vyskytuje se hlavně na jižních svazích Himálaje. V oblasti výskytu často dominuje v porostech. Dosahuje výšky 30–35 m a průměru kmene do 2 až 2,5 m. Listy jsou velmi tuhé, o rozměrech až 25x15 cm. V suchých oblastech shazuje listy v období od února do dubna, ve vlhčích oblastech je stálezelený. Kvete malými bělavými květy, v období dubna až května. Plodem je jednosemenný oříšek s kožovitým kalichem.\n\nDřevo stromu je ceněným stavebním materiálem, neboť je pevné a těžké. Pryskyřice je využívána v ájurvedě. Užívaná je také coby kadidlo při hinduistických obřadech. Ze semen se lisuje olej. \n\nShorea patří k zvlášť uctívaným stromům v tradici původních asijských náboženství. V hinduismu je damarovník spjat s kultem Višnua, háje damarovníku měly být sídlem bohyně Sarna Burhi. V tradici buddhismu měl pod damarovníkem zemřít Buddha. Významný je též pro vyznavače džinismu.\n\nČastým motivem v staroindickém sochařství je tzv. \"šálabhaňdžika\" – nymfa jakší dotýkající se dlaní kvetoucí větve damarovníku, spočívající na jeho kořenech.\n\n\n"}
{"id": "1000317", "url": "https://cs.wikipedia.org/wiki?curid=1000317", "title": "Oldřich Smolík", "text": "Oldřich Smolík\n\nOldřich Smolík (* 9. ledna 1962) je bývalý český fotbalista, útočník.\n\nV československé lize hrál za Slavii Praha. V lize nastoupil ve 4 utkáních. Ve druhé nejvyšší soutěži hrál za VTJ Tábor a Vagónku Česká Lípa.\n\n"}
{"id": "1000318", "url": "https://cs.wikipedia.org/wiki?curid=1000318", "title": "Kaptorga", "text": "Kaptorga\n\nKaptorga je malá ozdobná kovová schránka (nejčastěji stříbrná), používaná pravděpodobně jako schránka na amulety nebo ostatky svatých. Na českém území se kaptorgy objevují na konci 9. století a přežívají až do 11. století. Tyto schránky byly často bohatě zdobeny vytepáváním, granulací nebo filigránem. Jednalo se o drahý typ šperku určený výše postaveným jedincům a to převážně ženám. \n\nTermínem kaptorga se v ruštině označuje schránka, která se připevňuje na opasek. Kde a jak tyto schránky vznikly, není tak úplně jasné. Někteří autoři vidí jeho původ v západní kultuře v domečkovitých schránkách na ostatky, další jej zase vidí Byzanci. Oba kulturní vlivy měly na vzniku jistě určitý podíl. \nDalší badatelé považují kaptorgy za odkaz Velké Moravy, ale většina autorů v dnešní době určuje jako místo jejich hlavního rozvoje území Čech. Není přesné jasné jestli impulsy pro jejich výrobu přišly z Čech na Velkou Moravu, nebo tomu bylo naopak.\nDnes se termín používá v raně středověké archeologii převážně na označení malých kovových schránek, které zpravidla tvoří hlavní část náhrdelníků.\n\nPodle vzhledu archeologové dělí kaptorgy na dva typy: lichoběžníkovité a torbičkovité.\nToto je pouze základní dělení. U jiných autorů mohou být děleny jinak např. podle technologie výroby.\n\nKaptorgy se objevují od druhé poloviny 9. století (v Čechách se ale objevují o něco později) a jsou archeologicky doloženy až do 11. století. Za nejstarší dochovanou kaptrogu v Čechách můžeme považovat fragment z Kolína, který pochází z poslední třetiny 9. století. Nejmladší datovatelná kaptorga z území Čech pak pochází z depotu z Žatce, který byl uložen někdy po roce 1015.\n\nKaptorgy se převážně nacházejí jako milodar v ženských hrobech, ale několik examplářů bylo nalezeno jako součást depotů.\nLichoběžníkovité kaptorgy byly nalezeny na 26 v Čechách a na 4 lokalitách na Moravě. Jejich koncentrace je největší v oblasti středních Čech, přičemž nejvíce nálezů pochází z Prahy.. Další nálezy pocházejí např. ze Stehelčevsi, Kolína nebo Klecan. \nTorbičkovité kaptorgy vynikají především svým zpracováním. Krásné exempláře kaptorg s mandlovitým průřezem a s motivem koníčků známe z Libice a Staré Kouřimi. Dalším ojedinělým nálezem jsou kaptorgy z Mikulčic a z Levého Hradce, které jsou tvarovány do podoby kodexu. Další nálezy pocházejí např. ze Stehelčevsi, Kolína nebo Klecan. \n\nO účelu kaptorg nemáme nnoho informací. Můžeme tedy jen hádat, k čemu byly využívány. I když byly kaptorgy vyráběny z drahých materiálů a samy o sobě byly velmi cenné, je pravděpodoné, že jejich obsah byl pro majitele ještě cennější. \nZ organických materiálů, které se v nich pravděpodobně uchovávaly, se nám mnoho nezůstalo. Z toho mála co se dochovalo to jsou jen drobné útržky látek, rostlinná vlákna, zbytky aromatických rostlin, vosku, vlasy, kůstky, kaolinická hlinka a v jednom případě z lokality Dobrovíz byly uvnitř kaptorgy nalezeny zbytky stonku [konopí seté|konopě seté]].\nNázory na účel kaptorg jsou tedy různé. Jejich rozšíření je především spojováno s šířením křesťanství a jsou často považovány za schránky na ostatky. Podle dalšího názoru mohly ale také sloužit jako schránky na vonné látky nebo na různé amulety. K tomu vede badatele i to, že jsou ukládány do hrobů především ženám, které jsou v raném středověku s magickými silami spojovány. Jak už bylo řečeno, jednalo se o drahý šperk a je tedy pravděpodobné, že u nižších vrstev podobnou funkci plnily různé látkové a kožené pytlíčky.\n\n"}
{"id": "1000319", "url": "https://cs.wikipedia.org/wiki?curid=1000319", "title": "Theodor (papež)", "text": "Theodor (papež)\n\nJméno Theodor nosili dva papežové římskokatolické církve a jeden vzdoropapež.\n\n\n\n"}
{"id": "1000345", "url": "https://cs.wikipedia.org/wiki?curid=1000345", "title": "Kaple Panny Marie Hlohové (Hořice)", "text": "Kaple Panny Marie Hlohové (Hořice)\n\nKaple Panny Marie Hlohové v Hořicích, někdy nazývaná též \"Janderova kaplička\", je empírová sakrální stavba, kterou nechal roku 1826 postavit hořický rodák Josef Ladislav Jandera. Nachází se na samotném hřbetu hořického Chlumu vzdálena asi 300 metrů západně od tzv. Masarykovy věže samostatnosti. Od 22. prosince 2016 je kaple chráněna jako kulturní památka České republiky.\n\nPůvodně v lokalitě stála před rokem 1767 socha Panny Marie zvaná „U hlohu“. Odtud se objevil název Panna Maria Hlohová. Hořický rodák, římskokatolický kněz, člen řádu premonstrátů a profesor Karlovy univerzity Josef Ladislav Jandera se svým strýcem Janem Josefem Kučerou ji nechali vybudovat v Hořicích v roce 1826 na poděkování, že se městu Hořice vyhnula epidemie cholery.\n\nJedná se o menší sakrální stavbu čtvercového půdorysu. Ve štítu kaple se nachází nápis zmiňující její věnování a obraz Božího oka. Interiér zahrnuje jednoduchý oltář se sochou Panny Marie. Dveře tvoří kovová mříž. Okolí kaple doplňují dvě statné lípy a kamenná sedátka. I na počátku 21. století zde roste hloh, který dal místu i kapli přídomek již před staletími.\n\nV roce 2010 byla kaple znovu nabílena.\n\n\n"}
{"id": "1000352", "url": "https://cs.wikipedia.org/wiki?curid=1000352", "title": "Scott Glenn", "text": "Scott Glenn\n\nTheodore Scott Glenn (* 26. leden 1941, Pittsburgh, USA) je americký herec.\n\nNarodil se v Pittsburghu v USA do rodiny uklízečky Elizabeth a obchodníka Theodora. Má irský původ. V mládí býval často nemocný a rok byl prakticky připoután k lůžku. Vystudoval The College of William and Mary, následně tři roky působil u námořnictva a pracoval jako reportér. Poté, co se neúspěšně pokoušel o psaní se dal na herectví. V roce 1965 se poprvé objevil na Broadwayi.\n\nPřed kamerou se poprvé objevil v roce 1956 v seriálu \"The Edge of Night\". Jeho pravděpodobně nejznámější rolí je role agenta Jacka Crawforda z filmu \"Mlčení jehňátek\". Českým divákům pak může být znám z velké spousty úspěšných celovečerních filmů. Patří k nim snímky jako \"Správná posádka\", \"Hon na ponorku\", \"Smrt panen\", \"Training Day\" nebo \"Bourneovo ultimátum\".\n\nObjevil se také například v seriálu \"Můj přítel Monk\".\n\nOd roku 1968 je ženatý s Carol Schwartz, díky níž konvertoval k Judaismu.\n\n\n\n\n"}
{"id": "1000355", "url": "https://cs.wikipedia.org/wiki?curid=1000355", "title": "Felice Maria Cappello", "text": "Felice Maria Cappello\n\nFelice Maria Cappello (9. října 1879, Caviola – 25. března 1962, Řím) byl italský katolický kněz a člen řádu Tovaryšstva Ježíšova.\nNarodil se 9. října 1879 v Caviole. Na kněze byl vysvěcen roku 1902, působil ve dvou malých městech a zároveň pokračoval ve studiu. Za krátkou dobu dostal doktorát z teologie na Univerzitě v Bologni, vystudoval filosofii na Univerzitě Sv. Tomáše Akvinského v Římě a církevní a občanské právo na Papežské univerzitě Athenaeum Sv. Apolináře. Byl učitelem církevního práva v Boloňském semináři po dobu tří let a vydal svou první knihu o kanonických otázkách. Poté co byl odmítnut z dvou vatikánských míst, o která se ucházel, strávil několik dní v Lurdech. Jedné noci, když se modlil v opuštěné jeskyni, se rozhodl stát jezuitou.\n\nBěhem svého noviciátu otec Felice učil morální teologii a kanonické právo na Vysoké škole Leonine v Anagni. Poté působil na Papežské Gregoriánské univerzitě. Na Gregoriánské univerzitě strávil 39 let a roku 1959 odešel do důchodu. Psal vysoce ceněné knihy. Ve svém učitelském povolání byl velmi vážených duchovních vůdcem a zpovědníkem. Dne 22. března 1962 otec Cappello onemocněl. Druhý den ráno s velkým úsilím slavil mši a večer přijal svátost nemocných. Během svých posledních dnů se rád modlil modlitbu Sladké srdce Ježíšovo. Zemřel 25. března 1962 v Římě. Jeho tělo odpočívá v Kostele Svatého Ignáce, v blízkosti místa, kde stála jeho zpovědnice.\n\nV současné době probíhá jeho proces svatořečení. Proces byl zahájen dne 24. února 1990 v diecézi Řím.\n"}
{"id": "1000358", "url": "https://cs.wikipedia.org/wiki?curid=1000358", "title": "Panzer IX a Panzer X", "text": "Panzer IX a Panzer X\n\nPanzerkampfwagen IX a Panzerkampfwagen X byly siluety koncepčních výkresů ve vydání německého druhoválečného armádního časopisu \"Signal\". Kresby nebyly založeny na žádných skutečných vzorech a byly vytištěny pouze k oklamání spojenecké rozvědky.\n"}
{"id": "1000359", "url": "https://cs.wikipedia.org/wiki?curid=1000359", "title": "Ted Levine", "text": "Ted Levine\n\nFrank Theodore Levine (* 29. květen 1957, Bellaire, USA) je americký herec.\n\nNarodil se v Bellaire v USA do rodiny lékařů Miltona a Charlotte Levinových. Pochází z židovské rodiny, která má kořeny v Rusku a Walesu. Vyrostl v Oak Park a vystudoval Oak Park and River Forest High School, Marlboro College a University of Chicago. V Chicagu se také dostal k divadlu, konkrétně k Remains Theatre, které založili herci Gary Cole a William Petersen.\n\nPřed kamerou se poprvé objevil v roce 1983 v seriálu \"Through Naked Eyes\". Jeho pravděpodobně nejznámější rolí je role \"Buffalo Billa\" z filmu \"Mlčení jehňátek\". Českým divákům pak může být znám z velké spousty úspěšných celovečerních filmů. Patří k nim snímky jako \"Nelítostný souboj\", \"Rychle a zběsile\", \"Americký gangster\", \"Zabití Jesseho Jamese zbabělcem Robertem Fordem\" nebo \"Prokletý ostrov\".\n\nObjevil se také v hlavních rolích seriálů jako \"Můj přítel Monk\" nebo \"The Bridge\".\n\nSpolu s hereckými kolegy z filmu \"Americký gangster\" byl nominován na Screen Actors Guild Award, ocenění však nezískal.\n\nJe ženatý s Kim Phillips, se kterou má dvě děti.\n\n\n\n\n"}
{"id": "1000363", "url": "https://cs.wikipedia.org/wiki?curid=1000363", "title": "Anthony Heald", "text": "Anthony Heald\n\nPhilip Anthony Mair Heald (* 25. srpna 1944, New Rochelle, USA) je americký herec.\n\nNarodil se v New Rochelle v USA do rodiny editora. Studoval na Michigan State University.\n\nPřed kamerou se poprvé objevil v roce 1964 v seriálu \"Another World\". Jeho pravděpodobně nejznámější rolí je role doktora Chiltona z filmů \"Mlčení jehňátek\" a \"Červený drak\". Českým divákům pak může být znám z velké spousty úspěšných celovečerních filmů. Patří k nim snímky jako \"Sirotci\", \"Případ Pelikán\", \"Nevinné tahy\", \"8 MM\" nebo \"\".\n\nObjevil se také v hlavních rolích seriálů jako \"Bostonská střední\" nebo \"Kauzy z Bostonu\".\n\nZa svou roli v seriélu \"Bostonská střední\" byl dvakrát nominován na Satellite Award, ocenění však nezískal.\n\nJe ženatý s Robin Herskowitz, se kterou má dceru Zoe a syna Dylana. Díky své manželce konvertoval k Judaismu. Žije v Ashlandu.\n\n\n\n\n"}
{"id": "1000367", "url": "https://cs.wikipedia.org/wiki?curid=1000367", "title": "Francis Picabia", "text": "Francis Picabia\n\nFrancis Picabia, původním jménem François Marie Martinez Picabia (22. ledna 1879, Paříž – 30. listopadu 1953, Paříž) byl francouzský malíř, básník a grafik, z otcovy strany španělského původu. Představitel řady avantgardních směrů první poloviny 20. století: dadaismu, kubismu, orfismu, fauvismu i surrealismu.\n\nV letech 1895–1897 vystudoval malířství na \"École des Beaux-Arts\" a \"École des Arts Décoratifs\" v Paříži. Po studiích začal vytvářet obrazy v impresionistickém stylu, účastnil se i impresionistických výstav v \"Salon d'Automne\" a \"Salon des Indépendants\" roku 1903. První samostatnou výstavu měl roku 1905 v galerii \"Hausmann\" v Paříži a i zde ještě prezentoval impresionistická díla.\n\nPo impresionistických začátcích přešel k postimpresionismu, po roce 1908 začal užívat kubistické a fauvistické prvky. V roce 1910 se seznámil s Marcelem Duchampem a jeho bratry, kteří ho seznámili s básníkem Guillaume Apollinairem. Ten ho uvedl do světa dadaismu.\n\nV roce 1913 odjel do Spojených států. Jeho výstava \"Armory Show\" v New Yorku měla obrovský úspěch u kritiků i veřejnosti, podobně expozice v \"Galerii 291\", kterou mu uspořádal známý fotograf Alfred Stieglitz.\n\nBěhem druhého pobytu v New Yorku v roce 1915 Picabia, Marcel Duchamp a američtí avantgardisté začali široce propagovat dadaismus v USA. Založili v New Yorku i dadaistickou pobočku, která začala vydávat časopis \"291\". Roku 1917 Picabia začal vydávat vlastní časopis \"391\". Zde také zveřejnil své první „Mechanické kresby“, sérii kompozic, kde použil technické výkresy, z nichž vytvořil tvary lidských postav. Tyto „mechanomorfy“ ho proslavily a staly se symbolem dadaismu. Roku 1917 byl Picabia v USA naposledy. V Evropě však vycházel časopis \"391\" až do roku 1924.\n\nV roce 1918 odjel do Švýcarska, kde se stal členem skupiny curyšských dadaistů. Vydal zde knihu \"Poèmes et dessins de la fille née sans mère\" (\"Básně a kresby dívky narozené bez matky\") a přispíval do časopisu \"Dada\". Roku 1920 začal vydávat časopis \"Cannibale\".\n\nV roce 1921 principy dadaismu hlasitě zavrhl jako překonané a přihlásil se k surrealismu, v úzkém kontaktu s André Bretonem. Roku 1924 však článkem v časopise \"391\" zavrhl i surrealismus.\n\nDruhou světovou válku strávil ve Švýcarsku, kde se spřátelil s Gertrude Steinovou. Po válce se vrátil do Paříže a sblížil se s existencialisty. Začal se též věnovat scénografii.\n\n\n"}
{"id": "1000368", "url": "https://cs.wikipedia.org/wiki?curid=1000368", "title": "Al-Valíd bin Talál", "text": "Al-Valíd bin Talál\n\nAl-Valíd bin Talál (* 7. března 1955, Rijád) je saúdskoarabský princ, synovec krále Abdalláha a vnuk krále Abd al-Azíze. V žebříčku nejbohatších lidí světa jej časopis Forbes řadí kolem 30. místa a jeho jmění odhaduje na 20 miliard dolarů (asi 549 mld. korun).\n\nZ 95 procent vlastní investiční společnost Kingdom Holding Company a také podíly v řadě dalších firem, které provozují např. luxusní hotely. Patří mu také podíl v sociální síti Twitter.\n\nPodporuje emancipaci žen – např. první saúdskoarabské pilotce Hanádí Zakaríjá al-Hindí zaplatil letecký výcvik v Jordánsku. Poté ji zaměstnal ve své společnosti jako svou osobní pilotku. V roce 2014 díky němu získala i oprávnění létat nad územím Saúdské Arábie, tedy v době, kdy zde jako žena nesměla ani řídit auto. \n\nČasto věnuje peníze na dobročinné účely. Po teroristických útocích 11. září 2001 chtěl věnovat 10 mil. USD městu New York, což doprovodil komentářem volajícím po přehodnocení americké politiky na Středním východě a vyváženějším pohledu na palestinskou otázku. Město dar odmítlo. V roce 2002 věnoval české nadaci Vize 97 1,6 mil. USD (tehdy cca 50 milionů Kč) na nákup přístrojů a specializovaného lékařského zařízení pro dětskou onkologii, pro domovy důchodců a na nákup lékařské techniky potřebné k léčení zhoubných nádorů a těžkých nemocí. Téhož roku po oparaci Obranný štít daroval 18,5 mil. GBP palestinským rodinám v Dženínu. V roce 2004 věnoval 17 mil. USD obětem Zemětřesení v Indickém oceánu 2004. V roce 2008 věnoval 16 mil. GBP Edinburské univerzitě na podporu studia islámu v současném světě. V roce 2015 pak prohlásil, že po vzoru Billa Gatese postupně věnuje na dobročinné účely své celé jmění.\n\nPrinc byl dvakrát ženatý, obě manželství ale skončila rozvodem. Z prvního manželství má dvě děti. Jeho druhou ženou byla princezna Amíra Tavíl, která vystudovala v USA a usiluje o lepší postavení žen v zemi.\n\n"}
{"id": "1000371", "url": "https://cs.wikipedia.org/wiki?curid=1000371", "title": "Josef Zumr", "text": "Josef Zumr\n\nJosef Zumr (* 19. března 1928, Úmyslovice) je český filosof, historik, literární vědec a překladatel.\n\nV roce 1952 vystudoval na Karlově univerzitě filozofii a slavistiku, po krátkém působení na místě nakladatelského redaktora nastoupil do Filozofického ústavu ČSAV. Za normalizace byl propuštěn a živil se jako překladatel na volné noze. V roce 1990 byl přijat zpět, krátce působil i jako ředitel ústavu. Také externě přednášel na Univerzitě Palackého v Olomouci. Je řádným členem pařížského Institut international de philosophie a předsedou kuratoria Ústavu T. G. Masaryka. Přispívá do Filozofického časopisu, Literárních novin a Analogonu. \n\nZabývá se vývojem revolučního demokratismu 19. století, námětem jeho doktorské práce byl Alexandr Ivanovič Gercen. Věnuje se také estetice, především dílu Johanna Friedricha Herbarta (studie \"Máme-li kulturu, je naší vlastí Evropa\", 1998). Uspořádal výbor z díla Ladislava Klímy \"Vteřiny věčnosti\" (1967), jedinou Klímovu knihu, která za minulého režimu vyšla. Byl členem ediční rady \"Spisů Bohumila Hrabala\", napsal esej \"Obraz býka v díle Bohumila Hrabala\". Přeložil do češtiny díla Šklovského, Bělinského a Lunačarského.\n\nJeho manželkou je překladatelka Jiřina Zumrová.\n\n"}
{"id": "1000380", "url": "https://cs.wikipedia.org/wiki?curid=1000380", "title": "Bulbinella rossii", "text": "Bulbinella rossii\n\nBulbinella rossii je vytrvalá bylina z čeledi asfodelovité (\"Asphodelaceae\"), rostoucí na Novozélandských subantarktických ostrovech. Rostlina je anglicky nazývána \"Ross Lily\" (Rossova lilie). Jméno získala po polárníkovi, kapitánovi Jamesovi Clarkovi Rossovi. Na ostrovech roste ve všech nadmořských výškách (nejvyšší bod ostrovů dosahuje 569 m. n. m.). Na ostrovech se jedná o rozšířený druh, přestože dříve jí hrozilo vyhynutí kvůli hospodářským zvířatům, která byla na těchto ostrovech úmyslně vysazena. Dnes je chráněná a její sběr je zakázán. Pro svůj život potřebuje specifické klimatické podmínky, které na ostrovech panují. Jsou jimi přiměřené vlhko, málo slunečního svitu a teplota, která málokdy vystoupí z rozmezí 0°C až 15 °C. V příznivějším podnebí se jí nedaří.\n\nDorůstá až do výšky jednoho metru (i s květy). Její listy jsou tmavě zelené, 60 až 100 cm dlouhé, na šířku mají do 10 cm. Listy vyrůstají z jediného místa uprostřed rostliny (v podobném stylu jako cykasy). Květenství tvoří jednu velkou žlutou palici ve tvaru šišky, sestávající z mnoha drobných žlutých kvítků se šesti okvětními listy. Po odkvětu se na květním stvolu tvoří centimetr dlouhé tobolky s tmavě hnědými, okřídlenými semeny. Kvete od října do ledna. Semena z rostliny vypadávají od prosince do března.\n"}
{"id": "1000388", "url": "https://cs.wikipedia.org/wiki?curid=1000388", "title": "Pinturicchio", "text": "Pinturicchio\n\nPinturicchio, původním jménem Bernardino di Betto (1454, Perugia – 1513, Siena) byl italský renesanční malíř proslulý svými freskami.\n\nJeho učitel byl pravděpodobně Perugino, kterému Pinturicchio pomáhal kolem roku 1480 při výzdobě Sixtinské kaple. Někdy je za jeho mistra ovšem označován též Fiorenzo di Lorenzo.\n\nPřezdívka Pinturicchio značí „malý malíř“, což má v italštině význam také „mazal“, ale v jeho případě šlo o odkaz na jeho malou postavu. On sám se k přezdívce hlásil a podepisoval jí některé své obrazy.\n\nMezi jeho nejvýznamnější díla patří výzdoba šesti místností rezidence Borgiů (\"Appartamenti Borgia\") ve Vatikánském paláci. Podílel se rovněž na freskové výzdobě katedrály v Orvietu, která se ovšem nedochovala, byla zničena při přestavbě v roce 1700.\n\nTéměř celý svůj život prožil ve městě Siena, byl zde i městským radním.\n\n"}
{"id": "1000395", "url": "https://cs.wikipedia.org/wiki?curid=1000395", "title": "Infon", "text": "Infon\n\nInfon je hypotetická kvantová částice tvořená pouze informací. Neobsahuje hmotu ani energii. \n\nInfon poprvé v kontextu s částicemi představil biolog, filosof a informační teoretik \"Tom Stonier\". Existenci této abstraktní částice se snažil dokázat ve své knize \"Informace a vnitřní struktura vesmíru: Průzkum v informační fyzice\", která poprvé vyšla v roce 1990. \n\nPodobně jako světlo a s ním spojená informace může také informace existovat v částicové podobě. Ve vesmíru je tedy informace podobná energii, má fyzikální podstatu, ale jedná se o abstraktní veličinu. To znamená, že může existovat množství hypotetických částic, které se skládají pouze z informace. Tyto částice Stonier pojmenoval jako infony. Existencí infonů nelze dokázat tradičními vědeckými experimenty, protože nedisponují hmotou ani energií, a proto se mohou projevit pouze změnami vlastní organizace. \nCelá teorie je podložená několika vzorci:\n\nformula_1\n\nTento vztah se zabývá převoditelností mezi energií a informací. Vzorec obsahuje Einsteinův relativistický vztah, který říká, že energie se rovná hmotnosti vynásobené čtvercem rychlosti světla. Stonier z tohoto vzorce odvozuje domněnku, co se stane, pokud hmotnost m = 0. Dochází tak k nulové hodnotě energie. Pokud se však budou částice pohybovat rychlostí světla v = c, dostane energie statut neurčitého výrazu. Z čehož vyplývá, že může mít nějakou hodnotu, ovšem dle funkčního vztahu nelze dokázat jakou.\nDalší vztah popisuje relativistickou hybnost:\n\nformula_2\n\nV tomto případě je nutné uvažovat o nehmotné částici, která se pohybuje rychlostí jinou, než je rychlost světla c. Může se jednat o částici podobnou fotonu, ovšem bez energie, hybnosti a zbytkové hmotnosti. Ovšem mohla by mít rychlost, směr a proto by mohla představovat pohybující se jednotku, která tvoří čistou informaci, infon.\nTyto úvahy jsou dále rozváděny do oblasti vlastností infonu, a pomocí vztahů odvozených od lineární hybnosti fotonu a vztahu mezi frekvencí a vlnovou délkou. Stonier tak dochází k zajímavým postulátům:\n\n\nInfon tedy může být uvažován jako foton, jehož kmitání se zdánlivě zastavilo. Z toho plyne, že při rychlostech jiných, než je rychlost světla se jeho vlnová délka jeví jako nekonečná a jeho frekvence nulová.\n\nTeorie infonu vychází z tvrzení, že nelze uskutečnit žádný přenos informace bez vynaložení určité energie. Nic se nikdy neuspořádá zcela samostatně, vždy je možné s nárůstem entropie pozorovat vstup určité energie. Infon musí být tedy nějakým způsobem svázán s fotonem. To vede k představě vesmíru, v němž infony jsou částí fotonů, které je řídí. To by, dle Stoniera, mohlo znamet, že foton nemusí být základní částicí. Mohl by být složen z dvou částic. Ze složky energie (emergon) a složky informace (infon), přičemž by se tyto dvě části střídavě a vzájemně transformovaly. Ovšem to záleží na rychlosti, kterou se foton pohybuje. Při rychlosti světla obsahuje foton ve svém „nitru“ kvantum emergon, ovšem při jakékoliv jiné rychlosti se stává z emergonu infon. Fotony s infony ve svém nitru jsou tím pádem všude a procházejí celým vesmírem.\n\nDíky potenciální absenci hmoty a energie nelze dosud existenci infonu prokázat, neboť vědci nedokážou detekovat jejich přítomnost ve vesmíru.\nProblematika infonu, jako hypotetické částice spadá to oblasti Informační fyziky. Ta vnímá informaci jako součást vesmíru stejně jako energii a hmotu.\n\nTeorie, na níž je stavěna existence infonů, vychází z množství tezí, jež nestojí na podloženém zkoumání platných a empirických teorií. Jedním z první protiargumentů je neuvážené střídání rychlostí (urychlování, zpomalování) fotonů a to bez zjevných příkladů. Dalším vážným protiargumentem je úvaha o částicích s nulovou klidovou hmotností pohybujících se ve vakuu rychlostí nižší než rychlost světa. Totiž jakékoliv zbrzdění takové částice nebo kvanta elektromagnetického vlnění způsobí její zánik. Její hmotnost i energie bude totiž automaticky nulová. Zbrzděním fotonu zároveň zaniknou i vlastnosti, s jeho pohybem bezprostředně související, tzn. že si foton neuchová ani směr ani rychlost. Celá teorie infonu stojí na velmi chatrných a nepodložených základech.\n\n"}
{"id": "1000398", "url": "https://cs.wikipedia.org/wiki?curid=1000398", "title": "Jonas Basanavičius", "text": "Jonas Basanavičius\n\nJonas Basanavičius (23. listopadu 1851 Ožkabaliai, Kongresové Polsko – 16. února 1927 Wilno, Druhá Polská republika) byl litevský lékař, historik, spisovatel, národní obrozenec a zakladatel prvních v litevštině psaných novin Aušra. Byl také iniciátorem a předsedou organizačního výboru Velkého vilniuského seimu v roce 1905, zakladatelem Litevské vědecké společnosti (1907), členem Litevské rady (\"Lietuvos Taryba\") a signatářem zákona o nezávislosti Litvy ze 16. února 1918.\n\nNarodil se ve vesničce Ožkabaliai v rodině farmářů. Základní školu navštěvoval v Lukšiai. Ve studiu pokračoval na marijampolėském gymnáziu a následně na Imperátorské moskevské univerzitě, kde studoval historii a fylologii. Po dvou semestrech však přešel na Moskevskou lékařskou univerzitu.\n\nV roce 1880 se stal vedoucím nemocnice v bulharském Lom Palanka. V květnu roku 1882 opustil Bulharsko a začal cestovat. Nakonec se usadil v Praze. Napsal zde předmluvu k prvnímu číslu měsíčníku Aušra. V Praze potkal také svoji budoucí ženu, Sudetskou Němku Gabrielu Eleonoru Mohlovou. Vzali se v květnu 1884 a ihned po svatbě se přestěhovali do Bulharska.\n\n"}
{"id": "1000405", "url": "https://cs.wikipedia.org/wiki?curid=1000405", "title": "Jacopo Sansovino", "text": "Jacopo Sansovino\n\nJacopo d'Antonio Sansovino, původním jménem Jacopo Tatti (2. července 1486, Florencie – 27. listopadu 1570, Benátky) byl italský sochař a architekt. Představitel vrcholné renesance a manýrismu.\n\nVyučil se u sochaře Andrei Sansovina, jehož příjmení přijal. V roce 1505 odešel do Říma. Navrhl zde několik budov a pracoval pro papeže Julia II., pro nějž restauroval poškozené sochy a vytvořil kopii sousoší Laokoona.\n\nV roce 1527 odešel do Benátek, kde založil sochařskou dílnu. Díky podpoře dóžete Andrei Grittiho se roku 1529 stal hlavním stavebním dozorcem a architektem Benátek a začal silně ovlivňovat jejich architektonickou podobu. Mezi jeho vrcholná díla patří knihovna Sv. Marka na náměstí Svatého Marka (1534–1554), dokončená Vincenzem Scamozzim v r. 1591. Jeho dalšími díly jsou Zecca (mincovna, 1537–1545), a Loggetta u Zvonice svatého Marka (1537–1549). Do výklenků této stavby vytvořil Sansovino čtyři bronzové sochy. Jeho občanské stavby Palazzo Corner a Palazzo Dolfini nebo obchodní budova Fabbriche Nuove di Rialto jsou stavěny v přísnějším stylu. Připravil plány na výstavbu řady kostelů. V Benátkách bylo postaveno šest staveb, z nichž tři byly zničeny za Napoleonova tažení. K nejkrásnějším patří San Francesco della Vigna. \n\nDostal nabídky pracovat pro francouzského krále Františka I. i anglického Jindřicha VIII., ale Benátky již nikdy neopustil.\n\nV roce 1545 byl uvězněn, když se propadla střecha veřejné knihovny, na které v té době pracoval. Byl též odvolán ze svého úřadu. U soudu se však obhájil, zejména díky přímluvě Tiziana a Pietro Aretina, a tak byl propuštěn a roku 1549 se vrátil i do úřadu.\n\n"}
{"id": "1000414", "url": "https://cs.wikipedia.org/wiki?curid=1000414", "title": "Ars Electronica", "text": "Ars Electronica\n\nArs Electronica je organizace založená v roce 1979 v rakouském Linci, jako festival umění, techniky a společnosti. Dříve byla součástí Mezinárodního Brucknerova festivalu (něm. \"International Bruckner Festival\"). Jeho úspěch rapidně vzrůstal a přitahuje tak pozornost celého světa až dodnes. Spojení UMĚNÍ-TECHNIKA-SPOLEČNOST se stalo filozofií celého festivalu, která je založena na interakci mezi uměním, technologií a člověkem. Dlouhodobá kontinuita a specifické zaměření dělá tento festival opravdu unikátním a světově populárním.\n\nPremiéra tohoto významného festivalu proběhla 18. září roku 1979 v bývalé továrně na tabák, první stavbě s ocelovou konstrukcí v celém Rakousku. Symposium se skládalo asi z dvaceti umělců a vědců, kteří byli úzce zaměřeni na technologie v umění, tudíž zpočátku neoslovovali širokou veřejnost, ale zaměřovali se spíše na tu odbornou. Ars Electronica byla součástí mezinárodního Bruckner festivalu, který byl zaměřen na hudbu. Pro nevelký úspěch, který ARS Electronica sklidila, byl tento pilotní projekt, který byl zárodkem celé Ars Electroniky málem zavržen a zrušen, jelikož nebyli prostředky na jeho financování. Tehdejší spoluzakladatel Hannes Leopoldseder přišel s nápadem, že se Ars Electronica bude konat jednou za dva roky a bude na ní vymezen určitý rozpočet. Od roku 1980 se Ars Electronica konala jako bienále, čímž zároveň získala i čas na to, aby si vytvořila stabilní publikum i zahraniční renomé. Bienále trvalo až do roku 1986, kdy její úspěch rapidně vzrostl hlavně díky spolupráci se zahraničními umělci, rozšířením pole působnosti a zájmu širší veřejnosti, což podnítilo i zájem magistrátu Linze, který se jej rozhodl financovat a festival se tak mohl konat každoročně. Projekt byl navržen hlavně díky vzniku digitální revoluce, která s sebou přináší příležitosti čelit závažným otázkám týkajících se budoucnosti a soustředit dotazy na spojení UMĚNÍ-TECHNOLOGIE-SPOLEČNOST. Každý rok se mění konkrétní téma festivalu, které je úzce spojeno s aktuálními společenskými tématy. Toto téma je určováno titulem a případně ještě specifikováno i podtitulem. Umělci tak mají možnost vyjádřit se ke konkrétním událostem, které proběhly za poslední rok a zároveň nastínit potenciální budoucnost. Některé ročníky byly zaměřeny spíš na techniku a jiné zase na umění. AEF si naložil opravdu nelehký úkol už tím, že nerekapituluje historii obecně, sice si vybírá zajímavé úseky či události, které se v minulosti událi, ale především se snaží předvídat budoucnost.\n\n"}
{"id": "1000415", "url": "https://cs.wikipedia.org/wiki?curid=1000415", "title": "Povodně na Balkáně 2014", "text": "Povodně na Balkáně 2014\n\nPovodně na Balkáně v květnu 2014 patřily k největším povodním na území Chorvatska, Bosny a Hercegoviny a Srbska od konce 19. století. Zaplaveno bylo celkem území, kde žije 1,6-2,15 milionu lidí. Povodně si vyžádaly celkem 44 obětí.\n\nZatopena byla následující města: Brčko, Maglaj, Doboj, Derventa, Tuzla, Prijedor, Travnik, Janja, Bijeljina, Živnice, Zenica, Vareš, Zavidovići, Ključ, Vareš, Banja Luka a Čepinac (na území Bosny a Hercegoviny). Na území Srbska byla postižena vodou následující města: Paraćin, Svilajnac, Valjevo, Kraljevo, Šabac, Sremska Mitrovica, Šid a Obrenovac (který byl celý evakuován). Ve městě Krupanj došlo k sesuvům půdy. Velká voda ohrozila i metropoli Bělehrad, kde byl vybudován několik kilometrů dlouhý val pytlů s pískem. V Chorvatsku byla zasažena Slavonie od okolí Záhřebu až po region Sremu; celkem převážně menší města. \n\nPo mohutných deštích mezi 11. a 17. květnem na území povodí řek Bosna, Una, Dráva, Vrbas, Kolubara a Morava došlo k rozvodnění horských toků i větších řek. Po vzestupu hladin byly přerušeny četné silniční i železniční komunikace a zaplavena řada měst. Narušen byl i průmysl a výroba energie (především elektrárny Kolubara a Nikola Tesla). Bělehrad zůstal několik hodin bez dodávek proudu. V Srbsku a Bosně a Hercegovině byl vyhlášen mimořádný stav. Kromě vody velké škody způsobily i sesuvy půdy.\n\n15. května byl částečně evakuován Čačak.\n\nPovodňová vlna pokračovala z hor nížinnými oblastmi. Největší nápor zaznamenala řeka Sáva (která na několika místech probila protipovodňové hráze) a Dunaj. Průtok Dunaje těsně před kulminací dosahoval v Đerdapské soutěsce okolo 15 000 m/s\n\nDne 18. května dosáhl rozsah postižené oblasti na území tří států rozlohy 24 000 km, což je větší území, než je rozloha Slovinska. Malá část z tohoto území zasahuje do Chorvatska, zbytek je půl na půl rozdělen mezi Srbsko a BiH. K 20. květnu bylo jen na území Srbska evakuováno 30 000 lidí. Srbsko zaznamenalo k 18. květnu celkem 30 obětí povodní, z toho 14 ve městě Obrenovac, které bylo zasaženo nejvíce.\n\nV zemi bylo do záchranných prací zapojeno na 1200 lidí. K 20. květnu bylo na území Srbska evakuováno 31 873 lidí. Zaplaveno bylo celkem 2 260 objektů, ohroženo vodou dalších 1 763. Angažováno bylo 3 564 hasičů a záchranářů, 847 vozidel, 429 pump a 141 člunů. Zasahovala rovněž srbská armáda. Povodně zvedly ohromnou vlnu solidarity a do záchranných prací se zapojila celá řada nejen občanů všech postižených zemí, ale různá uskupení a organizací, mnohdy i nehumanitárního charakteru, jako např. kluby fotbalových fanoušků (Delije, Grobari a další). Byla zorganizována celá řada sbírek a široká veřejnost se mohla do pomoci zapojit prostřednictvím dárcovských SMS zpráv, které bylo možné zasílat ze všech zemí v Evropě, včetně České republiky. \n\nV oblasti Bosny a Hercegoviny se na mnoha místech sesunula půda, což způsobilo nejen škody na majetku, ale také relokaci některých min z období občanské války v 90. letech. Některé z těchto min explodovaly.\n\nOkolo 22. května 2014 se situace již normalizovala a hladina vody v řadě oblastí horních toků řek poklesla. I přesto se však objevily obavy z možného šíření nákaz, problémů s hygienou, přemnožení hlodavců a komárů. Nebezpečí se objevilo především v případě epidemie žloutenky. V postižených oblastech byla na území celé BiH provedena desinfekce ihned po poklesu vody. V evakuovaném Obrenovaci na území Srbska byly ihned po poklesu hladiny Sávy a Kolubary zahájeny rovněž tyto práce; odklizeno bylo na 200 tun uhynulých zvířat. Téhož dne (22. května) byly rovněž obnoveny dodávky uhlí do největší srbské elektrárny, TENT.\n\nŘeka Sáva kulminovala v Sremské Mitrovici dne 17. května a o den později rovněž i v Šabaci. Kulminace řeky Sávy v Bělehradě je očekávána na 25. května s hladinou ve výšce 620 cm.\n\nV Srbsku byla přerušena na mnohých místech silniční i železniční doprava. Zastavil se provoz na dálnici z Bělehradu do Niše a vlaky přestaly jezdit na železniční trati Ruma–Šabac, Bělehrad–Šid, Kruševac–Stalać, Bělehrad–Niš, Bělehrad–Bar a dalších. Mezinárodní rychlíky do Makedonie a Bulharska nebyly mezi 16. a 20. květnem vypravovány vůbec. Dne 21. května byl obnoven provoz ve směru do Černé Hory. Spousta silnic jižně od srbské metropole Bělehradu zůstala uzavřena. Město Bajina Bašta bylo např. dostupné pouze přes vrchol Kadinjača z Užice.\n\nKvůli nedostatkům elektrické energie během povodní (v souvislosti se zatopením největší uhelné elektrárny v zemi) byly na některých elektrifikovaných tratích nasazeny dieselové soupravy, či byl provoz omezen. Jednalo se především o síť bělehradské příměstské železnice Beovoz.\n\n\nNěkolik evropských zemí - Bulharsko, Rakousko, Francie, Slovinsko, Česko - vyslalo do postižených oblastí záchranářské týmy. Pomoc nabídlo a poskytlo i Rusko. Kamiony vypravila směrem do Srbska také i sousední Makedonie; finanční pomoc poskytlo Švédsko, Japonsko a další země. Turkmenistán poskytl humanitární pomoc ve formě léků, zdravotnického materiálu a pšeničné mouky..\n\nK záchranářům se přidala řada dobrovolníků ze všech balkánských zemí, kteří pomohli s distribucí vody, potravin, přikrývek a vysoušečů. Do práce se také zapojily chorvatská a srbská armáda. Vypraveno bylo mnoho kamionů s pískem, které byly plněny do pytlů umisťovaných na hráze.\n\nNárodní letecká společnost Air Serbia v rámci svých mezinárodních letů poslala ze Stockholmu, Istanbulu, Londýna a dalších světových destinací několik tun humanitární pomoci, která byla později distribuována v postižených oblastech.\n"}
{"id": "1000416", "url": "https://cs.wikipedia.org/wiki?curid=1000416", "title": "Moravskoslezská fotbalová liga 2013/14", "text": "Moravskoslezská fotbalová liga 2013/14\n\nV soubojích 23. ročníku Moravskoslezské fotbalové ligy 2013/14 se utkalo 16 týmů každý s každým dvoukolovým systémem podzim–jaro. Tento ročník začal v sobotu 10. srpna 2013 úvodními čtyřmi zápasy 1. kola a skončil v pátek 13. června 2014 zbývajícími dvěma zápasy 30. kola.\n\nVítězné mužstvo se po roce vrátilo do II. ligy. Poslední tým tabulky sestoupil do Divize D 2014/15. Po konci ročníku se z finančních důvodů odhlásil tým FK Mikulovice, který se přihlásil pouze do Okresního přeboru Jesenicka.\n\nV tomto ročníku byly ve 3. (MSFL a ČFL) a 4. (Divize A-E) nejvyšší soutěže zavedeny kontroverzní novinky, jejichž autorem byl Roman Berbr. Bylo možné využít 5 střídání (do té doby 3), toto se však neosvědčilo, neboť změna vedla jen ke zdržování a kouskování hry (především ve druhých poločasech a na jejich koncích). Dále pak hráč, který musel být ošetřen, mohl do hry zasáhnout až po třech minutách a nikoli ihned po ošetření.\n\n\nNejlepším střelcem ročníku se stal hlučínský útočník Martin Hanus, který soupeřům nastřílel 15 branek ve 30 zápasech.\n\nZdroj: \nPoznámky:\n\nLukáš Godula (7/0/4),\nDavid Hampel (10/0/5),\nJosef Květon (13/0/9) –\nOlin Bartozel (4/0),\nTomáš Binar (6/1),\nJosef Dvorník (26/1),\nOndřej Ficek (1/0),\nRadim Grussmann (20/3),\nLuboš Horka (15/1),\nMichal Hoza (1/0),\nMatěj Hrabina (28/0),\nVáclav Jurečka (25/0),\nMiroslav Keresteš (15/0),\nTomáš Komenda (28/4),\nRadovan Lokša (4/0),\nFrantišek Metelka (28/6),\nTomáš Mrázek (13/3),\nJakub Můčka (1/0),\nPetr Nekuda (29/13),\nRadek Němec (5/0),\nMartin Neubert (7/0),\nTomáš Polách (14/2),\nLumír Sedláček (21/1),\nJan Schaffartzik (29/7),\nFrantišek Schneider (5/0),\nMartin Skřehot (12/0),\nJakub Swiech (9/0),\nMartin Švec (16/0),\nPetr Vavřík (14/0),\nRobin Wirth (25/5) –\ntrenér Jan Baránek\n\n"}
{"id": "1000418", "url": "https://cs.wikipedia.org/wiki?curid=1000418", "title": "Luca Signorelli", "text": "Luca Signorelli\n\nLuca d'Egidio di Ventura de'Signorelli, někdy též Luca da Cortona (asi 1445, Cortona – 16. října 1523, Cortona) byl italský renesanční malíř.\n\nByl pravděpodobně žákem Piera della Francescy.\n\nV roce 1481 byl spolu s Botticellim, Ghirlandaiem a Peruginem pověřen, aby vytvořil cyklus fresek pod okny Sixtinské kaple v Římě. Do roku 1492 pracoval ve službách rodiny Medicejských ve Florencii. V roce 1497 dostal zakázku na fresky v kostele Monte Oliveto poblíž Sieny. Od roku 1499 působil v Orvietu, kde vytvořil pro kapli Sv. Brizia v tamní katedrále proslulé fresky \"Poslední soud\". Podle Vasariho obdržel dvě stovky dukátů za výzdobu stropu, šest set dukátů za stěny a měl nárok i na víno a mouku. Své návrhy ovšem musel konzultovat s mnichy.\nRoku 1502 žil opět v Cortoně, kde si zařídil malířskou dílnu. Roku 1508 byl papežem Juliem II. pozván do Říma, kde pak společně s Peruginem, Pinturicchiem a Sodomou pracoval na výzdobě Vatikánského paláce. Brzy je však vystřídal Rafael a Signorelli se vrátil do Cortony, kde nakonec i zemřel.\n\n"}
{"id": "1000420", "url": "https://cs.wikipedia.org/wiki?curid=1000420", "title": "Jan Karel Kolovrat Krakovský", "text": "Jan Karel Kolovrat Krakovský\n\nJan Nepomuk Karel hrabě Krakovský z Kolovrat (21. prosince 1748, Praha – 5. června 1816, Praha) byl příslušník krakovské větve šlechtického rodu Kolovratů. Byl c. k. komořím a skutečným tajným radou, polním maršálem, dvorským válečným radou a velícím generálem v Čechách. Získal mnoho ocenění, byl držitel Zlatého civilního záslužného kříže, Velkokříže řádu Leopoldova a francouzského řádu Čestné legie. Byl také komturem řádu Maltézských rytířů v Měcholupech.\n\nNarodil se jako syn Prokopa, hraběte Krakovského z Kolovrat, svobodného pána z Újezda, a jeho druhé manželky Anny Markéty z Ogilvy (1725–1810). Jan Karel měl třináct sourozenců, šest sester a sedm bratrů: sestry Marii Annu, Marii Františku, Valburgu, Marii Rosinu, Marii Terezii a Marii Antonii a bratry Jana Nepomuka Prokopa, Josefa Maria Maxmiliána, Viléma, Václava Josefa, Františka, Aloise Josefa a Michala Václava.\n\nJako osmiletý, roku 1757, se stal členem řádu Maltézských rytířů. O devět let později vstoupil do armády, kde sloužil v dragounském pluku č. 37 jako praporečník a následně si roku 1768 koupil hodnost kapitána (\"Hauptman\") v 34. pěším pluku. Do války o bavorské dědictví příliš nezasáhl, ale přesto po jejím skončení získal hodnost majora. Od roku 1788 velel 19. pěšímu pluku a když byl o rok později zraněn při obléhání Bělehradu, byl povýšen na generálmajora.\n\nV roce 1792 byl jako velitel brigády převelen k rakouskému dělostřelectvu a nasazen do 1. koaliční války s revoluční Francií. Roku 1795 byl pověřen vedením dělostřelectva rakouské Hornorýnské armády. S ním se v zimě 1796-1797 vyznamenal při dobytí opevněného Kehlu naproti Štrasburku. Po novém německém tažení povýšil v říjnu 1800 na generála - polního zbrojmistra a v dubnu 1801 se stal skutečným tajným radou a členem Dvorní válečné rady, c. k. komořím i majitelem 36. pěšího pluku. \n\nOd roku 1803 byl téměř až do své smrti velícím generálem v Čechách, kde se osvědčil za válečných let 1805 a 1809. V bitvě u Slavkova velel společně s ruským generálem Miloradovičem čtvrté koloně o síle 23 000 mužů a 76 děl. V roce 1809 velel 2. armádnímu sboru, s kterým v dubnu přes Šumavu vytáhl z Čech k Řeznu (Řezno) a v červenci se bil v bitvě u Wagramu. Ještě toho roku byl 10. září povýšen na polního maršála.\n\nDne 15. 5. 1797 byl jmenován komandérem vojenského Řádu Marie Terezie.\n\nV roce 1813 Jan Karel onemocněl, načež rezignoval na své velitelské posty a v následujících dvou letech se neúčastnil žádných bitev. Začal se věnovat organizované péči o nemocné a raněné. Za to byl roku 1813 vyznamenán Zlatým civilním záslužným křížem a roku 1814 mu francouzský král Ludvík XVIII. udělil velkodůstojnický kříž řádu Čestné legie. Následující rok obdržel velkokříž Řádu Leopoldova.\n\nJan Nepomuk Karel zemřel jako sedmašedesátiletý 5. června 1816 v Praze. Byl pohřben v rodové hrobce v Chyši, později bylo ale jeho tělo vyzvednuto a převezeno do Blovic. Nikdy se neoženil a zemřel bez potomků.\n\n\n"}
{"id": "1000422", "url": "https://cs.wikipedia.org/wiki?curid=1000422", "title": "Pierre Beauchamp", "text": "Pierre Beauchamp\n\nPierre Beauchamp \"(také Beauchamps, zvaný Charles nebo Charles-Louis Beauchamp)\" (30. října 1631 Versailles – únor 1705 Paříž) byl francouzský choreograf, tanečník, hudební skladatel a pravděpodobný vynálezce \"Beauchamp-Feuilletovy notace\".\n\nPierre se narodil do rodiny tanečních mistrů \"(maîtres de danse)\" ve Versailles, v departementu Yvelines. Debutoval na dvoře krále Ludvíka XIV., roku 1648 (v 17 letech) v \"Ballet du dérèglement des passions\".\n\nStal se ředitelem \"Académie Royale de Danse\" v roce 1671, a to i přes to, že nebyl zakládajícím členem (jak se často uvádí). Byl hlavním choreografem \"Troupe de Molière\" (Molièrovy skupiny), během let 1664-1673, také byl tanečním mistrem v Académie Royale de Musique a \"Compositeur des Ballets du Roi\". Byl učitelem tance Ludvíka XIV. po dobu 22 let. Díky těmto funkcím pomáhal formovat francouzský barokní tanec.\nVe Versailles (na královském dvoře) fungoval jako choreograf a taneční mistr i po smrti Jeana-Baptiste Lullyho, v roce 1687.\n\n\n\n\n\n\n"}
{"id": "1000427", "url": "https://cs.wikipedia.org/wiki?curid=1000427", "title": "Ostrovy prince Edvarda", "text": "Ostrovy prince Edvarda\n\nOstrovy prince Edvarda jsou dva malé ostrovy v Indickém oceánu. Větší z nich se nazývá Marion po francouzském objeviteli Marc-Josephovi Marion du Fresne, menší pak ostrov prince Edvarda po Eduardu Augustovi Hannoverském. Oba ostrovy náleží Jihoafrické republice. Jsou neobydlené, dočasně na ostrovech pobývají pouze meteorologové a průzkumníci. V roce 2003 byly ostrovy vyhlášeny chráněným územím. Oba ostrovy jsou sopečného původu, sopky na obou ostrovech jsou dodnes činné. Nejvyšším vrcholem ostrovů je sopka State President Swart (1230 m n. m.), nacházející se na ostrově Marion. Od úpatí této sopky na mořském dně je tento vrchol vysoký 5000 metrů.\n\nOstrovy objevil 4. března 1663 mořeplavec Barent Barentszoon Lam, který je spatřil z nizozemské lodi \"Maerseveen\". Původně byly ostrovy pojmenovány \"Dina\" (ostrov prince Edvarda) a \"Maerseveen\" (Marion). V roce 1772 připlul na ostrovy Marc-Joseph Marion du Fresne, který se domníval, že objevil Antarktidu. Ostrovy přejmenoval na \"Terre de l'Espérance\" (Marion) a \"Ile de la Caverne\" (ostrov prince Edvarda). Po smrti kapitána Fresne se jeho nástupce Jules Crozet setkal s kapitánem Jamesem Cookem v Kapském městě. Cook chtěl ostrovy navštívit, ale kvůli nepřízni počasí jeho plány nevyšly. V roce 1849 u ostrovů ztroskotal se svou lodí Richard Dart. Rybářská loď zachránila pouze 10 z celkového počtu 63 osob na palubě. Průzkumem ostrovu se nejdříve zabýval George Nares, před ním se zde zastavovali pouze velrybáři, lovci a rybáři, které samotné ostrovy nezajímaly. V roce 1908 ostrovy pronajala britská vláda Williamu Newtonovi, hlavně pro lov tuleňů. V témže roce si zde lovci založili malou vesnici. Pronájem byl ukončen v roce 1926. V roce 1947 Jihoafrická republika se souhlasem Spojeného království postavila na ostrově Marion meteorologickou stanici. Stanice se postupně rozrostla, kromě meteorologů stanici využívají i vědci zkoumající zdejší přírodu. V okolí ostrovů zaznamenal 22. září 1979 satelit Vela z oběžné dráhy Země velký záblesk podobný jadernému výbuchu. Soudí se, že šlo o jaderný test, který byl výsledkem spolupráce JAR a Izraele. V letech 1947 až 1948 bylo dohodnuto, že ostrovy připadnou Jihoafrické republice.\n\nRozloha ostrova je 290 km². Délka ostrova je 25 km a šířku 16 km. Většinu pobřeží tvoří vysoké skalnaté útesy, pláží je velmi málo. Nejvyšší hora (sopka) ostrova je State President Swart, která je vysoká 1230 m n. m.\n\nDélka ostrova je 10,3 km a šířka 6 km. Jeho nejvyšší hora je Van Zinderen Bakker s výškou 672 m n. m.\n\nPodnebí je polární oceánské. Ostrovy leží v oblasti stálé tlakové níže a proto je zdejší počasí větrné a zatažené. Na východě Marionu, ve srážkovém stínu hor je počasí velmi proměnlivé. V drtivé většině převládají severozápadní větry. Ročně naprší v průměru mezi 2400 až 3000 mm srážek (v závislosti na nadmořské výšce). Dnů se srážkami je průměrně 320 ročně (28 v měsíci). Slunečního svitu je kvůli převážně zataženému počasí velmi málo, od 800 hodin ročně na návětrné straně ostrovů až po 1300 na nejvíce chráněném území ve stínu hor. Počasí je celoročně skoro neměnné. Sněžení či mráz v této zeměpisné šířce jsou možné po celý rok. Meteorologická stanice leží na severovýchodě ostrova Marion. Nejvyšší naměřená teplota byla 23,8 °C a nejnižší −6,5 °C. Amplituda denní teploty dosahuje jen málokdy více než 10 stupňů. Dnů se sněhovou pokrývkou je na pobřeží okolo 10.\n\nNa ostrovech je tundra, rostou zde hlavně trávy a mechy. Žije zde několik druhů hmyzu, dále mořští ptáci, tuleni a tučňáci. V okolních vodách se vyskytují velryby.\n\nNa ostrově Marion se v minulosti vyskytly problémy se zavlečenými druhy. Nejprve byly zavlečeny na průzkumnou stanici na Marionu myši. V roce 1949 bylo přivezeno 5 koček aby myši vychytaly. Kočky se na ostrově začaly množit a do roku 1977 bylo na ostrově okolo 3400 koček. Docházelo k ohrožení zdejší populace ptáků. K vyhubení koček bylo využito úmyslné nakažení nemocí panleukopénií, která jejich počet snížila na 600 (v roce 1982). Zbylé kočky byly postříleny. V roce 1991 bylo během celého roku odchyceno 8 koček. V dnešní době se předpokládá, že na ostrově již nežijí.\n"}
{"id": "1000428", "url": "https://cs.wikipedia.org/wiki?curid=1000428", "title": "Příprava jednání", "text": "Příprava jednání\n\nPříprava jednání je fází civilního procesu, upravena je zákonem č. 99/1963 Sb., občanský soudní řád, který v paragrafu 114 nastiňuje postup soudu po zahájení řízení před samotným jednáním. Kdy je nutné, aby jednání bylo náležitě připraveno.\n\nPo zahájení řízení předseda senátu především zkoumá (§ 114 odst. 1) zda jsou splněny podmínky řízení a zda byly odstraněny případné vady v žalobě.\n\nMohou nastat situace, kdy řízení skončí. Ustanovení § 114 odst. 2 vyjmenovává situace, kdy dojde ke skončení řízení, aniž by byla věc projednána a rozhodnuta. Tento stav může nastat:\n\nJestli-že řízení nebylo skončeno, vyžaduje se, aby předseda senátu provedl přípravu jednání podle § 114a. V této fázi se jeví jako důležitá součinnost účastníků řízení - žalobce a žalovaného. Je důležité, aby byla věc co nejrychleji projednána a rozhodnuta, aby bylo možné věc rozhodnout zpravidla při jediném jednání. Soud provádí typické činnosti, popsané v § 114a odst. 2:\n\nKvalifikovanou výzvu lze formulovat jako výzvu žalovanému k vyjádření se používanou pouze ve sporném řízení, nelze ji však využít:\n\nTento druh výzvy může předseda senátu zaslat žalovanému namísto prosté výzvy (§ 114a odst. 2 písm. a)):\n\nObsahem kvalifikované výzvy, v níž předseda senátu žalovanému usnesením uloží, aby:\n\nK podání vyjádření předseda senátu určí žalovanému lhůta. Tato lhůta však nesmí být kratší 30 dnů od doručení usnesení. Mohou nastat případy, kdy je rozhodnuto platebním rozkazem, elektronickým platebním rozkazem, evropským platebním rozkazem. V této se lhůta určí až ode dne uplynutí lhůty k podání odporu proti platebnímu rozkazu, elektronickému platebnímu rozkazu nebo evropskému platebnímu rozkazu. Kvalifikovanou výzvu je nutno doručit žalovanému do vlastních rukou, neboť náhradní doručování se vylučuje. V případech, kdy se doručuje prostřednictvím veřejné datové sítě do datové schránky, toto vyloučení neplatí. Toto usnesení rovněž nemůže být doručeno dříve než žaloba.\n\nMůže nastat i situace, kdy se žalovaný bez vážného důvodu na tuto výzvu soudu včas nevyjádří a ani ve stanovené lhůtě soudu nesdělí, jaký vážný důvod mu v tom brání. Poté se má se za to, že nárok, který je proti němu žalobou uplatňován, uznává; což vede k vydání rozsudku pro uznání. Nutností je, aby byl o tomto následku žalovaný poučen.\n\nPostupem při vydání rozsudku pro uznání se zabýval Ústavní soud. V nálezu ze dne 1. 4. 2014, sp. zn. IV.ÚS 2503/13, dospěl k závěru, že postup nalézacího i odvolacího soudu vedoucí k vydání napadených rozhodnutí, lze označit za nespravedlivý a přehnaně formalistický. Jmenované soudy dospěly k úsudku, že stěžovatel se v projednávaném případě kvalifikovaně nevyjádřil a ve věci rozhodly rozsudkem pro uznání, ačkoliv stěžovatel v soudem uložené lhůtě ve svém písemném podání výslovně uvedl kromě rozsáhle námitky věcné i místní nepříslušnosti soudu prvního stupně: „Aniž by tím žalovaná jakkoli zpochybňovala, že na námitce nedostatku pravomoci soudu České republiky trvá, žalovaná soudu sděluje, že neuznává žalovanou pohledávku co do důvodu i výše, a to ani částečně. Z titulu dodávky čerpadla označené žalobou je žalovaná nikoli dlužníkem, ale věřitelem, neboť ji za uskutečněnou dodávku nebylo řádně a včas zaplaceno. … Tímto podáním zdejšímu soudu, se žalovaná nevzdává svého práva řádně se vyjádřit k žalobnímu návrhu zákonnému soudci.“ Obecné soudy v dané věci sice důvodně dospěly k závěru, že povinnost uložená stěžovateli podle § 114b odst. 5 o. s. ř. nebyla z jeho strany náležitě splněna, avšak z obsahu jeho podání nebylo v daném případě možné dovodit právní fikci uznání, zejména když šlo o zahraniční subjekt, který v dané fázi řízení ještě jednal bez právního zastoupení. Pouze na okraj Ústavní soud dodává, že dikce ustanovení § 114b odst. 5 ve spojení s § 153a odst. 3 o. s. ř. sice zdánlivě neposkytuje rozhodujícímu soudci prostor pro diskreci při jejich aplikaci, avšak obecná pravidla spravedlivého procesu včetně ústavních kautel podle čl. 36 Listiny základních práv a svobod musí být i v takovém případě respektována tak, aby byla nejen zachována rovnost stran soudního sporu, ale i přístup k soudu.\n\n\n"}
{"id": "1000448", "url": "https://cs.wikipedia.org/wiki?curid=1000448", "title": "Jamaica Kincaid", "text": "Jamaica Kincaid\n\nJamaica Kincaid, rozená Elanie Potter Richardson (* 25. května 1949 Saint John's, Antigua) je antigujská spisovatelka a esejistka žijící a působící ve Spojených státech amerických. Narodila se na ostrově Antigua, který je součástí ostrovního státu Antigua a Barbuda. V současnosti žije v North Benningtonu ve státě Vermont. Působí jako profesorka anglické literatury na univerzitě Claremont McKenna College v Clermontu. Za své dílo získala řadu ocenění, mimo jiné Guggenheimovy ceny za beletrii. Její tvorba je však často kritizována pro svoji vysokou míru zloby, částečně způsobenou vysokou mírou autobiografičnosti. Patří k významným představitelkám karibské exilové literatury.\n\nNarodila se v roce 1949 jako Elanie Potter Richardson ve městě St. John’s na ostrově Antigua. Dětství strávila se svou matkou a nevlastním otcem, tesařem. V St. John’s vychodila střední školu, kde byla ovlivněna britským kurikulem, jelikož Antigua měla až do roku 1967 status kolonie. V této době si vypěstovala lásku k britské literatuře, i přes své formálně nepříliš kvalitní vzdělání získala velký literární rozhled.\n\nByť chtěla studovat univerzitu v Antigue a působit jako učitelka, její rodina se rozhodla jinak. V roce 1965 své rodiště opustila a byla odeslána do Westchestru (část amerického státu New York), kde pracovala jako au pair. Peníze, které vydělala, měla posílat zpět domů. Ona to však odmítla, neotevírala dokonce ani dopisy od své matky. V New Yorku také později začala studovat fotografii na New York School for Social Research. Rok chodila na Franconia College in New Hampshire. Vysokoškolské vzdělání, neukončila.\n\nV roce 1973 začala publikovat pod jménem Jamaica Kincaid. Jméno si změnila zejména kvůli obavám, že její rodina by její tvorbu odmítla.\nSvé první texty publikovala v časopise Ingenue, který je určen mladé generaci, díky čemuž začala získávat kontakty z Newyorského literárního prostředí. Mimo jiné se seznámila s Georgem Trowem, sloupkařem magazínu New Yorker. Začala s ním spolupracovat. V roce 1976 se stala stálou přispěvatelkou. V New Yorkeru publikovala v roce 1978 i svou první povídku s názvem \"Girl\", která se později stala součástí její známé sbírky povídek \"At the Bottom of the River\".\n\nV roce 1979 si vzala skladatele a profesora Allena Shawna působícího na Bennington College. Mají spolu dvě děti, hudebního producenta Harolda a zpěvačku a textařku Annie Rosamond. Se Shawnem se rozvedli v roce 2002. Je prezidentkou oficiálního fanclubu svého syna Harolda. Je vášnivou zahradnicí, na toto téma publikovala řadů textů. Je praktikující židovkou, k judaismu konvertovala v roce 1993.\n\nJe autorkou 5 románů, sbírky povídek \"At the Bottom of the River\" a celé řady samostatných povídek, řadu z nichž publikovala v magazínu New Yorkeru. Velká část autorčiny tvorby v sobě nese výrazné autobiografické prvky. Autorka sama připouští, že její tvorba odráží komplikovaný vztah, který má se svou matkou. Její raná tvorba se setkala s poměrně nadšeným ohlasem, to se ale změnilo s vydáním \"A Small Place\" a později také \"Lucy\". Řada kritiků jí vyčítá naštvaný tón, který se v její tvorbě často objevuje. Její tvorba často upřednostňuje dojmy a pocity před vývojem příběhu. Kromě výrazné postavy matky se v tvorbě objevuje také vliv kolonialismu, britského imperialismu a sexuality. Autorčin styl je jednoduchý, vyjadřuje se stručně a používá poměrně prostý jazyk.\n\n\n\n\n"}
{"id": "1000453", "url": "https://cs.wikipedia.org/wiki?curid=1000453", "title": "Roy Jones, Jr.", "text": "Roy Jones, Jr.\n\nRoy Jones, Jr. (* 16. ledna 1969, Pensacola, Florida) je americký boxer. Je jediným mistrem světa v supertěžké váze v historii, který začínal v lehké střední váze a prošel tak šest váhových kategorií. Asociace amerických boxerských novinářů ho vyhlásila nejlepším boxerem devadesátých let.\n\nV amatérském ringu měl bilanci 121 výher a 13 porážek, dvakrát získal Zlatou rukavici pro nejlepšího amatérského amerického boxera. Na olympiádě 1988 prošel hladce do finále, kde prohrál s domácím reprezentantem 2:3 na body. Verdikt vzbudil velké rozhořčení, protože Jones zaznamenal 86 zásahů, kdežto Jihokorejec Park Si-hun jen 32 (později vyšlo najevo, že rozhodčí byli podplaceni a změnil se systém bodování amatérských zápasů.). Důsledkem skandálu byla změna pravidel, kdy se začaly více zohledňovat počet zásahů a méně úsudek rozhodčích. Jones za své vystoupení dostal Cenu Vala Barkera pro nejtechničtějšího boxera olympiády.\n\nV roce 1989 začal boxovat profesionálně, v roce 1993 získal po vítězství nad Bernardem Hopkinsem titul mistra světa organizace International Boxing Federation ve střední váze. O rok později porazil Jamese Toneyho a stal se mistrem světa superstřední váhy. V listopadu 1996 získal titul mistra světa World Boxing Council v polotěžké váze, když zdolal Mike McCalluma. V březnu utrpěl svoji první porážku v profesionálním ringu, když byl v utkání s Montellem Griffinem diskvalifikován pro nedovolený úder. Titul vyhrál zpátky o pět měsíců později, když Griffina knockoutoval. V březnu 2003 porazil Johna Ruize a získal mistrovský pás v nejtěžší váze World Boxing Association. Stal se tak teprve druhým boxerem v historii, který dokázal získat titul ve střední i supertěžké váze (prvním byl o 106 let dříve Bob Fitzsimmons). Titul však neobhajoval a o rok později o něj přišel. V prosinci 2013 porazil v Moskvě Francouze Zine Eddine Benmakhloufa a stal se mistrem světa těžké váhy organizace World Boxing Union. Celkově vyhrál 57 profesionálních utkání (z toho 40 K.O.) a pouze osmkrát byl poražen.\n\nZaložil rapovou skupinu Body Head Bangerz, s níž vydal roku 2004 desku \"Body Head Bangerz: Volume One\". Hrál také menší role v trilogii \"Matrix\" a ve filmu \"\".\n\n"}
{"id": "1000454", "url": "https://cs.wikipedia.org/wiki?curid=1000454", "title": "Klášter svaté Terezie od Ježíše (Ávila)", "text": "Klášter svaté Terezie od Ježíše (Ávila)\n\nKlášter svaté Terezy ( \"Convento de Santa Teresa\") je barokní klášter ve španělské Ávile.\n\nByl postaven architektem Fray Alonso de San José na místě rodiště katolické mystičky a reformátorky karmelitánského řádu sv. Terezie od Ježíše. Klášter byl slavnostně otevřen roku 1636. V roce 1886 byl prohlášen španělskou národní památkou.\n"}
{"id": "1000461", "url": "https://cs.wikipedia.org/wiki?curid=1000461", "title": "Imperija", "text": "Imperija\n\nImperija (do češtiny přeloženo jako \"Říše\", \"Империја\") je píseň Vlatka a Esmy. Původně byla napsána pro Eurovision Song Contest 2013, kde měla reprezentovat Makedonii. Dne 8. března, ale několik makedonských médií uvedlo, že píseň bude stažena a nahrazena jinou skladbu. Autory písně jsou Simeon Atanasov a Borče Nečovski.\n"}
{"id": "1000464", "url": "https://cs.wikipedia.org/wiki?curid=1000464", "title": "Dračinec dračí", "text": "Dračinec dračí\n\nDračinec dračí (\"Dracaena draco\") je strom z čeledi chřestovitých. Je to endemit Kanárských ostrovů a Madeiry. Nedávno objevený poddruh \"Dracaena draco subsp. ajga\" se vyskytuje v Maroku.\nSpolu s pěnkavou kanárskou je přírodním symbolem ostrova Tenerife. Největším dračincem je přes 17 m vysoký strom zvaný \"El drago milenario\" (Tisíciletý drak) v Icod de los Vinos na severozápadě kanárského ostrova Tenerife.\n\nStrom může dosáhnout výšky až 20 metrů, ale jeho růst je velmi pomalý. Desetileté exempláře dorůstají do výšky asi 1 metr. Korunu tvoří deštníkovitě uspořádané větve. Dřevo dračince nevytváří klasické letokruhy. Stáří stromu se odhaduje dle rozložení větví.\n\nPro druh \"Dracaena draco\" jsou používána synonyma \"Draco arbor, Asparagus draco, Palma draco, Yucca draco\" a další.\nV českém jazyce se běžně používají tato:\n\nZ poraněných dřevnatých částí stromu vytéká červenohnědá pryskyřice zvaná též „dračí krev“. Pryskyřice se používá v léčitelství. Dále je používána jako barvivo nebo jako složka laků, jenž se užívají k výrobě hudebních nástrojů. Lak z dračince byl použit i při výrobě houslí stradivárek.\n\nDruh \" Dracaena draco\" je pěstován jako okrasný strom v parcích, zahradách, a xerofytních úpravách v projektech udržitelné krajiny. Druh získal ocenění Award of Garden Merit zahradnické společnosti Royal Horticultural Society.\n\n"}
{"id": "1000466", "url": "https://cs.wikipedia.org/wiki?curid=1000466", "title": "Collecchio", "text": "Collecchio\n\nCollecchio je italská obec v provincii Parma v oblasti Emilia-Romagna.\n\nV roce 2012 zde žilo 14 110 obyvatel.\n\nFornovo di Taro, Medesano, Noceto, Parma, Sala Baganza\n\nZdroj: \n\n"}
{"id": "1000471", "url": "https://cs.wikipedia.org/wiki?curid=1000471", "title": "Emoční vývoj batolete", "text": "Emoční vývoj batolete\n\nEmoční vývoj v batolecím období (mezi prvním a třetím rokem dítěte) znamená, že některé emoce mají, stejně jako v kterémkoliv jiném období, větší význam než emoce jiné. To je dáno především tím, že mají vztah k vývojovým procesům dítěte.\n\nZa hlavní vývojový úkol tohoto období je považováno udržování emoční rovnováhy. Marie Vágnerová považuje batolecí věk za nejdůležitější pro rozvoj rovnováhy mezi láskou a nenávistí, kooperací a negativismem. Ve své knize \"Vývojová psychologie I.\" uvádí emoční projevy, které považuje za charakteristické. Prvním z nich je silný afekt hněvu a vzteku, signalizující prožitek aktuální frustrace, kterou dítě považuje za osobní újmu. V tomto období se také objevují pocity studu jako reakce na překročení některé normy, které děti v batolecím věku začínají chápat. V této souvislosti se můžeme setkat u dítěte i s projevy lítosti, smutku, nebo napětí, někdy se dítě snaží dokonce situaci napravit (například se snaží spojit roztržený náramek zase dohromady). Strach je dalším pozorovatelným emočním projevem a bývá spojen s pocity nejistoty. Další emoční oblast, která se rozvíjí, je podle Vágnerové rozvoj sebehodnotících emocí. Patří sem pocit zahanbení, projevy hrdosti a pýchy. Dochází také ke změně vztahových emocí. Separační úzkost na počátku tohoto období ještě narůstá, ale zhruba ve druhé polovině druhého roku začne postupně klesat a okolo třetího roku už se nemusí projevovat vůbec. Separační úzkostí rozumíme specifickou reakci na oddělení dítěte od matky. Děti si již více uvědomují emoční reakce jiných lidí, zejména pokud je nějak zasáhnou. Lze se také setkat s žárlivostí dítěte na jinou osobu, zejména sourozence. Sourozenecký vztah je většinou asymetrický, vzhledem k rozdílnému věku dětí. Egocentrismus se projevuje i neochotou podělit se o cokoliv. Batole již umí projevit radost z kontaktu s lidmi a soucit. Významnými procesy jsou procesy osamostatňování se, uvědomování si své odlišnosti od ostatních, hledání hranic svých možností.\n\nErik H. Erikson spatřuje těžiště tohoto stadia v uplatňování autonomie, pochopení vlastních možností, šikovnosti, síly, nebo naopak, v případě že je proces potlačován, v převážení studu ze závislosti, převládnutí pasivity, podřízení se. \n\nDalším faktem uváděným v knize Marie Vágnerové je to, že dítě v batolecím věku již rozlišuje vnitřní stavy a projevy chování, ale věří, že se citové prožitky musí projevit ve výrazu i v chování. Kdo se usmívá, musí být šťastný.\n\nU dítěte v tomto období dochází k navazování přátelských vztahů, dítě vstupuje do interakce s více lidmi. Dítě je však stále citově upoutáno na matku a v mnoha věcech je na ni odkázáno. Rozlišuje ve své matce „dobrou matku“, která odměňuje, hladí, hraje si s dítětem, a „špatnou matku“, která trestá a zakazuje.\n\nSlova označující emoce se podle Vágnerové u dětí začínají objevovat ke konci 2. roku, i když v této době spíše označují viditelné chování (například křik).\n\nDěti umí do jisté míry rozpoznat naladění rodičů a přizpůsobit mu své chování. Často má tento typ informace větší hodnotu než verbální sdělení. Dítě je ovlivňováno citovými projevy jiných lidí a má tendenci je napodobovat.\n\nRodiče mohou dítě učit uvědomovat si a rozlišovat své vlastní emoce, čímž mu pomáhají ve vývoji empatických schopností. Usnadňuje ho i doprovodné slovní označení a vysvětlení. Je také velmi dobré dítěti nabízet stabilní prostředí s jasně stanovenými pravidly, abychom podpořili seberegulaci dítěte.\n\nZdeněk Matějček se ve své knize zabývá také tendencí nutit děti ke spánku, který má přestavovat klid, mír a pohodu – zavádíme různé uspávací techniky, dáváme dítěti prášky, chodíme k lékařům atd. V mnohých případech podle něj léčíme normálnost. Ve velké většině případů se vše spraví samo od sebe.\n\nVýchovný nápor na identitu dítěte by měl být veden pozitivním směrem. Dítě by mělo vědět, že je pro nás důležité a že je máme rádi.\n\nProf. Matějček mluví také o dětské úzkosti a úzkostnosti. Najdeme děti více či méně náchylné k úzkosti či k vnímání okolního světa jako nebezpečného. Například se mnohé děti bojí usnout v cizím prostředí (ve školce atd.). Zde podle Matějčka nepomohou žádné domluvy, žádné tresty a hrozby, nýbrž „dodání jistoty“ – jsme s dítětem, dokud neusne, tedy mu umožníme, aby se necítilo opuštěné a ztracené (otevřeme dveře, slabé světlo v pokoji, tlumené hlasy z vedlejšího pokoje,…).\n\nHračka je pro dítě milou věcí, kterou má ve své blízkosti a která neprotestuje, když ji dítě ovládá. Dítě si k ní vytváří citový vztah, což se velmi příznivě projevuje například při vzdálení dítěte do neznámého, „nebezpečného“ světa, např. do nemocnice. Možnost vzít si s sebou kousek svého domova právě v oné hračce dítěti velmi usnadní tento přechod.\n\nDůležitým aspektem správného emočního rozvoje v batolecím období je jednotnost výchovy u matky i otce. Rozpory působení více osob, ale i rozporné požadavky jedné osoby ztěžují dosáhnutí toho, aby dítě bylo vyneseno ze zmatků alternativních voleb.\n\n\n"}
{"id": "1000477", "url": "https://cs.wikipedia.org/wiki?curid=1000477", "title": "Tomáš Bagi", "text": "Tomáš Bagi\n\nTomáš Bagi (* 9. června 1991, Bratislava) je slovenský fotbalový záložník, od srpna 2015 působící v TJ Iskra Borčice, kde je na hostování z klubu ŠK Slovan Bratislava. Mimo Slovensko působil na klubové úrovni v Arménii.\n\nSvoji fotbalovou kariéru začal v ŠK Slovan Bratislava, kde prošel všemi mládežnickými kategoriemi. V roce 2010 se propracoval do prvního mužstva. V roce 2011 odešel na hostování do ŠK SFM Senec. V září 2013 odešel hostovat do FC Nitra. V zimním přestupovém období sezony 2013/14 se vrátil do Slovanu, který ve stejném ročníku získal ligový titul. V únoru 2015 odešel na půlroční hostování do arménského klubu FC Bananc, kde o něj stál slovenský trenér Zsolt Hornyák. Po návratu z Arménie odešel ze Slovanu na hostování do slovenského klubu TJ Iskra Borčice, tehdejšího nováčka druhé ligy.\n\n"}
{"id": "1000478", "url": "https://cs.wikipedia.org/wiki?curid=1000478", "title": "František Storch", "text": "František Storch\n\nFrantišek Storch (13. září 1850 Žiželice – 21. prosince 1924 Zbraslav) byl český právník a rektor Univerzity Karlovy. Náležel k předním představitelům české vědy trestního práva.\n\nV letech 1861 až 1869 absolvoval gymnázium v Hradci Králové a v Praze. V roce 1875 byl povýšen na doktora práv. V letech 1875 až 1879 byl koncipientem finanční prokuratury, potom koncipistou a do roku 1885 tajemníkem zemského výboru Království českého. Roku 1878 se na pražské universitě habilitoval pro české i německé přednášky z oboru trestního práva a roce 1879 i z oboru trestního řízení. Po rozdělení university na českou a německou se stal na české univerzitě v roce 1884 mimořádným profesorem zmíněných oborů, od roku 1890 vykonával tuto funkci jako řádný profesor. V letech 1891–1892 byl děkanem právnické fakulty a v letech 1904–1905 byl rektorem Karlovy univerzity. V roce 1891 byl zvolen mimořádným členem České akademie cís. Františka Josefa pro vědy, slovesnost a umění.\n\nMonumentálním dílem bylo jeho \"Řízení trestní rakouské\" (I. díl v Praze, 1883–87, II. díl t., 1896–97), v němž se nejen podává celkový obraz rakouského trestního řízení, ale přihlíží se i k obsáhlým cizím literaturám a praxi, takže „spis ten jest velmi důležitou pomůckou nejen theoretikovi, nýbrž i praktikovi“. Ve spise \"Vyručení obviněného z vazby vyšetřovací\" (\"Rozpr. Čes. akad.\", tř. I., roč. IV., č. 2., 1895) vykládal autor instituci vyručení podle platného práva rakouského a podává její historické základy. Výraz „vyručení“ vzat jest z právních pramenů českých. Četné jsou Storchovy práce v časopisech: \"Právník, Sborník věd právních a státních, Allgem. oesterr. Gerichtszeitung, Gerichtshalle, Juristische Blätter, Oesterr. Centralblatt für die jurist. Praxis, Zeitschrift für das Privat- und öffentl. Recht der Gegenwart\" a v \"Ottově slovníku naučném\". Také do Mischler-Ulbrichova \"Oesterr. Staatsworterbuch\" (2. vyd.) přispěl článkem \"Pressrecht\".\n\n"}
{"id": "1000480", "url": "https://cs.wikipedia.org/wiki?curid=1000480", "title": "Teorie odstrašování", "text": "Teorie odstrašování\n\nTeorie odstrašování je metoda, která sehrála zásadní roli v době studené války.\n\nTeorie odstrašování je koncept, jehož původ a praktiky spadají do období prvních válečných konfliktů mezi lidskými společnostmi. K popularizaci tohoto pojmu nicméně došlo až v období studené války, kdy se Spojené státy americké snažily zabránit hrozbě Sovětského svazu a spoléhaly se na jaderné odstrašování, aby tak dorovnaly jeho konvenční převahu. Princip odstrašování spočívá v přesvědčení oponenta k nečinnosti a zamezení akcím, které by byly pro oponenta výhodné, ale druhou stranu by ohrožovaly. Podle Hermana Kahna existují tři kategorie odstrašování – od přímého útoku na stát, od provokativního útoku, který nemíří přímo na stát a od menších provokací, které rovněž nemíří na stát. Opakem odstrašování je kompelence (\"compellence\"), při které ohrožený aktér přinutí druhého aktéra k provedení nějaké činnosti. Kompelence má tři podoby – aktér je buď přinucen, aby přestal s vykonávanou činností nebo aby anuloval své jednání, nebo aby změnil své jednání, tak že v jeho zemi bude vyměněna vláda.\nTato teorie je založená na následujících premisách - racionalitě aktérů, obecném povědomí o pravidlech hry, přímé a nepřímé komunikace mezi aktéry, schopnosti kalkulace zisků a ztrát, absenci emocí při rozhodování a zvažování vhodnosti vykonání vojenské akce. Pokud mezi aktéry jsou tyto faktory přítomné, pak je pravděpodobné, že se státy budou snažit vyhnout ozbrojeným konfliktům a vzájemné odstrašování bude fungovat. Racionální odstrašování během studené války bylo udržováno též díky rovnováze teroru. Tento princip byl založený na předpokladu, že USA a SSSR mají srovnatelné úmysly, finanční a vojenské zdroje a schopnosti. V případě srovnatelných vlastností by vyvolání jaderného konfliktu způsobilo škodu, která by nestála ofenzivní stranu za vynaložené náklady. Jakmile oba státy dosáhly bodu stabilní rovnováhy, mohla začít fungovat vojenská strategie vzájemně zaručeného zničení.\n\nOdstrašování může být dvojího druhu - potrestáním a odmítnutím. Tyto dva typy mohou být kombinovány a výběr jedné ze strategií většinou odvisí od povahy oponenta. K odstrašení potrestáním dochází v případě, kdy hypotetický stát A má zájem na vykonání akce, kterou si ovšem stát B nepřeje. Pokud stát B vyhrozí státu A, že při vykonání akce, bude napaden a stát A poslechne, odstrašování je považováno za úspěšné. Pokud ovšem stát A pokračuje ve své činnosti, odstrašování selhalo. Odstrašování potrestáním se obvykle vztahuje na tzv. \"countervalue targets\" neboli takové cíle, které ohrožují města, populaci, ekonomickou infrastrukturu a politickou elitu. Odstrašení odmítnutím nastává tehdy, když aktér A nepovolí aktéru B dosáhnout jeho vojensko-politických cílů. Podobně jako v předchozím případě, je odstrašení úspěšné, pokud se aktér B poddá a k selhání dojde, pokud o dosažení cílů stále usiluje. Tento typ odstrašování je používán v případě, že se míří na \"counterforce targets\", do kterých bývá zařazována vojenská infrastruktura, jednotky a vojenský průmysl.\nExistují různé další strategie odstrašování, které se dělí podle geografické vzdálenosti aktérů – \"core deterrence\" (odstrašování vlastního území), \"extended deterrence\" (rozšířené odstrašování, které bylo praktikované v době studené války Spojenými státy v západní Evropě) a \"adjacent\" (sousedské odstrašování, které je typické pro dva jaderné státy ležící vedle sebe). Dalším specifikem pro tvorbu odlišných odstrašovacích strategií je množství jaderných zbraní, kterými se odstrašuje. Odstrašování s minimem jaderných zbraní se nazývá minimální, a v případě, že stát jaderné zbraně nevlastní, ale má know-how k jeho vybudování se mluví o odstrašování virtuálním.\n"}
{"id": "1000482", "url": "https://cs.wikipedia.org/wiki?curid=1000482", "title": "Slowly We Rot", "text": "Slowly We Rot\n\nSlowly We Rot (česky \"Pomalu hnijeme\") je první studiové album americké death metalové skupiny Obituary. Vydáno bylo v roce 1989 hudebním vydavatelstvím R/C Records. Bylo nahráno ve studiu Morrisound Recording ve floridské Tampě ve spolupráci s producentem Scottem Burnsem.\n\n\n\n"}
{"id": "1000483", "url": "https://cs.wikipedia.org/wiki?curid=1000483", "title": "Elektrárna Tušimice", "text": "Elektrárna Tušimice\n\nElektrárna Tušimice může být\n"}
{"id": "1000484", "url": "https://cs.wikipedia.org/wiki?curid=1000484", "title": "Okliková rentabilita", "text": "Okliková rentabilita\n\nOkliková rentabilita je ekonomický efekt, který je možno pozorovat při pořádání velkých akcí či při provozování významného turistického, kulturního či infrastrukturálního zařízení - tyto akce či tato zařízení mnohdy nejsou financovatelné pouze ze vstupného, ale provozovatelé či zájmová skupina, která chce z dané akce či instituce ekonomicky a společensky těžit, dosáhnou díky sekundárním příjmům (místní poplatky, daně, dotace, doprovázející gastronomie, jiné doprovodné služby atd.) alespoň vyrovnaného či dokonce ziskového hospodaření (okliková renatbilita v užším smyslu slova).\n\nDo oklikové rentability v užším smyslu slova lze započítat i reklamní efekty pro region či stát, pokud akce či zařízení má dostatečný ohlas v národních či mezinárodních médiích. Zde lze porovnávat s náklady na alternativní placenou reklamou pro daný region či stát v podobných či stejných médiích. Kvalita marketingového poselství je v případě neplaceného zpravodajství o úspěšné akci či atraktivním zařízení vyšší, jelikož respondent nevnímá posleství jako reklamu, kterou má tendenci a priori odmítat.\n\nNeobvyklá proto není forma spolupráce, kde stát či jiné společenství dotuje akci či zařízení provozované soukromým subjektem, jelikož dotace sama má protiváhu v příjmu z daní a z jiných zmíněných zdrojů či ve výhodně zajištěné reklamě.\n\nV širším smyslu slova obsahuje okliková rentabilita i doprovodné dlouhodobé efekty, které sebou přináší pravidelné pořádání atraktivní akce či provozování významného zařízení: zlepšení vnímání životní kvality v daném regionu či zemi, přitahování či udržování zajímavých investic a lidí atd.\n\nMnohdy je okliková rentabilita, zejména v širším smyslu slova, obtížně vypočítatelná a stává se spíše materiálem pro iniciaci politické diskuse o směřování určitého regionu či státu, než exaktním vypočtením výnosnosti vynaložených prostředků.\n"}
{"id": "1000486", "url": "https://cs.wikipedia.org/wiki?curid=1000486", "title": "Contigo Hasta El Final", "text": "Contigo Hasta El Final\n\n„Contigo Hasta El Final“ (výslovnost , do češtiny přeloženo jako \"S tebou až do konce\") je píseň, napsaná španělskou skupinou El Sueño de Morfeo (zkráceně jen \"ESDM\"). S písní reprezentovali Španělsko na Eurovision Song Contest 2013.\n\nDne 17. prosince 2012 byla El Sueño de Morfeo interně zvolena veřejnoprávním vysílatelem RTVE jako reprezentant Španělska na Eurovision Song Contest 2013. Skupina prezentovala čtyři skladby, které byli ve hře o Eurovision Song Contest 2013. Ve španělském národním kole zazpívali tři z nich. Písně „\"Contigo Hasta El Final\"“ a „\"Dame út Voz\"“ byly vybrány přímo do celostátního finále, zatímco „\"Atrévete\"“ byla vybrána prostřednictvím on-line hlasování, kde porazila píseň „\"Revolución\"“.\n\nV národním finále, které se konalo dne 26. února 2013, byla píseň vybrána z rozložení 50% diváckého hlasování a 50% hlasů poroty. „Contigo Hasta El Final“ získala od poroty i od diváků nejvyšší počet bodů, a tak byla vybrána k reprezentaci Španělska na Eurovision Song Contest 2013.\n\nPůvodní verze písně byla vydána jako singl na digitálních platformách 5. března 2013 jako \"Contigo Hasta El Final (Versión Gala TVE Eurovisión)\".Album s názvem \"Todos tenemos un sueño\", které bylo vydáno dne 7. května 2013, obsahuje video verzi písně i anglicky nazpívanou verzi písně „\"With you until the end\"“.\n\nVideoklip k písni měl premiéru 14. března 2013. Videoklip režírovaný Pedrem Castrem, byl točen na různých místech obce Llanes v Asturii v prvních dnech března 2013. Videoklip sloužil k uvedení verze písně na albu.\n\n„Contigo Hasta El Final“ byla reprezentantem Španělska na Eurovision Song Contest 2013. Španělsko, jako bývalý člen zemí \"Big 5\", se automaticky kvalifikovalo do finále dne 18. května 2013. Ve finále se píseň umístili na 25. místě z 26 soutěžící se ziskem 8 bodů.\n"}
{"id": "1000487", "url": "https://cs.wikipedia.org/wiki?curid=1000487", "title": "Süan-ti (Chan)", "text": "Süan-ti (Chan)\n\nSüan-ti (; 91 př. n. l. – 49 př. n. l.), vlastním jménem Liou Ping-i (), později Liou Sün (), posmrtným jménem Siao-süan chuang-ti ( byl devátý císař dynastie Chan, vládnoucí v letech 74–49 př. n. l.\n\nSüan-ti se narodil roku 91 př. n. l. a dostal jméno Liou Ping-i, byl synem Liou Ťina, syna Liou Ťüa, nejstaršího syna a korunního prince za vlády chanského císaře Wu-tiho. Téhož roku 91 př. n. l. byl korunní princ Liou Ťü obviněn z čarodějnictví a po neúspěšném pokusu o ozbrojený odpor spáchal sebevraždu, zahynula i jeho rodina včetně Liou Ping-iho rodičů. Malý Liou Ping-i skončil ve vězení, kde se ho ujal cenzor Ping Ťi (丙吉). Později Liou Ping-i žil u příbuzných své babičky (manželky Liou Ťüa). Po několika letech se o chlapci dozvěděl nový císař Čao-ti (vládl 87–74 př. n. l.), který jeho výchovu a vzdělání svěřil eunuchovi Čang Cheovi (張賀), dříve sloužícímu Liou Ťüovi. Liou Ping-i byl inteligentní a chápavý žák, vyvinul si silný smysl pro sociální spravedlnost. V\n\nPo smrti bezdětného císaře Čao-tiho regent Chuo Kuang vybral za nového panovníka Liou Chea, vnuka císaře Wu-tiho, ale po 27 dnech vlády ho se souhlasem nejvyšších úředníků sesadil kvůli nepřiměřenému chování. Poté za císaře vybral Liou Ping-iho (přejmenovaného na Liou Süna, protože znaky císařova jména nebylo možno používat v psaných textech a 病 (ping) a 已 (i) byly časté znaky).\n\nMladý císař jmenoval císařovnou svou manželku Sü Pching-ťün, dceru drobného úředníka, která mu již dala syna, namísto navrhované dcery Chuo Kuanga. Ta však císařovnu Sü roku 71 př. n. l. otrávila a sama se stala císařovnou. Roku 68 př. n. l., po úmrtí Chuo Kuanga, císař převzal vládu a o dva roky později se zbavil celého Chuo Kuangova rodu, přičemž císařovna Chu spáchala sebevraždu.\n\nVládl umírněně, v duchu konfuciánského učení. Zmírnil tresty, snížením daní povzbudil ekonomiku země. Byl úspěšný v zahraniční politice, zabezpečil Západní kraj (Tarim) a Siungnuové uznali závislost na chanské říši.\n\nZemřel roku 49 př. n. l., nastoupil po něm jeho nejstarší syn Liou Š’ (císař Jüan-ti).\n\n"}
{"id": "1000493", "url": "https://cs.wikipedia.org/wiki?curid=1000493", "title": "Nauka a smlouvy", "text": "Nauka a smlouvy\n\n\"Nauka a Smlouvy\" je název knih, které mormonské církve berou jako svaté Písmo. Liší se však v počtu a pořadí některých oddílů.\n\nV kanonizovaných Písmech Církve Ježíše Krista Svatých Posledních dnů je 138 oddílů Nauky a smluvy. Jednotlivá zjevení nenásledují vždy historicky po sobě. Dnešní vydání oficiální se v některých případech a pasážích výrazně liší od prvního vydání této knihy.\n\nMenší mormonská církev – Komunita Kristova – má ve své Nauce a Smlouvách 164 oddílů.\n\nNauka a smlouvy (často označováno jako NaS nebo anglicky 'Doctrine and Covenants' – D&C) je jedna ze čtyř svatých knih uznaných Církví Ježíše Krista Svatých Posledních Dnů (pod zkratkou CJKSPD). Dále se sem počítá Bible, Kniha Mormonova – další svědectví o Ježíši Kristu a Drahocenná perla. Všechna tato čtyři díla jsou souhrnně označována jako \"standardní díla \"církve.\n\nNa rozdíl od Bible nebyla kniha Nauka a Smlouvy překladem dávného dokumentu, ale je novodobého původu a byla dána Bohem skrze jeho vyvolené proroky pro znovuzřízení jeho svatého díla a založení království Božího na zemi v těchto dnech. Kromě více než 130 zjevení Josepha Smithe obsahuje také 1 zjevení Brighama Younga, 1 zjevení Johna Taylora, 1. oficiální deklaraci WIlforda Woodruffa, 1 zjevení Josepha F. Smithe a 2. oficiální deklaraci Spencera W. Kimballa\n\nSamotná CJKSPD představuje knihu Nauka a Smluvy jako sbírku božských zjevení a inspirovaných oznámení daných pro založení a spravování království Božího na zemi v posledních dnech. Ačkoliv většina oddílů je určena členům CJKSPD, poselství, varování a nabádání jsou k prospěchu veškerého lidstva a obsahují výzvu všem lidem kdekoli, aby naslouchali hlasu Pána Ježíše Krista, promlouvajícího k nim pro jejich časné blaho a jejich věčné spasení.\n\nVětšina zjevení v této sbírce byla přijata skrze Josepha Smitha ml., prvního proroka a presidenta CJKSPD. Další byla vydána skrze některé z jeho následníků v předsednictví. Nauky a smlouvy byly poprvé vydány v roce 1833 a členům církve byly poprvé oficiálně představeny 17. srpna 1835.\n\nNaS dnes obsahuje 138 oddílů. Několik počátečních oddílů se pojí se záležitostmi týkajícími se překladu a vydání Knihy Mormonovy (viz oddíly 3,5,10,17 a 19). Některé pozdější oddíly odrážejí práci proroka Josepha Smitha na přípravě inspirovaného překladu Bible, během níž bylo přijato mnoho velkých naukových oddílů (viz například oddíly 37,45,77 a 91, z nichž každý má nějaký přímý vztah k překladu Bible). V průběhu času byly z původní knihy některé oddíly odejmuty. Jako poslední byly do knihy přidány oddíly 137 a 138 v roce 1981 a od té doby je tohle podoba Nauk a smluv, kterou církev používá.\n\nVe zjeveních jsou uvedeny nauky evangelia s vysvětleními takových základních záležitostí, jako je podstata Božstva, původ člověka, reálnost Satana, účel smrtelnosti, nutnost poslušnosti, potřeba pokání, působení Svatého Ducha, obřady a úkony, osud země, věčnost manželského vztahu a věčná podstata rodiny. Podobně je ukázáno postupné odhalování administrativní struktury Církve, jako je povolávání biskupů nebo třeba zřízení dalších předsedajících úřadů a kvor. Nakonec je přidáno svědectví, které je dáno o Ježíši Kristu – jeho božskosti, majestátnosti, dokonalosti, lásce a vykupující moci. Na začátku knihy je ještě připojeno Svědectví dvanácti apoštolů a pravdivosti knihy Nauk a smluv, jejichž jména jsou: Thomas B. Marsh, David W. Patten, Brigham Young, Heber C. Kimball, Orson Hyde, William. E. McLellin, Parley P. Pratt, Luke S. Johnson, William Smith, Orson Pratt, John F. Boynton, Lyman E. Johnson\n\nKristova komunita uznává většinu zjevení, která přijal prorok Joseph Smith. Zvláště Oddíl 26 z tohoto období je pro Kristovu komunitu velice podstatné, neboť říká, že\nje nutno se na všem dohodnout na základě \"všeobecného souhlasu\". Tento princip přímé demokracie se Kristova komunita pokouší uplatňovat například skrze Světové konference.\n\nVerze Kristovy komunity obsahuje 17 oddílů od syna Josepha Smithe, Josepha Smithe III. Dále 7 oddílů od jeho syna, Fredericka M. Smithe a následně ještě 15 dalších zjevení od jeho bratrů, Israela A. Smithe a W. Wallace Smithe. Kniha obsahuje také 12 dalších zjevení jejich pokračovatelů.\n\nPrvní z přidaných oddílů není zjevení, ale deklarace o monogamii. Druhým historickým oddílem je epištola Josepha Smithe III. o desátcích, která nabádala biskupy ke spravedlivému přerozdělování desátků a varovala před jejich zneužíváním k mocenskému vlivu. Třetí dokument, nazývaný podle kánonu Komunity Kristovy, Oddíl 115, je záznamem povolání Williama Markse k církevní službě.\n\nJoseph Smith III. také přijal zjevení, které ve své krátkosti informovalo členy církve o správném postupu při zacházení s desátky. Bůh v tomto zjevení přikázal, aby financování církve bylo transparentní a \"každý jej mohl vidět před zrakem Božím\". Tato praxe je v příkrém kontrastu s utajovanými financemi CJKSPD.\nJiž v roce 1865 došlo ke vzniku čtvrtého dokumentu – Zjevení o kněžství pro černonchy. V tomto zjevení Joseph Smith III. zaznamenal, že bránit ve vysvěcování ke kněžství jakékoliv rasy je herezí, jelikož před Bohem jsou si všichni rovni.\n\nKomunita Kristova byla pro rané i pozdější mormony výrazná tím, že již od počátku udělovala kněžství osobám černošského původu, zatímco Církev Ježíše Krista Svatých Posledních dnů tuto možnost zavedla až v roce 1978.\n\nV roce 1972 přijal pravnuk Josepha Smithe Wallace W. Smith zjevení o ekologii. V roce 1984 zase tentýž muž přijal zjevení, které umožnilo ženám získat kněžství a být v vedoucích pozicích. V roce 1998 byly povolané první ženy jako apoštolky Ježíše Krista.\n\nOtázka ženského kněžství je velice diskutovaná i v Církvi Ježíše Krista svatých Posledních dnů, jak ukazuje příklad nedávno exkomunikované Kate Kelly.\n\nPoslední zjevení proroka W. Granta McMurrayho z roku 2004 pojednává o členstvu Kristovy komunity, které je nazýváno \"lidem znovuzřízení\" a \"prorockým lidem\". Zjevení specifikuje, že úkolem členů je ztělesňovat v sobě Boží chrám jako symbol celistvosti a láskyplné komunity. Zjevení upozorňuje, že veškerá podstatná rozhodnutí musí Kristova církev činit v souladu se zákonem Všeobecného souhlasu (anglicky \"common consent\"), který zajišťuje transparentnost a demokratičnost církve. Prorok McMurray také varuje členy, aby příliš nelpěli na tradicích, starých výkladech a pasážích svatého písma, které už nevyhovují moderním potřebám evangelia a křesťanské církve. Tradice je dle zjevení Boží rada lidskému společenství v konkrétním okamžiku a místě, a proto nelze všechna minulá písma bez úpravy aplikovat na dnešní situace. Některé z myšlenek tohoto oddílu Nauky a smluv byly podrobněji vysvětleny ve zjevení o manipulaci se svatými písmy od Stepheny M. Veazeyho.\n\nV roce 2007 přijali členové na Světové konferenci Kristovy komunity zjevení proroka Stephena M. Veazeyho, které se soustředí na poselství míru a varuje před manipulacemi se svatými Písmy. Zjevení jasně deklaruje, že svaté klnihy jsou odrazem své doby a ducha osob, které jej zapisují. Nikdy nelze používat svaté písmo k diksriminaci druhých osob na základě pohlaví, rasy, genderu nebo jiných vlastností. Pasáže z Bible nebo jiných písem, které tomuto principu odporují, musí být odmítnuty nebo interpretovány odlišně. Svatá písma nelze používat k prosazování, šíření nebo uplatňování násilí na druhých. Pokud některé verše svatých písem k tomuto nabádají, musí být odsouzeny a nelze je považovat za Boží příkaz.\n\nSlovo moudrosti je ustálený název pro zjevení, které roku 1835 zapsal mormonský prorok Joseph Smith. Definuje správný životní styl mormonů.\n\nBylo údajně dáno Bohem \"nikoliv jako přikázání, ale jako rada Svatým\". Sehrálo důležitou roli v mormonském hnutí. Nachází se dnes v knize Nauky a Smluv, jako oddíl 89. \n\nV roce 1835 byla vydána raná verze mormonského svatého Písma, Nauky a Smluv. V ní se nacházela \"Deklarace o manželství\", zvaná také \"zjevení o monogamii\". Ve vydání z roku 1835 je tento dokument nazván \"Oddíl 101, zatímco ve vydání z roku 1844 (roku, kdy zemřel prorok Joseph Smith) je text očíslován jako \"Oddíl 109\".\n\nDeklarace monogamního manželství byla součástí mormonského svatého Písma až do roku 1854, kdy byla v CJKSPD nahrazena \"zjevením o polygamii\". Kristova komunita (liberální mormonská odnož) Deklaraci o monogamii stále považuje za součást Písma a polygamní zjevení (\"oddíl 132\") nikdy neuznala.\n\nZjevení o monogamii bylo slavnostním prohlášením, že mormoni věří v monogamii. V dokumentu se doslova píše:\n\nNa konci dokumentu je podepsáno mnoho vlivných členů mormonismu, kteří tento dokument prezentovali členům mormonské církve jako pravdu, ačkoliv ve stejné době polygamii tajně praktikovali.\n\nZ lidí, kteří dokument podepsali, ačkoliv sami byli zapojeni v polygamní rodině, můžeme kromě Josepha Smithe jmenovat například jeho ženu Emmu Smithovou (věděla o tajné praxi polygamie minimálně kvůli svému několikanásobnému odhalení Josephových skrytých manželek), dále Elizu R. Snow (byla tajnou manželkou Josepha Smithe a Brighama Younga) nebo Elizabeth Ann Whitney (která dala Josephu Smithovi svou sedmnáctiletou dceru za tajnou plurální manželku). Pod dokumentem je také podepsáno několik apoštolů a proroků mormonské CJKSPD, jmenovitě John Tylor (třetí prezident církve, měl 7 nebo více žen) nebo Wilford Woodruff (čtvrtý prezident církve, měl 9 manželek).\n\nV oddílu 110 Joseph Smith vlastními slovy popsal zážitek, kdy se mu zjevily 4 nebeské bytosti – Ježíš Kristus, Mojžíš, Elias a Eliáš. Šlo o poslední zjevení biblických proroků Josephu Smithovi, které mme zaznamenané v Nauce a smlouvách. \n\nNauka a Smlouvy popisuje křty za mrtvé podrobně ve 2 oddílech (127 a 128). Jde o dopisy, které členům církve napsal prorok Joseph Smith a vysvětluje v nich praktické návody i teologické pozadí celé nauky. \n\nPodle učení Josepha Smithe byly křty za mrtvé naplněním slibu o Eliášově kněžství, které bylo předáno v kirtlandském chrámu, jak je zaznamenáno v Oddílu 110.\n\n\n"}
{"id": "1000499", "url": "https://cs.wikipedia.org/wiki?curid=1000499", "title": "Karol Raab", "text": "Karol Raab\n\nKarol Raab (26. července 1840, Banská Bystrica − 6. dubna 1922, Kremnica) byl evangelický kněz, náboženský spisovatel, církevní hodnostář. Pseudonym: Alethofilos.\n\nStudoval na středních školách v Banské Bystrici, v Rimavské Sobotě, v Banské Štiavnici a v Šoproni, teologii na univerzitách ve Vídni a v Halle. Vychovatel v rodině Antona Radvanského v Banské Bystrici-Radvani (1862-1863). Od roku 1875 senior zvolenského seniorátu, 1880 farář v Kremnici, 1880-1917 senior Tekovského seniorátu. Věnoval se církevním dějinám, autor monografie i učebnice z této oblasti, modlitební knížky, spolusetavovatel slovenské čítanky. Redaktor a vydavatel evangelického tisku.\n\n"}
{"id": "1000500", "url": "https://cs.wikipedia.org/wiki?curid=1000500", "title": "Trýzel vonný", "text": "Trýzel vonný\n\nTrýzel vonný (\"Erysimum odoratum\") je středně velká, žlutě kvetoucí bylina jejíž květy v podvečer příjemně voní. Je to druh z rodu trýzel a nejčastěji roste na málo úrodných místech.\n\nPřevážně evropský druh vyskytující se od Španělska na západě přes Střední Evropu po Ukrajinu a jižní Rusko na východě. Rozšířil se i do západní Sibiře, Číny a Severní Ameriky. V České republice roste v Čechách i na Moravě nejvýše v kolinním stupni a především v sušších a teplejších oblastech.\n\nUpřednostňuje kamenité stráně, křovinaté svahy, světlé okraje lesů, neobdělávané úhory, suché trávníky a okraje cest s výhřevnými zásaditými půdami z nezpevněného erodovaného materiálu s malým obsahem humusu.\n\nDvouletá rostlina dorůstající podle místních podmínek do výše 30 až 90 cm. Její lodyha je slabě čtyřhranná, rýhovaná a někdy nafialovělá a od báze je porostlá převážně vidlicovitými chlupy jejíchž hustota se směrem vzhůru zmenšuje. Prvým rokem vyrostlá přízemní listová růžice má řapíkaté listy s oddáleně zubatou nebo peřenoklanou, 2 až 4 cm dlouhou čepelí hnědozeleně až modrozeleně zabarvenou. Spodní listy lodyhy (která vyrůstá až druhým rokem) jsou řapíkaté, 2 až 7 cm dlouhé, obkopinaté až obvejčité a po obvodě oddáleně zubaté. Listy v horní části lodyhy jsou přisedlé, 2 až 6 cm dlouhé a světlejší než ostatní. Všechny listy jsou oboustranně chlupaté.\n\nČtyřčetné oboupohlavné květy na čtyřhranných stopkách jsou sestaveny do hroznovitého květenství které má pouze v dolní části úzce elipsovité listeny. Světlezelené kališní lístky jsou 7 až 12 mm dlouhé, na vnější straně chlupaté a na vrcholu mívají karmínový nádech. Korunní lístky, světle až sytě citrónově žlutě zbarvené, jsou 12 až 18 mm dlouhé, 4 až 6,5 mm široké a na vrcholu okrouhlé nebo vykrojené. Rostlina obvykle kvete v červnu až srpnu.\n\nPlodem jsou dlouhé, čtyřhranné, jemně plstnaté nazelenalé šešule vyrůstající na krátkých šikmých stopkách. Dvoupouzdré šešule mají na vrcholu čnělku s patrnou dvoulaločnou bliznou a obsahují v jedné řadě uložená medově žlutá semena velká 2 × 0,7 mm.\n\nTrýzel vonný je pro svůj klesající počet stanovišť na kterých pravidelně vyrůstá v \"Červeném seznam cévnatých rostlin České republiky z roku 2012\" ohodnocen jako ohrožený druh (C3).\n\n\n \n"}
{"id": "1000503", "url": "https://cs.wikipedia.org/wiki?curid=1000503", "title": "Baďan", "text": "Baďan\n\nBaďan je obec na Slovensku v okrese Banská Štiavnica v Banskobystrickém kraji.\n\nNálezy archeologických výzkumů z povrchových sběrů na katastrálním území obce a v okolí dokumentují osídlení již v mladší době kamenné. Jako osada se poprvé v písemném prameni objevuje Baďan roku 1245 jako Villa Bagun. Prakticky od konce 20. let 14. století až po zrušení poddanství v 19. století patřila obec do majetku různých statkářských rodin, měšťanů, z většiny pocházejících z jižní části Hontianské stolice. V druhé polovině 16. století vesnice prožívala období hrozeb turecké expanze.\n\nK největším historickým památkám patří evangelický kostel. V soupisu památek je na Slovensku charakterizovaný jako pozdně renesanční z roku 1685. Navzdory tomu je však zřejmé, že kostelík je starší a svým tvarovým řešením a rozmístěním otvorů je jej možné označit jako rotundu. V domě, který jako jediný svojí architekturou připomíná dávné časy, je zřízena místnost lidových tradicí. Najdeme tu předsíň se zděnou pecí, hliněné podlahy a dřevěné stropy, kamenný dvůr atd.\n\nV části obce Klastava je vybudovaný naučný chodník pod názvem \"Po stopách predkov\", kterého součástí je trasa umožňující jízdu na koních. Spolu s dalšími obcemi mikroregionu Južné Sitno se organizují \"Podsitnianske dni hojnosti\", kde mají návštěvníci v období května až září možnost vidět tradiční kulturu obcí. V obci Baďan jsou v červenci organizovány \"Dni tradičného odievania\". Jde o prezentaci řemesel tradičního odívání spojená s módní přehlídkou, soutěže jako smotávání vlny do klubka, rolování tkaných koberců, navlékání korálků na motouz, zašívání záplat apod.\n\nOficiální stránky obce\n"}
{"id": "1000512", "url": "https://cs.wikipedia.org/wiki?curid=1000512", "title": "Jiří Zelinka", "text": "Jiří Zelinka\n\nJiří Zelinka (* 6. května 1958) je bývalý český fotbalista, útočník.\n\nV československé lize hrál za Spartu Praha. V lize nastoupil ve 4 utkáních. Začínal v Jiskře Podhůří, do Sparty přišel z Vrchlabí.\n\n"}
{"id": "1000516", "url": "https://cs.wikipedia.org/wiki?curid=1000516", "title": "Patologická morfologie", "text": "Patologická morfologie\n\nPatologická morfologie je aplikovaný biologický obor, který se zabývá studiem změny struktury organismu za patologických podmínek. V zásadě se jedná o synonymum k pojmu patologická anatomie, pokud je anatomie chápána jako makroskopická i mikroskopická anatomie, případně se může jednat o pojem zastřešující pojmy patologická anatomie (makroskopické změny) a histopatologie (mikroskopické změny). \n\nPojem patologická morfologie se používá především ve veterinární medicíně, v humánní medicíně je v tomto významu preferován pojem patologická anatomie.\n\n"}
{"id": "1000521", "url": "https://cs.wikipedia.org/wiki?curid=1000521", "title": "Patrick Ryan (atlet)", "text": "Patrick Ryan (atlet)\n\nPatrick James \"Pat\" \"Paddy\" Ryan (4. ledna 1881 Old Pallas – 13. února 1964 Limerick) byl americký atlet původem z Irska, olympijský vítěz v hodu kladivem.\n\nNarodil se v Irsku, kde v roce 1902 získal mistrovský titul v hodu kladivem. V roce 1910 emigroval do USA, kde pracoval jako policista v New Yorku. V roce 1913 vytvořil první oficiální světový rekord v hodu kladivem 57,77 m. Tento rekord platil až do roku 1949.\n\nNa olympiádě v Antverpách v roce 1920 zvítězil v hodu kladivem výrazným rozdílem před švédským závodníkem Carlem Johanem Lindem. Získal také stříbrnou medaili v hodu břemenem. Do Irska se vrátil v roce 1924.\n"}
{"id": "1000522", "url": "https://cs.wikipedia.org/wiki?curid=1000522", "title": "Garaventa", "text": "Garaventa\n\nGaraventa je velká mezinárodní společnost specializující se na výrobu, prodej, montáž a servis lanovek, bezbariérových zdvihacích plošin a domácích výtahů. Výrobní provozy společnosti jsou dnes v Číně, Kanadě, Itálii a Švýcarsku.\n\nPrví impuls k založení společnosti Garaventa se datuje k roku 1928, kdy pan Karl Garaventa sestrojil svou první lanovku. V roce 1967 společnost expanduje na americký trh a od roku 1974 se společnost Garaventa zaměřuje na výrobu horských lanovek.\nRoku 1976 byla dokončena lanovka známá jako Super Sky-ride na horu Grouse Mountain v kanadském Vancouveru. \nV roce 2002 se společnost spojila s firmou Doppelmayr a vznikla nová společnost Doppelmayr/Garaventa Group. Ta se skládá ze tří hlavních divizí:\nGaraventa (lanovky): \nDoppelmayr (lanovky): \nGaraventa Lift (bezbariérové výtahy a plošiny): \nV ČR je systém Garaventa použit například na sedačkové lanovce v Pasekách na Jizerou . Tato čtyřsedačková lanovka zde byla nainstalována v roce 1991 a lyžaři, kteří zavítali do Krkonoš, překonávali s její pomocí převýšení 166 metrů.\nDnes má společnost Doppelmayr/Garaventa Group zázemí v 35 zemích celého světa. Uskutečnila přes 50 000 instalací a získala řadu velkých zakázek jako je metro v Santiagu a v Mexico City.\nV ČR je společnost od roku 2010 v zastoupení Garaventa Lift s.r.o., která se specializuje na výrobu pomůcek pro překonávání architektonických bariér. Součástí jejich programu je výroba a instalace domácích výtahů, schodišťových plošin nebo schodišťových sedaček.\n\n"}
{"id": "1000533", "url": "https://cs.wikipedia.org/wiki?curid=1000533", "title": "Teplotní mapa", "text": "Teplotní mapa\n\nTeplotní mapa (: heat map nebo heatmap, anglicko-česky: heat mapa) je grafické zobrazení dat, ve kterém je každá hodnota reprezentována barvou určitého spojitého barevného spektra. Termín \"heatmap\" poprvé použil Cormac Kinney v roce 1991, kdy jím popsal informace z oblasti marketingu v reálném čase.\n\nBarevné mapy bývají nejčastěji dvourozměrné, mohou být ale být použity v trojrozměrných grafech, kde mohou emitovat čtvrtý rozměr.\nSpektrum barev konvenčně opisuje barvy rozkladu bílého světla; v jednodušším případě se můžeme setkat se stupni šedi.\n\nHeat mapa je grafické zobrazení chování návštěvníka na webu. Pojem „heatmap“ pochází od softwarového designéra Cormaca Kinneyho. Doslova sleduje pohyb kurzoru a zaznamenává každé kliknutí.\nJe tedy lehké zjistit, která místa uživatele zajímají a které naopak vůbec. Z toho se dá vyvodit, které části, jsou umístěny správně a které ne, jestli návštěvníky zajímají ty prvky, které chcete, aby je zajímaly. Informace, které jsou pro uživatele nezajímavé a nemají dostatečný počet kliků se dají po analýze naopak dát do pozadí a na prominentní místo dát žádaný obsah. Z této analýzy a testu lze vyvodit perfektní statistiku a efektivní grafické úpravy tak, aby výsledek byl pro uživatele maximálně efektivní, příjemný a použitelný.\n\nHeat mapa se skládá ze dvou částí: Ta první sbírá skriptem informace, druhá následně vyhodnocuje, analyzuje a podává zpětnou vazbu. To je stejné jako u Google Analytics, ale na rozdíl od GA, heat mapa podává prioritně obrázkový report a ne tabulky, grafy a čísla. Dokáže podat zprávu i o kliknutí na neaktivní prvky- a pokud je kliknutí hodně, stojí za zvážení, že aktivní by měly zřejmě být. Dále pak o tom, jak moc uživatel stránku scrolluje, které odkazy využívá na přesměrování a některé heat mapy dokáží i reportovat pohyb kurzoru myši bez kliknutí. Zajímavý je report ohledně call-to-action tlačítek. Ty uživateli nabízí nějakou akci - nákup zboží, vyzkoušení trial verze produktu, přihlášení k odběru novinek atd. Grafická analýza je pro hodně uživatelů více intuitivnější a srozumitelnější a celkově více příjemná, než report složený ze samých čísel. Teplotní mapa může ukázat takové informace, které jiný software nezjistí.\n\nPokud webová stránka není frekventovaná a nemá moc vysoký počet návštěvníků, sběr dat může být dlouhodobá záležitost, aby se zajistil relevantní výsledek z dostatečného množství dat. Analýza by se také měla rozdělit na dvě části. Reportovat chování uživatelů, kteří se na stránky vracejí a report uživatelů, kteří jsou poprvé. Nový uživatel se chová zcela odlišně, než pravidelně se vracející uživatel.\n\nTato heat mapa testuje, kam uživatel na webovou stránku kliká, jestli ho zajímají pouze odkazy nebo kliká i na neaktivní místa o kterých si myslí, že to jsou odkazy. Čím sytější barvy, tím více kliků. Studené a modré barvy znamenají, že o toto místo není na webu zájem. Pokud je červená oblast na místě, kde není žádný aktivní prvek, stálo by za zvážení reorganizace navigace.\n\nTento report webmasterovi ukáže, jak hluboce se uživatel dostal a jestli si přečetl informace, které se můžou nacházet až v zápatí stránky. Pokud je míra odscrollování malá, je doporučeno dát důležité informace ihned na začátek stránky.\n\nReport vyhodnocuje pohyb kurzoru myši. Někdy se stává, že kurzor se pohybuje rovnoměrně s okem. Je to levnější a i etičtější, než sepnutí webkamery na testování očního pohybu.\n\nLze si vybrat i pouze jednoho uživatele, který navštíví webovou stránku a zaměřit se pouze na něj. Mapa ukáže míru odscrollování, oční test, kliknutí, jak dlouho se zdržel a na jakém místě. Zároveň lze také zjistit, jestli je to nový uživatel nebo se pravidelně vrací.\n\nLze nastavit u pokročilejších heat map. Sleduje uživatele, kteří se na stránku dostali přes vyhledávače. Barevně lze označit klikání podle hesla, které zadali při vyhledávání.\n\nPo objednání produktu přijde většinou na emailovou adresu, zadanou při registraci, zdrojový kód, který se vloží do zápatí stránky. U více navštěvovaných webů by se měl klást důraz na technické zpracování sledování, protože kód heat mapy zpomaluje stránky. Proto by se měly sledovat jen klíčové stránky (titulní) a jen po omezenou dobu.\n\nČím víc je určitá oblast zabarvena do teplých tónů, tím více je navštěvovaná. Studené barvy jako je modrá a zelená označují neatraktivní místa. Tento report je zcela jasný a intuitivní.\n\nOverlay nabízí výsledky u jednotlivých odkazů. Lze sledovat i percentuálně. Přes overlay se také dá nastavit zjišťování, odkud návštěvník přišel.\n\nZcela jednoduchý report ve formě tabulky. Tam je uvedeno, jestli se jedná o odkaz, nadpis nebo obrázek, počty kliknutí a percentuální vyjádření.\n\nConfetti style není tak moc využívaný způsob reportingu, protože je velmi specifický, ale svůj účel plní perfektně. Confetti report má několik barev, kterým se přidělují vlastnosti podle toho, jaké informace chcete zjistit. Například: jestli se jedná nebo nejedná o nového návštěvníka, odkud a z jaké stránky se připojil, jaký používá webový prohlížeč, jaký používá operační systém, v jaké zemi se nachází. Nejužitečnější vlastnost: barvám se dá přiřadit klíčová slova, podle kterých uživatel vyhledával a přes vyhledávač se přesměroval.\n\nPohyb zákazníků zákazníků může být sledován pomocí chytrých senzorů rozmístěných po prodejně a snímáním mobilů.<ref name=\"zpravy.aktualne.cz/finance/nakupovani/vas-nakup-prozkoumaji-chytre-senzory-do-ceskych-obchodu-miri/r~46a2328413b911e7b5e5002590604f2e\"></ref> Teplotní mapa pak ukáže, jak jsou které části prodejny navštěvovány. Díky této znalosti mohou prodejci měnit umístění výrobků nebo vhodněji promovat zboží, které je ve slevě.\n\nPraktická ukázka teplotních map neboli heat map pro webovou analytiku.\n"}
{"id": "1000541", "url": "https://cs.wikipedia.org/wiki?curid=1000541", "title": "Open space", "text": "Open space\n\nOpen space (česky „otevřený prostor“) je uspořádání pracoviště, jedná se například o sdílenou kancelář bez příček. Správný anglický termín je \"Open plan\" nebo \"Open-plan office\". Zřizuje se pro svou finanční nenáročnost. Způsobuje však tzv. „syndrom open space“. Nejde však pouze o možné zdravotní obtíže, v open space je rovněž zvýšená hladina hluku, která snižuje produktivitu práce. Proto se někde od něj ustupuje.\n\n"}
{"id": "1000544", "url": "https://cs.wikipedia.org/wiki?curid=1000544", "title": "Hip house", "text": "Hip house\n\nHip house nebo house rap je hudební žánr, který míchá prvky house a hip-hopu. Tento žánr se dostal do popředí v 80. letech 20. století v New Yorku a Chicagu. Ve Spojeném království vznikla první oficiální hip housová skladba s názvem \"Rock Da House\" od britských producentů Beatmasters a britské ženské rapové dvojice Cookie Crew již v roce 1987.\n\nV roce 1989 vypukl menší spor, když americká nahrávka nazvaná \"Turn Up The Bass\" od Tyree Coopera featuring Kool Rock Steady byla vyhlášena tvůrci za \"první hip housovou skladbu na vinylové desce.\" Beatmasters se přeli o to, že první byla jejich \"Rock Da House\", která byla oficiálně vydána na vinylové desce v roce 1986.\n\nPo sloučení R&B s garage house vznikl nový žánr nazvaný UK garage. Další spojení UK garage s britským hip-hopem vyústily v to, co je dnes známé jako grime. Derivátem grime je grind, které připomíná rap rock, drum and bass a alternative dance. Rave žánry jako speed garage nebo UK funky vznikly také sloučením britského hip-hopu s nějakou formou nebo aspektem house.\n\n"}
{"id": "1000545", "url": "https://cs.wikipedia.org/wiki?curid=1000545", "title": "Fajsz", "text": "Fajsz\n\nFajsz (? – 10. srpna 955) byl v letech 947-955 náčelníkem hlavního staromaďarského kmene. Byl jediným synem Jutotzase, třetího syna Arpáda, který vedl staromaďarské kmeny do Karpatské kotliny mezi roky 895 až 907. Všechny informace o Fajszovi pochází z De administrando Imperio, knihy napsané Byzantským císařem Konstantinem VII. Porfyrogennetem. Žádný jiný dobový zdroj ani pozdější uherská kronika nezmiňuje jeho jméno, což naznačuje, že nehrál aktivní roli v politice svazku staromaďarských kmenů. Po něm nastoupil na trůn Takšoň.\n"}
{"id": "1000550", "url": "https://cs.wikipedia.org/wiki?curid=1000550", "title": "Filip Josef Kinský", "text": "Filip Josef Kinský\n\nFilip Josef Kinský (1. května 1700, Praha – 12. ledna 1749, Vídeň) byl český šlechtic, diplomat a politik pocházející ze staročeského rodu Kinských.\n\nNarodil se 1. května 1700 v Praze jako 12. potomek Václava Norberta Oktaviána Kinského (1. duben 1642 Praha – 3. leden 1719 Vídeň nebo Praha), nejvyššího kancléře Českého království, z jeho druhého manželství (sňatek 3. června 1697) s Marií Annou Terezií z Nesselrode na Ereshoven († 6. říjen 1716).\n\nV roce 1727 byl jmenován radou nad apelacemi, v letech 1728–1734 byl císařským vyslancem v Londýně, kde byl v roce 1731 zvolen členem Královské společnosti. Od vyslance se očekávala jedna zpráva týdně a když jich hrabě Kinský za prvních 14 týdnů svého působení poslal - údajně pro nedostatek materiálu - jenom 9, byl za to z Vídně princem Evženem přísně pokárán.\n\nV roce 1738 jej císař Karel VI. jmenoval nejvyšším českým kancléřem a za bavorské okupace Čech zůstal věrný rakouské arcivévodkyni a budoucí české královně Marii Terezii, která ho později pověřila finanční správou všech dědičných zemí. V roce 1744 přijat do řádu Zlatého rouna. Od roku 1747 žil na svých statcích (Česká Kamenice, Zlonice, Mšený, Budenice).\nPodle současníků to byl pán nadaný, ale prchlivý.\n\nByl pohřben v kostele sv. Salvátora v Praze.\n\nOženil se 17. listopadu 1722 s Marií Karolínou Bořitovou z Martinic (26. 12. 1700 Modena – 12. 5. 1785 Vídeň), dcerou Jiřího Adama II. hraběte z Martinic (1650 – 24. 7. 1714 Praha) a jeho manželky Marie Josefíny hraběnky ze Šternberka (31. 10. 1668 – 28. 12. 1747). Měli spolu osm dětí:\n\n"}
{"id": "1000553", "url": "https://cs.wikipedia.org/wiki?curid=1000553", "title": "Obchodní dům JEPA", "text": "Obchodní dům JEPA\n\nObchodní dům JEPA byl funkcionalistický multifunkční dům stojící od 30. do 80. let 20. století na východní straně náměstí Svobody v Brně (nynější č. 9). Byl postaven v roce 1933 na místě bývalého měšťanského domu s barokní fasádou. Stavebníky domu byli Karel a Robert Plučkovi, autorem projektu brněnský architekt Otto Eisler. Přízemí s prvním patrem bylo vyhrazeno obchodním účelům, v ostatních patrech pětipodlažní budovy se nacházely byty. Po 2. světové válce byl přejmenován na Dům nábytku.\n\nStavba trvala pouhé tři měsíce díky použití železobetonového skeletu s příměsí z bauxitového cementu. Ten umožňoval rychlou výstavbu i v zimním období, později se však výrazně snižovala jeho pevnost. Dne 20. listopadu 1944 byl dům poškozen spojeneckým bombardováním a následným požárem. O více než 40 let později, dne 21. května 1988 byl kvůli špatné statice stržen. Dalších 16 let po něm zůstala v domovním bloku proluka. Po roce 1989 totiž začaly vleklé soudní spory, které bránily jejímu zastavění. O pozemek se tehdy v restituci hlásil Štefan Plaček, spor však nakonec vyhrálo město Brno.\n\nV roce 2001 vyhlásila společnost Unistav architektonickou soutěž, když odkoupila pozemek od města za 34 milionů korun. V soutěži zvítězil ateliér Kuba & Pilař architekti, firma však chtěla dát přednost návrhu japonsko-německého ateliéru Cerno & Furuichi a stavba se na čas zablokovala, i kvůli námitkám památkářů a hygieniků. V roce 2004 získala pozemek za 30 milionů realitní kancelář Amadeus Real, která pověřila architektonickým návrhem vítěznou dvojici Ladislava Kuby a Tomáše Pilaře. Původně se dům měl jmenovat Amadeus, vzhledem k propojení s pasáží Alfa však bylo rozhodnuto o pojmenování Omega. Šestipodlažní palác Omega byl otevřen veřejnosti dne 18. ledna 2006.\n\n\n"}
{"id": "1000557", "url": "https://cs.wikipedia.org/wiki?curid=1000557", "title": "Imunohistochemie", "text": "Imunohistochemie\n\nImunohistochemie je histologická technika barvení histologických preprarátů, která umožňuje znázornit přítomnost v ideálním případě jedné konkrétní látky pomocí specifických protilátek. Obvykle se používá tzv. nepřímé imunochemické barvení, při kterém se v prvním kroku na tkáňový řez naváží protilátky proti konkrétním strukturám a ve druhém kroku se použijí protilátky se značkou (např. s enzymem peroxidázou), které se váží na protilátky z prvního kroku. Tento postup jednak zvyšuje citlivost a jednak proces usnadňuje, protože je třeba připravovat jen poměrně málo typů protilátek s navázaným enzymem. V závěrečném kroku se tkáň inkubuje se substrátem, který enzym přeměňuje na nerozpustný barevný produkt a tak vlastně ozřejmí přítomnost cílové struktury při pozorování pod mikroskopem.\n\nImunohistochemické barvení se výrazně používá v patologii k rutinní i pokročilé diagnostice. Tak například stanovení přítomnosti tzv. proliferačního antigenu Ki67 je rutinní diagnostické vyšetření u řady nádorů, onkologům umožňuje zvolit optimální terapeutickou strategii, protože má u řady nádorů vztah k biologickému chování. Jiné rutinní vyšetření je vyšetření estrogenových a progesteronových receptorů v nádorech prsu, kde přítomnost má význam nejen pro posouzení biologického chování, ale i význam pro volbu terapie. Bez imunochemického vyšetření nelze vůbec rozlišit jednotlivé typy lymfomů, kde je přítomnost některých povrchových antigenů pro některé nádory definující.\n"}
{"id": "1000558", "url": "https://cs.wikipedia.org/wiki?curid=1000558", "title": "Amy Johnsonová", "text": "Amy Johnsonová\n\nAmy Johnsonová, anglicky: \"Amy Johnson\" (1. července 1903 Kingston upon Hull – 5. ledna 1941 ústí Temže do Severního moře) byla anglická pilotka, průkopnice ženského létání, která ve 30. letech 20. st. vytvořila řadu leteckých dálkových rekordů. Celosvětovou známost získala v roce 1930, kdy se stala první ženou, která podnikla sólový let z Velké Británie do Austrálie.\n\nPři letu do Austrálie letěla vlastním strojem de Havilland Gypsy Moth (G-AAAH), jemuž dala jméno \"Jason\", a který si zakoupila s finanční pomocí svého otce a vikomta Charlese Wakefielda. Pro tak náročný let však nebylo letadlo vhodné, a Amy tak zůstala čtyři dny za rekordem letce Berta Hinklera. Amy proto byla nejprve zklamaná, byla však oslavována jako první žena, která tak obtížný let zvládla. Proběhl mezi 5. a 24. květnem 1930 a překonala při něm vzdálenost přesahující 18 tisíc kilometrů. Její letoun je dnes vystaven v Muzeu vědy v Londýně.\n\nV roce 1931 se Amy společně s pilotem Jackem Humphreysem stali prvními, kteří zvládli let z Londýna do Moskvy v jednom dni. Cestu dlouhou téměř tři tisíce kilometrů absolvovali za zhruba 21 hodin v letounu de Havilland Puss Moth (G-AAZV) pojmenovaném \"Jason II\". Pokračovali pak přes Sibiř do Tokia, čímž dosáhli rekordního času pro trasu z Británie do Japonska. \n\nV roce 1932 potkala skotského letce Jima Mollisona. Při jejich prvním společném letu ji osm hodin po seznámení požádal o ruku. V červenci téhož roku se vzali. Ještě v červenci Amy letěla s letounem Puss Moth (G-ACAB) pojmenovaným \"Desert Cloud\" v rekordním čase z Londýna do Kapského Města, a překonala tak dosavadní rekord, jehož držitelem byl její manžel. Nebyl to přitom jediný případ, kdy se jí podařilo zkrátit jím dosažené časy.\n\nZa druhé světové války pracovala pro civilní organizaci Air Transport Auxiliary, která zajišťovala přepravu letadel britského královského letectva. \n\nVe službě pro tuto organizaci se při jednom ze zimních letů roku 1941 za sněžení odchýlila s letounem Airspeed Oxford z kurzu a údajně proto, že jí došlo palivo, vyskočila z letounu na padáku. Dopadla do rozbouřené Temže v místě, kde se vlévá do Severního moře. Kapitán okolo projíždějící HMS \"Haslemere\" Lt Cmdr Walter E. Fletcher ji spatřil ve vlnách živou a pokusil se ji zachránit. Nezdařilo se mu to, a sám přitom kvůli prochlazení v ledové vodě přišel o život.\n\nV roce 1999 se však objevila nová verze toho, jak Amy Johnsonová zemřela. Tehdy 83letý Tom Mitchell po téměř 60 letech od její smrti uvedl, že byl jedním ze čtveřice britských vojáků, která její letoun sestřelila. Když ji vyzvali k identifikaci, udala totiž podle Mitchella dvakrát nesprávný kód. V takových případech měli rozkaz střílet. Co se v tu chvíli stalo, jim podle něj došlo až následující den. \"„Všichni jsme byli přesvědčeni, že jde o nepřátelské letadlo, než jsme si druhý den přečetli noviny a uvědomili si, že to byla Amy Johnsonová… Cítili jsme se naprosto strašně,\"\" uvedl Mitchell. Téhož dne jim podle něj důstojníci řekli, aby o incidentu mlčeli.\n\nVětší jasno by do případu mohl vnést nález vraku letadla, který dodnes leží na dně Temže.\n\nNa přelomu roku 2015–2016 absolvovala Tracey Curtis-Taylor tříměsíční let z Farnborough do Sydney na renovovaném letounu Boeing Stearman s názvem \"Spirit of Artemis\". Let byl zorganizován jako pocta průkopnici letectví Amy Johnson.\n"}
{"id": "1000563", "url": "https://cs.wikipedia.org/wiki?curid=1000563", "title": "Marien", "text": "Marien\n\nMarien je česká hudební skupina hrající folkovou, country a trampskou hudbu. Kapela pochází z Pardubic a hraje od roku 2004. Skládá se ze 7 členů. Frontmanem a autorem většiny písní je kytarista Víťa Troníček. Skupina se věnuje vícehlasému zpěvu a mezi hudebními nástroji převládají akustické kytary, ve většině písní však můžeme slyšet i perkuse, flétnu nebo foukací harmoniku. \n\nPo rozpadu hudební skupiny Poupata (též pardubické skupiny) se polovina členů objevila v jiné folkové kapele zvané Pouta a někteří další založili skupinu Marien. Premiéra nové skupiny se odehrála v létě 2004 v Náměšti na Hané. Celovečerní premiéru ve svých rodných Pardubicích následovala brzy. Frontmen Víťa Troníček při ní nazval diváky pokusnými králíky a následně mezi ně byl poslán symbolický koš plný mrkve s přáním pěkného pochroupání. V roce 2009 Marien vyšlo debutové album nazvané Krajina v Tobě a o 3 roky později vychází album druhé s názvem V půli cesty (2012). V roce 2013 odchází na mateřskou dovolenou jediná zpěvačka Zdeňka Troníčková a kapela přibírá jako posilu novou zpěvačku Zuzanu Mimrovou. V roce 2014 slaví skupina 10. výročí existence a k aktivnímu působení se vrací Zdeňka Troníčková. Skupina má tedy nově 2 zpěvačky a tím se rozšiřuje repertoár i o dívčí dueta. Oslavy výročí jsou přerušeny tragickou smrtí člena skupiny Zbyňka Zubříka Rosendorfa, který zahynul při výstupu na 3303 metrů vysokou horu Reichenspitze v Zillertalských Alpách. \nVíťa Troníček hraje na kytaru, mandolínu, zpívá a je velmi výřečný. V minulosti spolupracoval s pěveckým sborem Skřivánek Pardubice, skupinou Stráníci a vedl skupinu Poupata. Nyní působí jako frontmanem skupiny Marien a je autorem většiny jejich textů. Je také dramaturgem několika festivalů jako jsou Folkové Chvojení, Pernštejnská Fortuna,Pardubická folková noc nebo Folk na Příhrádku.\n\nZdena Troníčková (manželka Víťi Troníčka) - zpěv, flétny a perkuse. Působila též ve skupině Poupata a nyní v Marien. V roce 2013 odchází na mateřskou dovolenou a ve zpěvu ji zastupuje Zuzana Mimrová. V roce 2014 se Zdena vrací a kapela je obohacena o dueta.\n\nZuzana Mimrová - perkuse a zpěv. Je vcelku novou posilou kapely. Mezi její hudební zkušenosti patří např. v pěveckém sboru CORALE v Žamberku, Montyho Nekapele, Bujabéze, Jamr´s a další. S Marien začala zpívat v září 2012. Mimo to studuje Teorie a dějiny dramatických umění v Olomouci. O konkurzu Zuzana říká: \"Konkurzu jsem se zúčastnila velmi spontánně, na svatbě našeho společného kamaráda, kde jsme si dohromady zazpívali. Tím pádem jsem konkurenci ani nevnímala. Věděla jsem, že kluci zkoušeli ještě jiné zpěvačky, ale měla jsem to asi usnadněné, protože tam panovala přátelská atmosféra, žádný stres, který při konkurzech jinak bývá.\" \n\nJiž není členkou a s kapelou nevystupuje.\nDalší posilou kapely je Karolina Böhmová.\n\nZpěv a 12strunná kytara.\n\nKytara, perkuse, zpěv. \n\nStaronový hráč na harmoniku, zakládající člen kapely a starší bratr V. Troníčka. Během r. 2015 vystupoval se skupinou jako host, na výročním koncertu v listopadu 2015 byl oficiálně oznámen jeho návrat do skupiny.\n\nFoukací harmonika, zpěv.\n\nzakládající člen skupiny, kytara perkuse a zpěv, v r. 2007 nahrazen M. Patákem. S kapelou vystupuje příležitostně dodnes.\n\nBasová kytara, kontrabas\n\nPrvní album skupiny Marien vychází po 5 letech existence. Bylo nahráno ve studiu Good day records Jiřího Maška. Obsahuje 14 písní včetně neoficiální hymny městě Pardubic - Kluk z Pardubic. Autorem všech textů je Víťa Troníček.\n\nDruhé album skupiny Marien přináší 13 písniček. Bylo nahráno v nahrávacím studiu MK Production v Českých Budějovicích (Vydavatel FOLK ŽIJE!). Autorem většiny písní je opět frontman Víťa Troníček, vlastní píseň však patří i Michalu Patákovi a Zbyňku Rosendorfovi. Skladby odráží osobní prožitky a názory členů.\n\nTřetí album skupiny Marien přináší 12 písniček. Bylo nahráno v nahrávacím studiu MK Production v Českých Budějovicích (Vydavatel FOLK ŽIJE!). Autorem většiny písní je opět frontman Víťa Troníček, třemi písněmi, včetně titulní, přispěla Radka Havelková, pozoruhodná autorka se kterou dříve Víťa Troníček spolupracoval při tvorbě písní pro skupinu Poupata. Obal desky zdobí reprodukce umělecké skleněné vitráže  Marka Trizuljaka, pestrost a křehkost skleněného díla vystihuje celkové téma desky, kterým je neopakovatelnost okamžiku, rozbitnost a pomíjivost lidských vztahů a citů.\n\n"}
